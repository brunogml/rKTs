<p>1a</p>
<p>1b</p>
<p>1b.1</p>@##/ /rgya gar skad du/ se kod+de sha Tip+pa ni/ bod skad du/ dbang mdor bstan pa'i brjed byang / dpal dus kyi 'khor lo la phyag 'tshal lo/ /dmigs bcas nam mkha'
<p>1b.2</p>las byung dang / /dmigs med bde la phyag 'tshal nas/ /byang chub sems dpa'i rnam bshad pas/ /dbang mdor bstan pa dbye bar bya/ /zla ba bzang pos gsol ba zhes pa sa bcu'i
<p>1b.3</p>dbang phyug phyag na rdo rje'i sprul pa'i sku sham+b+ha la'i yul gyi bdag po chen pos gsol ba 'debs par byed do/ /yang dag par ston par byed pa nyid kyis na kye ston pa'o/ /gang zhig 'chad par 'gyur pa
<p>1b.4</p>chu la sogs pa dbang bskur ba rnam pa bdun dang bum pa la sogs pa rnam gsum dang / bla na med ces pa mchog tu mi 'gyur pa ste/ de bzhin zhes pa dbang bskur ba'o/ /'dis 'khrud cing
<p>1b.5</p>lus la sogs pa sgrib pa med par byed do zhes pas na dbang bskur ba ste/ de bdag la gsungs shig pa'o/ /'jig rten pa'i dngos grub ces pa 'og min gyi srid pa'i mthar thug pa'i bdag po dang / 
<p>2a</p>
<p>2a.1</p>mchog gi dngos grub ces pa bag chags dang bcas pa'i nyon mongs pa dang shes bya dang snyoms par 'jug pa'i sgrib pa 'gog pa las sa bcu gnyis thob pas yang dag par rdzogs pa'i sangs rgyas nyid
<p>2a.2</p>de/ de'i ched du'o/ /mdor bsdus pa yis zhes pa gsol ba 'debs pa po nyon mongs pa dang bskal ba dang sems can dang lta ba dang tshe'i mtshan nyid kyi snyigs ma lngas nye bar bcom pa'i skye bo rjes su 'dzin par mngon par
<p>2a.3</p>dgongs pa'i phyir ro/ /dang po'i sangs rgyas ting nge 'dzin la snyoms par zhugs pa'i ston pa po'i lan gsungs pa/ nyon cig ces pa la sogs pa'o/ /dbang bskur don zhes pa dbang bskur dang de'i dgos pa'o/ /mchog
<p>2a.4</p>ces pa mchog tu mi 'gyur pa ste/ mchog tu mi 'gyur pa'i bde ba'i thabs nyid kyi phyir lhag par 'dod pa ma yin pa yang ngo / /rtsa'i kun spyod la sogs pa gsungs te/ steng dang 'og tu la la nA la sogs pa rtsa drug po
<p>2a.5</p>rnams su 'chad par 'gyur pa'i rim pas srog dang thur sel gyi rlung yang dag par rgyu ba'o/ /rtsol pa ni zhes pa/ yams nye bar 'gog pa'o zhes pa'i dbyings 'di'i/ A ste kun nas 'gog pa ni srog rtsol te/ srog dang
<p>2b</p>
<p>2b.1</p>thur sel gyi rlung dag 'gog pa zhes pa'i don to/ /mdor bstan pa yis zhes pa mdor bsdus pas so/ /rnal 'byor dang rnal 'byor ma la sogs pa'i rgyud thams cad du mdor bstan pa rnam pa gsum ste rgyas par bshad pa yang ngo / /de la mdor bstan pa rang ming nyid kyis brjod
<p>2b.2</p>pa'o/ /rab tu mdor bstan pa ni gnyis pa'o/ /mdor bstan che ni gsum pa'o/ /de bzhin du rgyas par bshad pa yang rang ming nyid kyis brjod pa'o/ /rab tu rgyas par bshad pa ni gnyis pa'o/ /gzhan zhes pa rgyas par bshad pa chen po ste gsum pa'o/ /mdor bstan pa dang
<p>2b.3</p>rgyas par bshad pa dag nyid ni rgyud yang dag par bsdus pa ste/ de la mdor bstan pa yang dag par bsdus pa ni nyung ngu'i rgyud mtha' dag ste dper na brgya phrag bco brgyad pa'i gzhung dpal 'dus pa la sogs pa lta bu'o/ /rgyas par bshad pa yang dag par bsdu ba ni rtsa ba'i rgyud kyi rgyal
<p>2b.4</p>po bstan pa mtha' dag ste dper na stong phrag nyi shu lnga pa'i dpal 'dus pa la sogs pa lta bu'o/ /de bzhin du rab tu mdor bstan gyi nyung ngu'i rgyud la dka' 'grel lo/ /'dir rgyas par bshad pa ni rab tu rgyas bshad du mngon par 'dod de/ rtsa ba'i rgyud la dka' 'grel lo/ /de bzhin
<p>2b.5</p>du mdor bstan chen pos nyung ngu'i rgyud la rgya che 'grel lo/ /'dir rgyas par bshad pa ni rgyas bshad chen por mngon par 'dod de/ rgyas bshad chen pos rtsa ba'i rgyud la rgya che 'grel lo/ /de ni ste yang dag par sdud pa dang dka' 'grel dang rgya che 'grel te gsum ka'ang / mngon shes
<p>2b.6</p>thob rnams kyis zhes pa lha'i mig dang lha'i rna ba dang pha rol gyi sems shes pa dang rang dang gzhan gyi sngon gyi gnas rjes su dran pa dang / nam mkha' la 'gro ba'i rdzu 'phrul thob pa rnams kho na nas bya'o/ /mkhas rnams kyis min nyid ces pa rtog ge skam po goms pas sems
<p>2b.7</p>kyi rgyud nye bar bcom pa/ so so rang gi rig par bya ba nang gi bdag nyid sgom pa la kha phyir phyogs pa rnams kyis ni ma yin no/ /de ltar mdor bstan pa la sogs pa mtha' drug rnams kyis dang ji srid du 'jig rten khams la sogs pa'i bar rnams kyis dag pa 'di ni dang po'i sangs rgyas kyi
<p>3a</p>
<p>3a.1</p>rgyud do/ /shin tu rnam par dag pa dang / chos dang sngags dang dbyibs kyi rdo rje'i rnal 'byor rnams kyis te/ stong pa nyid dang mtshan ma med pa dang smon pa med pa dang mngon par 'dus ma byas pa'i rnam par thar pa rnams snying rje dang byams pa dang dga' ba dang / btang snyoms
<p>3a.2</p>kyi tshangs pa'i gnas rnams la lhan cig rim pa ltar ro mnyam pa'i ngo bo can/ bzhi pa dang shin tu gnyid log pa dang rmi lam dang sad pa'i gnas skabs 'jig par byed pa/ lhan cig skyes pa dang chos dang longs spyod rdzogs pa dang sprul pa'i sku'i ngo bo rnams kyis so/ /skad cig gcig dang
<p>3a.3</p>rnam pa lnga dang rnam pa nyi shu dang sgyu 'phrul dra ba'i mngon par rdzogs pa'i byang chub rnams kyis zhes pa la/ skye ba'i rim pas pha dang ma dag gi gnyis ka'i thig le ro mnyam par gyur pa'i ma'i gsang ba'i 'khor lor skye bar 'dod pa'i kun gzhi rnam par shes pa gang skad cig gcig po
<p>3a.4</p>bde ba yang dag par rig pa 'ba' zhig pa/ /lus kyang nya ro hi ta ltar rnam pa gcig pa de ni skad cig gcig gis mngon par rdzogs par byang chub pa'o/ /gang gi tshe mngal na gnas pa de nyid kyi gzugs la sogs pa'i bag chags kyi bdag nyid can shes pa lnga yang dag par rig cing / 
<p>3a.5</p>rus sbal ltar 'bur po'i rnam pa lnga 'thon pa de'i tshe rnam pa lnga mngon par rdzogs par byang chub pa'o/ /de nas gang gi tshe shes pa lnga po rnams kyi so so rang gi sa la sogs pa'i bag chags kyi dbye ba dang / lus sor mo nyi shu rdzogs pa de'i tshe rnam pa nyi shus mngon par rdzogs
<p>3a.6</p>par byang chub pa'o/ /de nas mngal nas 'thon te sgyu ma'i dra ba ltar mtha' yas pa'i dngos po yang dag par rig pa ni sgyu 'phrul dra bas mngon par rdzogs par byang chub pa'o/ /rdzogs pa'i rim pas ni du ba la sogs pa'i mtshan ma bcu po rnams kyi chung ngu dang 'bring dang chen po dang shin
<p>3a.7</p>tu chen po'i dbye bas sgrub pa bzhi po rnams rdzogs pa'i byang chub pa rnams so/ /phung po rnams kyis ni gzugs dang tshor ba dang 'du shes dang 'du byed dang rnam par shes pa dang ye shes rnams kyis so/ /khams rnams kyis ni sa dang chu dang me dang rlung dang nam mkha' dang ye shes rnams kyis
<p>3b</p>
<p>3b.1</p>so/ /skye mched rnams kyis ni lus dang lce dang mig dang sna dang rna ba dang yid dang / dri dang gzugs dang ro dang reg bya dang chos kyi dbyings rnams kyis so/ /mang po'i tshig las bshang lam dang rkang pa dang lag pa dang ngag dang mdoms dang dung can ma dang / bshang ba gtong ba dang 'gro ba dang
<p>3b.2</p>len pa dang smra brjod dang gci ba 'dzag pa dang khu ba 'pho ba rnams kyis te/ rnam par snang mdzad la sogs pa rnam par dag pa so sor rigs drug po 'di rnams kyis so/ /'jig rten gyi khams dang nang dang mngon par dbang bskur ba dang sgrub thabs dang ye shes zhes bya ba'i le'u lnga
<p>3b.3</p>pa snod kyi 'jig rten dang sems can gyi 'jig rten dang sems can sbyong bar byed pa dang 'jig rten pa'i dngos grub sgrub par byed pa dang mchog tu mi 'gyur pa'i don rab tu gsal bar byed pa rnams kyis so/ /bden gnyis ni 'jig rten dang 'jig rten las 'das pa dag gis so/ /dang po'i
<p>3b.4</p>sgra ni thog ma dang tha ma med pa'i don to/ /chos rnams thams cad phyin ci ma log par/ /sangs rgyas zin to zhes pas sangs rgyas so/ /dang po yang 'di yin la sangs rgyas kyang ngo zhes pa ste skye ba dang 'jig pa dang bral ba thams cad mkhyen pa zhes pa'i don to/ /mtshan yang dag
<p>3b.5</p>par brjod par/ /sangs rgyas thog ma tha ma med/ /dang po'i sangs rgyas gnyis rtogs med/ /ces so/ /snying rje stong nyid sku can te/ /dus ni kun rdzob gzugs can ma/ /stong nyid 'khor lo zhes par bshad/ /dus 'khor gnyis med mi 'gyur pa'o/ /yang na yi ge re re'i
<p>3b.6</p>ming gis te/ ka yig las ni rgyu zhi ba/ /la yig las 'dir thim pa nyid/ /rtsa yig las ni g.yo ba'i sems/ /kra yig las rims bcings pas so/ /dang por zhes pa la sogs pa tshigs su bcad pa gnyis ni gsal lo/ /dkyil 'khor gyi byang gi sgor
<p>3b.7</p>sgrib pa dang bcas pa'i lus dag pa'i don du chu dang cod pa na dag go/ /lho'i sgor ngag dag pa'i don du dar dpyangs kyi dbang ste/ rdo rje dang dril bu'i dbang bskur yang ngo / /shar du sems dag pa'i don du brtul zhugs chen po dang ming gi dbang bskur dag go/ /nub tu ye shes dag
<p>4a</p>
<p>4a.1</p>pa'i don du rjes su gnang ba'i dbang bskur ro/ /dag pa gzhan yang yod cing de gsungs pa/ sa la sogs pa'i khams drug rnams spyan ma la sogs pa rig ma drug nyid du grub pa gsal bar byed pa ni chu'i dbang bskur ro/ /de bzhin du gzugs la sogs pa'i phung
<p>4a.2</p>po lnga rnams rnam par snang mdzad la sogs pa nyid du rdzogs pa ni cod pan gyi dbang ngo / /du ba la sogs pa pha rol tu phyin pa bcu so sor thob pa'i don du dpa' bo'i dar dpyangs kyi dbang bskur ba'o/ /rdo rje mi 'gyur che/ dril bu sangs rgyas skad ces par sbyar te/ 'khor ba ba'i sdug
<p>4a.3</p>bsngal mtha' dag gis mi phyed pa nyid kyis dang / de rnams 'byed par byed pa nyid kyis na bde ba mi 'gyur pa chen po kho na rdo rje'o/ /mtha' yas pa'i lha dang mi la sogs pa rnams la de dang de'i skad kyis rgyun mi 'chad par chos kyi bdud rtsi bstan pa'i don du gzhom du med pa'i sgra'i rang bzhin
<p>4a.4</p>rdo rje dril bu'o/ /nyi ma zla ba zhes pa srog dang thur sel g.yas pa dang g.yon par 'bab pa dag gcig pa nyid a wa d+hU tI ru zhugs pa ste de'i don du rdo rje dang rdo rje dril bu dang ldan pa'i lag pa dag gis 'khyud pa'i tshul ni rdo rje dang rdo rje dril bu'i dbang bskur te bzhi pa'o/ /tha mal pa'i yul
<p>4a.5</p>dang dbang po dang rnam par shes pa rnams 'gog pa las lha'i mig la sogs pa'i dbang po rnams kyis lha'i rnam par shes pa rnams stong pa nyid kyi gzugs kyi yul la bems po ma yin par rab tu 'jug par nges pas phyag rgya chen po'i dngos grub thob par byed pa nyid kyi phyir
<p>4a.6</p>rdo rje brtul zhugs kyi dbang bskur te lnga pa'o/ /bram ze la sogs pa'i rigs rnams gcig tu bsre ba'i dgongs pas che ge mo rdo rje zhes bya ba'i ming gi byed pa las byams pa la sogs pa tshangs pa'i gnas rnams yongs su rdzogs pas ming gi dbang bskur ba ste drug pa'o/ /sems
<p>4a.7</p>can gyi khams dpag tu med pa la bsam pa'i dbang ji lta bar kun rdzob dang don dam pa'i rnam par dbye bas/ mchog tu gsang ba'i rdo rje theg pa ston pa'i don du rjes su gnang ba'i dbang bskur bas sangs rgyas nyid rdzogs par byed pa ste bdun pa'o/ /dbang bskur bdun po 'di rnams ni
<p>4b</p>
<p>4b.1</p>rdul tshon gyi dkyil 'khor rnam par spangs nas gzhan ras bris la sogs pa'i dkyil 'khor du sbyin par bya ba ma yin no/ /sngar mdor bstan pa'i dbang bskur bcu gcig po rnams kyi nang nas 'jig rten pa dang 'jig rten las 'das pa'i dngos grub kyi khang bzangs kyi them skas su gyur
<p>4b.2</p>pa 'og ma'i kun rdzob kyi ngo bo can dbang bdun po rnams rnam par bshad nas rnal 'byor gyi kun rdzob tu gyur pa 'jig rten pa'i dngos grub sgrub par byed pa don dam pa'i rjes su mthun pa'i dbang bskur gsum rnams/ bum pa zhes pa la sogs pas mdor bstan nas/ mchog
<p>4b.3</p>gi dngos grub kyi rgyu thun mong ma yin pa gsungs pa/ slar yang zhes pa la sogs pa'o/ /shes rab chen po zhes pa kun du rtog pas ma brtags pa 'chad par 'gyur pa'i phyag rgya chen mo'o/ /de bsgom pa las ye shes ni de las skyes pa mi 'gyur pa'i bde ba chen po ste/ dbang
<p>4b.4</p>bskur bcu gcig pa'o/ /bum pa la sogs pa bzhi po 'di rnams kyi ming rjes su 'gro ba dang bcas pa rnams ni grangs ji lta bar 'gyur pa dang / mi 'gyur pa dang 'dzag pa dang mi 'dzag pa zhes bya ba rnams so/ /lus zhes pa la sogs pa go sla'o/ /de bzhin du byis pa dang dar ma
<p>4b.5</p>dang rgan po dang skye dgu'i bdag po'i ming can rnams so/ /shes rab ces pa lo bcu gnyis ma nas brtsams nas lo nyi shu ma'i bar te/ rang gi sems dga' bar 'os pa dbang bskur ba'i skal ba can de'i nu ma'i yan lag la reg pas byang chub sems 'pho zhes pa gtsug tor gyi pad+ma
<p>4b.6</p>'dab ma bzhi pa las khu ba bdud rtsi'i rgyun dpral ba'i pad+ma 'dab ma bcu drug pa'i lte bar 'ongs pa na gang sku'i dga' ba dang / gsung gi dga' ba dang / thugs kyi dga' ba dang / ye shes kyi dga' ba'i bdag nyid kyi bde ba nyams su myong ba de ni dbang bskur dang po thob pa nyid kyi phyir rnal
<p>4b.7</p>'byor ba'o ma 'dzin pas dbang bskur ba byis pa zhes brjod do/ /de nas de'i gsang bar rdo rje cung zad bskyod pas byang chub sems ni 'pho zhes pa mgrin pa'i pad+ma 'dab ma sum cu rtsa gnyis pa nas snying ga'i pad+ma 'dab ma brgyad pa'i lte bar gang sku'i mchog dga' dang / ngag gi mchog dga'
<p>5a</p>
<p>5a.1</p>dang / thugs kyi mchog dga' dang / ye shes kyi mchog dga'i bdag nyid kyi bde ba nyams su myong ba gang yin pa de snga ma las shin tu lhag pa nyid kyi phyir dar ma gsang ba'i dbang bskur ba'o/ /de nas drag par bskyod pas g.yo bar bgrod ces pa lte bar pad+ma 'dab ma
<p>5a.2</p>drug cu rtsa bzhi pa las gsang ba'i pad+ma 'dab ma sum cu rtsa gnyis par 'ongs pas khu ba zla ba'i cha bco lnga'i rtse mor son pas shin tu dang bar zhu ba g.yo ba zhes bya ba'i rdo rje nor bu'i bu ga'i mthar bgrod pas gang chen po sku'i khyad par gyi dga' ba dang / gsung gi khyad par gyi dga' ba dang / sems
<p>5a.3</p>kyi khyad par gyi dga' ba dang / ye shes kyi khyad par gyi dga' ba'i bdag nyid kyi bde ba nyams su myong ba gang yin pa de ni rgan po ste shes rab ye shes kyi dbang bskur ba'o/ /phyag rgya chen po zhes pa nam mkha' las byung ba'i gzugs te/ de rang gi ngang gis 'byung ba'i sgom pa zhes bya ba la
<p>5a.4</p>rjes chags las skyes pa g.yo med ces pa rdo rje nor bu las phyi rol du g.yo zhing zag pa 'gog pa/ gang gi zla ba bdud rtsi mi 'dzag pa'i bde ba nyid kyis na sku'i lhan cig skyes pa'i dga' ba dang / ngag gi lhan cig skyes pa'i dga' ba dang / thugs kyi lhan cig skyes pa'i dga' ba'i
<p>5a.5</p>bdag nyid can ye shes chen po zhes bya ba dbang bskur bzhi pa'o/ /'di ni 'jig rten las 'das pa'i ye shes sgrib pa med pa lhag par rtogs pa/ grub pa'i dngul chus zangs la sogs pa rnams gser gyi ngo bo bzhin du sgrib pa dang bcas pa'i phung po la sogs pa rnams de
<p>5a.6</p>bzhin gshegs pa nyid la sogs pa skye dgu'i dngos por 'grub par byed pa nyid kyi phyir/ skye dgu'i bdag po'o/ /khu ba steng du gsang ba dang lte ba dang snying ga dang mgrin pa'i 'khor lo rnams su bgrod pa gnyis su med pa mi 'gyur pa 'di kho na'i ming rdo rje sems dpa' la
<p>5a.7</p>sogs pa bzhi'o/ /dpral bar bgrod pa ni shin tu rnam par dag pa la sogs pa rdo rje'i rnal 'byor rnam pa bzhi'o/ /gtsug tor du bgrod pa ni dus kyi 'khor lo'i zhes pa sems dpa' drug rnams so/ /nyon mongs pa dang shes bya'i sgrib pa'i bud shing ma lus pa sreg pa'i thams
<p>5b</p>
<p>5b.1</p>cad mkhyen pa'i ye shes kyi me 'di nyid kyis ni sgrub byed de gsal bar 'gyur pa du ba sogs rnams kyi rnal 'byor pas bya'o/ /ci ltar gyur pa rnams kyis she na/ rtsa ba'i rgyud dang bsdus pa'i rgyud dang 'phags pa shes rab kyi pha rol tu phyin pa la sogs pa nges pa'i don gyi mdo sde thams
<p>5b.2</p>cad du rab tu grags pa stong pa la glo bur du so sor snang ba'i phyir rab gsal de rnams kyis so/ /rnam par rtog pa thams cad nye bar nub pa'i phyir bsam pa ma yin pa rnams kyis so/ /de kho na nyid kyi 'bras bu'i snga ltas su gyur pa nyid kyi phyir mtshan ma rnams kyis so/ /gzung
<p>5b.3</p>ba dang 'dzin pa dang bral ba rang bzhin gyis stong pa nyid kyi blo ni shes rab ste/ de'i gzugs brnyan rnal 'byor pa la mngon sum du snang ba rnams kyis so/ /phyi dang nang gi dri mas ma gos pa nyid kyi phyir nam mkha' dang mnyam pa rnams kyis so/ /yod pa dang med pa la sogs pa'i
<p>5b.4</p>rnam par rtog pa'i rnyog pa mtshan ma nyid kyi phyir yod dang med las rnam par 'das pa rnams kyis so/ /rnal 'byor pa'i so so rang gis rig par bya ba nyid kyi phyir rang gi sems kyi rtogs pa'i don rnams kyis so/ /rnam pa thams cad du ma byas pa rmad du byung ba rang bzhin med pa'i
<p>5b.5</p>dngos po'i ngo bo can nyid kyi phyir rdul phran las skyes pa'i tshogs pa rnams dor ba rnams kyis so/ /phyi nang mtha' dag khyab pa dkar po du ba'i rnam pa stong pa'i snang ba ste/ 'di yang sprin ltar snang ba'i de ma thag tu 'byung ngo / /ji skad du gsungs pa/ dang po sprin dang 'dra
<p>5b.6</p>bar snang / /gnyis pa du ba lta bu'o/ /zhes so/ /de bzhin du g.yo ba'i chu'i rnam pa smig rgyu'o/ /mkha' snang dang sgron ma'i rnam pa dag ni rab tu grags so/ /mtshan ma bzhi po 'di rnams ni bug pa med pa'i khang par mun pa la 'byung ba nyid kyi phyir/ mtshan mo'i rnal
<p>5b.7</p>'byor dang nam mkha'i rnal 'byor ro/ /ji skad du dpal gsang ba 'dus pa la sogs par dang po dang gnyis pa bzlog pas gsungs pa/ 'gog pa rdo rjer bgrod sems la/ /mtshan ma nyer 'dzin skye 'gyur pa/ /dang por smig rgyu'i rnam pa ste/ /gnyis par du ba lta bu'o/ /gsum par
<p>6a</p>
<p>6a.1</p>mkha' snang rnam pa ste/ /bzhi par sgron ma rab 'bar ba'o/ /lnga pa rtag tu snang ba ni/ /sprin med nam mkha' lta bu'o/ /zhes so/ /de nas sprin med pa'i nam mkha' dang 'dra bar snang ba sngon du 'gro ba'i me'i rnam pa stong pa'i snang ba ni 'bar ba'o/ /zla ba dang nyi ma'i
<p>6a.2</p>snang ba dag ni rab tu grags so/ /mun can ni sgra gcan gyi snang ba ste rin po che nag po ltar snang ba'o/ /cha zhes pa glog gi snang ba'o/ /thig le che zhes pa rgyu ba dang bcas pa'i mi rgyu ba gsal bar byed pa kha dog sngon po zla ba'i dkyil 'khor gyi rnam par snang ba'o/ /mtshan ma drug
<p>6a.3</p>po 'di rnams ni sprin med pa'i nam mkha'i snang ba las byung ba nyid kyi phyir nyin mo'i rnal 'byor dang bla gab med pa'i rnal 'byor ro/ /de nas de'i dbus su son pa longs spyod rdzogs pa'i sku'i bdag nyid kyi sangs rgyas kyi gzugs mthong ba sngon ma can/ skad cig gcig la lag par
<p>6a.4</p>gnas pa'i chu lta bur shin tu dang pa rnam pa thams cad pa'i bum pa dang snam bu la sogs pa mthong ba ni sna tshogs gzugs brnyan 'od gsal ba'o/ /bkab dang ma bkab mig dag gis/ /zhes pa bar snang la ltung ba nyid kyis na phyed btsums pa'i mig dag gis stong par te nam mkha'
<p>6a.5</p>la gzung ba dang 'dzin pa dang bral ba la rjes brtag min pa rnal 'byor ba'i mngon sum mo/ /gzugs de ste du ba la sogs pa bsgom par bya/ rang gis nyams su myong bar bya'o/ /rnal 'byor gnyi ga dag kyang dpal dang po'i sangs rgyas su bka' stsal pa/ nam mkhar kun nas zhen pa'i sems dang mig
<p>6a.6</p>mi 'dzums na rdo rje'i lam du rab zhugs pas/ /stong pa las ni du ba smig rgyu rab gsal dri med mkha' snang nyid dang mar me dang / /'bar ba zla ba nyi ma rdo rje rnams dang mchog gi cha dang thig le mthong bar 'gyur/ /de yi dbus su sangs rgyas gzugs ni yul dang rnam bral du ma longs spyod rdzogs
<p>6a.7</p>pa'i sku/ /zhes so/ /rgyal ba'i yum bar mar yang bka' stsal pa/ rin chen snang ba zhes bya ba'i ting nge 'dzin dang / rin chen sgron ma zhes bya ba'i ting nge 'dzin dang / zla ba snang ba zhes bya ba'i ting nge 'dzin dang / nyi ma sgron ma zhes bya ba'i ting nge 'dzin dang / rnam pa thams cad
<p>6b</p>
<p>6b.1</p>gzigs pa zhes bya ba'i ting nge 'dzin dang zhes pa la sogs pa'o/ /yang shes rab kyi pha rol tu phyin par bka' stsal pa/ kau shi ka gang nam mkha' la rnal 'byor du byed pa de shes rab kyi pha rol tu phyin pa la rnal 'byor du byed pa'o/ /gang bla gab med pa la rnal 'byor du byed pa de shes rab
<p>6b.2</p>kyi pha rol tu phyin pa la rnal 'byor du byed pa'o zhes pa la sogs pa'o/ /de bzhin du mtshan yang dag par brjod par/ /sangs rgyas thams cad mngon sum pa/ /ye shes me lce 'od rab gsal/ /zhes pa la sogs pa'o/ /de ltar ni/ bla ma'i bka' yis nyams myong med pa las/ / 
<p>6b.3</p>sngags kyi tshul gyi gtam dang gtam yin te/ /gang phyir 'di ni bla ma'i bkas gnang ba'i/ /shes rab longs spyod sngon du 'gro ba'o/ /rtsa ba'i rgyud du bcom ldan 'das kyis bka' stsal pa/ yod dang med las rnam par 'das/ /gnyis med dngos po dngos med zad/ /stong
<p>6b.4</p>nyid snying rje dbyer med pa/ /rdo rje'i rnal 'byor bde ba che/ /phra rab rdul gyi chos nyid 'das/ /stong pa'i chos ni rnam par spangs/ /rtag dang chad las nges par grol/ /rdo rje'i rnal 'byor gnyis rtog med/ /ces so/ /gzhan du yang / bsam pa thams cad yongs spangs nas/ /nyin
<p>6b.5</p>gcig yongs su brtag par bya/ /gal te yid ches ma gyur na/ /de tshe der nga'i tshig de brdzun/ /zhes so/ /'phags pa klu sgrub zhabs kyis kyang gsungs pa/ /gang gi blo ni rten med pa/ /yod dang med las rnam par 'das/ /de yis zab mo dmigs med pa/ /yid ches don la rnam par bsgom/ / 
<p>6b.6</p>zhes so/ /'phags pa lha'i zhabs kyis kyang / bcom ldan srog gi bdag po rje bo rang nyid la ni thim gyur cing / /'tsho ba'i rlung gi rgyu ba 'byung dang 'jug pa'i tshogs rab zhi bar gyur pa na/ /gang zhig rnal 'byor dbang phyug rnams kyis snang ba shin tu 'od gsal rab 'byam
<p>6b.7</p>'di/ /rang lus nyid las nges 'thon mun pa bcom nas 'jig rten gsum po gnon par byed/ /ces so/ /la ba'i na bza' can gyi zhabs kyis kyang gsungs pa/ snang ba thob pa'i rnal 'byor pas/ /'dir ni rtags zhes bya ba ste/ /grub la 'khrul pa med pa rnams/ / 
<p>7a</p>
<p>7a.1</p>lam nag gi ni du ba bzhin/ /zhes so/ /yang / gnas skabs de yang rnam mi shes/ /ji lta'i stong nyid brjod par bya/ /'jig rten grags pa kho na min/ /med par smra don rjes 'gro min/ /mig dag rengs par byed pa dang / /mgo bo'ang dud pa nyid du ni/ / 
<p>7a.2</p>sems dang sems byung mi g.yo dang / /stong nyid mthong ba'i stong ba nyid/ /ces pa la sogs pa'o/ /sa ra ha'i zhabs kyis kyang / thams cad dngos por rtogs pa dang ldan g.yo ba'i yid ni 'khor ba 'dir/ /g.yang sar rab tu ltung 'gyur blo yang rmongs par rab tu ltung bar 'gyur/ / 
<p>7a.3</p>gal te 'dir ni gang las dmigs pa'i don med chos rnams rtogs rengs par/ /gyur pa de tshe lha mo phyag 'tshal bde ba dam pa dpal gyi mthu/ /zhes so/ /gzhan gyis kyang gsungs pa/ gang du dri ma med pa'i mkha' la mig phyed btsums pa na/ /thugs rje chen po 'phro bas rlan pa bsam
<p>7a.4</p>pa'i rten za las/ /yod dang med dang gnyis dang dngos dang dngos med 'byed pa bral/ /stong pa nyid kyi rjes 'gro du sogs mtha' dag glo bur 'char/ /de bzhin du/ dang por thog mtha' las grol ba'i/ /dbu ma tsam la yang dag gnas/ /gang zhig der gnas 'dor ba ste/ /'di yi snang
<p>7a.5</p>ba bcu bdag nyid/ /ces so/ /'dir bsod nams dang ldan pa rnams kyis bla ma chen po'i bka' drin las bar snang las khong du chud pa 'di ni rnal 'byor gyi dbang phyug gi rdo rje'i glur kun rdzob dang don dam pa'i tshig gis gsungs te/ dpal ldan dpa' bo sa ha ra yis gsungs pa/ rmongs
<p>7a.6</p>pa bar snang tshad rnams ni/ /gal te shes na rmongs tshogs gcod/ /dang por rnam dag nam mkha' la/ /blta zhing blta bas mthong ba 'gag /de bzhin du/ chos kyi tshad ni 'di yis chog /mig phyed gyen du blta ba na/ /mthong ba brtan pa nyid kyis shes/ /rmad byung nam mkha'i dkyil
<p>7a.7</p>shar b+hu su ku/ /stong pa'i gzugs mdzes ltos shig b+hu su ku/ /dpe med me tog rgyas so b+hu su ku/ /rin chen rin thang med pa'i me tog long / /me tog 'di ni kha dog sna tshogs can/ /me tog 'di ni stong ba'i dgon par rgyas/ /de bzhin du/ lA mA nam mkha'i me tog shar/ / 
<p>7b</p>
<p>7b.1</p>rab tu mi gnas lci ba'o/ /blta zhing blta bas nam langs kyang / /shAn+ti sgron mas lam tshol lo/ /de bzhin du/ skya rengs shar ro b+hu su ku/ /shan+tis smras pa nam langs thun/ /gang tshe zla ba nya ba shar gyur pa/ /de tshe sems kyi rgyal po rab tu nyal/ /dga' dang snying rje'i Da ma ru yi
<p>7b.2</p>sgra/ /'phags pa lha yi dmigs pa med par gsal/ /g.yon dang g.yas su 'khrol ba la/ /kAh+nas smras pa bar lam mo/ /sems rtogs rin chen rab dgas grol/ /grong khyer mi smra rmongs pa rnams/ /me tog lnga byung de ru thim/ /dga' ba'i sems ni nam mkha' byin/ / 
<p>7b.3</p>de bzhin du/ rmad du byung ba gang zhig mthu las byung / /gang zhig nyi zla bcings shing sgron me sbar/ /shAn+ti rang nyid dbang gzhag rang nyid rgod/ /nam mkha'i sbrum ma las ni skye ba mthong / /slar yang zab mo'i chos thos nas ni lam ngan pa/ /mun pa'i lam la ci yang mthong ba med/ /gal
<p>7b.4</p>te nam mkha'i rtse mor me tog rgyas/ /shAn+ti sa smras pa de tshe 'khrul pa chad/ /gzhan rnams kyis kyang rab gsungs pa/ /bar snang la ni yid dang rlung dang mig /dus gcig tu ni gal te legs sbyar na/ /rgyal po'i yon tan rin chen nges par skye/ /'di rnams mtha' dag de bzhin gshegs
<p>7b.5</p>pa'i gsung / /sna tshogs rnam rtog bral zhing mi sems par/ /gal te bar snang la ni mig gtad na/ /phyogs bcu'i 'jig rten dag ni yin nam snyam/ /rnal 'byor dbang phyug mtha' dag 'di las thob/ de bzhin du/ rang yid mtshan nyid mtha' dag bral ba yis/ /mig phyed gyen du
<p>7b.6</p>blta ba dang bcas pas/ /gal te dbu mar rlung ni bus gyur pa/ /de tshe rdo rje'i me dang du ba 'byung / /zhes so/ /de'i phyir sangs rgyas nyid don du gnyer bas the tshom med par du ba la sogs pa'i lam bsgom par bya'o/ /'o na phyag rgya chen po bsgom pa'ang rnam par rtog pa'i rnyog pa
<p>7b.7</p>mtha' dag gi mtshan ma med pa ma yin nam/ sgro btags pa de ci ltar bsgom par bya zhe na gsungs pa/ dngos med ces pa la sogs pa'o/ /man ngag ji lta ba bzhin te/ phyi rol dang nang gi dngos po med pa la de kho na la gzugs brnyan gyis rnal 'byor ba rnams kyis bsgom pa
<p>8a</p>
<p>8a.1</p>yin te/ sgom pa de ni dngos po med pa nyid kyi phyir sgom pa ma yin no/ /'o na dngos po dang dngos po med pa'i rnam par rtog pa dag rnam par rtog pa nyid du khyad par med phyir ci ltar dngos po med pa sgom pa ni sgom pa ma yin zhe na/ dngos po zhes pa la sogs pa ste/ 
<p>8a.2</p>gang gi phyir rnal 'byor pa'i stong pa nyid kyi gzugs la dngos po dang dngos po med pa'i rnam par rtog pa dag med pas so/ /ci'i phyir zhe na/ gsungs pa/ gang gi phyir stong pa nyid kyi gzugs la ma brtags pa'i du ba la sogs pa mngon sum du mthong ba'i phyir ro/ /bsam pa ni
<p>8a.3</p>'di yin te gal te brtags par gyur na ni bum pa la sogs pa bzhin du dngos por 'gyur zhing / gal te mthong ba ma yin par gyur na de'i tshe mo gsham gyi bu la sogs pa bzhin du dngos po med par 'gyur ro/ /'dir ni rnam par brtags pa ma yin par mngon sum du mthong ba'i
<p>8a.4</p>phyir thams cad legs par gnas so/ /rnam par ma brtags par mthong ba 'grub pa'i don du rjes su mthun pa'i dpe gsungs pa/ pra phab pa'i sgrub pa pos bsams pa/ dngos skyes min pa chom rkun la sogs pa bems po'i chos las skyes pa ma yin pa'o/ /rnam
<p>8a.5</p>par ma brtags par mthong ba 'di la dngos po dang dngos po med pa dag yod pa ma yin te/ dang po ma yin pa'i don bya ba'i 'bras bu can nyid tsam nye bar dmigs pa'i phyir ro/ /'jig rten na'ang dngos po ba med pa'i don yang sgyu ma dang rmi lam dang dbang po'i gzhu la sogs pa mthong ngo / / 
<p>8a.6</p>de nyid kyi phyir gsungs pa/ med pa'i zhes pa la sogs pa ste/ de yang rnam par rtog pa med pa'i shes pa las skyes pa'o/ /rnam pa thams cad pa'i 'gro ba'i don phun sum tshogs par byed pa nyid kyi phyir yid bzhin gyi nor bu lta bu'o/ /dpe dag gsungs pa'i sngon ma mthong ba'i rkun mo la
<p>8a.7</p>sogs pas sngags kyis byin gyis brlabs pa'i mig gis gzhon nu ma 'dir gnas pas pra phab par gyur pa na mthong ste/ sgrub pa po'i skyes bu rnams kyis ni gnas de dang der song nas gzhon nu mas smras pa thun mong ba'i mig dag gis mthong ngo / /bsam pa ni 'di yin te/ rnal 'byor
<p>8b</p>
<p>8b.1</p>ba byang chub kyi sems zla ba ma g.yos pas ni grub pa'i man ngag gi sngags kyis byin gyis brlabs pa'i mig can gyi gzhon nu ma bzhin du man ngag med pa'i so so skye bos rtogs par bya ba ma yin pa nam mkha' la mthong ba'o/ /de yang spros pa thams cad dang bral ba'i sems su gsungs pa/ gal
<p>8b.2</p>te zhes pa la sogs pa'o/ /gzhan gyi mig dpral ba la sogs pa na yod pa dag gis mi mthong zhing rang gi mig dag gis kyang ma yin te/ gzhan gyi tshe ma mthong ba'i phyir ro/ /pra phab pa'i dpe 'dis rnal 'byor pa'i mngon sum ni rnam pa thams cad du rang bzhin med pa'i phyir ma skyes pa rmi lam du
<p>8b.3</p>gzhon nu mas bu nye bar dmigs pa lta bur thams cad mkhyen pa'i ye shes grub bo/ /ting nge 'dzin rgyal po'i mdor gsungs pa/ ji ltar rmi lam nang 'dir gzhon nu ma/ /de yis bu skyes pa dang shi ba'ang mthong / /skyes na dga' dang shi na mya ngan gnas/ /de lta'i dpe yis chos kun shes par
<p>8b.4</p>gyis/ zhes so/ /gzugs brnyan zhes pa rnam pa thams cad pa sna tshogs pa'i gzugs brnyan no/ /srog rtsol ni lte ba las steng dang 'og gi rtsa gsum gsum rnams su rim pa ji lta bar srog dang thur sel gyi rlung dag 'gog pa ste/ srog rtsol ni lus la sogs pa'i khams 'gog
<p>8b.5</p>par byed pa yin pa nyid kyi phyir ro/ /ci ltar gyur pa rnams su zhe na/ steng du g.yon pa dang g.yas pa dang dbu ma rnams su dang / 'og tu dbu ma dang g.yon pa dang g.yas pa rnams su zla ba la sogs pa'i khams 'bab pa rnams su ste/ de bzhin du chu la sogs pa 'bab pa rnams la'o/ / 
<p>8b.6</p>gzhan rtsa stong phrag bdun cu rtsa gnyis po rnams kyis skye ba'i gnas nyid kyi phyir rigs rnams la'o/ /zla ba zhes pa/ steng du zla ba la sogs pa'i rtsa gsum lus dang ngag dang sems rnams te/ 'og tu bshang ba la sogs pa'i rtsa gsum yang ngo / /zla ba zhes pa ste/ de la thabs kyi ste khu ba'i
<p>8b.7</p>khams kyi zla ba'i rtsa sku ru 'gyur ro/ /shes rab kyi ste rdul gyi khams kyi nyi ma'i rtsa gsung du 'gyur ro/ /rdul gyi khams kho na'i bshang ba'i rtsa ni sku'o/ /gtso bo ste khu ba'i khams kyi gci ba 'bab pa gsung yin no/ /steng zhes pa khu ba'i khams kyi thugs sgra gcan 'bab pa ste/ rdul
<p>9a</p>
<p>9a.1</p>gyi khams kyi thugs khu ba 'bab ma'o/ /steng 'og rigs drug ces pa chu dang rlung dang nam mkha' 'bab pa rnams thabs kyi yan lag nyid kyi phyir dang / sa dang me dang ye shes 'bab pa rnams shes rab kyi yan lag nyid kyi phyir ro/ /phyed dang bcas pa'i zla ba
<p>9a.2</p>bcu dang ldan pa'i lo dgu bcu rtsa drug gi nang du 'chi ba de 'chad par 'gyur pa'i nges pas 'chi ltas su 'gyur te lhag pa'i rlung 'bab pa rnams kyis so/ /mun can zhes pa la sogs pa mdor bstan pa ste/ de'i rgyas par bshad pa skye dang zhes pa la sogs pa'o/ /khu ba 'bab pa 'ba'
<p>9a.3</p>zhig tu ma zad kyi/ a wa d+hU tI yang skye ba la sogs pa'i dus gsum du 'bab bo/ /gzhan yang dus sbyor bcu gnyis la 'khor bar mtshungs pa'i phyir nyi ma'i ste srog gi rlung gi lug la sogs pa'i dus sbyor gyi bdag nyid sna bug g.yon pa nas glang la sogs pa'i dus sbyor gyi bdag nyid g.yas
<p>9a.4</p>pa'i bu gar 'pho ba na mnyam pa zhes bya ba yang 'bab bo/ /de rgyas par 'chad pa/ dus sbyor 'char ba'i zhes pa la sogs pa ste/ zla ba dang nyi ma dag la mnyam pa 'bab pa'i phyir mnyam pa'o/ /mnyam pa'i grangs gsungs pa/ rkang zhes pa la sogs pa ste dus sbyor gcig 'char
<p>9a.5</p>pa'i mngon mtshams su 'jug pa dang 'byung ba dag gcig tu byas pa'i rkang pa dang bcas pa'i lnga bcu rtsa drug 'bab bo/ /de bzhin du nyin mo dang mtshan mo'i dus sbyor bcu gnyis kyi mtshams su bdun cu rtsa lngas lhag pa'i drug brgya 'bab po/ /sems can thams cad kyi lus la gang drug brgyas lhag
<p>9a.6</p>pa'i stong phrag nyi shu rtsa gcig po rnams bdun cu rtsa lngas lhag pa'i drug brgya po 'di yis dman pa rnams la la nA dang ra sa nA 'bab bo/ /nyin zhag so sor dbu ma'i bdun cu rtsa lngas lhag pa'i drug brgya po rnams lo brgya'i nyin zhag stong phrag sum cu rtsa drug rnams kyis bsgyur te/ de las nyin zhag gi
<p>9a.7</p>dbugs drug brgyas lhag pa'i stong phrag nyi shu rtsa gcig rnams kyis bgos nas thob pa de rnams nyin zhag nyi shu rtsa lngas lhag pa'i brgya phrag bcu gcig rnams so/ /de rnams kyang nyin zhag drug cus lhag pa'i sum brgya rnams kyi rnam par phye ba rnams phyogs gsum gyis lhag pa'i lo gsum rnams su 'gyur ro/ / 
<p>9b</p>
<p>9b.1</p>steng du g.yon pa gang yin pa de kho na zla ba dang rkyang ma dang lug dang chu 'bab pa ste de bzhin gshegs pa 'od dpag med kyi rang bzhin no/ /g.yas pa ni nyi ma dang ser skya dang gzhan zhes pa ro ma dang me 'bab pa rin chen 'byung ldan gyi rang bzhin yang ngo / /'og tu dbu ma bshang ba'i rtsa dang sa 'bab pa ste rnam par
<p>9b.2</p>snang mdzad kyi rang bzhin yang ngo / /g.yon pa ni gci ba'i rtsa dang rlung 'bab pa ste/ don yod grub pa'i rang bzhin no/ /steng du dbu ma ni sgra gcan gyi rtsa ste stong pa 'bab par byed ma dang mi bskyod pa'i rang bzhin no/ /de kho na 'og tu g.yon pa khu ba'i rtsa ste ye shes 'bab par byed ma dang rdo rje sems dpa'i
<p>9b.3</p>rang bzhin no/ /bshang ba'i rtsa steng du zla ba'i lam dang gcig tu 'gyur te bug pa gcig pa nyid kyi phyir ro/ /de bzhin du gci ba'i rtsa nyi ma dang gcig tu 'gyur ro/ /de bzhin du skye ba la sogs pa bzhi la khu ba'i rtsa sgra gcan dang gcig tu 'gyur ro/ /steng du kun 'dar ma la sogs pa
<p>9b.4</p>ming gsum ste/ 'og tu mkha' 'gro gdong la sogs pa ming gsum mo/ /lte ba la sogs pa'i pad+ma lnga'i ze'u 'bru rnams su 'byung ba'i kun 'dar mar son pa'i srog gi nus pa sa la sogs pa khams rnams rim pas 'bab ste/ sdud pa yis ni shes pa phyi rol du 'bab pas khams
<p>9b.5</p>zad pa'i phyir ro/ /'jug pa ni gtsug tor gyi pad+ma la sogs pa'i rim pas sa la ste/ lte ba'i pad+ma la ngal so bar byed do/ /spro bas zhes pa nang du 'bab pas lus kyi khams 'phel ba'i phyir ro/ /de ltar kun 'dar mar 'gro ba dang 'ong ba dag go/ /lhag par lus pa las rkyang
<p>9b.6</p>ma dang ro ma dag la ni pad+ma'i 'dab ma rnams la song ba dang 'ongs pa'o/ /lte ba la sogs pa gsum la rim pas lus la sogs pa gsum 'bab par byed pa dung can mar son pa'i thur sel gyi nus pa snga ma bzhin du gnas pa'o/ /dung can ma 'di kho na chags pa'i bde ba las
<p>9b.7</p>khu ba 'bab bo/ /zla mtshan gyi dus su ni de kho na khrag 'bab bo zhes pa la sogs pas shes rab dang thabs 'khyud pa 'chad par 'gyur ba'i mdor bstan pa ni shes rab ces pa la sogs pa'o/ /bud med rnams kyi dung can ma kho na rdul 'bab pa'i phyir gtum mo ste khu ba 'bab
<p>10a</p>
<p>10a.1</p>pa'i phyir mkha' 'gro gdong ngo / /kun 'dar ma ni rdul 'bab pa g.yung mo ste skyes pa'i ni kun 'dar ma kho na'o/ /sna bug g.yon pa la 'chad par 'gyur pa'i rim pas rnam par shes pa dang 'du byed dang tshor ba dang 'du shes dang gzugs zhes bya ba'i phung po lnga 'bab
<p>10a.2</p>po/ /de bzhin du g.yas pa la sa dang chu dang me dang rlung dang nam mkha' zhes bya ba'i khams lnga 'bab po/ /dbus su zhes pa kun 'dar ma la phung po dang khams kyi bdag nyid can drug pa ye shes kyi khams 'bab po/ /lte ba'i pad+ma'i 'dab ma'i g.yon gyi 'dab ma drug po
<p>10a.3</p>lug dang 'khrig pa dang seng ge dang srang dang gzhu dang bum pa'i bdag nyid can rnams la so sor rnam par shes pa la sogs pa lnga'i bdag nyid las dkyil 'khor sum cu rnams so/ /de bzhin du g.yas kyi 'dab ma drug po glang dang karka Ta dang bu mo dang sdig pa dang chu srin dang nya'i bdag
<p>10a.4</p>nyid can rnams la so sor sa la sogs pa dkyil 'khor lnga'i bdag nyid can nyid las dkyil 'khor sum cu rnams so/ /rtsa bar zhes pa bug pa g.yas pa'i gnas su dbyu gu re res sa la sogs pa'i dkyil 'khor re re 'bab po/ /sna bug g.yon pa'i 'dab ma'i dbus su zhes pa la sogs
<p>10a.5</p>pas 'chad par 'gyur te/ de la ltos pas na sna bug dag la'o zhes gsungs so/ /sa la sogs pa dkyil 'khor kho na chu tshod de/ de la chu tshod gcig ni 'jug pa dang 'byung ba dag gcig tu byas nas dbugs drug cu dang bcas pa'i brgya phrag gsum 'bab po/ /de ltar dkyil 'khor
<p>10a.6</p>lngas dus sbyor zhes bya bas dbugs brgya phrag bco brgyad rnams so/ /de ltar dus sbyor bcu gnyis kyis brgya phrag drug lhag pa'i stong phrag nyi shu rtsa gcig dbugs dbyung ba dang 'jug pa rnams te/ lus la chu tshod drug cu rnams su 'gyur ro/ /sna bug g.yon pa la 'bab pa'i rim pa ni
<p>10a.7</p>'dab ma'i dbus su ni sna bug gi dbus su'o/ /phung po rten ni 'byung ba zhes pa'i gsung la brten pa rnam par shes pa la sogs pa phung po rnams dang lhan cig rten nam mkha' la rlung dang chu dang me dang sa'i khams kyi dbye bas gsungs pa/ nam mkha' sogs zhes bya'o/ /gzhan las
<p>10b</p>
<p>10b.1</p>so zhes pa snga ma bzhin du rtsa ba nas brtsams nas zhes pa'i don to/ /g.yon par rnam shes sogs pas 'byung ba zhes spro bar rnam par gzhag par bya ste zla ba yin pa nyid kyi phyir ro/ /g.yas par sa la sogs pas sdud pa ste nyi ma yin pa nyid kyi phyir ro/ /yang na gang g.yon
<p>10b.2</p>par zla ba gnas pa shes rab dang bcas pa'i mi bskyod pa la sogs pa'i rang bzhin rnam par shes pa la sogs pa'i dkyil 'khor gyi 'khor lo dang / g.yas par thabs dang bcas pa'i spyan ma la sogs pa'i rang bzhin sa la sogs pa'i dkyil 'khor gyi 'khor lo ste/ 
<p>10b.3</p>sngags dang lha'i bdag nyid spro ba dang sdud pa'i ngo bo can lhan cig skyes pa sems can thams cad la gnas pa'o/ /shes rab ces pa la sogs pas mdor bstan pa de'i shes rab dang thabs nyid rgyas par 'chad de nub ces pa'o/ /snam bu so sor nub tu ste nub phyogs su sa'i rang bzhin
<p>10b.4</p>spyan ma dang rnam par snang mdzad dag go/ /shar du rlung gi rang bzhin sgron ma dang don yod grub pa dag go/ /de la rnam par snang mdzad kyi shes rab sgron ma ste don yod grub pa'i ni spyan ma'o zhes pa phan tshun zhal phyogs pas 'khyud pa'i nges pa'o/ /de'i phyir byang chub sems dpas mdzad pa'i
<p>10b.5</p>thabs dang bral ba bsdus pa'i rgyud nyan pa ma rnyed pa rnams la yang dag par yid ches par byed pa'i don gsal bar shes par byed pa gsungs pa mthe bo zhes pa la sogs pa'o/ /gang gi phyir lag pa g.yon pa'i mthe chung la sogs pa sor mo lnga rnams nam mkha' la sogs pa'i rang
<p>10b.6</p>bzhin rnams kyi dbus su mthe bo dang ming med sa dang rlung gi rang bzhin dag gis 'khyud pa tshim par byed pa'i phyag rgya ste gsang ba'i dbang bskur gyi don du slob ma'i kha dang lha mnyes par byed pa la yang ston pa de'i phyir sa dang rlung shes rab dang thabs nyid du grub bo/ /'dis bshang ba dang gci ba'i rtsa
<p>10b.7</p>dag shes rab dang thabs nyid du gzhung btsugs so/ /g.yas su me'i rang bzhin gos dkar mo dang rin chen 'byung ldan dag go/ /gzhon nu chu'i rang bzhin mA ma kI dang 'od dpag tu med pa dag go/ /de la 'od dpag med kyi shes rab gos dkar mo ste rin chen 'byung ldan gyi mA ma
<p>11a</p>
<p>11a.1</p>kI'o/ /gang gi phyir lag pa g.yas pa'i gung mo dang mdzub mo me dang chu'i rang bzhin dag gis 'khyud pa ral gri'i phyag rgya la ston pa de'i phyir me dang chu dag shes rab thabs nyid du grub ste/ 'dis ni ro ma dang rkyang ma dag shes rab dang thabs nyid do/ /dbu ma la steng gi
<p>11a.2</p>phyogs su rnam par gnas pa stong pa'i ngo bo mi bskyod pa ni 'og gi phyogs su rnam par gnas pa mi 'gyur pa'i ye shes kyi bdag nyid can shes rab kyi pha rol tu phyin pa dang lhan cig 'khyud pa'o/ /phan tshun zhes pas 'chad par 'gyur pa'i steng dang 'og tu gnas pa rdo rje dbyings kyi dbang phyug ma
<p>11a.3</p>dang rdo rje sems dpa' dag 'khyud pa yang ltos pa'o/ /snga ma phyed shes par byed pa ni/ gang gi phyir lag pa g.yas pa'i khu tshur la mthe chung zla ba phyed pa'i rnam par byas pa/ mi bskyod pa'i mche ba'i phyag rgya gang yin pa de kho na shes rab kyi pha rol tu phyin pa'i gri gug gi phyag rgya yin pa de'i phyir
<p>11a.4</p>stong pa dang ye shes kyi rigs can dag shes rab dang thabs nyid do/ /'dis ni kun 'dar ma dang dung can ma dag shes rab dang thabs nyid do/ /de ma thag tu 'chad par 'gyur pa'i tshigs su bcad pas rigs drug pa 'khyud pa'i shes par byed pa gsungs te/ gang gi phyir lag pa'i mthil
<p>11a.5</p>g.yon pa dang g.yas pa sbyar bar byas pa spyi bor bzung ba na gang gi tshe stong pa la sogs pa'i rang bzhin sor mo rnams phan tshun sbyor ba dkyil 'khor bcu po yang dag sbyor ba byas pa de'i tshe rdo rje sems dpa'i rdo rje rtse gcig pa'i phyag rgya yin zhing / de kho na rdo rje dbyings kyi dbang phyug ma'i gri gug
<p>11a.6</p>gi phyag rgya chu gri'i rnam pa can yin te/ de'i phyir 'di dag shes rab dang thabs nyid do/ /phyi rol du gri gug dang bcas pa'i rdo rje rtse gcig pa'i bdag nyid rigs drug pa gang yin pa de yang nang du mnyam pa ste nyi ma dang zla ba mnyam par 'bab pa nyid kyi phyir ro/ /dbu ma'i rtsa ste a wa d+hU tIr
<p>11a.7</p>'bab na'o/ /mnyam pa ni skye ba'i dus su 'bab pa las spro ba'i rgyu ste/ 'chi ba'i dus su 'bab pa las sdud pa'i rgyu'o/ /yang na rnal 'byor pa rnams kyi de kho na nyid sgom pas phyi rol du 'bab pa 'gags pa ni 'jig rten las 'das pa'i phung po la sogs pa'i rgyu yin pa nyid kyi phyir spro ba'i rgyu ste/ 
<p>11b</p>
<p>11b.1</p>'khor ba pa rnams kyi ma 'gags pa ni phung po la sogs pa rnam par 'jig par byed pa nyid kyis ni sdud pa'i rgyu'o/ /de la mnyam pa ni sngar brjod pa'i sna bug g.yon par 'bab pa'i phung po lnga dang / sna bug g.yas par 'bab pa'i khams lnga dang / lte ba dang gsang ba dang nor bu'i pad+mar
<p>11b.2</p>gnas pa sku dang gsung dang thugs rdo rje rnams dbu ma'i rtsar son pa na gcig nyid yin gyi gzhan ni ma yin no/ /de ltar rlung 'bab pa'i rnam par gzhag pa'i zol gyis dkyil 'khor gyi 'khor lo'i lha dang ye shes kyi rnam par gzhag pa gsungs pa'o/ /gang gi tshe steng du zla ba dang nyi ma
<p>11b.3</p>dang sgra gcan gyi rtsa rnams 'gog pa de'i tshe 'og tu bshang gci dang khu ba'i rtsa rnams 'gog pa'o/ /de bzhin du steng du gsum po grol na 'og tu 'ang grol ba'o/ /rtsa drug po de rnams kyang snga ma bzhin du spro ba dang sdud pa'i byed pa can no/ /lug la sogs pa mi mnyam pa'i dus sbyor la skyes
<p>11b.4</p>pa tshe thung ba rnams kyi lus la rlung dang mkhris pa dang bad kan mi mnyam ste/ mi mnyam pa las srog ces bya ba'i rlung dbyu gu lnga lnga 'bab pa'i rim pa las brgal nas g.yon pa'i rtsar lhag par 'bab po/ /ci ltar lhag ce na gsungs pa/ mtshan mo gcig ste nyin mtshan 'bab pa
<p>11b.5</p>de'i tshe 'chi ltas kyi nyin zhag nas brtsams te lo gsum rnams kyis 'chi bar shes par bya'o/ /de bzhin du glang la sogs pa mnyam pa'i dus sbyor la skyes pa rnams kyi rtsa g.yas pa la nyin mtshan lnga 'bab pa las lo gsum rnams kyis 'chi ba'o/ /de ltar mdor bstan nas
<p>11b.6</p>re zhig nyi ma'i 'chi ltas rgyas par 'chad de/ khyim gyi bdag nyid kyi 'dab ma bcu gnyis pa lte ba'i pad+ma'i nang gi yongs su bskor ba'i shar gyi 'dab ma la nyin mtshan lngar srog 'bab po/ /de nas g.yas su bskor bas 'dab ma gnyis pa la phyogs zhes pa bcu'o/ /gsum
<p>11b.7</p>pa tshes rnams te bco lnga rnams so/ /bzhi pa la nyi shu'o/ /lnga pa la de gnyis rnams te/ nyi shu rtsa lnga rnams so/ /drug pa la de nyid rnams las gcig lhag rim pas te nyi shu rtsa drug go/ /bdun pa la slar yang gcig lhag rim pas te nyi shu rtsa bdun no/ /nyin
<p>12a</p>
<p>12a.1</p>zhag sum cu gsum rgyu na zhes pa brgyad pa la bco lnga'o/ /dgu pa la bcu'o/ /bcu pa la lnga'o/ /bcu gcig pa la gsum rnams so zhes pa sum cu rtsa gsum rnams so/ /bcu gnyis pa la ni stong pa ste/ slar yang g.yas pa'i rtsa la 'bab pa med pa'i phyir ro
<p>12a.2</p>zhes pa 'chi ltas kyi nyin zhag 'bab pa'i rim pa'o/ /da ni 'chi ltas kyi bdag nyid 'tsho ba'i dus kyi rim pa gsungs te/ de rtogs pa'i don du yongs su zlum po rim pa gnyis pa bris pa las/ gsum gnyis gcig ces pa ste lo rnams te/ 'dab ma snga ma la gsum rnams so/ / 
<p>12a.3</p>gnyis pa la gnyis dag go/ /gsum pa la gcig go/ /zla ba rnams kyang bzhi pa la drug go/ /lnga pa la gsum mo/ /drug pa la gnyis so/ /bdun pa la gcig go/ /nyin zhag rnams ni brgyad pa la bco lnga'o/ /dgu pa la bcu'o/ /bcu pa la lnga'o/ /bcu gcig pa la gnyis
<p>12a.4</p>dag go/ /pad+ma'i ze'u 'brul gcig go/ /'dis 'di gsungs te/ dang por 'dab ma sngon ma la nyin zhag lnga rnams 'bab po/ /de nas tshe lo brgya pa rnams kyi bzhin du 'pho ba bcu gnyis kyis 'tsho bar bya ba'i lo gsum gyi las sum cu rtsa lngas lhag pa'i nyin zhag brgya phrag gsum 'bab
<p>12a.5</p>po/ /de yang gzhan la zhugs pa las 'dab ma de skam mo/ /gnyis pa la nyin zhag bcu rnams 'bab po/ /yang 'pho ba bcu gcig gis nyin zhag bzhi bcu rtsa lngas lhag pa'i sum brgya 'bab po/ /de bzhin du gsum pa la sogs pa la sngar ltar 'bab ste/ de la gsum pa ni 'pho ba bcu
<p>12a.6</p>gnyis zhag bdun cus lhag pa'i brgya 'bab cing skam par byed do/ /bzhi pa ni 'pho ba dgus nyin zhag brgyad cu rtsa gnyis 'bab cing skam mo/ /lnga pa ni 'pho ba brgyad kyi nyin zhag lnga bcu rtsa bdun 'bab cing skam par byed do/ /drug pa ni 'pho ba bdun gyis nyin zhag nyi shu rtsa brgyad 'bab cing ngo / / 
<p>12a.7</p>bdun pa ni 'pho ba drug gis nyin zhag nyi shu rtsa bdun 'bab cing ngo / /brgyad pa ni 'pho ba lngas nyin zhag bco lnga 'bab cing ngo / /dgu pa ni 'pho ba bzhis nyin zhag bcu 'bab cing ngo / /bcu pa ni 'pho ba gsum gyis nyin zhag lnga 'bab cing ngo / /bcu gcig pa ni 'pho ba gnyis kyis nyin zhag
<p>12b</p>
<p>12b.1</p>gsum 'bab cing ngo / /de ltar bcu gcig skam ste mkhris pa'i bdag nyid can rdul gyi khams skam pa las so/ /'dab ma bcu gnyis pa la g.yas pa'i rtsa dor nas rtsa g.yon pa la 'pho ba med pas nyin zhag gnyis 'bab cing / bad kan gyi bdag nyid snying stobs kyi khams skam par byed pa
<p>12b.2</p>las 'dab ma de skam mo/ /de nas pad+ma'i ze'u 'bru la dbu ma'i rtsa la 'pho ba med pas nyin zhag gcig 'bab cing rlung gi rang bzhin mun pa'i khams zad pa las de bskams nas lam g.yas pas nges par 'byung ste/ rnam par shes pa dang ldan pa srid pa gzhan du 'pho'o/ /zla
<p>12b.3</p>ba'i 'chi ltas gsungs pa/ rtsa ba nas zhes pa lte ba'i 'khor lo'i lug la sogs pa mi mnyam pa'i dus sbyor gyi bdag nyid kyi 'dab ma snga ma nas brtsams te gcig lhag pas zhes pa gcig dang gnyis la sogs pa'i rim pas te ji srid du nyin zhag sum cu rtsa gsum gyi bar du 'dab ma
<p>12b.4</p>bcu gcig la rtsa g.yon par zla ba'i rlung 'bab po/ /ji lta bur gcig lhag pas she na gsungs pa/ sngon ma'i snying po'i 'dab ma la nyin zhag gcig 'bab po/ /nyin zhag des dman pa'i zla ba gnyis ji lta ba bzhin du 'bab po/ /de nas zla ba gsum pa'i dang por 'dab ma de nyid la nyin
<p>12b.5</p>zhag gnyis g.yon pa la 'bab po/ /nyin zhag des dman pa'i gsum pa dang bzhi pa la ji lta ba bzhin 'bab po/ /zla ba lnga por nyin zhag gsum 'dab ma de la g.yon par 'bab po/ /nyin zhag des dman pa'i zla ba lnga pa dang drug pa dag ji lta ba bzhin 'bab po/ /de ltar snga ma dang
<p>12b.6</p>lhan cig bgrang bar bya ba'i zla ba dang po dang gsum pa dang lnga pa'i dang por skyes pa'i gsum po 'di rnams kho na 'chi ltas kyi nyin zhag rnams su rnam par gzhag par bya'o/ /yang na rnam par ma chad par 'bab pa'i phung po'i nyin zhag rnam par bzhag nas 'chi ltas kyi nyin zhag gsum mo/ / 
<p>12b.7</p>'dis ni lo gsum la sngar nyin zhag gsum dang zla ba drug song ngo / /de bzhin du pad+ma 'dab ma gnyis pa la zla ba bdun pa'i dang por 'chi ltas kyi nyin zhag bzhi'o/ /brgyad pa'i dang por lnga'o/ /dgu pa'i dang por drug ste/ de ltar snga ma bzhin du nyin zhag gsum du rnam par bzhag
<p>13a</p>
<p>13a.1</p>nas 'dab ma snga ma'i nyin zhag gsum rnams dang lhan cig nyin zhag drug rnams 'chi ltas so/ /nyin zhag gzhan rnams la ji lta ba bzhin du 'gyur ro/ /'dis kyang nyin zhag gsum song ste/ de ltar zla ba gsum gsum rnams kyis nyin zhag gsum rnam par
<p>13a.2</p>'phel ba las 'dab ma bcu gcig po rnams lo gsum po 'dis rim pas 'dor ro/ /de ltar 'dab ma bcu gcig la 'bab pa las bad kan gyi bdag nyid snying stobs kyi khams skem par byed do/ /'dab ma bcu gnyis pa la rtsa g.yas pa la 'bab pa las 'dab ma gzhan
<p>13a.3</p>rnams la gnas pa/ zla ba gnyis pa dang bzhi pa dang drug pa dang 'brel pa'i nyin zhag gsum po'i nyin zhag gnyis zad de/ mkhris pa'i bdag nyid rdul gyi khams zad pa las te/ 'dab ma bcu gnyis pa skam pa las so/ /snga ma bzhin du ze'u 'bru la nyin zhag gcig
<p>13a.4</p>dbu ma 'bab pa las rlung gi bdag nyid can mun pa'i khams bskams par byas nas sred pa gzhan du 'gro ba'o/ /rtogs pa'i don du bri ba'i rim pa ni khyim bcu gnyis kyi 'khor lo rim pa gnyis pa la/ shar la sogs pa'i 'dab ma bcu gcig rnams dang rtsa gsum
<p>13a.5</p>rnams dang drug dang dgu dang bcu gnyis dang bco lnga dang bco brgyad dang nyi shu rtsa gcig dang nyi shu rtsa bzhi dang nyi shu rtsa bdun dang sum cu dang sum cu rtsa gsum rnams te/ bcu gnyis pa la ni g.yon pa med pa'i phyir stong pa'o/ /phyi'i 'dab ma bcu gnyis rnams la rim pas zla ba rnams
<p>13a.6</p>ni sum cu dang nyi shu rtsa bdun dang nyi shu rtsa bzhi dang nyi shu rtsa gcig dang bco brgyad dang bco lnga dang bcu gnyis dang bcu dang drug dang gsum dang / bcu gcig pa la zla ba gsum zad pa gsal bar byed pa stong pa dang / bcu gnyis pa la nyin zhag gnyis so/ /lte ba la nyin zhag gcig
<p>13a.7</p>go/ /de ltar gsum la sogs pa nyin zhag la 'chi ltas 'phel zhing / sum cu la sogs pa'i nyin zhag gi bdag nyid 'tsho ba zhes bya ba'i dge ba 'grib pa'o/ /phyed dang bcas pa'i zla ba bcu dang ldan pa'i lo dgu bcu rtsa drug gi mtshams ni nyi ma dang zla ba 'bab pa'i dus so/ / 
<p>13b</p>
<p>13b.1</p>nyin zhag gsum gyis dman pa'i phyogs gsum lo gsum lo brgya gang bar byed pa la dbu ma'i 'chi ba rgyu ba'o/ /'di rgyas par 'chad de/ gnyis la sogs pa sum cu rtsa gnyis kyi mthar thug pa mnyam pa'i nyin zhag rnams kyis g.yas pa la dang / gcig la sogs pa sum cu rtsa gsum
<p>13b.2</p>gyi mthar thug pa mi mnyam pa'i nyin zhag rnams kyis g.yon pa la de'i ste 'chi ba'i rgyu ba'o/ /'di ltar yang skye ba'i dus su skyes pa glang la sogs pa'i dus sbyor gyi sa la sogs pa gang yang rung ba'i dkyil 'khor rnams kyis dang / de bzhin du lug la sogs pa'i dus sbyor gyi stong pa la sogs pa
<p>13b.3</p>gang yang rung ba'i dkyil 'khor rnams kyis te/ dkyil 'khor de nas brtsams te zhes pa'i don to/ /'di yang g.yas pa dang cig shos kyi khams dang phung po la sogs pa 'bab pa rnam par nyams pa'i dbang du byas te lag pa phyis pa la lnga pa'o/ /'thad pa gsungs pa/ gzhan du 'chi
<p>13b.4</p>bar mi 'gyur te/ /zhes pa'o/ /'dis 'di gsungs te/ mnyam pa'i dus sbyor la skyes pa'i ni thog mar g.yas pa la nyin zhag gnyis 'bab po/ /yang nyin zhag gnyis ji lta ba bzhin du'o/ /de nas g.yon pa la nyin zhag gcig go/ /nyin zhag gcig ji lta ba bzhin no/ /nyin
<p>13b.5</p>zhag bzhi rnams g.yas pa la'o/ /bzhi rnams ji lta ba bzhin du'o/ /gsum rnams g.yon pa la ste gsum rnams ji lta ba bzhin du'o/ /drug rnams g.yas pa la ste drug rnams ji lta ba bzhin du'o/ /lnga g.yon pa la ste lnga rnams ji lta ba bzhin du'o/ /de bzhin du ji srid sum
<p>13b.6</p>cu rtsa gnyis kyi bar g.yas pa la ste sum cu rtsa gnyis kyi bar ji lta ba bzhin du'o/ /sum cu rtsa gsum g.yon pa la dang sum cu rtsa gsum ji lta ba bzhin gyi bar du'o/ /'dir g.yas pa la gnyis la sogs pa sum cu'i mthar thug pa mnyam pa'i nyin zhag gsum gsum rnams kyis rim pas
<p>13b.7</p>sa la sogs pa'i khams zad pa'o/ /g.yon pa la gcig la sogs pa nyi shu rtsa dgu'i mthar thug pa mi mnyam pa'i nyin zhag gsum gsum rnams kyis nam mkha' la sogs pa'i khams zad pa ste rim pa las so/ /de nas nyin zhag sum cu rtsa gcig gis snying stobs kyi khams
<p>14a</p>
<p>14a.1</p>zad pa'o/ /nyin zhag sum cu rtsa gnyis rnams kyis rdul gyi khams zad pa'o/ /nyin zhag sum cu rtsa gsum rnams kyis mun pa'i khams zad pa'o/ /mi mnyam pa'i dus sbyor la skyes pa rnams kyis ni gcig la sogs pa'i rim pas 'bab pa'o zhes pa khyad par
<p>14a.2</p>ro/ /de ltar nyin zhag gsum gyis dman pa'i lo brgya ste de'i steng du nyin zhag sum cu rtsa bzhi rnams rgyu'o/ /de la nyin zhag gcig g.yas pa la'o/ /nyin zhag gcig g.yon pa la'o/ /de lta bu'i rim pas ji srid du nyin zhag sum cu rtsa gsum gyi bar du 'bab po/ /de nas rim pas
<p>14a.3</p>khams dang phung po dang yul dang dbang po dang las kyi dbang po'i bya ba dang las kyi dbang po lnga rnams kyi zad pa'o/ /de nas dbu ma la nyin zhag gcig ste/ de las phung po la sogs pa drug pa rnams bskams nas srid pa gzhan du 'gro ba'o/ /de ltar 'chi ltas mtshan nyid shes nas ni/ 
<p>14a.4</p>rnal 'byor pas de slu ba'i thabs gsungs te/ nyi ma'i 'chi ltas su gyur na rdo rje skyil krung bcings nas srog rtsol sngon du 'gro bar dpung pa g.yas pas nu ma g.yas pa btsir ba las dkyil 'khor lnga 'bab pa'i bdag nyid g.yas pa las bkug nas g.yon pa la srog yang dag par rgyu bar
<p>14a.5</p>bya'o/ /de yis nyi ma'i 'chi ltas ldog go/ /de bzhin du g.yon pa las g.yas pa la ste zla ba'i 'chi ltas ldog go/ /de bzhin du skyil krung byas nas thig ler te/ dpral bar gnas pa'i pad+ma 'dab ma bcu drug pa dkar po'i dbus su srog rtsol sngon du 'gro bar sems gzhug par bya'o/ / 
<p>14a.6</p>de bzhin du skyil krung byas nas a wa d+hU tI'i zhabs ni lte ba'i pad+ma 'dab ma drug cu rtsa bzhi pa ste/ de'i dbus su zla ba'i dkyil 'khor la aM yig dkar po re khA phyed kyi rnam pa srog rtsol dang bcas pa bsgom par bya'o/ /de bzhin du/ rdo rje rtag tu bslang bar bya/ /rang gi lag pa
<p>14a.7</p>la sogs pas ji ltar thig le phyi rol du mi 'byung ba ltar te/ 'chi ltas kyi rgyu zla nyi'i bgrod pa 'joms pa nyid las so/ /thabs 'di gtso bor gsungs pa gzhan du zhes pa'o/ /steng gi 'chi ltas slu ba dang bcas pa gsungs nas 'og gi 'chi ltas gsungs pa/ 'og tu'ang / dung
<p>14b</p>
<p>14b.1</p>can mar me rtsa la yang / /zhes pa bshang ba dang gci ba 'bab pa dag la thur sel zhes bya ba'i rlung 'bab po zhes pa lhag ma'o/ /rgyun du khu ba dang bshang ba dang gci ba 'bab pa nyid kyis de ma zhugs pa las 'chi ba'o/ /'chi ltas thams cad slu ba'i thabs kyi zol gyis 'chi ltas zhes pa la
<p>14b.2</p>sogs pas dga' ba rnams mdor bstan te/ khu ba zhes pas rgyas par bshad do/ /gtsug tor gyi pad+ma 'dab ma bzhi pa'i dbus las dpral ba'i pad+ma 'dab ma bcu drug pa'i dbus su khu ba dga' ba dang bzang po dang rgyal ba dang stong pa dang gang ba zhes bya ba cha lnga yis 'ongs pa gnyis ka
<p>14b.3</p>la khyab pa ni dang po la dga' ba'o/ /de bzhin du mgrin pa'i chu skyes 'dab ma sum cu rtsa gnyis pa las snying ga'i pad+ma 'dab ma brgyad par snga ma bzhin du khyab pa ni mchog dga'o/ /de bzhin du lte ba'i pad+ma 'dab ma drug cu rtsa bzhi pa las gsang ba'i chu skyes pa'i dga' ba ste phyi rol du 'gro
<p>14b.4</p>ba med pa'i phyir mi 'pho ba'o/ /'dod chags bral las te chags pa dang bral ba las gtsug tor du gnas pa'i bde ba gang yin pa khu ba de rab tu gnas pa'o/ /gang rdo rje nor bu las 'phos pa de ni mya ngan las 'das pa'o/ /bde ba'i rgyal po 'di ni gtsug tor dang rdo rje nor bu'i
<p>14b.5</p>bar du khyab pa'i phyir rab gnas mya ngan las 'das pa yin no/ /de nyid kyi phyir chags chen dang mi 'gyur pa yang ste/ gtso bo yin pa nyid kyi phyir khyab bdag go/ /khu ba zla ba de'i gtsug tor du 'char ba ni dkar po'i tshes gcig ste/ gsang bar gang ba ji srid pa ste cha bcu drug pa ni rdo rje'i
<p>14b.6</p>rtse mo'i mthar gnas pa'o/ /nag po'i tshes gcig 'ongs pa na ni 'pho ba'i dus te 'pho ba'i dus kho na nag po'i tshes gcig go zhes pa'i don to/ /de yang 'dod chags nyams pa'i phyir nag po'i phyogs la rdul gyi gzugs nyi ma'i cha dang po nor bu'i rtse mo la ste dpral ba ji srid par der gnas
<p>14b.7</p>shing bcu drug pa ni gtsug tor du'o/ /de kho na zla ba nyams pa ste/ chags pa'i bde ba las chags bral yang ngo / /brjod zin pa'i rim pas zla ba bdud rtsi 'og tu 'gro ste/ 'pho ba'i chags pa goms pa lags so/ /de bzhin du steng du nyi ma rdul lo/ /sgra gcan gyi ngo bo bag
<p>15a</p>
<p>15a.1</p>chags kyi grogs can dang rnam par shes pa dngos po'i mtshan nyid can skye ba gzhan du 'gro'o/ /de phyir zla ba bdud rtsi ni/ /zhes pa bshad zin pa'i lam bsgom pas so/ /sangs rgyas rnams kyi ni zla ba byang chub kyi sems rnams kyi zla ba gang la dpral bar te/ 
<p>15a.2</p>de'i cha bcu drug pa gtsug tor du'o/ /rdul gyi gnam stong gsang bar te/ de'i cha bcu drug pa nor bur ro zhes pa ste bshad zin pa ni ston pa rdo rje gnas te mi phyed pa'i ye shes so/ /'khor ba kun gyi phyin ci log go/ /'di'i phyir mi gnas pa'i mya ngan las 'das pa zhes bya ba bde ba chen
<p>15a.3</p>po'i ming can dag pa'i sku las khams rnams te sems dang ngag dang lus rnams sgrib pa med pa nyid las phyin ci log tu 'gyur ro/ /de nyid kyi phyir chos kyi sku dang por gnas pa rnams spro'o/ /thugs la sogs pa 'di rnams thabs kyi cha'i 'og tu rnam par gzhag par bya'o/ /shes
<p>15a.4</p>rab kyi steng du ste/ 'di yi dpral bar sprul pa zhes bya ba sku rdo rje'o/ /mgrin pa la sogs par rim pas gsung dang thugs dang ye shes rdo rje rnams ni longs spyod rdzogs pa dang chos dang lhan cig skyes pa'i sku rnams te shes rab kyi cha'i rnam par gzhag pa'o/ /de bzhin du shes
<p>15a.5</p>rab dang thabs kyi bdag nyid rdo rje sems dpa'i sku las phung po la sogs pa rnams rnam par snang mdzad la sogs pa nyid kyis sems can gyi don du spro ba'o/ /de ltar 'bras bu mdor bstan nas de'i sgrub par byed pa gsungs te/ gdams ngag thob pas dang por rjes su mthun
<p>15a.6</p>pa'i las kyi phyag rgya dang snyoms par 'jug pa rnam par rtog pa chen po'i chen po zad pa las chung ngu'i chung ngu 'gyur pa'i bde ba 'phel ba'o/ /de bzhin du sna tshogs yum la sogs pa ye shes kyi phyag rgya la dmigs pas rnam par rtog pa chen po zad pa las chung ngu 'gyur pa'i bde ba
<p>15a.7</p>'phel ba'o/ /bka' stsal pa yang / rgyal ba'i lhan cig skyes pa'i bde 'di 'phel ba don rgyur dang por las kyi phyag rgya bsten par bya/ /de nas nyi ma'i gzugs ni gdong pa lag pa rkyang ba gtsug tor yan lag thams cad rdzogs pa ste/ /zhes pa la sogs pa'o/ /sogs
<p>15b</p>
<p>15b.1</p>pa'i sgra las phyag rgya chen po'i ste/ snga ma'i ngo bo du ba la sogs pa'i gzugs brnyan chos kyi phyag rgya la sogs dmigs pas nyon mongs pa chung ngu zad pa las mi 'gyur pa'i bde ba chen po 'phel ba'o/ /phyi nang gi ngo bo sna tshogs gzugs brnyan zhes bya ba phyag rgya chen po goms
<p>15b.2</p>pas/ sgrib pa bag chags dang bcas pa chung ngu'i chung ngu zad pa las mi 'gyur pa'i bde ba chen po'i chen po 'phel ba'o/ /'o na mi 'gyur pa'i bde ba ni 'phel ba dang 'grib pa spangs pa yin na ci ltar 'phel bar 'gyur zhe na gsungs pa/ 'phel ba'i 'phel ba med/ 'phel ba'i chos can
<p>15b.3</p>gyis gcig dang du ma la sogs pa'i ngo bo dang bral ba rnams rang bzhin stong pa nyid kyi phyir zad pa na chos mi 'phel ba'o/ /de bzhin du zad pa la sogs pa'i zad pa nyid la sogs pa yang gsal ba'o/ /'o na de lta na skye ba dang zad pa med pa'i phyir gsungs pa/ rang bzhin stong pa nyid kyi chos
<p>15b.4</p>lam la sogs pa rnams skye ba dang 'jig pa'ang sgyu ma lta bu kho na yin gyi de kho na nyid du ma yin no/ /de bzhin nor bu'i sgra las nub pa dang 'char ba la sogs pa'i mtshan nyid can yang 'jig rten kun rdzob tu sgyu ma lta bu kho na'o/ /de gsungs pa/ 'jig par mi 'gyur pa zhes pa la sogs pa
<p>15b.5</p>ste/ kun rdzob tu don bya ba byed pa'i phyir dngos po'i rang bzhin te/ de kho na nyid du rang bzhin stong pa nyid kyi dngos po med pa'i mtshan nyid can no/ /las kyi phyag rgya la sogs pa rang gi shes rab la 'khyud pa byang chub kyi sems gang gi tshe rdo rje nor bu'i pad+mar son pa de'i tshe rdo rje nor bu der
<p>15b.6</p>zla ba son pa ni las kyi phyag rgyas 'gyur pa'i bde ba'i gnas skabs dang / ye shes kyi phyag rgya'i sa g.yo ba'i gnas skabs te/ g.yo ba zhes pa 'dzag pa'i chos yin la des 'gyur pa yang dag par gzung ba'o/ /bad ba'i gnas skabs 'di dag mngon sum du byas pa ni/ 'dod
<p>15b.7</p>pa dang gzugs kyi khams kyi dbang phyug gi mtshan nyid can 'jig rten pa'i dngos grub sgrub par byed pa dag go/ /phyag rgya chen pos mi g.yo ba dang mi 'gyur pa bsgom pa ni 'jig rten las 'das pa'i dngos grub thams cad mkhyen pa nyid kyi mtshan nyid can sgrub par byed pa'o/ /dbu
<p>16a</p>
<p>16a.1</p>ma kho na dga' ba bzhi la khu ba zla bas khyab pa'i cha bzhi rnams lus la sogs pa'i rtsa bzhi rnams su rnam par gzhag par bya ste/ de la dpral bar sku sgom pa'o/ /snying gar ngag sgom pa dang / gsang bar thugs sgom pa dang / sku la sogs pa'i thig
<p>16a.2</p>le gcig pa nyid ni rdo rje nor bur ye shes sgom pa'o/ /sngar bshad pa'i shes rab kyi chags pa las zhu ba'i thig le rnams bshad zin pa'i rim pas mgo bo las gang ba'i gnas nor bu'i pad+mar son pa rnams de kho na nyid bsgom pas 'ching ba'o/ /brjod zin pa'i rim pas mi
<p>16a.3</p>'gyur pa'i bde ba 'phel ba dang zad pa la sogs pa de kho na nyid ma yin par rtogs par byas nas/ 'jig rten pa'i dpe yis de nyid bstan par byed de/ ji ltar zla ba shar rim pas/ cha rnams kyi ni gang ba zhes pa 'jig rten pa'i gang ba ni grib ma nyams pa 'ba' zhig ste/ 
<p>16a.4</p>de'i chad pa'am gang ba nyid ma yin no/ /de ni rtag tu gang ba yin yang mun pas bkag pa dang ma bkag pa dag gis nyams pa dang gang ba'i tha snyad du bya ba'o/ /de bzhin du mi 'gyur pa'i ye shes kyang rdo rje nor bur shes rab rim pas 'chad par 'gyur pa'i sa rnams kyis gtsug tor gyi
<p>16a.5</p>'khor lor gang ba zhes pa nyon mongs pa dang shes bya dang snyoms par 'jug pa'i sgrib pa'i bag chags med pa kho na gang bar rnam par bstan to/ /rdzogs par byed pa la dpe gsungs nas chad pa la dpe gsungs pa ji ltar dkyil 'khor gyi dbus su son pa zla ba'i sa bon du gyur pa mtshan
<p>16a.6</p>mo'i ngo bo ri bong rim par 'phel bas gang bar ri bong can mi gnas te/ rtag tu gang ba ma yin no zhes pa'i don to/ /de bzhin du bag chags 'phel bas sems kyang 'gyur pa med la mi gnas te/ gnyis med pa ni 'gyur med bde ba'o/ /phyi nang sbyar ba'i zol gyis dpe gzhan
<p>16a.7</p>gsungs te/ ji ltar zla ba'i cha 'phel pa dkar po'i phyogs dang / cha mnyam pa nag po'i phyogs te/ de dag rab tu gnas pa dag ste 'jig rten gyis rtogs par bya ba dag dang / de dag gi dbus su son pa cha bcu drug pa skad cig gcig 'byung ba ni de lta bu ma yin pa de bzhin du khu ba zla
<p>16b</p>
<p>16b.1</p>ba'i zla ba yin te zer ba spyod de/ gang gi tshe rnal 'byor pa'i byang chub kyi sems rdo rje nor bur gang ba na ni skad cig gcig la mi 'gyur par mngon par rdzogs par sangs rgyas pa de'i tshe drug brgyas lhag pa'i stong phrag nyi shu rtsa gcig gi 'byung ba dang 'jug pa'i skad cig rnams kyis gang bar byed
<p>16b.2</p>pa'i rgyun mi 'chad par 'bab pa'o/ /'di kho na gnyis su med pa thams cad mkhyen pa'i ye shes te/ 'di ni mi gnas zhes pa la sogs pa go sla'o/ /de'i zhes pa sa bon du gyur pa'i zla ba'i cha bcu drug po rnams gang ba nyid kyi phyir rdo rje nor bur gang ba ste/ 'on kyang thabs
<p>16b.3</p>med pas chags pa nyams pa'i sbyor ba las cha bcu drug po rnams nyams pa'o/ /rdo rje nas brtsams te nyams pa la nyi ma bdun gyi ngo bo'i gtsug tor du gang ba nyid do/ /slar yang las kyi phyag rgya la sogs pa'i sbyor bas gtsug tor du zhes pa la sogs pa go sla'o/ /ye shes
<p>16b.4</p>ni cha bcu drug pa ste de ni nyams pa ma yin pa'o/ /gsungs pa yang / sems can thams cad de bzhin gshegs pa'i ye shes kyi snying po can rnams so zhes so/ /bde ba chen po'i ngo bo nyid ni 'di'i gang ba ste/ 'di kho na rnal 'byor pa rnams kyis brtan par bya'o/ / 
<p>16b.5</p>dngos po bar ma gzhan ni de'i skye ba dang 'jig pa dag ste/ lus can rnams kyi spro ba dang 'jig pa'i rgyu'o/ /gang ba la brtan par byas pa ma yin pa'i bde ba zla ba 'di ni yang dang yang du skye zhing 'jig par 'gyur ro/ /'di la dpe ni ji ltar dkar po dang nag po'i phyogs dag
<p>16b.6</p>las zla ba bzhin dang / byang dang lho bgrod pa dag las nyi ma bzhin te/ nyin mo'i ngo bo'i nyi ma 'phel ba dang zad pa mthong ba'i phyir ro/ /sgom pa'i stobs kyis gang ba na brtan pa 'di ni rim gyis gtsug tor du sa bcu gnyis kyis gang ba nyid do/ /gsang ba la sogs pa
<p>16b.7</p>gtsug tor gyi mthar thug pa 'khor lo so sor mi 'gyur pa'i skad cig dbugs brgya phrag sum cu rtsa drug 'gags pa rnams kyis sa gnyis 'thob bo/ /mi 'gyur pa de gang gi tshe 'byung ba dang 'jig pa'i ngo bo chags pa dang chags bral gyi phyogs gnyis spangs pa de'i tshe sa rnams
<p>17a</p>
<p>17a.1</p>kyis gang ba bden don rnam pa bcu gnyis pa la sogs pa'i ming can no/ /de rgyas par 'chad pa sa rnams kyis te/ kun du 'od dang / bdud rtsi 'od dang / nam mkha' 'od dang / rdo rje 'od dang / rin chen 'od dang / pad+ma'i 'od dang / sangs rgyas kyi phrin las byed pa
<p>17a.2</p>dang / dpe med pa dang / dpe dang / shes rab 'od dang / thams cad mkhyen pa nyid dang / so so'i bdag nyid rig pa zhes bya ba rnams kyis so/ /lhag ma ni gsal lo/ /kun nas cha shas gang bar gyur pa'i sems 'di ni don gcig la sogs pa don ji lta ba bzhin bstan pa'i ming
<p>17a.3</p>can no/ /chags pa dang chags bral ba'i phyogs gnyis kyis/ bag chags rnams kyis ma sbyar ba kun nas nyon mongs par ma byas pa'o/ /mi 'gyur pa der rab tu zhugs pa'i dngos po'i tshogs 'gyur med nyid du 'gro'o/ /mi 'gyur pa'i rig pa 'dzin pa'i ston pa la bde ba'i rang bzhin
<p>17a.4</p>rnam pa thams cad pa'i dngos po thams cad so sor gsal ba'o zhes pa'i don to/ /ji ltar zhes pa'i dpe ni gsal lo/ /dpe gzhan ni ji ltar lhang tsher la sogs pa'i khams kyi tshogs dngul chus zos pa ro nyid du 'gro'o/ /gser la sogs pa'i sa bon zhu ba rnams kyis sa bon nyid de/ 
<p>17a.5</p>lcags brgyad 'bugs pa'o/ /'bras bu'i dus su bskol ba lhag par bye ba la sogs 'bugs pa nyid kyis tshad spangs pa'o/ /de ltar zhes pa dpe can te gsal lo/ /rnam par mi rtog pa'i bde ba chen po thams cad la khyab pa nyid du che ba zhes pa la sogs pa tshigs su bcad pa dag gis
<p>17a.6</p>gsal bar gsungs so/ /ji ltar zhes pa grub pa'i ro'i dpe'i dpe can ni de ltar zhes pa ste/ rdo rje nor bur brtan par byas pa'i bde ba byed pa po las kyi phyag rgya la sogs pa'i sbyor bas sbar ba'i gtum mos yang dag par gdungs pas sems kyi las kun nas 'bigs par
<p>17a.7</p>byed de/ de'i rang bzhin nyid du skyed par byed pa'i phyir ro/ /ji ltar zhes pa la sogs pa'i tshigs su bcad pa gnyis ni gsal lo/ /nyon mongs pa la sogs pa rnams de kho na nyid yin pa gcig nyid yin par sems zhes pa la sogs pa tshigs su bcad pa gsum gyis 'gog
<p>17b</p>
<p>17b.1</p>par byed do/ /de rnams ni re zhig glo bur ba ma yin te 'dod chags dang bral ba yang 'dod chags can nyid du thal bar 'gyur pa'i phyir ro/ /sems las sngar byung ba'i ngang tshul can rnams kyang ma yin te rgyu med pa'i phyir ro/ /gang phyir nyon mongs pa la sogs pa rnams sems la
<p>17b.2</p>rnam par sgrub pa yin pas so/ /rgyu med pa can yang ma yin te/ nam mkha'i me tog la sogs pa bzhin du cung zad kyang mi byed pa nyid kyi phyir ro/ /nyon mongs pa rnams rang bzhin du gyur pa yang ma yin te/ 'jig pa dang bral bar 'gyur pa'i phyir ram/ spangs pa na yang mar me bzhin
<p>17b.3</p>mya ngan las 'das par thal bar 'gyur pa'i phyir ro/ /de'i phyir rnam par dpyad par mi bzod pa nyid kyi phyir sgyu ma lta bu rnams so/ /zangs kyi ces pa ste/ dri med nyid kyis ni gser nyid kyis so/ /lhag ma ni gsal lo/ /de bzhin zhes pa la/ stong nyid ni du ba la sogs pa'i lam
<p>17b.4</p>mo/ /ye shes nyid ni so so rang gis rig par bya ba nyid do/ /ji ltar bcud kyis zhes pa la sogs pa'i tshigs su bcad pas grol ba la/ slar 'khor ba med pa gsungs so/ /chags bral zhes pa ste/ gnas par bya zhes pa la ma bsgoms pas so/ /gzhon nu ma zhes pa
<p>17b.5</p>la sogs pa tshigs su bcad pa bdun gsal lo/ /khu ba zhes pa ste gang gi phyir rten khu ba 'phos na brten par bya ba 'jig pa de'i phyir khu ba mi 'gyur pa kho na nyid kyis bde ba chen po bsgrub par bya'o/ /ji srid du rten dang brten par bya ba tha dad pa de srid du gtsug tor du gang ba nyid ma
<p>17b.6</p>yin no/ /mchog tu 'gyur med las byung ba'i sku'i bde ba chen po'i mdzod spu ni dpral ba'i 'khor lo ste/ der nges par 'gro ba nyid kyis gtsug tor du son pa'i cha bcu drug pa shugs las gsungs te ston pa 'di'o/ /a yig la sogs pa dbyangs yongs su gyur pa zla ba dang
<p>17b.7</p>ka la sogs pa yongs su gyur pa nyi ma ste/ de dag yang dag par sbyor ba ni rten ma yin zhing / hUM yig la sogs pa yongs su gyur pa'i dkyil 'khor dang gtso bo yang ni brten pa ma yin te rgyu med pa'i phyir ro/ /'on kyang gtsug tor dang nor bu'i lte bar gnas pa'i zla ba dang nyi ma dag
<p>18a</p>
<p>18a.1</p>rten yin zhing / thams cad la khyab pa'i bde ba chen po brten par bya ba'o/ /kun rdzob kyi rnam pa thams cad pa sna tshogs pa'i gzugs brnyan ni rgyu ste/ khu ba mi 'gyur pa las skyes pa 'bras bu'o/ /de dag phan tshun rgyas btab pa nyid de/ rgyu yang bde ba'i
<p>18a.2</p>ngo bo nyid kyi phyir dang / 'bras bu yang dmigs pa med pa nyid kyi phyir ro/ /stong pa zhes pa ste/ dmigs pa dang bcas pa'i stong pa nyid dang / dmigs pa med pa'i snying rje dag dbyer med pa'i byang chub kyi sems gang yin pa de goms par byed pa'i dus na rgyu ste/ sgom pa mthar
<p>18a.3</p>thug par gyur pa'i dus na ni 'bras bu'o/ /mya ngan las 'das pa zhes pa la sogs pas 'di'i mtha' gnyis dang bral ba gsungs so/ /de la 'thad pa gsungs pa/ gzugs brnyan ni chad pa min te/ chos thams cad dmigs pa med par 'gyur pa'i rang bzhin du dngos
<p>18a.4</p>med las so so rang gis rig par bya ba skyes pa'i phyir ro/ /'bras bu yang rtag pa nyid ma yin te nor bu las steng du son pa'i khu ba'i ngo bo las 'jig rten gyi mtshan nyid dang mi mthun pa'i zag pa med pa'i bde ba yang dag par byung ba'i phyir ro/ /dngos med dang dngos po dag gis
<p>18a.5</p>brjod zin pa'i mtshan nyid can gyi stong pa nyid dang snying rje dag ste/ lhag ma ni go sla'o/ /gnyis ka'i bdag nyid 'di ni ma ning gi go 'phang ste/ shes rab dang thabs 'ba' zhig pa'i phyogs dag med pa'i phyir ro/ /shes rab ces pa gzugs brnyan gyi mtshan nyid can chos
<p>18a.6</p>thams cad stong pa nyid do/ /de yang rgyu las ma byung ste/ rang bzhin ni ma byas pa nyid kyi phyir ro/ /shes rab kho na rgyu ste/ de las byung ba'ang 'bras bu yin la/ shes rab rgyu las skyes pa min pa nyid kyi phyir/ ci ltar de las skyes pa rgyu las skye ba yin/ sngar kho nar rgyu'i
<p>18a.7</p>gtam gsal ba'i phyir ro/ /de phyir ye zhes pa phyed go sla'o/ /'bras bu kho nas rgyu la rgyas btab pa'am rgyu kho nas 'bras bu la zhes pa phan tshun du'ang mi 'gyur la/ 'bras bus kyang rgyu rgyas btab cing / rgyu yis kyang 'bras bu zhes phan tshun du yang mi 'gyur ro/ /ci'i
<p>18b</p>
<p>18b.1</p>phyir zhe na/ gsungs pa/ gang gi phyir rgyu dang 'bras bu dag gtan nas byung ba nyid kyi phyir te kun rdzob pa las so/ /gnyis ka dbyer med pa'i gzugs brnyan ni skye ba dang 'jig pa dang bral ba'o/ /gsungs pa yang / de bzhin gshegs pa rnams ma byung yang rung chos rnams kyi chos
<p>18b.2</p>nyid 'di ni gnas pa kho na'o zhes so/ /gang gi phyir gnyis ka dbyer med pa'i gzugs brnyan gyi shes rab kyi cha gdod ma nas zhi ba nyid kyi phyir rtag tu ma skyes pa dang / thabs kyi cha so so rang gis rig bya nyid kyi phyir rtag tu byung ba kho na ste/ de'i phyir yang rgyu dang 'bras bu nyid ma yin
<p>18b.3</p>zhing phan tshun rgyas btab pa yang ma yin no/ /phan tshun rgyas btab pa med pa nyid la rigs pa gzhan ni/ rab tu shes par bya ba gang sna tshogs gzugs phyi rol las rnam par phye ba mthong ste/ de ni rang gi sems las gzhan ma yin no/ /de'i phyir zhes pa la sogs nye bar bsdu ba'o/ / 
<p>18b.4</p>ral zhes pa la sogs pa dpe'o/ /'o na brjod zin pa'i mtshan nyid can gyi lam sgom pa med par mi 'gyur pa'i bde ba skye ba med na/ des na ci ltar rgyu dang 'bras bu'i dngos po med ce na/ gsungs pa mo gsham zhes pa ste/ 'dis ni rgyu dang 'bras bu'i dngos po de kho na nyid ma yin
<p>18b.5</p>pa gsungs so/ /shes rab ma yin zhes pa ste/ 'di ni brjod zin pa'i shes rab dang lhan cig skyes pa'o/ /nam mkha' zhes pa la sogs pa go sla'o/ /rang byung zhes pa la sogs pa tshigs su bcad pa gsum ni 'jig rten las 'das pa'i sems dpa' drug mdor bstan pa'o/ / 
<p>18b.6</p>dmigs pa las 'byung ba'i phyir 'di ni rang 'byung ngo / /gsang ba la sogs pa gtsug tor gyi mthar thug pa 'khor lo drug tu rim pas rdo rje sems dpa' dang sems dpa' chen po dang byang chub sems dpa' dang dam tshig sems dpa' dang / rdo rje'i rnal 'byor dang dus kyi 'khor
<p>18b.7</p>lo ste drug gi ming can no/ /'di'i rgyas par bshad pa la/ rdo rje ni stong pa'i gzugs te/ de gang gi phyir mi phyed pa de'i phyir te/ don chen ni mdor bstan par ro/ /sems dpa' ni gang 'dod pa'i khams la sogs pa'i ngo bo lus dang ngag dang sems gcig pa nyid ces bya'o/ /de ni
<p>19a</p>
<p>19a.1</p>mchog tu mi 'gyur par mdor bstan par bya'o zhes pa rdo rje sems dpa'o/ /de ni chen po ste bde ba chen pos gang ba nyid kyi phyir ro/ /'dod chags chen pos ni mdor bstan pa'o/ /de yang sems dpa' ste sa yis gang bar byas pa nyid kyi phyir ro/ /sems can thams cad dga' bar byed
<p>19a.2</p>pa ni mdor bstan pa'o zhes pa sems dpa' chen po'o/ /'di ni gang gi phyir byang chub la ste chos kyi 'khor lo la gnas pa mi g.yo ba ste/ de nyid nyon mongs pa la sogs pa zhe sdang gi tshogs rnams las rnam par rgyal ba nyid kyi phyir zhe sdang chen po'o/ /dgra che ba yang mdor bstan
<p>19a.3</p>pa'o/ /sems dpa' ni zhes pa byang chub sems dpa'o/ /dam tshig las dam tshig gi ste zla ba bdud rtsi zhes bya ba khu ba'i sems dpa' ni 'pho ba med kyi ngo bo ste/ de zab pa'o/ /gti mug las rnam par rgyal ba'i phyir gti mug chen po'o/ /gti mug gi blo can rnams kyi gti
<p>19a.4</p>mug 'joms par byed pa yang mdor bstan pa'o/ /de'i phyir dam tshig sems dpa'o/ /de nyid ni gang gi phyir sku la sogs pa'i rdo rje rnams/ shes rab gzugs brnyan dang mi 'gyur pa'i thig le rnams dang lhan cig sbyor ba ni gcig nyid do/ /khro ba las nges par rgyal ba'i phyir
<p>19a.5</p>khro bo chen po ste/ bdud las rnam par rgyal bar byed pa'i phyir khros pa'i bdud kyi dgra bo yang mdor bstan pa'o zhes pa rdo rje'i rnal 'byor ro/ /de ni gang gi phyir dus bde ba chen po ste/ thabs de las mtha' yas pa'i sems can gyi don yongs su ma btang ba ni 'khor lo
<p>19a.6</p>zhes bya ba bcom ldan 'das so/ /de nyid kyi phyir sems can grol du bcug nas chags pa chen po 'gyur pa'i chags pa sel bar byed pa yang mdor bstan pa'o zhes pa dus kyi 'khor lo'o/ /rtsa drug gi ngo bo'i rtsibs drug pa'i 'khor lo la rdo rje sems dpa' la sogs
<p>19a.7</p>pa 'di rnams so sor rnam pa drug rnams so/ /de la dung can ma'i ngo bo 'og gi rtsibs la mi 'gyur pa'i ye shes so/ /ra sa nA'i ngo bo lho'i rtsibs la mi 'gyur pa'i tshor ba'o/ /a wa d+hU tI'i ngo bo steng gi rtsibs la mi 'gyur pa'i rnam par shes pa'o/ /bshang ba'i rtsa'i ngo bo nub kyi
<p>19b</p>
<p>19b.1</p>rtsibs la mi 'gyur pa'i gzugs so/ /gci ba'i rtsa'i ngo bo shar gyi rtsibs la mi 'gyur pa'i 'du byed do/ /la la nA'i ngo bo byang gi rtsibs la mi 'gyur pa'i 'du shes so zhes pa phung po drug rnams so/ /rigs drug po de rnams kho na rim pa ji lta bar mi 'gyur pa'i ye shes la sogs pa
<p>19b.2</p>khams drug rnams kyis so/ /de bzhin du mi 'gyur pa'i yid la sogs pa dbang po drug po rnams kyi ste/ de bzhin du mi 'gyur pa'i sgra la sogs pa yul drug po rnams kyi dang / dbang pos nye bar mtshon pa las ni 'gyur pa'i mchog gi dbang po dang lag pa dang mdoms dang bshang lam
<p>19b.3</p>dang rkang pa zhes bya ba las kyi dbang po rnams kyi dang / de bzhin du yul gyi nye bar mtshon pa las mi 'gyur pa'i khu ba 'pho ba dang len pa dang / gci ba 'dzag pa dang bshang ba gtong ba dang smra ba dang 'gro ba zhes bya ba las kyi dbang po'i bya ba rnams kyi'o/ /sum cu rtsa drug po 'di rnams
<p>19b.4</p>rim pas dkyil 'khor la ste/ 'dod pa chen po zhes bya ba rdo rje sems dpa' dang / 'dod chags chen po zhes bya ba rin chen dbang po dang / khro ba chen po zhes bya ba mi bskyod pa dang / gti mug chen po zhes bya ba rnam par snang mdzad dang / zhe sdang chen po zhes bya ba don yod
<p>19b.5</p>grub pa dang / chags pa chen po zhes bya ba 'od dpag tu med pa rnams shes rab kyi pha rol tu phyin pa dang gos dkar mo dang / rdo rje dbyings kyi dbang phyug ma dang spyan ma dang sgrol ma dang mA ma kI rnams dang / kun du bzang po dang sa'i snying po dang / phyag na rdo rje dang sgrib pa thams cad rnam
<p>19b.6</p>par sel ba dang / nam mkha'i snying po dang 'jig rten dbang phyug rnams dang / sgra rdo rje ma dang ro rdo rje ma dang chos dbyings rdo rje ma dang dri rdo rje ma dang reg bya rdo rje ma dang gzugs rdo rje ma rnams kyi dang / gnod mdzes dang shes rab mthar byed dang gtsug tor dang / gshin rje
<p>19b.7</p>mthar byed dang / bgegs mthar byed dang pad+ma mthar byed rnams dang / cher sngon mo dang rmugs byed ma dang drag spyan ma dang rengs byed ma dang brtson 'grus chen mo dang khengs byed ma rnams so/ /rigs sum cu rtsa drug la khyab par byed pa bsam gyis mi khyab pa'i thugs rdo rje
<p>20a</p>
<p>20a.1</p>'di yang sgrib pa dang bcas pa'i 'dod chags la sogs pa 'gog pa'i phyir khro bo'i rgyal po ste/ 'dod pa chen po la sogs pa'i gdong drug pa'o/ /'chi bdag gi bdud la sogs pa 'jigs par byed pa nyid kyi phyir 'jigs pa'o/ /brjod zin pa'i ye
<p>20a.2</p>shes la sogs pa'i rigs drug dag pa'o/ /lus zhes pa sku'i dkyil 'khor dang / gsang ba dbang po gsung gi dkyil 'khor dang / sems thugs kyi dkyil 'khor dang / gsum po 'di'i bdag nyid 'di ni rigs drug gi dkyil 'khor ro/ /de yang lam
<p>20a.3</p>bsgoms pas dag pa ni sngar bshad pa'i rnam par dag pa drag po shes rab dang thabs kyi rdo rje gsum po rnams kyi rdo rje sems dpa' bsam du med pa'i thugs rdo rje nyid du 'grub par 'gyur ro/ /'di ni ste dbang mdor bstan pa zhes bya ba'i rab tu byed pa ni bshad zin pa ni dbang bskur bcu'i
<p>20a.4</p>sgrub thabs dang mchog tu mi 'gyur pa'i dbang bskur gyi sgrub thabs te/ brjod zin pa'i rtsa dang rigs rab tu gsal bar byed pa ni/ kye zla ba bzang po phyag na rdo rje mdor bstan pas te/ mdor bsdus pas gsal bar bshad do zhes pa bcom ldan 'das kyis gsungs so/ /nags phyogs
<p>20a.5</p>rtsa ba phyung nas rtag tu ni/ /'jig rten rnams la bde ba ster gyur cig /nyon mongs tsha ba sel bar byed pa yi/ /dbang bskur zla ba'i zla 'od gsal bar brjod/ /dbang bskur mdor bstan pa'i brjed byang 'di ni dpal dus kyi 'khor lo pa paN+Di ta rnam par rgyal ba dbang po'i zhabs kyis
<p>20a.6</p>mdzad pa'o// //gzhung gi tshad ni tshigs su bcad pa bdun cu rtsa bdun gyis lhag pa'i brgya phrag bzhi'o/ /lo tsA ba'i ming tsam 'dzin pa dpang dpal ldan blo gros brtan pas bsgyur cing zhus te gtan la phab pa'o/ / @##/ /rgya gar skad du/ badzra
<p>20a.7</p>pA da gar+b+ha saM gra ha nA ma/ bod skad du/ rdo rje'i tshig gi snying po bsdus pa zhes bya ba/ bcom ldan 'das he ru ka la phyag 'tshal lo/ /rdo rje 'dzin pa ji lta bu/ /de ltar slob dpon gzugs nyid de/ /sems can rjes su gzung ba'i phyir/ /phal pa'i gzugs kyis gnas pa
<p>20b</p>
<p>20b.1</p>yi/ /yang dag ye shes snang ba po/ /grub pas bla ma mngon phyag 'tshal/ /yan lag drug bsgom rnal 'byor pas/ /rdzogs pa yi yang rim pa nyid/ /he ru ka ni bskyed pa'i rgyu/ /dang por gcig ni bsgom par bya/ /dngos po nyid kyis rnam grol zhing / /de yongs shes pas
<p>20b.2</p>grol ba yin/ /dngos po bsgom 'gyur shes rab can/ /dngos po med pa yongs shes pas/ /rtog pa thams cad yang dag spangs/ /de ltar he ru ka bsgom bya/ /shrI ni gnyis med ye shes te/ /he ni rgyu tshogs spangs pa'o/ /ru ni tshogs dang bral ba ste/ /ka ni gang du'ang
<p>20b.3</p>mi gnas pa'o/ /rdzogs pa'i rim pa'i rnal 'byor las/ /de nyid bcom ldan shes rab ma/ /dri dang ro dang myang las 'das/ /lhan cig skyes dga' byed pa can/ /chos dbyings shin tu rnam dag ma/ /de nyid dkyil 'khor bdag po nga / /de nyid bdag med rnal 'byor ma/ / 
<p>20b.4</p>chos kyi dbyings kyi rang bzhin can/ /bdag med rnal 'byor ldan pa'am/ /yang na he ru ka dpal brtson/ /gzhan pa'i sems kyis skad cig kyang / /dngos grub 'dod pas mi gnas so/ /brtse bas dngos grub don du yang / /zla ba gcig tu yongs su rtogs/ /bsam pa thams
<p>20b.5</p>cad yongs spangs nas/ /lha yi gzugs su sems pa yis/ /nyi ma gcig tu ma chad par/ /bsgoms pas yongs su brtag par gyis/ /yang na he ru ka dpal gzugs/ /rnal 'byor ma ni rnam par bsgom/ /rang gzhan don ni rab bsgrub phyir/ /'khor bar thabs gzhan
<p>20b.6</p>yod ma yin/ /rig ma lhan cig goms byas pas/ /'phral du mngon du byed pa nyid/ /phyag rgya chen po'i dbang bskur bas/ /ji ltar shes pa'i bde chen po/ /de yi 'di ni byin brlabs yin/ /gzhan las dkyil 'khor 'byung ba med/ /ye shes 'di ni ches phra zhing / /rdo
<p>20b.7</p>rje nam mkha'i dkyil lta bur/ /rdul bral mthar sbyin zhi ba nyid/ /khyod rang yang ni de yi pha/ /sgom pa po med sgom pa'ang med/ /lha med sngags kyang yod ma yin/ /spros pa med pa'i rang bzhin las/ /sngags dang lha ni yang dag gnas/ /gang phyir yid kyis mi bsgom par/ / 
<p>21a</p>
<p>21a.1</p>'gro ba thams cad bsgom par bya/ /thams cad chos ni yongs shes pas/ /sgom pa nyid ni bsgom pa min/ /der ni thog ma dbus mtha' med/ /srid med mya ngan 'das pa med/ /bdag med gzhan yang med pa nyid/ /'dis ni mchog tu bde chen nyid/ /dang por
<p>21a.2</p>goms par byed dus kyi/ /gnas ni bzang po nges par brtag /rang gi khyim mam mtshan dus su/ /dbu mar rangs pa'i lta stangs nyid/ /rang gzhan yang dag rig pa spangs/ /mkha' mnyam rdul bral stong pa nyid/ /thabs dang shes rab shin tu 'dres/ /chags dang chags
<p>21a.3</p>bral rnam par 'dres/ /dngos dang dngos med bdag nyid mchog /de nyid yi ge dam pa yin/ /'dod chags med cing chags bral med/ /dbu mar dmigs par mi 'gyur ro/ /'di la thabs dang shes rab med/ /yang dag de nyid snang ba po/ /bsgom pa ro gcig
<p>21a.4</p>mnyam pa nyid/ /dang por sprin dang 'dra ba yin/ /dang po du ba lta bu ste/ /gnyis pa smig rgyu'i rnam nyid chu/ /gsum pa me khyer rnam pa'o/ /bzhi pa mar me nyer 'bar ba/ /lnga pa rtag tu snang ba ste/ /sprin med nam mkha' lta bu nyid/ /de ni thams cad mkhyen
<p>21a.5</p>pa'i rgyu/ /dngos grub nye bar mtshon pa'o/ /grub pa sgyu ma lta bur 'gyur/ /nyal dang log pa'i khyad par las/ /rtag tu rmi lam 'dra bar 'gyur/ /rang rig ye shes nyid du 'gyur/ /dngos grub mtshan nyid mi phyed pa/ /phyag rgya'i rnal 'byor pa yis 'grub/ /rlom
<p>21a.6</p>sems med pa'i rang bzhin bdag /shing gcig dang ni dur khrod dang / /yang na dben pa'am bas mtha' ru/ /bsgom pa bzang bar brjod par bya/ /nam mkha'i khams kyi pad+ma la/ /b+ha ga zhes bya ye shes brjod/ /bsgom pa zhes bya snyoms 'jug nyid/ /de yi
<p>21a.7</p>bde ba 'khor lor brjod/ /rig pa ji bzhin rang rig nyid/ /lha zhes bya ba byang chub sems/ /ji ltar 'byung ba khu ba yin/ /bde ba gnag cing bde ba ser/ /bde ba dmar po bde ba dkar/ /bde ba ljang gu bde ba sngo/ /bde ba rgyu dang mi rgyu kun/ /bde ba dngos dang dngos med bde/ / 
<p>21b</p>
<p>21b.1</p>rdo rje sems dpa' bde bar brjod/ /ji ltar sgyu ma rmi lam dang / /ji ltar bar ma'i srid yin pa/ /rtag tu goms pa'i sbyor ba las/ /dkyil 'khor nyid ni de bzhin 'dod/ /btsun mo b+ha ga'i bde can du/ /khu ba zhes bya'i rnam par gnas/ /de nyid ye shes chen po nyid/ /thams cad lus
<p>21b.2</p>la rnam par gnas/ /gnyis dang gnyis su med pa'i tshul/ /dngos dang dngos med bdag nyid gtso/ /brtan dang g.yo ba khyab nas gnas/ /sgyu ma'i gzugs can nyid du 'dod/ /bza' dang btung dang blugs pa dang / /nyal dang log dang sems pa na/ /phyag rgya chen po mngon 'dod
<p>21b.3</p>pas/ /de nas mngon du 'gro bar 'gyur/ /brtan dang g.yo ba'i dngos po gang / /rtsa lcug 'khril shing la sogs pa/ /bdag gis dngos po'i rang bzhin las/ /dam pa'i de nyid nges bsgom bya/ /de rnams dam pa gcig yod min/ /rang rig bde ba chen po nyid/ /rang rig nas
<p>21b.4</p>ni byang chub 'gyur/ /rang rig phyir na bsgom pa nyid/ /gang phyir 'byung ba che bde ba/ /de phyir bde ba de nyid min/ /lhan cig skyes par gang skyes pa/ /rang bzhin lhan cig skyes zhes brjod/ /phyag rgya'i rgyu dang bral ba las/ /yo gi snying rje thabs su 'gyur/ /stong dang snying rje dbyer med
<p>21b.5</p>pa/ /byang chub sems zhes rab tu brjod/ /byang chub sems ni mya ngan 'das/ /kun rdzob don dam tshul can no/ /kun rdzob kun+da lta bu nyid/ /don dam bde ba'i gzugs can ma/ /khu ba'i rnam pa bcom ldan yin/ /de yi bde ba 'dod mar brjod/ /gcig dang du ma bral ba de/ / 
<p>21b.6</p>skad cig gcig la mchog dga' ba/ /rang gi rig pa'i ye shes 'di/ /ngag gi lam 'das spyod yul te/ /'di ni byin brlabs rim pa'i phyir/ /kun mkhyen ye shes de lta bu/ /rang bzhin gdod nas ma skyes pa'i/ /brdzun min bden min de bzhin du/ /thams cad chu yi
<p>21b.7</p>zla ba ltar/ /'dod pas rnal 'byor mas shes gyis/ /mchog dgar bsgom pa med cing sgom pa po yang med/ /lus kyang med cing gzung ba med cing 'dzin pa'ang med/ /sha dang khrag kyang med cing bshang dang gci ba'ang med/ /skyug bro rmongs med gtsang sbra mchod phyir thogs med
<p>22a</p>
<p>22a.1</p>dang / rlom sems med pa'i lhan cig skyes pa sna tshogs nyid/ /sngags kyi bzlas med dka' thub med dang sbyin sreg med/ /dkyil 'khor can yang med cing dkyil 'khor yang ni med/ /de ni sngags bzlas de dka' thub dang de sbyin sreg /de ni dkyil 'khor
<p>22a.2</p>can dang dkyil 'khor nyid/ /mdor bsdus pas ni sems ni 'dus pa'i gzugs can no/ /yid ni brtan nam g.yo 'am ci/ /rang gi sems la so sor brtag /spros pa nyid ni spros med byed/ /rtog med dngos grub sbyin pa po/ /gsum la lhan cig skyes pa med/ /gsum po
<p>22a.3</p>spangs pa nyid kyi phyir/ /lhan cig skyes pa byang chub brjod/ /des na bzhi pa bsgom par bya/ /chos 'byung las skyes ye shes ni/ /mkha' mnyam lhan cig thabs dang bcas/ /thabs dang shes rab rang bzhin las/ /sgyu ma'i gzugs kyis yang dag gnas/ /yang na de
<p>22a.4</p>nyid thams cad bdag /yang na kun gyis rnam par spangs/ /ro mnyam de nyid bsgoms pa yis/ /'di kun mnyam pa nyid du blta/ /dbu ma gnyis kyis spangs pa nyid/ /bsgom pa ro gcig mnyam pa nyid/ /de phyir 'gro kun lhan cig skyes/ /rnam dag rnam pa'i sems kyis
<p>22a.5</p>ni/ /rang bzhin mya ngan 'das pa nyid/ /sems can rnams ni sangs rgyas nyid/ /'on kyang glo bur dri mas bsgribs/ /de nyid bsal nas sangs rgyas 'gyur/ /'jig rten khams ni gang du yang / /sangs rgyas gzhan du mi rnyed de/ /sems ni rdzogs pa'i sangs rgyas nyid/ /sangs rgyas
<p>22a.6</p>gzhan du bstan pa med/ /ston pa sum cu rtsa gnyis mtshan/ /gtso bo dpe byad brgyad cur ldan/ /de med pas na bde med 'gyur/ /bde ba med na de med 'gyur/ /dngos nga dngos po nga ma yin/ /dngos po rtogs phyir sangs rgyas nga / /'jig rten 'jig rten 'das pa nga / /lhan cig skyes dga'i
<p>22a.7</p>rang bzhin nga / /gang zhig le los bsnun pa dang / /rmongs pa gang gis nga mi shes/ /mun pa la ni mar me ltar/ /lha yi rnal 'byor las bde ba/ /de phyir sangs rgyas dngos po min/ /de nyid dngos med tshul yang min/ /zhal phyag rnam pa'i gzugs can nyid/ /mchog tu bde bas
<p>22b</p>
<p>22b.1</p>gzugs med pas/ /chags dang 'jig pa dag gis kyang / /thabs dang shes rab gnon mi 'gyur/ /des na rab 'jig yod ma yin/ /de nyid la ni chags pa med/ /lus kyi dngos med gang las bde/ /bde ba smra bar mi nus so/ /khyab dang khyab byed tshul gyis ni/ /bde bas 'gro kun
<p>22b.2</p>khyab pa nyid/ /gzhan gyis brjod min lhan cig skyes/ /gang du yang ni mi rnyed de/ /bla ma'i dus thabs bsten pa las/ /bdag gi bsod nams las shes bya/ /chu bo'i rgyun ni rab 'bab dang / /mar me'i rtse mo rab bcings ltar/ /rtag tu de nyid rnal 'byor gyis/ /nyin dang mtshan du
<p>22b.3</p>mnyam par gzhag /lte bar gtum mo 'bar ba yis/ /de bzhin gshegs pa lnga bsregs shing / /spyan la sogs pa yang bsregs pas/ /bsregs pas ri bong can haM 'dzag /longs spyod kyi ni rlabs gnyis la/ /rang gi g.yas dang lag gzhan gyis/ /mthe bong
<p>22b.4</p>dang ni srin lag gis/ /de ni rnal 'byor pa yis btsir/ /de las ye shes skye bar 'gyur/ /de las ci zhig skye zhe na/ /gzhon nu'i dga' ba ji lta ba'am/ lkugs pa'i rmi lam ji lta ba'o/ /bo la'i bde ba phyag rgya che/ /rdo rje'i skye mched thams cad nyid/ /'di ni gsang ba'i snyoms
<p>22b.5</p>'jug pas/ /phyi rol gnyis gnyis bstan pa med/ /ji ltar phyi rol de bzhin nang / /de yi phyag rgya bde ba che/ /lte ba'i dkyil 'khor nyid du gnas/ /thams cad lus la rnam par gnas/ /mchog gi mtha' dang dga' bral dbus/ /stong dang stong min he ru ka /rdo rje mi phyed ces
<p>22b.6</p>byar brjod/ /sems dpa' srid pa gsum gcig pa/ /ji ltar pha las bde thob pa/ /de yi bde ba rang gis bza'/ /bde ba gang gis 'ching ba 'dir/ /de yi bde ba bsam gtan brjod/ /de nyid lhan cig skyes pa'i gzugs/ /bde chen bzang po'i rnal 'byor
<p>22b.7</p>ma/ /de ni me long ye shes gzugs/ /mnyam nyid ye shes dngos po can/ /yang dag gyur pas so sor rtog /de nyid bya ba nan tan te/ /chos dbyings shin tu rnam dag ma/ /mnyam par bzhag pas dngos grub thob/ /ces pa rdo rje'i tshig snga ma dang phyi ma bsdebs
<p>23a</p>
<p>23a.1</p>pa ni/ byang chub sems dpa' phyag na rdo rje la sogs pa'i bzhed pa'o/ /rdo rje'i tshig gi snying po bsdus pa'o/ / @##/ /rgya gar skad du/ badzra pA da gar+b+has gra ha nA ma pany+tsi kA/ bod skad du/ rdo rje'i tshig gi snying po bsdus pa zhes bya
<p>23a.2</p>ba'i dka' 'grel/ bcom ldan 'das dpal dgyes mdzad la phyag 'tshal lo/ /rdo rje de nyid rab rtogs pa/ /sangs rgyas kun gyi sprul pa mchog /'byung ba lnga yi bdag nyid mgon/ /dpal ldan bla mar bdag phyag 'tshal/ /sgyu ma lta sogs dpe yis ni/ /rang bzhin gang
<p>23a.3</p>zhig rtogs par bya/ /de ni ma lus bsgoms pa yi/ /phyag rgya chen por bdag phyag 'tshal/ /smin mtshams rdo rje rin chen mthar/ /dga' ba la sogs rab tu gang / /gang mtha' skyes pa gang gyur pa/ /lha mo de la bdag phyag 'tshal/ /'dir re zhig dpal ldan dang po mchog
<p>23a.4</p>gi sangs rgyas rgyud kyi rim pa dang / rdo rje snying po la sogs dpal ldan phyag na rdo rje'i gsung rab dang rgyud phan tshun legs par gsungs pa ma lus pa nye bar bsdus te/ phyag rgya dang dkyil 'khor dang sngags dang sbyin sreg dang las kyi tshogs la sogs pa rgya che ba zab cing rtogs par dka'
<p>23a.5</p>bas skrag pa dag lung du ma nas gsungs pa/ cung zad cig yang dag par bsdus te dgyes pa'i rdo rje'i/ rdo rje'i tshig nges par bya ba ni/ bla ma dam pa dag las thob cing man ngag gi rim pa rnyed pas na rang nyid dran par bya ba dang / slob ma rnams kyis rtogs par bya ba'i phyir yang dag
<p>23a.6</p>par bzung ste bri bar bya'o/ /da ni sbyor ba yan lag drug bsgom pa zhes pa la sogs pa 'di'i don rgyud phan tshun nas rtogs par bya ba de bzhin gshegs pa'i nges pa'o/ /de bzhin du rgyud gzhan dag nas kyang gsungs pa des sbyor ba'i yan lag drug po 'di nyid bsgom par bya ste/ so sor sdud dang
<p>23a.7</p>bsam gtan dang / /srog rtsol dang ni 'dzin pa dang / /rjes su dran dang ting 'dzin rnams/ /sbyor ba'i yan lag drug tu 'dod/ /'dir so sor sdud pa zhes bya ba ni/ mig la sogs pa'i dbang po dang / mig gi rnam par shes pa la sogs pa rnams phyi rol gyi gzugs la sogs pa'i
<p>23b</p>
<p>23b.1</p>yul la mi 'jug cing / mchog tu gyur pa'i mig la sogs pa'i dbang po dang / mchog tu gyur pa'i mig gi rnam par shes pa la sogs pa rnams/ nang gi bdag nyid kyi yul la rab tu 'jug pa zhes pa ste/ nang gi bdag nyid ni stong pa nyid la dmigs pas dngos po thams cad rtog
<p>23b.2</p>pa med par gzigs pa gzhon nu ma la me long bstan pa lta bu stong pa nyid so sor snang ba 'di ni khams gsum rnams sangs rgyas kyi gzugs brnyan so sor mthong bas na so sor sdud pa'i yan lag ces brjod do/ /de nas bsam gtan zhes bya ba ni/ chos thams cad stong pa nyid du
<p>23b.3</p>mthong ba yin la/ shes rab ces pa ni/ de la sems rab tu zhugs pa'o/ /rtog pa zhes pa ni/ dngos po 'dzin pa'i sems so/ /rnam par dpyod pa zhes bya ba ni/ dngos po de nyid kyi don rab tu dpyod pa'o/ /dga' ba zhes pa ni dngos po thams cad la bde bar gyur pa'o/ /bde ba
<p>23b.4</p>mi g.yo ba zhes pa ni/ dngos po thams cad yang dag pa'i bde bar rig pa zhes pa ste/ rnam pa lnga po des bsam gtan gyi yan lag tu brjod/ /de nas srog dang rtsol ba zhes pa ni/ rkyang ma dang ro ma g.yas dang g.yon pa'i lam 'gog pas/ dbus ma a wa d+hU tI'i lam du
<p>23b.5</p>rtag tu rtsol ba rab tu 'jug pa'o/ /dbyung ba dang bum pa can dang / dgang ba'i sbyor bas bya ba 'di ni srog rtsol gyi yan lag tu brjod/ de la 'dzin pa zhes pa ni/ srog gi sa dang chu dang me dang rlung dang nam mkha'i dkyil 'khor rnams lte ba dang / snying ga dang / mgrin pa dang / dpral
<p>23b.6</p>pa dang / gtsug tor du rab tu zhugs pas phyi rol du mi rgyu zhing / thig le la rlung rab tu thim pa 'di ni 'dzin pa'i yan lag tu bshad do/ /de la rjes su dran pa zhes pa ni/ rtog dang bral zhing gzugs brnyan gyi rnam pa can du rang gi yi dam gyi lha mthong ba de las 'od zer du ma 'phros
<p>23b.7</p>te 'od kyi dkyil 'khor spros pa der khams gsum gyi gzugs kyi rnam pa du ma 'pho ba 'di ni rjes su dran pa'i yan lag tu bshad do/ /de nas ting nge 'dzin zhes pa ni/ yi dam gyi lha rnams dang rjes su chags pa gang zhig las mi g.yo ba'i bde ba thob pa des sems kyi gzung ba dang 'dzin pa
<p>24a</p>
<p>24a.1</p>spang zhing / gcig tu byed pa'i sems de ni ting nge 'dzin gyi yan lag tu de bzhin gshegs pas brjod de/ 'dir ni sbyor ba'i yan lag drug bsdus nas bshad la/ rgya cher 'bum phrag gcig pa'am/ dang po'i sangs rgyas mchog dang bla ma'i man ngag las khong
<p>24a.2</p>du chud par bya'o/ /rnal 'byor pas phyag rgya chen po 'grub ces pa ni dpal dang po'i sangs rgyas nas gsungs pa/ so sor sdud pas rnal 'byor yul rnams bral zhing ma lus sngags kyis lhag par gnas/ /mngon shes lnga ni thob par 'gyur pa mi bdag bsam gtan sbyor bas rnam
<p>24a.3</p>par dag /srog rtsol rnam par dag pas ri bong can nyid spong la byang chub sems dpas mchod/ /nyon mongs bdud sogs bsad nas stobs bcu dag la bsam gtan stobs kyis 'jug pa yin/ /yang dag 'od kyi dkyil 'khor ye shes gzugs brnyan dri med du yang rjes su dran par 'gyur/ / 
<p>24a.4</p>de phyir bsam gtan dag pas nyin mtshan 'ga' zhig gis ni ye shes lus nyid 'grub par byed/ /ces so/ /snyan dngags tshig gi bkod pa med/ /mu stegs kyis bshad ma yin tshad/ /kun mkhyen gsung gis bshad pas na/ /de phyir mkhas pas bzod par rigs/ /kha che'i
<p>24a.5</p>paN+Di ta chen pos mdzad pa rdzogs so/ /paN+Di ta de nyid kyi drung du dpyal lo tsA bas bsgyur pa'o// //so sor sdud pa'i mtshan ma'i dbye ba rnam pa bcu ste/ du ba dang / smig rgyu dang / mkha' gsal dang / mar me dang / 'bar ba dang / zla ba dang / nyi ma dang / sgra gcan dang / dus
<p>24a.6</p>me dang / thig le mthong ba'i dbye bas ma brtags pa'i ye shes kyi phung po'o/ /rdo rje snying po'i 'grel pa nas/ rgyal bas ma lus rgyud kyi nges don ston gyi drang ba'i don ni ma yin no/ /rtogs phyir gal te 'grel pas drang don gsal byed nges don brdzun du gyur pa'o/ /yang / 
<p>24a.7</p>nad gzhan yin zhing sman 'di gzhan te nad ni rab tu 'joms pa'i phyir du 'gyur ram ci/ /thub pa'i don la sogs rton rnam bzhir yin gyi gsal byed la sogs rton pa min/ /zhes so/ /me long dang ni pra ti se na dang 'dra dus gsum yang dag rig byed 'di/ /dngos dang dngos
<p>24b</p>
<p>24b.1</p>min rtog pa'i dra ba dang bral ye shes gang zhig gnyis med pa'o/ /zhes so/ /zhal dang phyag tu brtags pa'i sangs rgyas 'di rnams nges par sangs rgyas min/ /zhes so/ /[]@##/ /rgya gar skad du/ shrI kA la tsakra su pra tiSh+Tho pa yi ka bid+hi/ bod skad du/ 
<p>24b.2</p>dpal dus kyi 'khor lo'i rab tu gnas pa'i cho ga zhes bya ba/ dpal rdo rje sems dpa' la phyag 'tshal lo/ /de nas gsungs pa'i dkyil 'khor ram bris sku la sogs pa'i dkyil 'khor la mchod pa la sogs pa sngon du song bas/ lugs ma la sogs pa rab tu gnas par bya ba
<p>24b.3</p>ni/ stong pa'i ngang las sa bon la sogs pa las yongs su rdzogs pa'am/ skad cig gis dam tshig sems dpa'i gzugs thugs kar sa bon dang bcas pa bsams la/ na bza' gsar pa dmar po la sogs pa bskon pa dang / de nas yon bdag me tog dang bcas pa de nyid
<p>24b.4</p>gzugs brnyan dang me tog dang bcas par dmigs te/ yon bdag lugs ma la sogs pa dang bcas pas slob ma ji lta ba bzhin du rdul tshon gyi dkyil 'khor du 'jug pa ste/ slob dpon gyis kyang lugs ma la sogs pa'i lhag pa'i lha'i mtshan ma'am/ de'i rigs kyi mtshan ma la de'i me
<p>24b.5</p>tog gi phreng ba dbul du gzhug go/ /yang na me tog dor ba spangs te lugs ma la sogs pa dkyil 'khor mthong ba tsam gyis 'jug par bya'o/ /de yang dkyil 'khor gyi khang ba'i phyi rol gyi shar phyogs sam byang shar mtshams su khrus kyi gdan gyi snam bu chu dang zheng du ji ltar 'tsham par
<p>24b.6</p>byas pa'am/ ji lta ba bzhin du sa gzhi la byug pa la sogs pa byas pa la bdud rtsi lnga dang bcas pa'i rnam lngas byugs te/ phyogs mtshams la bum pa brgyad bkod pa dang / me tog la sogs pa dang gdugs dang rgyal mtshan dang / ba dan dang / dril bu dang / gar dang
<p>24b.7</p>glu dang sgra la sogs pa ji ltar nus pa yid du 'ong bar byas la/ dge ba'i tshes la sogs pa la slob dpon rgyan la sogs pa btags te/ rdo rje sems dpa'i rig ma dang bcas pa'i nga rgyal gyis/ stegs bu de'i dbus su thugs kyi dkyil 'khor gyi tshad kyi gru bzhi pa rta
<p>25a</p>
<p>25a.1</p>babs dang bral ba'i nub kyi sgo dang ldan pa sna tshogs pad+ma 'dab ma brgyad pa'o/ /phyogs dang mtshams rnams la don yod grub pa la sogs pa'i mtshan ma rnams rdul tshon gyis bya'o/ /de'i steng du snam bu la pad+ma 'dab ma brgyad pa bris la lugs ma la sogs
<p>25a.2</p>pa bskyod par nus pa rnams shar du phyogs pas bzhugs su gsol lo/ /lha khang dang mchod rten dang dri'i gtsang khang dang / lugs ma chen po rnams snga ma ltar dam tshig pa bskyed la/ dkyil 'khor du bzhugs par bsams te/ de rnams la khrus kyi snam bu dgos pa med pas
<p>25a.3</p>na de ltar bye brag gnyis so/ /de yang nub mo'i dus su lugs ma la sogs pa sngon du bzhugs pa dang / de la bdag nyid mngon par phyogs te/ zhabs bsil la sogs pa sngon du song bas/ nir man tsha na bya ba ni/ oM AH hUM ho haM k+ShaH zhes pa'i sngags kyis grub pa'i yungs kar
<p>25a.4</p>chang ba g.yas g.yon du bzung la so sor lan gnyis su g.yon du bskor zhing / oM sarba pA paM da ha na badzrA ya badzra satwa s+ya sarba pA paM da ha swA hA/ zhes pa bzlas te yungs kar me la brdeg par bya'o/ /de ltar g.yas su bskor zhing g.yon pas kyang ngo / /de ltar chus gang ba'i
<p>25a.5</p>kham phor dang dUr ba dang bcas pa'i ba lang gi lci ba chang bar bcangs pa dang / chang zan dang bsil yab ras rnams te/ 'on kyang kham phor la sogs pa me ru bsgyur bar mi bya'o/ /de nas lugs ma la sogs pa la lag pas reg la/ gtso bo'i sngags dang bcas pa'i lugs
<p>25a.6</p>ma la sogs pa la ji ltar rigs pa ltar/ dngos su'am me long gzugs brnyan la dri ni thugs kar byug go/ /me tog ni dbu la'o/ /yon chab mdun du'o/ /mar me bskor bzhin pas so/ /mar dang spos dkar yi ge drug pa lan bdun bzlas te bdug bar bya'o/ /'di ni nir man
<p>25a.7</p>cha na'i cho ga'i rim pa'o/ /de nas yi ge drug pa bzlas shing dUr ba'i pir gyis zangs kyi snod du gnas pa'i zho dang 'o ma dang mar dang sbrang rtsi dang ka ra rnams te bdud rtsi lnga'i bdag nyid dang / gzhan yang zho dang 'o ma dang mar dang ba lang gi lci ba dang chu rnams kyis lugs ma la sogs pa sku khrus
<p>25b</p>
<p>25b.1</p>gsol du btub pa rnams la/ oM hUM trAM hrIH aH zhes pa'i sngags kyis byug par bya'o/ /bris sku dang po ti la sogs pa rnams me long gi gzugs brnyan la'o/ /de nas yi ge drug pa bzlas shing chu gtsang ma dang dri zhim pos khrus bya'o/ /de nas khar ba'i snod du 'dag chal blugs
<p>25b.2</p>pas dag par bya ba ni/ oM sarba ta thA ga ta kA ya bi sho d+ha ni swA hA/ zhes pas so/ /me dang nyi mas smin pa'i dri'i mar gyis byugs la 'dag chal gyis so/ /skyur pos byugs la de ltar khrus byas te/ khar ba'i snod kyi yung bas byugs nas yang khrus bya'o/ /de nas tsan+dan dang
<p>25b.3</p>gur gum dang / ga bur dang gla rtsi la sogs pas mnyam par byugs te/ snying ga'i 'od zer gyis spyan drangs pa'i bum pas khrus byed par bsam zhing bkra shis kyi glu dang bcas pas bum pa rnams kyi chus khrus bya ba ni sngon gyi brjod pa'i tshigs su bcad pas so/ /de nyid la chags
<p>25b.4</p>pa'i chu ras 'jam pos dbyi bar byas pa dang / de la ji ltar nus pa'i na bza' dbul bar bya'o/ /de nas sa bon gyi 'od zer gyis ye shes sems dpa' dang sangs rgyas dang byang chub sems dpa' dang lha rnams mdun du spyan drangs la zhabs bsil dang yon chab rnams sngon du
<p>25b.5</p>song bas pus mo g.yas pa sa la bzhag ste/ lag pa g.yon pas dril bu dkrol zhing / g.yas pas spos snod kyis bdug cing / hUM las byung ba'i rdo rje lce dang ldan pas/ /bcom ldan dus kyi 'khor lo nyid/ /ces pas/ bdag ni rdo rje che ge nyid/ /ces par bsgyur bas
<p>25b.6</p>bstod de/ phyag byas nas oM badzra pu na rA gA ma na yA muH zhes pas gshegs su gsol lo/ /khrus byas pa'i lugs ma la sogs pa rnams kyi gnas lnga rnams la dris byugs la mchod de yi ge drug dang bcas pa'i g.yas kyi rdo rjes lan gsum du reg nas/ de dang de'i sngags bzlos
<p>25b.7</p>te/ de nas phyogs skyong rnams la gtor ma dbul lo/ /zhes so/ /gang zhig sems brtan na lhag par gnas pa med kyang rab tu gnas par bya ba ni gsungs par gyur pa'i cho ga rnams kyis nyi ma gcig la bya'o/ /yon bdag la 'byor pa yod na/ bsod nams kyi tshogs kyi don du
<p>26a</p>
<p>26a.1</p>lhag par gnas par bya'o/ /'di ni lhag par gnas pa'i cho ga'i rim pa'o/ /de nas dkyil 'khor gyi shar phyogs kyi sa gzhi la sgo bzhi pa re khA lnga dang bcas pa byas la/ dbus su pad+ma 'dab ma brgyad pa'o/ /phyogs dang mtshams su rim pa ji lta ba
<p>26a.2</p>bzhin du mtshan ma rnams dgod do/ /de nas lugs ma la sogs pa dkyil 'khor la mngon du phyogs pas de ru bzhugs pa dang / rgyud dang sgrub thabs la sogs par lha bskyed pa'i bye brag slob dpon gyis go bar byas pa ste/ mchod rten la sogs stong ba'i ngang las rim pas
<p>26a.3</p>sam/ skad cig gis dam tshig sems dpa'i gzugs bsgom mo/ /po ti rnams ni stong pa las AH de las 'od dpag tu med pa rig ma dang bcas pa pad+ma dang nyi ma'i steng du'o/ /de dag yongs su gyur pa las yi ge'i tshogs gzugs brnyan gyi bdag nyid 'od dpag med kyi gzugs kyi
<p>26a.4</p>dam tshig sems dpa' ru bsgom mo/ /lha khang dang mchod rten dang dri'i gtsang khang la sogs pa rnams pad+ma dang zla ba la gnas pa oM las byung ba'i rnam par snang mdzad spyan ma la 'khyud ba yongs su gyur pa las/ lha khang la sogs pa'i gzugs brnyan gyi bdag nyid du rnam par snang
<p>26a.5</p>mdzad kyi gzugs kyi dam tshig sems dpa' ru bsgom mo/ /gzhan yang stong pa'i rang bzhin du ni byas nas rgyal ba mchog dang bcas pa'i sku gsung thugs kyi rdo rje rnams zhes pas sgrub thabs su gsungs pa'i cho gas bdag nyid dus kyi 'khor lor bsgoms la/ lha la sogs pa
<p>26a.6</p>rnams kyang so so'i sa bon las byung ba'i so so'i gzugs su rnam par bsgoms la/ zla ba dkar po la sogs pa nas rnam shes dkyil 'khor ljang gu'i bar dpral ba la sogs pa 'khor lo gsang pa'i bar du bkod la/ oM nas k+Sha'i bar bsgom par bya'o/ /lha rnams kyang 'dir
<p>26a.7</p>rang gi sa bon gyi 'od zer gyis ye shes kyi 'khor lo spyan drangs te/ zhabs bsil la sogs pas mchod la/ dzaHhUM baM hoHzhes pa brjod de lcags kyu'i phyag rgya la sogs pas khro bo bzhis dgug pa dang / gzhug pa dang / bcing ba dang / dbang du bya ba rnams rim pa bzhin
<p>26b</p>
<p>26b.1</p>du bya'o/ /de nas lugs ma la sogs pa rnams snying ga'i pad+ma dang nyi ma dang zla ba kha sbyor gyi nang du sa bon gyi yi ge dgod par bya'o/ /de nas chu la sogs pa'i dbang rnams sngon du gsungs pa'i slob ma la dbang bskur ba ji lta ba bzhin no/ /yang na bsgom pas thams cad yongs su rdzogs
<p>26b.2</p>par bya'o/ /gzhan yang dbang bskur ba spangs la thugs kar sa bon bkod pa dang / lha'i gzugs brnyan gyi gzugs su nges par bstan la rang rang gi sngags sam sngags 'dis/ oM AH badzra wA sa se hUM swA hA/ zhes pa dang / de ltar oM AH badzra dang por brjod cing hUM swA hA/ 
<p>26b.3</p>mtha' mar byas pa'i sngags rnams kyis/ me tog dang bdug spos dang mar me dang dri dang lha bshos dang rgyan la sogs pa dbul lo/ /oM AH sarba sho d+ha ni hUM phaT ces pas ni 'bras bu la sogs pa dag par byas pa'i sngags so/ /oM dzaM swA hA/ zhes pa ni 'bras bu 'dren pa'i
<p>26b.4</p>sngags so/ /de nas dam tshig gi rdzas byin la/ oM badzra a zhes pa'i sngags kyis me long bstan no/ /de nas sbyin sreg gis mnyes par bya ba ni/ yon bdag gi 'byor ba'i bye brag gis lugs ma la sogs pa'i gzugs kyi bye brag la ste/ zhi ba la sogs pa sangs rgyas kyi bar
<p>26b.5</p>'dod pa'i don ni dgod pa'o/ /gser gyi thur mas dngul la sogs pa'i snod du sbrang rtsi bzhag pa las blangs te/ oM tsak+Shu sa man+ta tsak+shu bi sho d+ha ni swA hA/ zhes brjod cing lugs ma'i spyan la byug cing dbye bar bya'o/ /pu ti la sogs pa rnams ni me long gi gzugs brnyan
<p>26b.6</p>la ste de ltar bya'o/ /de nas thab khung gi me'am me gzhan la 'o ma dang / 'bras ma nyams pa dang mar dang / sbrang dang ka ra rnams hom gzar ram pi pi ling gi lo mas sgyed pu'i steng gi snod du blags so/ /gtso bo'i sngags brjod cing tshos par btso bar bya'o/ /thub pa de nyid oM di byan naM sa
<p>26b.7</p>ma d+hi d+h+yA na pri Na ni swA hA/ zhes brjod cing lugs ma la sogs pa lha'i gzugs brnyan du bsams la drang bar bya'o/ /zhal bsil dri zhim po'i sbrang rtsi dang bcas pa dbul lo/ /de nas oM hUM trAM hrIH aH zhes pas dam tshig nyan du gzhug go/ /pu ti rnams la 'od dpag med shes rab
<p>27a</p>
<p>27a.1</p>dang bcas pa bstims pas byang chub sems dpa' rnams mtshan sum cu rtsa gnyis dang / dpe byad brgyad cu'i rang bzhin dbyangs dang gsal byed du bsgom mo/ /lha khang la sogs pa rnams la rnam par snang mdzad shes rab dang bcas pa thim pas rang
<p>27a.2</p>bzhin yang dag par rdzogs pa'i sangs rgyas thams cad dang de'i chos dang byang chub sems dpa' dang nyan thos la sogs pa'i rten ting nge 'dzin sna tshogs kyi 'byung khung du bsam par bya'o/ /mchod rten la de ltar rnam par snang mdzad shes rab dang bcas pa thim pas/ de'i dbus su
<p>27a.3</p>pad+ma'i lte ba'i steng du zla ba la 'khor lo rtsibs brgyad pa dkar po/ shar la sogs pa'i 'dab ma rnams la ral gri dang rdo rje dang rin po che dang pad+ma rnams bsam par bya'o/ /de nas me tog la sogs pa rnams kyis mchod nas thal mo sbyar te/ ji ltar sangs rgyas thams cad kyis/ / 
<p>27a.4</p>dga' ldan gnas su nges bzhugs nas/ /sgyu ma lha mdzes lhums bltams ltar/ /de ltar gzugs brnyan 'di nyid la/ /mgon po drag par drag bzhugs nas/ /byang chub sems ni 'phel don du/ /mchod pa la sogs 'di dag rnams/ /che ge'i don du
<p>27a.5</p>bzhes par mdzod/ /ces pas 'di ji srid par bzhugs par gsol ba gdab pa'i don du'o/ /yi ge drug pa bzlas shing lugs ma la sogs pa'i stod dang dbus dang smad kyi cha rnams la lag pa g.yas pa'i rdo rjes/ lan gsum du bskor bas brtan par bya ste/ mchog
<p>27a.6</p>sbyin rdo rje mchog khyod 'dud/ /ces pa la sogs pas bstod la lhag pa dang chad pa'i skyon spang ba'i don du yi ge brgya pa gdon no/ /de nas/ med dang mi shes ma gus pas/ /gang zhig chad dang lhag par byas/ /de rnams ma lus thugs rje can/ /khyed la bdag ni bzod par
<p>27a.7</p>gsol/ /zhes pas bzod par gsol la/ /sangs rgyas rnams dang lha mor bcas/ /de sras tshangs pa klu la sogs/ /ma lus cho ga chad la sogs/ /de rnams bzod par gsol bar rigs/ /me dang sa dang chu dang rlung / /rnams las lugs ma la sogs skyobs/ / 
<p>27b</p>
<p>27b.1</p>yon gyi bdag la zhi ba dang / /rgyas dang bkra shis rgyun du mdzod/ /de yis bu sogs slob ma dang / /bdag kyang de mtshungs mnyes mdzod la/ /sangs rgyas yul du gshegs nas kyang / /slar yang 'dir ni 'byon par mdzod/ /ces pa lan gsum brjod de/ phyogs skyong dang 'byung
<p>27b.2</p>po la gtor ma sbyin no/ /yon gyi bdag pos kyang lugs ma la sogs pa la bskor ba dang mchod pa dang phyag rnams byas la/ slob dpon la yon phul te yang dag par mnyes par bya'o zhes so/ /'od dpag med kyi 'khor du pu ti rnams so/ /rnam par snang mdzad du lha khang la sogs
<p>27b.3</p>pa'o/ /rdo rje sems dpa' gtso bor byas par sku'am gzugs brnyan du ma shes pa rnams so/ /gal te lugs ma'am gzugs brnyan du ma shes pa de dang de'i rigs su shes na rigs kyi bdag po de dang de'i dkyil 'khor du'o/ /gang dag tu yang / /gzugs brnyan rab tu gnas pa ni/ / 
<p>27b.4</p>rgyud nyid gang du bzhugs pa ltar/ /de nyid kyi ni dkyil 'khor bya/ /'on te slob dpon rang nyid kyis/ /lha yi bdag nyid gyur pa ltar/ /de yi dge ba shes par bya/ /zhes pa de'i phyir dang rgyud du bzhugs pa'i ltar yang mchog gi bla na med pa 'di'i dgongs pas rab tu gnas par rig go
<p>27b.5</p>zhes bya'o/ /tshegs chung ba'i rab tu gnas pa ni/ lugs ma la sogs pa stong pa'i ngang las skad cig gis de nyid kyi sa bon las rdzogs pa'i dam tshig sems dpa' la/ rang gi snying ga'i sa bon kyi 'od zer gyis ye shes sems dpa' gzhug par bya'o/ /rang gi sa bon gyi 'od zer gyis
<p>27b.6</p>spyan drangs pa'i de bzhin gshegs pa la sogs pa dang rang nyid kyis kyang bum pa'i chus dbang bskur la/ yang dag par mchod nas de nyid kyi sngags brgya rtsa brgyad bzlas par bya'o/ /'di ni lugs ma la sogs pa rab tu gnas pa'i cho ga'i rim pa'o/ /bsrung ba'i 'khor lo'i rab tu gnas
<p>27b.7</p>pa ni/ rdo rje 'dzin pa'i nga rgyal dang ldan pa'i slob dpon gyis/ bsrung ba gang dang gang gis dam tshig sems dpa' la de dang de mthun pa'i ye shes sems dpa'i cho ga ji lta ba bzhin gzhug cing bsgom par bya ba ni de ltar bsgrub bya'i bye brag gi de dang de la ste/ de yang bsrung ba'i 'khor gyi
<p>28a</p>
<p>28a.1</p>gtso bo'i sngags dang / sgrub pa po'i ming la bzhugs par bsgom pa dang / srung 'khor tshangs pa'i bu ga'am kha nas zhugs te/ rdo rje'i lam las lha mo'i pad+mar babs pa las/ snying ga'i sa bon gyi 'od zer gyis de bzhin gshegs pa de ltar zhugs nas
<p>28a.2</p>dbang bskur ba dang / yang bdag nyid kyi bum pa'i chus so/ /de nas bsrung ba'i gtso bo'i snying po sngags brgya rtsa brgyad pa bzlas so/ /de nas rdo rje 'dzin pa'i nga rgyal dang ldan pa'i slob dpon gyis lag pa g.yas pa'i mthil du skad cig gis rdo rje rtse lnga pa bsgoms la de ru a yig las nyi ma
<p>28a.3</p>a yig gis byin gyis brlabs pa'o/ /g.yon pa skad cig gis pad+ma'i 'dab ma'i rnam pa la a yig las zla ba a yig gis byin gyis brlabs pa'o/ /de dag gi dbus su bzhag pa'i phreng ba'i dbus kyi skud pa rdo rje sems dpa'i rang bzhin no/ /phyogs dang mtshams kyi skud pa
<p>28a.4</p>rnams pad+ma'i phyag gi dang / byams pa dang / nam mkha' mdzod dang / kun du bzang po dang / phyag na rdo rje dang / 'jam dpal dang / sgrib pa thams cad rnam par sel ba dang / sa'i snying po rnams kyi bdag nyid do/ /rdog po rnam par snang mdzad la sogs pa'i rang bzhin no/ / 
<p>28a.5</p>mdo 'dzin stobs la sogs pa'i chos kyi rang bzhin du skad cig gis rnam par bsam mo/ /snying ga'i sa bon gyi 'od zer gyis spyan drangs pa'i rdo rje sems dpa' la sogs pa rnams ji lta ba bzhin du gzhug par bya'o/ /oM pa de pa de ma hA dz+nyA nAM sarba bud+d+ha ma haM b+ha we ta hUM hUM hUM hoH hoH hoH 
<p>28a.6</p>a khaM swA hA/ zhes pa'i sngags kyis byin gyis brlabs te/ bum pa'i chus dbang bskur la mchod do/ /tshegs chung bar bya ba ni phreng ba'i skud pa rdo rje sems dpa' dang ro gcig par bsams la/ de nyid yongs su gyur pa las phreng ba'i rnam par bsam par bya'o/ /dbang
<p>28a.7</p>bskur la gsung rdo rje'i snying po brgya rtsa brgyad bzlas so/ /yang na de nyid stong pa'i ngang las rdo rje 'dzin pa'i nga rgyal byas pa'i snying ga'i sa bon gyi 'od zer gyis yi ge hUM rnams spyan drangs la mdo 'dzin dang rdog po gzhan rnams la mtshan dang dpe byad kyi bdag nyid gzhug go/ /de ltar
<p>28b</p>
<p>28b.1</p>dril bu la a la sogs pa'i dbyangs yig sum cu rtsa gnyis so/ /rdo rje ka la sogs pa'i gsal byed brgyad cus so/ /mchod phyir thogs dang tshangs skud kyi'o/ /'di srung 'khor la sogs pa rab tu gnas pa'i cho ga'i rim pa'o/ /yon bdag nus pa dang ldan pa'i don
<p>28b.2</p>du rnam par snang mdzad kyis gtso byas pa'i dkyil 'khor rdzing bu'i 'gram du bzhengs la 'khor lo'i gtso bo'i rnal 'byor dang ldan pas/ rdzing bu'i phyogs dang mtshams su gtor ma btang ba dang / chu stong pa'i dad las b+h+rUM las byung ba'i 'khor lo b+h+rUM dang bcas pa las rnam
<p>28b.3</p>par snang mdzad spyan ma dang bcas pa'o/ /de las rdo rje chu bdag dkar po mi'i gdong pa can/ gdengs ka bdud dang ldan pa phyag g.yon pa na sbrul gyi zhags pa dang bcas pas yum la 'khyud de rol pas gnas pa/ g.yas pas ut+pal sngon po bsnams pa/ lte ba man chad sbrul gyi
<p>28b.4</p>rnam pa'i dam tshig sems dpa'i rnam par bsgoms la/ bdag nyid kyi snying ga'i sa bon las 'od zer spros te rnam par snang mdzad spyan drangs nas zhabs bsil la sogs pa sngon du song bas/ oM sa ma ya s+t+waM zhes brjod pas gzhug par bya'o/ /dbang bskur te me tog la
<p>28b.5</p>sogs pas mchod nas/ de nyid yongs su grub pa las gzugs brnyan dang bcas pa'am/ ye shes kyi bdud rtsi'i rang bzhin dri zhim pa ro dang ldan pa yang ba dang grang ba 'jam pa mgrin pa dang gsus pa la nad mi byed pa'i yan lag brgyad dang ldan pa'i chu sa 'og gi bar du ste/ klu
<p>28b.6</p>brgyad dang ldan pa phyogs bzhi ru rlabs kyis 'gro ba de nyid kyi shar la sogs pa'i phyogs rnams la dga' bo dang / pad+ma dang 'jog po dang chu bdag rnams so/ /mtshams su dung skyong dang karko Ta dang rigs ldan dang pad+ma chen po rnams rim pa bzhin/ gser dang / ra gan
<p>28b.7</p>dang / zangs dang dngul dang zha nye dang / 'khar ba dang lcags dang / gsha' tshe rnams las byas pa bsgom pa ste/ skad cig gis dam tshig sems dpa'i gzugs su bsams la/ snying ga'i sa bon gyi 'od zer gyis spyan drangs la ye shes pa bstims la tha mi dad par
<p>29a</p>
<p>29a.1</p>gnas par bya'o/ /de'i dbus su mchod sdong de'i dpangs kyi nyis 'gyur dang ldan pa'i gzugs so/ /de'i dbus su chu bdag go/ /de la sbrang rtsi chu dang bcas pa dang bdud rtsi lnga blugs par bya'o/ /me tog la sogs pas de nyid yang dag par mchod nas sbyin sreg bya'o/ /de'i
<p>29a.2</p>'gram du ba lang gi lci bas byugs la grang ba'i dris maN+Dal byas la/ rang gi snying ga'i sa bon gyi 'od zer gyis spyan drangs la maN+Dal gyi pad+ma'i lte ba la rdo rje chu bdag go/ /shar la sogs pa'i phyogs dang mtshams su dga' bo la sogs pa'o/ /phyi rol gyi phyogs thams cad du klu rnams
<p>29a.3</p>rnam par bsam par bya'o/ /oM AHbadzra ba ru NA ya hUM swA hA/ oM AH a nan+tA ya hUM swA hA/ zhes pas de ltar rang gi ming dang ldan pa'i sngags rnams kyis me tog dkar pos rnam par mchod la klu'i phyag rgya dang ldan pas/ oM a nan+tA bA su ki ta k+Sha ka karko Ta ka/ pad+ma ma hA pad+ma shaM kha pA
<p>29a.4</p>la ko li ka/ de wa ti ma hA de wa ti so ma shi khi ma hA shi khi/ daN+Da d+ha ra ma hA daN+Da d+ha ra a pa lA la hu lun+ta/ nan+da u pa nan+da sA ga ra ma hA sA ga ra/ tap+ta ma hA tap+ta shrI kA n+ti ma hA kAn+ti/ rat+na kAd+hi su rU pa ma hA su rU pa b+ha drA hi ka/ ma ho da ra si li ma hA si li/ oM b+hak+Sha b+hak+Sha A gats+tsha A gats+tsha/ ma
<p>29a.5</p>hA nA ga /a d+hi pa ti sarba b+hur b+hu wa phruM phuHswA hA/ zhes pa'i sngags kyis 'o ma'i gtor ma sbyin no/ /de nas ji srid du bzhugs pa'i don du yi ge brgya pa bzlas nas byin gyis brlabs pa'i gtor ma phyogs brgyad du btang zhing de'i phyi rol du yang ngo / /gzhan ma mnyes par bya ba ste/ 'di ni
<p>29a.6</p>rdzing bu dang khrus gnas dang / khron pa rnams rab tu gnas pa'i cho ga'o/ /de nas ljon shing dang skyed mos tshal la sogs pa la rab tu gnas pa ni/ phyogs rnams su gtor ma byin la rnam par snang mdzad kyi bdag nyid kyi slob dpon gyis shing rnams kyi gtso bo stong pa'i ngang las rnam par snang
<p>29a.7</p>mdzad du bsams te/ de la ye shes sems dpa' yon chab la sogs pa sngon du song bas gzhug par bya ste/ bum pa'i chus dbang bskur ba dang / de nyid yongs su gyur pa las ljon shing ngo / /de'i dus su ljon shing gzhan yang de ltar lhag par mos par bya'o/ /ljon shing gi
<p>29b</p>
<p>29b.1</p>gtso bo de nyid la gnas pa'i lha la yang me tog la sogs pas mchod do gzhan gyi bya ba byed cing ji srid du bzhugs par gsol ba gdab cing phyogs rnams su gtor ma btang ba 'di ni skyed mos tshal la sogs pa rab tu gnas pa'i cho ga'i rim pa'o/ /dpal dus kyi 'khor lo'i lugs kyi
<p>29b.2</p>rab tu gnas pa/ slob dpon dus kyi 'khor lo'i zhabs kyis mdzad pa rdzogs so// //paN+Di ta wA gI shwa ra dang chos rab kyis bsgyur ba'o/ /[]@##/ /rgya gar skad du/ shrI kA la tsakra ga Na tsakro pA yi kA bi d+hi/ bod skad du/ dpal dus kyi 'khor lo'i
<p>29b.3</p>tshogs 'khor gyi cho ga zhes bya ba/ dpal rdo rje sems dpa' la phyag 'tshal lo/ /de yang tshogs kyi 'khor lo ni rigs sum cu so drug gi dpa' bo dang / dpa' mo'i dbang phyug rnams kyi rigs kyi dkyil 'khor du bya ste/ de yang dang por gdan bsham pa ni/ dbus su ba lang dang
<p>29b.4</p>phag gi pags pa'i stan la/ shes rab dang bcas pa'i gtso bo ste/ slob dpon bsdad cing mi'i pags pa'i snod do/ /de'i g.yas phyogs su mi'i pags pa'i steng du g.yung mo'o/ /phyogs rnams la khyi dang rta dang ba lang dang / glang po'i pags pa'i stan rnams la dmangs rigs ma
<p>29b.5</p>dang / rgyal rigs ma dang bram ze ma dang / rje'u rigs ma rnams dang / mtshams rnams kyi byang shar nas dri chu dang dri chen dang khrag dang rkang rnams kyi snod rnams so/ /de nas thugs kyi dkyil 'khor yongs su bskor ba'i phyogs rnams su lug dang nags kyi khyi dang rnga mo dang 'dam
<p>29b.6</p>seng gi pags pa rnams la 'khar mgar ma dang / um pa'i steng du gar byed ma dang / nor bu byed ma dang / khron pa byed ma rnams so/ /mtshams rnams la ra dang ri [(]dgas [,]dwags [)]dang bong bu dang phag pa'i pags pa'i stan rnams la tha ga ma dang / chang 'tshong ma dang / gser
<p>29b.7</p>mgar ma dang / phreng ba ma rnams so/ /de nas gsum pa gsung gi 'khor lo'i gnas la phyogs dang phyogs mtshams la chu srin dang / ku m+ni ra dang / 'gron bu'i phung po dang / nya skam dang / chu srin dang / sbal pa dang / rus sbal khog pa dang / dung gi gdan rnams la
<p>30a</p>
<p>30a.1</p>shan pa ma dang / bum pa byed ma dang / khur ba byed ma dang / smad 'tshong ma dang / khyogs mkhan ma dang / nya ba ma dang / gar ma dang / khrus mkhan ma rnams so/ /de nas bzhi pa'i yongs su bskor ba'i phyogs rnams su bse dang stag dang dred dang sre mong rnams
<p>30a.2</p>kyi pags pa la lcags mgar ma dang / rgya skyegs mkhan ma dang / srin bal mkhan ma dang / mar khu mkhan ma rnams so/ /mtshams rnams su me'i mtshams nas 'bri dang ce spyang dang / sram dang / byi la'i pags pa rnams la smyug mkhan ma dang / shing mkhan ma dang / 
<p>30a.3</p>ko lpags mkhan ma dang / 'breg mkhan ma rnams so/ /yongs su bskor ba lnga pa la/ go ta pa dang / byi ba dang / sa li dza ta ka dang / spre'u rnams la kla klo ma dang / mi gtsang phyags ma dang / dur khrod gnas ma dang / tshon rtsi ma rnams so/ /mtshams kyi me mtshams nas ri bong dang
<p>30a.4</p>gzugs mo dang / i shu ka pa shu dang / sbal pa rnams la ko skya ma dang / mthu ma dang / mi rgod ma dang / ri khrod ma rnams so/ /pags pa 'di rnams med na shar dang mer khyi'i pags pa'o/ /lho dang bden bral du rta'i pags pa'o/ /nub dang rlung du glang po che'i pags pa'o/ / 
<p>30a.5</p>byang dang dbang ldan du ba lang gi pags pa'o/ /dbus su mi'i pags pa'o/ /rnal 'byor ma 'di rnams ma lus pa gos dang bral ba/ skra grol ba phyag rgya lnga dang ldan pa/ me rnams kyi g.yas rnams su dpa' bo yang de rnams dang mnyam par phyag rgya lnga dang ldan pas/ de rnams
<p>30a.6</p>la pags pa'i gdan sbyin par bya'o/ /de nas btung ba'i snod ni shar dang mer nya phyis so/ /lho dang lho nub tu na ri ke la'i snod do/ /nub dang rlung du kham phor ro/ /byang dang dbang ldan du mi'i thod pa'o/ /dbus su shing gi phor pa rnams so/ /de nas dam tshig gi rdzas rnams ni lha mo rnams kyi
<p>30a.7</p>rang bzhin te/ gdan gyi srog chags sum cu so drug gi stobs rnams dang / chu la spyod pa'i dam tshig go/ /ya tsa ta ka dang / ne+e tso dang / khu byug dang / sa ri ka dang / bya wang dang / phug ron dang / so bya dang / mchil pa dang / ngur ba dang / ngang pa dang / bya long dang / 
<p>30b</p>
<p>30b.1</p>khu byug dang / mig dang / ra ma dza ka dang / ba ka bi ta dang / po ta ki dang / sreg pa dang / bzhad dang / chu bya dang / chu skyar dang / khwa ta dang / bya rgod dang / 'ug pa dang / hor pa dang / rma bya dang / khyim bya dang / khra dang / 'ol ba dang / byan lag dang / shing gi dgra dang / mig sngon dang / 
<p>30b.2</p>tsa ko ra dang / go bo dang / pags pa'i bya chen po dang / dA tu ha dang / pa dor dang / sa hi dang / nya za dang / khrung khrung dang / aM pa ri ka rnams kyi stobs te 'di rnams ni mkha' la spyod pa'i dam tshig gi rdzas sum cu so drug go/ /de nas yang so dang / skra dang / pags pa dang / sha dang / chu ba
<p>30b.3</p>dang / rus pa dang / grod pa dang / bag dang / shig dang / ba spu dang / srin bu dang / glo ba dang / rgyu ma dang / mtshan ma dang / bad kan dang / mkhris pa dang / chu ser dang / khrag dang / rngul dang / tshil bu dang / mchil ma dang / snabs dang / dri chu dang / zhag dang / rnag
<p>30b.4</p>rnams te kha dog sna tshogs dang / dri sna tshogs dang / phyi sa dang / lce dang / mig dang / rna ba dang / sna dang / khu ba dang / rdul rnams te 'di rnams ni sems can rnams kyi lus kyi dam tshig go/ /khu ba dang / dri chu dang / bshang ba dang / rkang mar dang / sha dang / mcher pa dang / mkhris
<p>30b.5</p>pa dang / khrag dang / rgyu ma dang / pags pa rnams dang / chu dang / yon chab dang / bdug spos dang / me tog dang / 'bras bu dang / 'bru ma nyams pa dang / mar me dang / lha bshos rnams ni snod du bzhag ste phyogs mtshams brgyad du gzhag go/ /de nas slob dpon gyis
<p>30b.6</p>srung ba'i 'khor lo bsgom pa sngon du song bas stong pa nyid kyi rjes su bdag nyid kyi sa bon gyi 'od zer las spyan drangs pa'i ye shes kyi 'khor lo mchod pa sngon du song bas/ thugs la sogs pa'i dkyil 'khor la gzhug par bya'o/ /de rnams kyang lha'i gzugs su bsgoms la/ de nas
<p>30b.7</p>slob dpon gyis sngon du song ba'i dam tshig gi rdzas dang / stobs dang / myos byed dang / zan la sogs pa sngon du bzhag la gtor ma sbyang bar bya'o/ /sbyang lugs ni/ oM badzra kro d+hi shwa ri sarba dra bya ni bi shwa d+ha ya hUM phaT ces pas bdud rtsi lnga myos byed kyis bzhu bar bya ste bsang gtor bya'o/ / 
<p>31a</p>
<p>31a.1</p>de nas srin lag gis blangs nas/ gru gsum byas pa'i dbus su maN+Dal zlum po byas pa dang / de la ye shes kyi 'khor lo spyan drang ngo / /de nas srin lag gis blangs nas/ sngon du song ba'i sngags kyis yang dag par mnyes par bya'o/ /de nas sdig pa bshags
<p>31a.2</p>pa la sogs pa bya ste/ 'dod pa'i don la gsol ba gdab pa byas nas gshegs su gsol bar bya'o/ /de nas zhing skyong rnams la sngon du song ba'i sngags kyis gtor ma sbyin la/ de nas oM ha ri ti piN+Da kaM pra tI ts+tsha swA hA/ oM dU ti ki a grA saM pra tI ts+tsha swA hA/ zhes pas 'phrog ma dang / pho nya
<p>31a.3</p>dag la chang zan dang phud yi ge gsum mngon par bzlas te sa la bzhag nas bza' ba zos pa dang sbyin no/ /de nas yon bdag gis maN+Dal byas te ci bde bar gsol bar zhu zhes so/ /de nas las kyi rdo rjes bla ma la gus pas/ bag yod pa dang dam tshig gi rdzas de rnams gus pa dang bcas pas dbul
<p>31a.4</p>bar bya'o/ /myos byed kyi snod pad+ma'i phyag gis drang bar bya zhing / len pas kyang pad+ma'i lag kor gyis so/ /slob dpon la thams cad nyis 'gyur du drang bar bya'o/ /de rnams kyi myos byed kyi phud dang por slob dpon la phul te phyag byas la btung bar bya'o/ /gnang ba ma byin par du myos byed
<p>31a.5</p>sa la mi gzhag cing / sa la bzhag na gcig la gcig pad+ma'i lag pas blang bar bya'o/ /de ltar stobs dang myos byed la sogs pa dang ldan pa btung ba dang bza' ba dang bca' ba rnams 'dren pa'i dus su de dag gis brjod pa/ chos rnams rang bzhin rnam par dag /de la the tshom
<p>31a.6</p>ma byed par/ /bram ze khyi dang gdol ba rnams/ /rang bzhin gcig tu bza' bar gyis/ /bde gshegs chos rnams zag pa med/ /nam mkha' dang mtshungs dri ma med/ /gzung dang 'dzin pa rnams dang bral/ /'di la 'khrul pa med par gyis/ /zhes so/ /gzhan
<p>31a.7</p>yang / 'khor lo'i gtso bos ma gnang bar/ /tshogs kyi 'khor lo bya ba min/ /lha yi rnal 'byor ldan pa yis/ /bya ba thams cad dal gyis bya/ /gzhan du rnam par g.yeng bar 'gyur/ /'gro bar 'dod na 'khor lo'i gtso bo la sogs pa la phyag byas nas gnang ba zhu ba'o/ / 
<p>31b</p>
<p>31b.1</p>'jug pa'i dus su phyag byas pa'o/ /de ltar mnyam par bzhag pas longs spyod do/ /stobs dang myos byed la sogs pas shes pa bteg na bla ma las rjes gnang thob pa dang yid du 'ong ba'i rdo rje'i glu cung zad smad la blang ba ni/ lha de dang de'i phyag rgya dang gar dang bcas pas so/ /de nas stobs
<p>31b.2</p>dang myos byed la sogs pa bza' ba dang btung ba la sogs pa byas nas dang / so so'i gnas na gnas pa'i rnal 'byor ma rnams dang / zur gyi mig gis sdug pa'i lta bas blta bar bya zhing / mtho la mkhregs pa'i nu ma dang pad+ma lag pa'i pad+mas reg cing mchu gzhib cing 'khyud pa
<p>31b.3</p>la sogs pa'i kar na'i bye brag bya'o/ /'dir rnal 'byor dang rnal 'byor ma rnams kyis tha snyad kyi ngo tsha dang rigs dang rigs min la sogs pa'i rnam par rtog pa spangs te/ so so'i gnas na gnas pa'i sring mo la sogs pa sna dang rna ba dang / mchu la sogs pa chad pa dang gzugs ngan
<p>31b.4</p>pa la sogs pa rnams de ru 'dus pa'i rnal 'byor pa rnams kyis spang bar mi bya'o/ /rnal 'byor ma rnams kyis kyang ngo / /de yang lang tsho ma gang zhig ut+pa la'i spyan dang ldan pas slob dpon dang dpa' bo rnams dang bcas pa'i rdo rje la mchod pa byed na/ de'i bsod nams kyi sa gzhi dang / 
<p>31b.5</p>glang po che dang rta dang bu mo la sogs pa dpag tu med pa phul bas kyang mchog tu 'gyur ro/ /'dir rnal 'byor pa rnams kyis phyag dang mtshan ma dang rigs kyi dbye ba la sogs pa gzhung ches kyis dogs nas ma bris so/ /de nas stobs dang myos byed la sogs pa la longs spyod pa 'di ltar
<p>31b.6</p>thams cad bya ste/ rdzogs pa dang / zos pa dang 'thungs pa'i lhag ma slob dpon gyis sdud du bcug la/ mdun du bzhag la slar yang myos byed la sogs pa blugs te sngags gsum gyis mngon par byin gyis brlabs pa'i chang gis kha phru btab la/ oM kha kha khA hi khA hi/ u ts+tshiSh+Ta b+hak+Sha swA hA/ 
<p>31b.7</p>zhes pa'i sngags kyis lhag ma'i gter ma la ste/ mar me dang bcas pas phyi rol du gtong du gzhug go/ /de nas gos zung dang lag gdub dang rna rgyan la sogs pa dang dri zhim po dang bcas pa'i so rtsi la sogs pa gtso bo dang dpa' bo dang dpa' mo rnams la dbul lo/ /de nas maN+Dal byas te
<p>32a</p>
<p>32a.1</p>brjod pa/ bsod nams 'di yis sems can grangs med khams gsum la gnas rnams kyis bla na med pa'i byang chub thob par shog /ces pas yon gyi bdag po la smon lam gdab par bya'o/ /de nas lhag ma lus pa dong du sba bar bya'o/ /de ltar tshogs kyi 'khor
<p>32a.2</p>lo sa bdag rgyal po'am gzhan gyis bya ba'o/ /de las gzhan pa ni tshogs pa'i bye brag ji ltar rnyed pa'i tha mal pa'i bud med dam skyes pa rnams las/ lnga'am bcu gsum mam nyi shu rtsa gcig gam rtsa dgu'am yongs su rdzogs pa la snyan gsan phab ste/ ji ltar rnyed pa'i gdan la sogs
<p>32a.3</p>pa la de ltar thams cad bya'o/ /de nas dpa' bo'i ston mo ni rdul tshon gyi dkyil 'khor med na dbus su ba lang gi lci bas gru bzhi pa byas te/ de nas ye shes kyi 'khor lo spyan drang ba la sogs pa slob dpon gyis snga ma ltar byas la/ de yang tshogs kyi gtso bo shar du phyogs pa'o/ /de'i
<p>32a.4</p>g.yon du phyag rgya gcig yon bdag gis dbul bar bya'o/ /gzhan du na phyag rgya dang bral ba'i chang btung ba bkag pa'i phyir ro/ /de'i g.yas phyogs su slob dpon dge slong rnams kyi gral shar du kha phyogs pas so/ /bden bral du slob dpon dge tshul rnams byang du kha phyogs pas so/ /de'i
<p>32a.5</p>dbang ldan du slob dpon khyim pa rnams lhor kha phyogs pas so/ /de ltar dge slong ma dang dge tshul ma dang dge bsnyen ma rnams kyi'o/ /tshogs kyi gtso mo'i g.yon du dpa' bo gcig yon bdag gis dbul bar bya'o/ /gzhan du na thabs dang bral ba'i stobs kyis bza' ba bkag pa'i phyir ro/ / 
<p>32a.6</p>lhag ma snga ma dang mtshungs so/ /'di ni dpa' bo'i ston mo dang bcas pa'i tshogs kyi 'khor lo'i cho ga'i rim pa'o/ /tshogs kyi 'khor lo'i mchod pa slob dpon dus 'khor zhabs kyis mdzad pa rdzogs so// //paN+Di ta wA gI shwa ra dang chos rab kyis bsgyur ba'o// // 
<p>32a.7</p>@##/ /rgya gar skad du/ shrI kA la tsakra ho ma pa pA yi ka bi d+hi/ bod skad du/ dpal dus kyi 'khor lo'i sbyin sreg gi cho ga zhes bya ba/ dpal dus kyi 'khor lo la phyag 'tshal lo/ /da ni dbang dang rab tu gnas pa la sogs pa thams cad la sbyin sreg sngon du 'gro bar
<p>32b</p>
<p>32b.1</p>gsungs pas kun rdzob kyi sbyin sreg 'dir brjod par bya'o/ /nyin mo'i thun dang po la sogs pa la zhi ba la sogs pa'i las bya ste/ de ltar mtshan mo la yang ngo / /de ltar thun phyed rnams sam thun rnams la ste/ las thams cad pa zhi ba dang / rgyas pa dang / gsad pa dang / dbye ba
<p>32b.2</p>dang / dbang dang / dgug pa dang / rmongs pa dang / rengs pa rnams grong khyer gyi dbus dang / gshin rje dang / bden bral dang / chu bdag dang / rlung dang / gnod sbyin dang / dbang ldan dang / shar dang / me mtshams rnams su ste/ dbang bskur ba'i dus su rdul tshon me ri'i phyi rol khru do
<p>32b.3</p>spangs pa'i gnod sbyin nam/ drag po ru zlum po dang / gru bzhi dang / gzhu'i rnam pa dang / zur lnga dang / bdun dang gsum dang drug dang brgyad rnams dang ldan pa'o/ /khru gang ba dang / khru do pa dang / khru gang gi phyed dang / zum po dang mtshungs pa dang / sor bzhi bcu dang / 
<p>32b.4</p>nyi shu dang / sum cu dang / drug cu rnams so/ /thab khung rnams kyi rgya'i phyed gting du'o/ /thab kyi kha khyer du thad kar dpangs kyi drug cha'o/ /de dag gi nyis 'gyur stegs bu la'o/ /de'i nyis 'gyur kha khyer chen po la'o/ /yang chu dang mnyam pa'i phyi ru kha khyer bya'o/ / 
<p>32b.5</p>steng du nyi ma dang zla ba dang maN+Dal sngon po dang / dmar po dang / du ba'i maN+Dal dang / maN+Dal ser po dang ri rab gnyis rnams kyis mtshan ma'i thab bya'o/ /stegs bu cha lnga ru byas pa'i logs gnyis kyi cha gnyis spangs te cha gsum la 'og nas byung ba'i mtshan ma rnams kyis rim
<p>32b.6</p>pa bzhin bskor ro/ /gal te sa yis byed na chu'i phyed kyis so/ /rdul tshon gyis byed na nges pa med do/ /de'i phyi rol du gnyis la pad+ma'i 'dab ma dang / gnyis la sor mo dang bcas pa'i lag mthil dang / khra'i mjug sgro gnyis la shing arga'i 'dab ma dmar po dang / shing
<p>32b.7</p>arga'i 'dab ma ser po rnams kyi phreng bas bskor ro/ /de'i phyi rol du gnyis la ku sha dang / shi ba'i skra dang / yi [(]dgas [,]dwags [)]shing gi lo ma dang / gnyis la me tog dmar po dang / gnyis la me tog ser po rnams kyis bskor ro/ /thab kyi tshad kyis pad+ma'i 'dab ma'o/ /bcu
<p>33a</p>
<p>33a.1</p>gnyis kyi cha yis gtso bo'i lte ba la'o/ /de la rdo rje nag po dang pad+ma dmar po dang / 'khor lo dkar po dang / gri gug nag po dang / ral gri nag po dang / mda' dmar po dang / rdo rje lcags kyu dmar po dang / sbrul zhags ser po dang / rdo rje lcags sgrog ser po
<p>33a.2</p>rnams dgod par bya'o/ /las thams cad pa'i thab khung la shar la sogs pa'i pad+ma'i 'dab ma rnams la ral gri dang / rin po che dang / 'khor lo dang / pad+ma rnams so/ /mtshams rnams la ni gri gug nag po dang / lcags kyu dmar po dang / rdo rje zhags pa ser po dang / rtse
<p>33a.3</p>gsum dkar po rnams so/ /de ltar zhi ba la yang ngo / /rgyas pa la phyogs rnams rdo rje la sogs pa'i mtshan ma rnams dang / mtshams rnams su gri gug nag po la sogs pa'o/ /de ltar bsad pa la shar du phyogs pa'i dkyil 'khor te/ gsad pa dang dbye ba la ral gri la sogs pas
<p>33a.4</p>mtshan pa'o/ /dbang dang dgug pa la lhor kha phyogs pas phyogs rnams la rin po che rnams so/ /mtshams rnams su lcags kyu dmar po la sogs pa'o/ /rmongs pa dang rengs pa la nub tu kha phyogs pas phyogs dang phyogs bral rnams la 'khor lo'o/ /zhags pa ser po la sogs
<p>33a.5</p>pa'o/ /thab khung las khru do spangs par rdul tshon dkar po dang dmar po dang nag po rnams kyis ra ba gsum pa byas te/ byang la sogs par kha phyogs pa'i ra ba'i nang gi rgya'i brgyad cha sgo'o/ /dkyil 'khor gyi sgo dang mtshungs pa'i rta babs dang bcas pa thab khung kun la bya'o/ /thab khung
<p>33a.6</p>gi mdun du khru do spangs pa'i gnas su zhi ba la sogs pa'i dbye bas dbyibs dang ldan pa la snga ma ltar pad+ma dang mtshan ma'i bye brag bkod pa'i khru gang pa rang rang gi phyogs su gzhag go/ /las thams cad pa la sna tshogs rdo rje chos 'byung du chud pas mtshan pa'o/ /de ltar sbyin sreg gi dgang
<p>33a.7</p>gzar la sogs pa'i gdan dang / yon chab kyi gdan g.yon dang g.yas su'o/ /gdan de la rim pa ji lta ba bzhin gnas par bya ste/ rkang pa g.yas pa g.yon pa'i pus mo'i 'og tu bzhag pa pad+ma'i 'dug stangs so/ /rkang pa g.yas pa g.yon pa'i brla steng du bzhag cing g.yon pa
<p>33b</p>
<p>33b.1</p>g.yas pa'i brla steng du bzhag pa rdo rje'i 'dug stangs so/ /lha ma yin gyi 'dug stangs ni lus bskum ste rus sbal ltar gnas pa'o/ /rkang pa'i long mo gnyis gshibs te tsos po che 'phongs dang sbyar nas pus mo gnyis bslang ba ni tsog pu'i 'dug stangs so/ /rkang pa g.yon pa skyil krung du
<p>33b.2</p>gnas nas g.yas pa tsog pu ste cung zad brkyang ba skyil krung phyed pa'o/ /de las bzlog pa ni bye brag gnyis pa'o/ /rkang pa g.yon pa'i rting pa bshang lam du gnas te g.yas pa tsog pur gnas pa rkang pa bshang lam la gnas pa'o/ /de las bzlog pa rnams so/ /de nas rim pa bzhin du shel dang / 
<p>33b.3</p>mu tig dang / ba'i so dang / bo de tse dang / pad+ma'i sa bon dang / tsan+dan dmar po dang / lung tang dang / ru drA k+Sha'i phreng ba rnams so/ /de nas pad snod 'dab ma dang / lte ba rnams la sor bcu gnyis pa shel dang dngul dang thod pa dang lcags dang / gser dang zangs dang shing dang sa las byas pa'i
<p>33b.4</p>yon chab kyi snod rnams so/ /de nas dgang gzar ni/ rdo rjes mtshan pa'i khru gang ba'i yu ba la ste thal mo sbyar ba'i rnam pa'o/ /de'i nang dbus su gru bzhi pa pad+mas mtshan pa sor bzhi pa dang ldan pa'o/ /de'i rtse mo rdo rje rtse lnga pa'o/ /ra dbus ma nas bcud 'gro ba'i gnas dang ldan pa'o/ / 
<p>33b.5</p>de nas cung zad phra la chung ba srid du mtshungs pa steng gi cha pad+ma dang mtshungs pa'i blugs gzar ro/ /de ltar zhi ba la sogs pa'i las gnyis gnyis te/ u dum+bA ra dang / byang chub shing dang / n+ya gro d+ha dang / parka Di dang / rgun 'brum shing rnams kyi yam shing lnga brgya'o/ /mi'i rus pa mthe chung gi
<p>33b.6</p>rnam pa lnga brgya dang / de ltar khra'i mjug sgro yang ngo / /de ltar seng ldeng ngam pa la sha las byung ba dang / de ltar bi lo las byung ba lnga brgya sor bcu gnyis pa'o/ /de ltar rdzas rnams ni zhi ba la ba'i 'o ma dang dUr ba'o/ /rgyas pa la mar dang dUr ba'o/ /gsad pa la sha dang dug go/ /bskrad
<p>33b.7</p>pa dang dbye ba la mi'i zhag dang bcas pa'i rA dzi ka dang tshwa'o/ /dbang la rdul dang ka ra bI ra la sogs pa'i me tog dmar po'o/ /dgug pa la dri chu dang shing le'i 'dab ma dang 'bras bu'o/ /rengs pa la mchil ma dang me tog rnying pa'o/ /rmongs pa la tshwa dang thang phrom gyi 'dab ma'o/ /de ltar
<p>34a</p>
<p>34a.1</p>gnyis gnyis te/ me tog dri zhim pa la dkar ba dang / tsha ba la tsher ma dang ldan pa'i nag po dang / dmar po dang ser po rnams so/ /de ltar drang ba'i bdug spos ni a ga ru dang / si h+la dang / ga bur dang / sbrang rtsi ka ra rnams kyis so/ /de ltar shin tu bdug pa'i
<p>34a.2</p>spos ni bshang ba dang sha dang khrag rnams kyis so/ /de ltar dri che bar gyur pa'i spos ni gu gul dang rgya skyegs dang / spos dkar dang / kun du ru dang / shri ba sa dang / bu ram rnams so/ /de ltar bska ba'i spos a ru ra'i phye ma dang / bu ram dag gis so/ /yang na rim pa ji lta ba
<p>34a.3</p>bzhin no/ /'o ma'i zan dang zho dang bcas pa'i zan dang grod pa dang / mar dang bcas pa'i zan dang / til dang bcas pa'i zan dang / sran ma tsa na ka dang sha dang bcas pa'i zan rnams so/ /de ltar gnyis gnyis la tsan+dan dkar po dang / khrag dang / sol ba dang / gur kum dang / gi
<p>34a.4</p>wang ngam tsan+dan dmar po dang / yung ba dang / ba bla rnams rnam par blugs so/ /de ltar mar dang mi'i zhag dang til mar dang / dz+yo tisma'i mar dang / bal+la ta ka'i mar rnams kyi mar me'o/ /de ltar 'bras sA lu dang / ra tsi ka dang / yungs kar dang / sran chung rnams kyis ma
<p>34a.5</p>nyams pa'o/ /de ltar na na bza' dkar po la sogs par bgo bar bya'o/ /de nas slob dpon ji ltar gsungs pa'i gdan la ji ltar gsungs pa'i 'dug stangs kyis gnas nas las thams cad la ljang gu'o/ /zhi ba la sogs gnyis gnyis te/ zhi zhing dkar ba dang / khro la gnag
<p>34a.6</p>pa dang / chags pa dang bcas pa'i dmar po dang / rengs shing ser ba ste/ sngon du gsungs pa'i dus kyi 'khor lo'i cha byad rnam par bsgoms te/ srung ba'i 'khor lo byas nas sngon du gsungs pa'i cho ga'i rim pa bzhin du u dum+bA ra'i dang ba Ta dang mya ngan med dang rus pa dang lcags dang seng
<p>34a.7</p>ldeng dang sa ko Ta dang / bi lo rnams las byung ba'i phur pas phyogs bcu ru btab la/ oM AH hUM hrIH phaT/ ces pa'i sngags kyis ku sha'i yon chab nas blangs te bsang gtor bya'o/ /de nas las thams cad pa dang zhi ba la sogs pa la tsan+dan la sogs pa dri zhim pa dang / 'o ma can gyi shing
<p>34b</p>
<p>34b.1</p>dang / tsan+dan dmar po la sogs pa dang / bska ba'i shing rnams brtsigs te/ lha khang dang / bram ze dang / dmangs rigs dang / gdol pa dang / rgyal rigs dang / rje rigs rnams kyi khyim nas me blangs te der bcug la rlung g.yab kyis sbar bar bya'o/ /de nas sngags 'dis
<p>34b.2</p>me lha spyan drang ba ni/ oM e h+ye hi ma hA b+hU ta de ba r-i Shi dI dza sa ta ma/ gr-i hi twA yu d+ha ma hA ra a smin san+ni hi to b+ha bA badzra d+ha ra a dz+nyA pa ya ti swA hA zhes brjod de/ rang gi snying ga dang phyi'i thab khung du las kyi bye brag gis zla ba'am nyi ma la raM las byung ba'i me'i lha'i rnam pa bsgoms te/ 
<p>34b.3</p>dzaHhUM baM hoH/ brjod cing lcags kyu'i phyag rgyas dgug go/ rdo rje'i phyag rgyas gzhug go/ /zhags pa'i phyag rgyas bcing ngo / /dril bu'i phyag rgyas dbang du bya'o/ /de nas yang las thams cad pa la sku mdog ljang gu g.yas pa'i phyag dag gis rdo rje dang phreng ba'o/ /g.yon pa'i
<p>34b.4</p>phyag dag gis dril bu dang pad+ma'o/ /na bza' dang spyan dang dbu skra rnams dmar la ser ba/ mi bskyod pas rgyas btab pa'o/ /zhi ba la dkar po g.yas pa dag gis pad+ma dang shel gyi phreng ba'o/ /g.yon pa dag gis spyi blugs dang dung ngo / /rgyas pa la g.yas pa dag gis 'khor lo
<p>34b.5</p>dang mu tig gi phye ma'o/ /g.yon pa dag gis pad+ma dang spyi blugs so/ /'od dpag med kyis rgyas btab pa'o/ /gsad pa la lag pa g.yas pa dag gis gri gug dang rtse gsum pa'o/ /g.yon pa dag gis thod pa dang kha T+wAM ga'o/ /don yod grub pas rgyas btab pa'o/ /bskrad pa
<p>34b.6</p>dang dbye ba la g.yas pa dag gis ral gri dang rtse gsum pa'o/ /g.yon pa dag gis thod pa dang kha T+wAM ga'o/ /dbang du bya ba la gur gum gyi kha dog go/ /g.yas pa dag gis mda' dang rin po che'o/ /g.yon pa dag gis gzhu dang me long ngo / /rin chen 'byung ldan gyis rgyas
<p>34b.7</p>btab pa'o/ /dgug pa la g.yas pa dag gis rdo rje lcags kyu dang rin po che'o/ /g.yon pa dag gis rdo rje zhags pa dang me long ngo / /rmongs pa dag la g.yas pa dag gis sbrul dang dbyug pa'o/ /g.yon pa dag gis 'khor lo dang thod pa'o/ /rengs pa dang phur bus gdab pa dag la
<p>35a</p>
<p>35a.1</p>ser po g.yas pa dag gis lcags sgrog dang tho ba'o/ /g.yon pa dag gis 'khor lo dang phur ba dag gis so/ /rnam par snang mdzad kyis rgyas btab pa'o/ /zhi ba la sogs pa rang rang gi kha dog dang mtshungs pa'i na bza'o/ /de nas oM pra wa ra sa t+kA ra ma hA rA smin
<p>35a.2</p>pra tIts+tsha swA hA zhes pas yon chab sbyin no/ /de nas oM badzra dang por ro/ /puSh+paM la sogs pa bar du'o/ /swA hA zhes pa mtha' sbyar ba'i puSh+paM dang / d+hU paM dang / gan+d+haM dang / dI paM dang / ak+Sha taM dang / nai bi d+yaM dang / lA s+yaM dang / ha s+yaM/ bA d+yaM dang / nr-i t+yaM dang / gI t+yaM dang / kA maM rnams
<p>35a.3</p>kyis mchod par bya'o/ /de nas me lha'i zhal gdangs par/ oM sarba pA paM da ha na badzra ag+ne badzra satwa s+ya sarba pA paM da ha da ha swA hA zhes pas/ las thams cad pa la sogs pas sreg blugs len par spyan drang ba'i gsang ba la sogs par oM badzra ag+hi sarba b+hU ta na dz+wa la ya sarba naM b+ha smi ku ru sarba duSh+TA na
<p>35a.4</p>swA hA zhes pas so/ /de nas oM AHhUM ho haM k+ShaH swA hA zhes pas yam shing brgya rtsa brgyad kyis bsnun par bya'o/ /oM hr-IM hr-IM hr-IM h-IM hA swA hA zhes pas brgya rtsa brgyad do/ /de nas oM a A e ai ar Ar o au
<p>35a.5</p>al Al aM aHswA hA zhes pas kyang de ltar ro/ /de nas oM ha hA ya yA ra rA wa wA la lA haM ha swA hA zhes pas kyang de ltar ro/ /de ltar bzhi bcus lhag pa'i lnga brgya la lnga brgya zhes brjod do/ /zhi ba la sogs pa la chu shel dang pu Shu rA ga dang ban+d+hu ka dang gser zhun ma'i kha dog rnams so/ / 
<p>35a.6</p>ma li ta dang / ga bur dang / a ga ru dang / tsam pa ka'i dri rnams so/ /pi wang rgyud mangs dang / gling bu dang / mr-i daM ga dang / shin tu grags pa'i sgra rnams so/ /dpal be'u dang / gdugs dang / ral gri dang / pad+ma dang / bum pa la sogs pa'i gzugs rnams so/ / 
<p>35a.7</p>gcig dang gnyis dang gsum dang bzhi la sogs pa bzang ngo / /shin tu g.yo ba dang / thig le nag po can dang / me stag 'phro ba dang / rang gi phyogs su phyogs pa dang / g.yo zhing 'bar ba dang / kha dog sna tshogs pa dang / shin tu gnag pa dang / tsheg sgra dang / thog sgra rnams ni gsad pa
<p>35b</p>
<p>35b.1</p>la bzang ngo / /de nas 'bru la sogs pa rnams sngon du song ba'i sngags kyi cho gas te/ dgang gzar yang ngo / /de nyid med na lag pa g.yon pa gan rkyal du byas te/ lag pa g.yas pa mchog sbyin byas pa'i mthe bos bskyor zhing sngon gyi rdzas rnams la bsnun par bya'o/ /zhi ba la ni ma'i mtha' can no/ /rgyas
<p>35b.2</p>ba la swA hA mtha' can no/ /dgug pa la bo Sha Ta'o/ /gsad pa dang bskrad pa dang dbye ba rnams la hUM ngo / /dbang la wa ShaT ces pa'o/ /phur bus gdab pa dang / rengs pa dang rmongs pa rnams la phaT kyi mtha' rten dang bcas pa brjod cing bsnun par bya'o/ /de nas hUM h+k+Sh+m+l+W+yaM zhes pa'i sngags kyis
<p>35b.3</p>mar gyis dgang gzar bkang la mnyam par gzhag pa'i slob dpon dang las kyi rdo rjes me lha la dgang blugs dbul bar bya'o/ /de nas me tog la sogs pa sngags kyis phyogs bcur sbyin pa ni/ oM b+hur b+hu wa swaH na mo de be b+h+yaH/ swa sti pra dzA b+h+yaH/ swa hA rA dza b+h+yaH/ swa d+hapi tr-i b+h+yaH/ a laM b+hu te
<p>35b.4</p>b+h+yaH/ wa Sha DiM n+d+rA ya zhes pas so/ /de ltar me long la sogs pa dbul lo/ /oM AHhUM kA ya bAka tsit+ta swa b+hA wa shud+d+haH swA hA zhes pas zhal bsil dbul lo/ /de nas oM dzaHgats+tsha ma hA rasmi swa s+tha na san+t+ri p+to ho/ pu na rA gA mi Shu si yi de wa/ hA na yA mi swA hA zhes pas snying ga'i pad+ma las
<p>35b.5</p>ye shes kyi me lha gshegs su gsol zhing / thab kyi me lha yang gshegs su gsol lo/ /'di ni sbyin sreg gi cho ga'i rim pa'o/ /de nas slob dpon gyis snga ma ltar mchod pa byas la/ rdo rje dang dril bu bzung ste rdo rje'i 'dug stangs la gnas nas/ rang gi snying ga'i pad+ma las ye
<p>35b.6</p>shes sems dpa' gshegs su gsol ba ni rim pa bzhin du/ gtsug tor dang / dpral ba dang / mgrin pa dang / snying ga dang / lte ba dang / gsang ba'i 'khor lo rnams so/ /a i r-i u l-i haM/ yi ge rnams stong pa la sogs pa'i zad pa rnams dang / phyogs skyong rnams
<p>35b.7</p>dang / gza' rnams dang / klu rnams dang / 'byung po rnams dang / khro bo'i tshogs rnams gshegs su gsol lo/ /de nas bum pa'i gos zung rnams bum pa bsrung ba'i gzhon nu ma rnams la sbyin du gzhug go/ /byang chub shing gi lo ma'am/ rang gi lag pa 'am rdo rjes/ tshangs pa'i thig
<p>36a</p>
<p>36a.1</p>gi lam nas bde ba chen po'i 'khor lo'i bar bshig par bya'o/ /de nas rang gi spyi gtsug tu rdul tshon cung zad bzhag ste/ pad+ma la sogs pa bsdu bar bya'o/ /de nas rdul tshon phyags te bum par blugs nas ji ltar 'dzom pa ltar glang po la sogs pa'i steng du bzhag
<p>36a.2</p>ste/ gdugs dang rgyal mtshan la sogs pa dang bcas pas khyer la/ rgya mtsho la 'gro ba'i chu bo la dor bar bya'o/ /bum pa de nyid nas bkang la/ dkyil 'khor gyi khang bar 'ongs te gtor nas ba lang gi lci ba la sogs pas kyang byugs te/ der gnas nas 'o ma la sogs pa'i dkar ba dang mngar
<p>36a.3</p>ba dang / ras zung rnams kyis gzhon nu ma rnams mnyes par byas nas gshegs su gsol ba dang / mtshan mo'i dus su sngon gyi cho gas dpa' bo'i ston mo sbyin par bya'o/ /'dir ni gshegs su gsol ba'i cho ga'i rim pa'o/ /sems can don phyir rab tu spro bar mdzad pa'i mnga' bdag
<p>36a.4</p>dpal ldan dus kyi 'khor lo yi/ /dkyil 'khor cho ga'i yan lag sbyin sreg byas pa'i dge bar gyur pa dkar ba'i 'od zer dang ldan pas/ 'gro kun ma rig mun pa'i sgrib pa zad nas bla med mchog gi lam la myur bar bgrod par shog/ /dpal dus kyi 'khor lo'i lugs kyi sbyin sreg slob dpon
<p>36a.5</p>dus 'khor zhabs kyis mdzad pa rdzogs so// //paN+Di ta wA gI shwa ra dang chos rab kyis bsgyur ba'o/ /[]@#/ /rgya gar skad du/ a mr-i ta kA Ni kA nA ma Ar+ya nA ma saM gI ti DI bya Ni/ bod skad du/ 'phags pa mtshan yang dag par brjod pa'i mdor bshad bdud rtsi'i thigs pa
<p>36a.6</p>zhes bya ba/ bcom ldan 'das 'jam dpal gzhon nur gyur pa la phyag 'tshal lo/ /yul dang yul can nam mkha' kun sbyor rab tu 'jug pa'i rgyu mtshan nyid/ /nyi ma zla ba mun pa'i lam bzlog rtsibs can mda' yi bya ba g.yo/ /ye shes 'od zer shin tu cher 'phro thos pa nor bu'i rang bzhin gyi/ / 
<p>36a.7</p>ri bo la gnas zab mo'i skyon bral sa mchog bdag por phyag bgyi'o/ /mtshan yang dag par brjod pa bdud rtsi yi/ /thigs pa lta bur bla ma'i zhabs drin gyis/ /gang zhig rtogs pa de dag mdor bsdus nas/ /rang nyid dran par bya phyir bri bar bya/ /'dir nges par dpal ldan 'bras phung rgyal sa'i
<p>36b</p>
<p>36b.1</p>mchod rten chen por sangs rgyas bcom ldan 'das dpal shAkya seng ge zhes bya ba la rgyud sna tshogs pa nyan par 'dod pa rnams kyis gsol ba btab pas dpyid zla 'bring po'i nya la dpal chos kyi dbyings gsung gi dbang phyug gi dkyil 'khor dang / de'i steng du rgyu skar gyi dkyil 'khor dang po'i sangs rgyas
<p>36b.2</p>rnam par spros nas/ der nyi ma de nyid la lha la sogs pa rnams la sangs rgyas kyis dbang bskur nas rgyas pa dang bsdus pa'i dbye bas gsang sngags kyi tshul thams cad bstan to/ /de yang dpal dang po'i sangs rgyas rgyas pa las/ /ston pas bya rgod phung po ru/ /shes rab pha rol phyin
<p>36b.3</p>tshul bzhin/ /de bzhin dpal ldan 'bras phung du/ /chos bstan gsang sngags tshul rab gsungs/ /zhes gsungs so/ /mtshan yang dag par brjod pa mchog tu gting dpag dka' ba don dam pa snying po'i dbang du byas pa nyid kyi gsang sngags kyi tshul thams cad kyi gtso bor gyur pa 'di yang
<p>36b.4</p>de nyid du'o/ /'dir yang bcom ldan 'das rdo rje 'chang gi mchog tu mi 'gyur pa'i ye shes byang chub sems dpa' thams cad kyi snying por gyur pa de bzhin gshegs pa thams cad kyis yang dag par gsungs pa rigs drug gi rtsa dang ldan pa'i 'khor lo drug la gnas pa'i rtsa brgya drug cu rtsa gnyis 'gog pa'i
<p>36b.5</p>rnam par dag pas tshigs su bcad pa brgya drug cu rtsa gnyis dang / lhag ma phan yon la sogs pa'o/ /de la re zhig /de nas dpal ldan rdo rje 'chang / /zhes pa la sogs pa tshigs su bcad pa bcu drug gis gsol ba 'debs pa'i zol gyis mchog tu mi 'gyur pa de nyid gsungs pa'o/ /de nas
<p>36b.6</p>ni 'dir yi ge as bdag med mtshon par byed pa nyid kyi rnam pa thams cad kyi mchog dang ldan pa'i stong pa nyid dang / yi ge thas ni mi bskyod pa'i rang bzhin mtshon pa'i dmigs pa med pa'i snying rje gsungs so/ /de dag kyang dgyes pa rdo rje'i 'grel pa shin tu dad pa'i kha sbyor las bshad do/ /de dag gnyis
<p>36b.7</p>su med pa'i phyir nor bu'i rtse mo'i mthar gnas pa'i khu ba lhan cig skyes pa'i dga' ba e waM gyi sgra'i brjod bya la a tha zhes brjod par bya'o/ /de yang / e yig dbus su waM yig ste/ /sangs rgyas kun gyi bde ba'i gzhi/ /nam mkha' rdo rje sems dpa' 'di/ /sku gsung thugs kyi sbyor ba las/ / 
<p>37a</p>
<p>37a.1</p>thig le zla ba khu ba sku/ /me dang rdul dang nyi ma gsung / /mun pa sems kyi rnam par brjod/ /nam mkha'i khams su rnam par gnas/ /zhes gsungs so/ /de nyid kyis na stong pa nyid dang snying rje dbyer med pa bde ba chen po'i ye shes rdo rje ni 'di'i bdag nyid du 'dzin
<p>37a.2</p>pas na rdo rje 'chang ngo / /rdo rje ni dbyer med pa'i ye shes te/ yang dag pa ma yin pa'i kun du rtog pas kun nas bslang pa'i phung po dang nyon mongs pa dang 'chi bdag dang bgegs kyi bdud rnams kyis dbyer mi phyed pa'i phyir ro/ /de bas na bdud ni rang gi sems te bdud gzhan med ces
<p>37a.3</p>gsungs so/ /yang na phyi rol du de mtshon par byed pa'i rdo rje rtse lnga pa de dbang du gyur pa nyid mtshon pa'i don du 'dzin pas na rdo rje 'chang ste bdag gis zhes pa'i don to/ /dpal ni gnyis su med pa'i ye shes te/ de nyams su myong ba'i tshul nyid kyis de'i bdag nyid du rtag tu ldan pa'i dpal
<p>37a.4</p>ldan de thos pa zhes pa'i don to/ /de skad du e waM rdo rje chu skyes kyi/ /nor bu'i nang gnas rdo rje can/ /thig le 'dzin gnas de dbyer med/ /bdag nyid bdag gis zhes gsal byas/ /bde ba zhes pa thob pa shes/ /bdag gi bdag nyid bdag nyid kyis/ /zhes gsungs so/ /dpal
<p>37a.5</p>dang po'i sangs rgyas bsdus pa las kyang / rgyud rnams su gang / 'di skad bdag gis thos pa'i tshig de bdag gis zhes pa kho na rdo rje can/ /gang zhig zla ba zhu nas spyi bo mgrin pa snying ga'i pad+ma lte ba dang ni gsang ba dang / /rdo rje btsun mo'i b+ha ga dang ni de mchog pad+ma la son thig le thar pa
<p>37a.6</p>gsum gyis ni/ /sangs rgyas zhing du rab zhugs de 'dir bcom ldan 'das der rnal 'byor pa rnams bdag gis rig par bya/ /zhes gsungs so/ /'dir yang rdo rje 'chang ni gzhan ma yin gyi slar yang rdo rje 'chang chen po kho na ste/ chos kyi phung po brgyad khri bzhi stong ni skad
<p>37a.7</p>cig la 'dzin pa la sogs pa gzhan gyis mi nus pa'i phyir ro/ /de skad du/ 'chad pa po nga chos kyang nga / /rang gi tshogs ldan nyan pa nga / /'jig rten ston pa bsgrub bya nga / /'jig rten 'jig rten 'das pa nga / /lhan cig skyes dga'i rang bzhin nga / /mchog mtha' dga' bral dang po
<p>37b</p>
<p>37b.1</p>can/ /dngos po nga ste dngos med nga / /dngos po rtogs phyir sangs rgyas nga / /gang zhig le los bsnun pa dang / /rmongs pa gang gis nga mi shes/ /mchog gi rdo rje btsun mo yi/ /b+ha ga bde ba can du gnas/ /zhes kyang gsungs so/ /zhu ba po dang sdud pa po la sogs pa sangs rgyas kyi zlos
<p>37b.2</p>gar ni las dang po pa'i sems can gzhug pa'i phyir ro/ /seng ge dang 'phrog byed dang dbyig gi snying po la sogs pas 'dul bar mi nus pa'i phyir ro/ /rlung 'byung rngub nyi khri chig stong drug brgya po rnams ni gdul dka' ba'o/ /de rnams mchog tu mi 'gyur pa'i ye shes kyi ro chen po dang ldan pa nyid kyis de'i tshe
<p>37b.3</p>tshul nye bar 'joms pas na gdul dka' ba 'dul ba'o/ /mchog ni khyad par du 'phags pa'o/ /khyod kyis srog chags gsad par bya/ /zhes pa 'di'i don yang 'di nyid do/ /de bas na dpa' bo'i rim pa phyi rol ma yin lus la srog zad pa ni 'dir bshad do zhes gsungs so/ /dri ma med
<p>37b.4</p>pa'i 'od du/ rnal 'byor pas gang nyin dang mtshan du srog gcad par bya ba de nyid ni rang gi lus la srog nyams par gsungs te/ thams cad mkhyen pa'i go 'phang thob pa'i phyir ro/ /phyi rol du srog gcod pa ni ma yin no/ /'dir phyi rol du srog gcod pa gang gsungs pa de ni rnal 'byor pas
<p>37b.5</p>gdul bar dka' ba 'dul ba'i phyir de rnams kyi sbyor ba'i stobs kyis bkug nas slar lus de nyid la gzhug par bya'o zhes pa'o/ /de ltar gdul dka' 'dul ba po yin gyi gdul dka' gsod pa ni rnal 'byor pa ma yin no zhes gsungs so/ /gang gis g.yo ba bskyod pa'i tshul dang dbugs rlung
<p>37b.6</p>dang bral ba de de bzhin no/ /'jig rten gsum ni lus dang ngag dang sems kyi 'jig rten gsum ste de las rgyal ba dbang du bya ba ye shes dang lhan cig gcig tu 'dres par byed pa'i ngang tshul gang gi yin pa de de bzhin no/ /sangs rgyas bzhi yi gdan la bzhugs/ /rdo rje pad+mar legs par gnas/ /rim
<p>37b.7</p>pa kho na nyams su myong / /dga' ba bzhi yi mtshan nyid dag /ces gsungs so/ /'di ltar khyab bya khyab byed kyi 'brel ba lus ngag sems dang ye shes kyi dbye bas mchog tu mi 'gyur pa'i bde ba rnam pa bzhi'o/ /de ltar/ b+ha gar ling+ga bzhag nas ni/ /byang chub sems ni gtang mi bya/ /khams gsum
<p>38a</p>
<p>38a.1</p>po ni ma lus pa/ /sangs rgyas skur ni bsgom par bya/ /zhes gsungs so/ /rdo rje dbang phyug ni rdo rje'i rtse mo'i nang du gnas pa dbang phyug nyid kyi phyir ro/ /gsang ba nyan thos dang rang sangs rgyas kyi theg pa dag las/ rdo rje'i theg pa bla ma'am lus dang ngag dang sems dang
<p>38a.2</p>ye shes gcig tu 'dres pa'o/ /der bde ba chen po'i gzugs nyid kyis rgyal bas na gsang ba'i rgyal lo/ /yang na gsang ba'i rgyal po lngas rgyal bas gsang ba'i rgyal te/ dang po'i sangs rgyas bsdus pa las/ /rnal 'byor pa dag srog gcod nyin dang mtshan mo byed pa de ni srog 'jig pa ru
<p>38a.3</p>gsungs/ /sgra gang kha dang bral ba snying la yod par gyur pa de ni brdzun du smra ba nyid/ /kun mkhyen ye shes sar ni rnal 'byor pa yis 'dzin pa gzhan yang ma byin len par gsungs/ /bde ba'i thig le ma lhung gzhan gyi bud med bsten par 'gyur te chags bral min pa las/ /srog dang rtsol ba'i
<p>38a.4</p>me yis ri bong can yang zhu ba'i btung ba chang gi btung ba'o/ /gtsug tor dag tu mthe bo'i tshigs nas 'gro ste nya mthar rang gi sems/ /gtsug tor nas ni mthe bong rnams su slar yang 'gro ste nag po'i phyogs kyi mthar thug par/ /rnal 'byor ma yi spyod pa de nyid nyin zhag so so'i dus su 'dod pa'i
<p>38a.5</p>dngos grub ster/ /zhes gsungs so/ /brtag pa gnyis kyi rgyal po las kyang / /khyod kyis srog chags gsad par bya/ /brdzun gyi tshig kyang smra bar bya/ /khyod kyis ma byin pa yang blang / /pha rol bud med bsten par bya/ /sems gcig srog chags gsad par te/ /gang phyir
<p>38a.6</p>sems ni srog tu 'dod/ /sems can bsgral ba zhes bya ba/ /brdzun gyi tshig tu rab tu bsgrags/ /btsun mo'i khu ba ma byin len/ /pha rol bud med rang mtshungs mdzes/ /zhes gsungs so/ /sgra ji bzhin pa'i don ni gzhan du yang rnyed par sla bas ma brjod do/ /pad+ma dkar po rgyas
<p>38a.7</p>'dra ni nam mkha'i khams gsal bar gyur pa ste des 'di'i spyan ye shes chen po de ni de bzhin no/ /yang na pad+ma dkar po ni khu bas gang ba'i phyir dkar po'i yon tan dang ldan pa'i pad+ma rdo rje'i rtse ste rgyas pa ni kha bye ba'o/ /der spyan de spyan lnga las byung ba'i ye shes gang gi yin pa de de bzhin
<p>38b</p>
<p>38b.1</p>no/ /yang na pad+ma dkar po rgyas 'dra ni rnal 'byor sems dpa' rnams kyi thugs te der spyan ni mi 'gyur pa'i bde ba'i ye shes de'i bdag nyid du gang gi yin pa de de bzhin no/ /rdo rje shin tu bsrubs pas rgyas pa kha bye ba'i pad+ma rdul dang khu ba'i sbyor bas dmar ba dang dkar ba'i yon tan dang ldan
<p>38b.2</p>pa'i btsun mo'i pad+ma'o/ /der zhal ye shes gang gi yin pa de de bzhin no/ /'di ltar khyab bya khyab byed kyi 'brel bas lus ngag sems dang ye shes kyi rang bzhin thig le bzhi mchog tu mi 'gyur pa'i bde ba ye shes nyid rang du bstan te/ /rang gi lag ste bdag nyid kyi gnyis su med pa'i ye shes kyi
<p>38b.3</p>'od zer spros pas rnam pa 'di lta bu'i rnam par mi rtog pa mchog tu mi 'gyur pa bde ba'i ye shes kyi rdo rje'i mchog /yang dang yang du log pa'i kun rtog skad cig tsam yang mi srid ba'i phyir ro/ /'gro ba'i don gyi rgyu nyid kyis gsor bar byed pa 'byed par byed pa'o/ /yang na sbyor ba drug gi tha ma'i
<p>38b.4</p>rtags kyis bzlog nas 'khor lo so sor 'byed pa dgyes par byed pa ste/ rang gi lag pa rnam par mi rtog pa bdag gis rig par bya ba snying rje dang gnyis su med par rtogs pas na gtsug tor gyi 'khor lo 'thob par 'gyur zhes pa'i don to/ /khro gnyer dpral bar bskum pa ste des smin mtshams kyi 'khor
<p>38b.5</p>lo byang chub kyi sems rgyu ba mtshon pa'o/ /khu ba de'i rim par ldan pa rlabs te lhan cig skyes pa'i mngon zhen g.yo ba'i phyir ro/ /yul de la mchog gi sgo thabs sbyor ba yan lag drug gi mtshan nyid gang rnams kyi yin pa de de bzhin no/ /rdo rje me long lta bu la sogs pa'i ye shes lnga lag pas dbang du gyur
<p>38b.6</p>pa'i phyir de'i bdag nyid du gang yin pa'i lag na rdo rje de rnams kyis so/ /de bas na mtha' gnyis dang bral ba mi rtog pa'i bde ba zhes pa'i don to/ /chos kyi dbyings kyi bdag nyid kyi rnam par rtog pa rnams bde ba chen po'i rang bzhin nyid du ston pa'i phyir gdul dka' 'dul ba pa'o/ /de nyid kyis na dpa' bo
<p>38b.7</p>bde ba chen po'i ting nge 'dzin la gnas pa'o/ /nam mkha' mi zad pa nyid kyis 'jigs su rung ba dpa' ba byang chub kyi sems mi 'pho ba'i phyir ro/ /byad can chags pa chen po'i rang bzhin de'i bdag nyid du de dang ldan pa'i phyir 'jigs su rung dang dpa' byad can rnams so/ /rdo rje bde ba chen po'i gnas kyi rtse mo rtse
<p>39a</p>
<p>39a.1</p>mo'i cha'o/ /bde ba chen po'i khu ba rdo rje pad+ma'i lte bar son pa nyid kyis rab tu 'phro ba rgyas pa'o/ /rang gzhan gyis rig par bya ba ma yin pa bde ba dga' ba nyams su myong ba'o zhes pas rang gi lag gis so/ /gsor byed pa nam mkha' skal pa dang ldan pa'i sems can
<p>39a.2</p>rnams bde ba dang chen po la sngar brjod pa'i rdo rje mchog 'byed par byed pa gang yin pa de rnams so/ /shes rab chos thams cad rnam par rtog pa'i rang bzhin stong pa nyid do/ /dang po'i sangs rgyas bsdus pa las/ nyon mongs dag dang bcas snying las kyi phyag rgya 'di ni de la brtags pa'i ye shes
<p>39a.3</p>phyag rgya ni/ /gos pa med cing rnam par 'gyur med mkha' mtshungs mun bcom khyab pa rnal 'byor gyis bgrod bya/ /phung por gnas min ye shes gzi 'od srid pa'i nyon mongs 'phrog byed dang po'i sangs rgyas rjes su ldan/ /rgyal ba mchog gis skyed byed mdzes pa'i phyag rgya yang dag rdzogs
<p>39a.4</p>pa'i byang chub rgyur bsgom bya/ /zhes gsungs so/ /de kho na thabs te des bsgrubs pa'i snying rje chen po bde ba chen po byang chub kyi sems so/ /de spros pa'i mtshan nyid kyis 'gro ba'i don byed pas na 'gro don byed pa'o/ /'jig rten las 'das pa'i phyir mchog go/ /dga' ba de ma thag pa'i dga'
<p>39a.5</p>bas so/ /mgu ba rjes su 'brel ba'i bde bas so/ /bsam pa can lus dang ngag dang sems gcig tu 'dres par gyur pa lhan cig skyes pa'i lus gang gi yin pa des dga' zhing mgu ba'i bsam pa can no/ /de bas na sems can gyi don byed pa'i phyir rangs pa'o/ /khro bo chos thams cad stong pa nyid
<p>39a.6</p>du gsal ba'i dngos pos sam/ khro bo dga' bral gyi mtha' ste khro bo dga' bral gyi mtha' zhes gdan bzhir bshad pa las so/ /'dzin pa chags pa dang bral ba ste de'i gzugs ldan pa de'i rang bzhin can no/ /de bas na sangs rgyas phrin las byed pa ste/ rnam par mi rtog pa'i bde ba spro ba
<p>39a.7</p>kho nas sems can gyi don byed par nus pa'i phyir ro/ /mgon po rnal 'byor gyi dbang phyug bsten bya'o/ /lus btud rnams te bde ba chen por thim pa'i lus dang ngag dang yid kyis so/ /lhan cig gcig tu gyur pa'o/ /mgon po byang chub kyi sems ma 'phos pa/ rdzogs sangs rgyas bde ba rab tu rgyas
<p>39b</p>
<p>39b.1</p>pa/ bcom ldan 'dir dpral ba'i 'khor lo'i dbus dang gsang ba'i lte bar son pa'i ye shes kyi thig le de las byung ba'i 'od gsal gyi ye shes bcom ldan 'das so/ /de bzhin lhan cig skyes pa'i bde ba'i rnam pas gtsug tor gyi lte ba nas rdo rje nor bu'i lte bar 'ongs te slar nor bu'i lte ba
<p>39b.2</p>nas log ste gtsug tor gyi 'khor lor gshegs pa ni de bzhin gshegs pa'o/ /byon pa dang ni gshegs pa yis/ /'gro ba dag la khyab par gnas/ /gshegs dang byon pa 'gog pa yang / /de bzhin gshegs pa zhes brjod do/ /zhes gsungs so/ /phyag 'tshal nas mngon du
<p>39b.3</p>byas nas so/ /thal mo sbyar ba byas nas ni phyi rol du ma son par byas pa'am srog rtsol gyi stobs kyis sbyar bar byas nas spyan sngar 'dug ste ting nge 'dzin gyi rjes su 'gro bas nor bu'i lte ba'i mthar 'dug nas 'di skad rang gi rig par bya ba'i bde ba gsol ba nyams su myong ba'o/ /bde ba chen po'i
<p>39b.4</p>rang bzhin gyi 'jig rten gsum khyab pa po nyid kyi khyab bdag ces bod pa'o/ /bdag la sman pa rdo rje nor bu'i lte bar nyams su myong ba'i bde ba rjes su 'brel ba'i ched du'o/ /de bas na bdag don sems can thams cad la bde ba bskyed pa'i phyir ro/ /de bzhin nyid kyi rang bzhin gyi tha mi dad pa
<p>39b.5</p>nyid kyis bde ba de skyed pa kho na bdag gi dgos don no/ /bdag la thugs brtse'i phyir rang gzhan rnams kyi yang dag pa ma yin pa'i kun du rtog pa bsal ba'i phyir ro/ /lus kyi dga' ba la sogs pa thig le bcu drug 'gog pas phyogs gcig pa'i phung po dang khams dang skye mched rnams
<p>39b.6</p>'gog pas sgyu 'phrul dra ba bzhin te ma chags pa'i bde ba nyid kyi 'jig rten gsum gyi mngon por rdzogs pa'i byang chub mngon sum du byed pa de thob pa de'i bdag nyid du'o/ /de bas na bdag a'i rnam pa dang haM gi rnam pa kha sbyor nyid kyi zung 'jug gi rang bzhin du ci nas brjod do/ /de ltar mtshan yang dag par
<p>39b.7</p>brjod pa bshad du gsol zhes 'brel to/ /mi shes pa ma rig pa'i bag chags te de nyid 'dam ste rgal bar dka' ba nyid kyis so/ /der bying ba rnams la sman pa bde ba chen po rgyas par byed pa'i ched du'o/ /nyon mongs pa 'pho ba'i sdug bsngal lo/ /des sems dkrugs pa 'gro ba drug tu
<p>40a</p>
<p>40a.1</p>'khor ba'i ngang tshul can rnams bla na med pa brjod byar med pa rang bzhin gyis 'od gsal ba'i bde ba chen po'i 'bras bu de thob par bya ba'i phyir ched du bshad du gsol zhes 'chad par 'gyur pa dang 'brel lo/ /lhan cig skyes pa'i bde ba chen po rgyas pas chos thams cad khong
<p>40a.2</p>du chud pa'i phyir rdzogs pa'i sangs rgyas so/ /rnam pa thams cad rnam pa med pa'i stong pa nyid bcom ldan de dang ldan pas bcom ldan 'das so/ /dbugs nyi khri chig stong drug brgya po rnams bde ba chen po dang tha mi dad pa nyid du bstan pas na ston pa'o/ /de bas na 'gro ba dbugs rnams
<p>40a.3</p>sam lus ngag yid rnams so/ /bla ma de kho na nye bar bstan pa'o/ /dam tshig chen po thig le bzhi pa de'i 'am de nyid de bde ba'i ye shes so/ /de de'i bdag nyid du mkhyen pa'i de bzhin no/ /dbang po mig la sogs pa rnams gzung ba dang 'dzin pa'i khongs su gtogs pa rnams kyang bsam pa bde
<p>40a.4</p>ba rang bzhin gyis dbyer med par mkhyen pas na dbang po bsam pa mkhyen to/ /de bas na mchog ste 'jig rten las 'das pa'o/ /bcom ldan 'das ni bod pa'o/ /ye shes sku ni sku bzhi pa bcu drug phyed phyed thig le 'dzin de'i byang chub kyi sems thig le ma lhung ba nyid kyis log nas steng du son
<p>40a.5</p>bas gtsug tor gyi gnas su gnas pa nyid kyi phyir gtsug tor chen po'i tshig sgra ste yi ge drug gi bdag nyid e'i rnam pa bzhi'i bdag nyid can no/ /de'i bdag po drug pa waM gyi rnam pa can rdo rje 'chang ba brtan pa'i rang bzhin no/ /de ltar yang / stong pa chen po yi ge lnga/ /thig le stong pa
<p>40a.6</p>yi ge drug /ces 'chad par 'gyur pa ste e'i rnam pa dang waM gyi rnam pa zhes pa'i don to/ /'jam dpal ye shes sems dpa' yi/ /zhes pa ni chos kyi brda yis 'jam pa'i sgras rdo rje rtse mo rab tu rgyas pa'i pad+ma mchog go/ /de nyid gnyis su med pa'i ye shes kyi gnas yin pa'i
<p>40a.7</p>phyir dpal lo/ /de las byung ba'i gnyis su med pa'i ye shes 'jam dpal ye shes sems dpa' de'i'o/ /sems can thams cad kyi snying la gnas pa'i phyir ye shes kyi sku'o/ /rang bdag nyid rgyu la mi ltos par 'byung zhing mngon sum du 'byung bas na rang 'byung ba'o/ /ye shes de
<p>40b</p>
<p>40b.1</p>gang yang rung bas ma byas la gang gis kyang ma byin pa rnam pa thams cad kyi nang du son pa ma bcos pa nyid kyi gzugs thams cad pa rang gis rig par bya'o/ /de skad du/ lhan skyes sus kyang sbyin min zhing / /gang nas kyang ni ma 'ongs la/ /bla ma'i dus thabs bsten pa dang / /bdag
<p>40b.2</p>gi bsod nams las shes bya/ /zhes gsungs so/ /theg pa chen po gsang sngags kyi tshul gyis bsgrub bya yin pa'i phyir don to/ /man ngag ma rnyed pa rnams kyis gting dpag par dka' ba'i phyir zab pa'o/ /rdo rje 'chang nyid gang gi mtha' lhan cig skyes pa'i rang bzhin gyi dngos
<p>40b.3</p>po thams cad kyi rang bzhin yin pa'i phyir don ni rgya che zhing ngo / /phyag rgya chen po'i dbang gis bsgrub bya yin pa'i phyir don chen no/ /nyan thos la sogs pa'i ye shes dang thun mong ma yin pa'i phyir mtshungs pa med do/ /dus gsum mnyam pa nyid kyi rnam par 'gyur pa med pa'i phyir
<p>40b.4</p>rab zhi ba'o/ /thog ma bar dang mthar dge ba/ /zhes pa ni thog ma dga' ba'i ye shes so/ /bar ma mchog tu dga' ba'i ye shes so/ /mtha' ma dga' bral gyi ye shes so/ /de rnams kyi dge ba ni lhan cig skyes pa'i ye shes kyi rang bzhin bstan pa ste/ de bas na mchog
<p>40b.5</p>ste dga' ba gsum dmigs su med pa'i rang bzhin gyi phyir ro/ /de ltar yang / dga' ba gsum gyi dbye ba yis/ /de nas bzhi pa mtshon par bya/ /gsum po dmigs su med pa'i phyir/ /des na lhan cig skyes par brjod/ /thams cad dge ba nyid du 'gro/ /nyi ma chu skyes phye ba las/ 
<p>40b.6</p>zhes pa la sogs pa rgyas par gsungs so/ /rgyud sna tshogs par nye bar mtshon pa'i bde ba chen po'i rnam pa lhan cig skyes pa'i dga' ba bde ba chen po'i ye shes mtshan yang dag par brjod pa lhan cig skyes pa'i gzugs kyis de gzung bar bya ba gnyis su med pa'i ngo bor bya'o zhes 'chad
<p>40b.7</p>par 'gyur pa dang 'brel lo/ /mtshan yang dag par brjod pa gang 'das pa'i thos bsam dang ldan pa rnams kyis gsungs pa sgra brnyan gyi ngo bos khong du chud pa'o/ /ma 'ongs pa goms pa mthar phyin par gyur pa gsung bar 'gyur pa de kho na bzhin khong du chud par 'gyur ro/ /da ltar byung bas
<p>41a</p>
<p>41a.1</p>kyang da ltar ba'i sgom pa dang ldan pas gsung ba ste de bzhin du khong du chud pa'o/ /'dis ni de bzhin gshegs pa thams cad kyi theg pa chen po gsang sngags kyi tshul bstan to zhes pa yang mtshon par byed par 'gyur te/ skal ba dang ldan pa'i sems can la ltos nas thams
<p>41a.2</p>cad kyis bstan pa nyid kyi phyir ro/ /sgyu 'phrul dra ba mngon par rdzogs par byang chub pa'i mtshan nyid la btud par bya bskyed par bya bas na rgyud de chen po yang yin la rgyud kyang yin pas rgyud chen no/ /bde ba chen po'i ye shes zhes pa'i don to/ /de yang / rgyud ni rgyun chags zhes bya ste/ /'khor ba rgyud du
<p>41a.3</p>'dod pa yin/ /rgyud ni gsang ba gsang chen zhes/ /bla ma rgyud du brjod par bya/ /zhes gsungs so/ /mtshan yang dag par brjod pa gang glur blangs pa rang nyid kyis rtogs pa'o/ /rdo rje 'chang chen ye shes kyi sku'i bdag nyid gsang sngags 'chang ye shes lnga'i bdag nyid kyi bde ba 'chang ngo / /dpag
<p>41a.4</p>med rtog pa'i spyod yul ma yin pa dga' bzhin du lhan skyes kyi rang bzhin du'o/ /de 'di dag gis gzung bar bya ste gnyis su med pa'i ngo bor bya zhes pa'i don to/ /dus ji tsam du zhe na nges par 'byung gi bar du ji srid rlung nyi khri chig stong drug brgya mchog tu mi 'gyur pa'i tshad mas sa bcu gnyis kyi dbang phyug
<p>41a.5</p>tu ma gyur pa de ji srid kyi bar du zhes pa'i don to/ /bstan pa snying por mi 'pho ba bsam pa bde ba'i rang bzhin gang gi yin pa de ni de bzhin no/ /bdag gi don ni bshad zin to/ /rdzogs sangs rgyas kun gyi gsang ba mchog tu mi 'gyur pa'i thig le bzhi pa ste de 'dzin pa de bzhin no/ /'di ltar thig le
<p>41a.6</p>'dzin par gyur nas sems can skal ba dang ldan pa'i bsam pa'i khyad par lhan skyes kyi rang bzhin gyis so/ /ji lta ba bzhin du bshad par 'tshal bas de bzhin du gsol zhes spyan sngar dang 'brel lo/ /nyon mongs ma lus gsal ba 'pho ba'i sdug bsngal thams cad bcad pa'i phyir dang / mi shes
<p>41a.7</p>ma lus spong ba'i phyir te rnam par rtog pa'i bag chags spangs pa'i phyir ro/ /'di skad e waM gyi rnam pa'i ngo bo de bzhin gshegs pas gsungs pa'i don gsol ba mngon du byas nas so/ /gsang ba sku dang ngag dang sems kyi dbang phyug thob pa'i lus btud pa lhan skyes su lus ngag yid rnams
<p>41b</p>
<p>41b.1</p>thim pa'o/ /gzhan ni bshad zin to/ /a wa d+hU tI la brten pa'i dga' ba bcu drug gi rnam par dag pa'i tshigs su bcad pa bcu drug gis gsol ba btab pa'i phyir gsol ba 'debs pa'i tshigs su bcad pa bcu drug go/ /gsol ba btab pa'i de ma thag tu tshigs su bcad pa drug gis lan gsungs
<p>41b.2</p>pa'o/ /de nas te sems can gyi don gyi ched du sangs rgyas rnams kyis gsungs pa la sogs pa mi 'gal te/ byis pa'i skye bos brtag par mi nus pa'i phyir ro/ /bcom ldan phyag rgya chen po shes rab chen po de dang ldan pas bcom ldan no/ /dpal dgyes pa'i rdo rje las kyang / nyon mongs
<p>41b.3</p>la sogs bdud bcom phyir/ /'joms pa bcom ldan 'das zhes bya/ /shes rab kyis bcom nyon mongs te/ /de phyir bcom ldan shes rab brjod/ /ces gsungs so/ /shAka thub rdzogs pa'i sangs rgyas rnam par snang mdzad chen po rdo rje 'dzin pa'o/ /ji skad du dpal ri gi a ral+li'i rgyud
<p>41b.4</p>las/ /rgyal po chen po zas gtsang ma/ /a ral+lir ni yang dag bshad/ /der ni ri gi sgyu ma che/ /'gro ba shes rab thabs bdag nyid/ /don 'grub yang ni rdo rje sems/ /mchog tu dga' ba bde ba che/ /zhes gsungs so/ /gtsug tor la sogs pa'i 'khor lo drug tu ye shes kyi sku
<p>41b.5</p>rtogs pa'i phyir rdzogs pa'i sangs rgyas so/ /kun rdzob dang don dam pa'i ye shes gnyis kyi rkang pa gnyis kyi mchog phul du byung ba rkang gnyis mchog go/ /yang na rkang gnyis te rdo rje nor bu'i rtse mo dang gtsug tor du mi gnas pa dang gnas pa gnyis kyis mchog sa bcu gnyis kyi dbang phyug
<p>41b.6</p>go/ /ji skad du dri ma med pa'i 'od las/ zhabs gcig rdo rje nor bu rdul dang nyi ma ste/ /spyi gtsug khu ba ri bong can ni gnyis pa'o/ /rtag tu bkod pa mi chod mi phyed 'dod bdag po/ /'jig rten gsum gyis mchod la spyi bos phyag 'tshal nas/ /zhes gsungs so/ /nyid kyi zhal
<p>41b.7</p>sna tshogs las gzugs dang nyid kyi ljags gzhom du med pa'i rang bzhin ye shes kyi a wa d+hU tI/ de bas na bzang ba lhan cig skyes pa'i dga' ba ster bar byed pa ring zhing 'jig rten gyi khams mtha' yas pa khyab pa ri mo nag po'i rnam pa skra'i tshad tsam longs spyod rdzogs pa'i sku du ma
<p>42a</p>
<p>42a.1</p>'phro ba'o/ /de bas na yangs pa ste de ltar yang dang po'i sangs rgyas rgyas pa las/ du ba smig rgyu me khyer dang / /sgron ma 'bar ba zla nyi ma/ /mun pa can dus thig le che/ /sna tshogs gzugs can 'od gsal ba/ /zhes gsungs so/ /brkyang nas bstan par byas nas
<p>42a.2</p>so/ /'jig rten gsum po snang byed cing snang ba dang snang ba mched pa dang snang ba thob pa snang ba byed pa'i mtshan nyid do/ /bdud bzhi'i dgra rnams 'dul byed pa/ nor bu'i lte ba'i nang du brtan pa thob pas rnam par mi rtog pa'i gzugs so/ /de nyid kyi phyir/ /rdo rje'i sgo yi nang du ni/ /bdag gis rkun
<p>42a.3</p>mo rnyed par gyur/ /bdud kun nges par brlag byas te/ /bde ba chen po'i dngos po len/ /zhes gsungs so/ /sems can rnams kyi ngan song gsum sbyong bar byed pa'i 'khor lo'i rgyu dga' ba dang mchog dga' dang dga' bral lus dang ngag dang sems kyi thig le rnams lhan cig skyes pa'i ngo bo nyid du
<p>42a.4</p>rtogs pas rnam par sbyong bar byed pa'o/ /'dzum lhan skyes kyi gtum mo'i 'od zer snang ba'o/ /rab tu gsal bar bstan nas yang dag par spros nas so/ /tshangs pa rang byung gzhom du med pa'i bdag nyid kyi gsung ni snyan pa bde ba chen po'i bdag nyid kyis 'jig rten gsum po lus dang ngag dang
<p>42a.5</p>sems kyi mtshan nyid kun bkang nas khyab par byas nas/ lag na rdo rje stobs po che/ /stobs che rnam par rtog pa'i rlung mtha' dag snang ba med par byed pa'i nus pa dang ldan pa'o/ /gsang dbang lhan cig skyes pa'i dga' ba'i ye shes te slar gsungs pa so sor nyams su myong bar
<p>42a.6</p>gyur pa'o/ /snying rje che dang ldan gyur pa/ /lhun gyis grub par 'gro don sgrub pa dang ldan pas 'gro la phan pa'i don du khyod sngar bshad pa'i rnam par rtog pa'i rlung bde ba chen po nyid du rtogs par byed pa'i ched du/ ye shes lus can 'jam dpal gyi/ /ming brjod par ni lhan skyes
<p>42a.7</p>kyi bde ba nyams su myong ba'i bdag nyid can don che ba rnam par mi rtog pa'i bde ba chen po nyid kyis bde ba'i don to/ /dag par byed cing spros pa mtha' dag dang bral ba'i phyir ro/ /sdig sel bar 'jig rten pa'i ma rig pa dang bral bar byed pa'i phyir sdig ba sel ba'o/ /yang na 'jig
<p>42b</p>
<p>42b.1</p>rten las 'das pa rnam par rtog pa'i dpe lhan cig skyes pa'i sgrib pa dang bral ba'i rang bzhin gyi phyir dag par byed cing ngo / /da las ye shes kyi sku las nyan par mgyogs par brtson pa ni 'jug pa'o/ /'gro ba'i don byed pa'i phyir legs so/ /dpal ldan ni nam mkha'i khams mthas
<p>42b.2</p>gtugs pa lhan skyes kyi dga' ba'i rang bzhin gyi phyir ro/ /rdo rje 'chang gi don sngar bshad pa'o/ /lag na rdo rje khyod legs so/ /khyod bzang po'o/ /gsang ba'i bdag po de phyir ngas/ /lhan skyes kyi dga' ba'i rtogs pa de/ /khyod la legs par bstan par bya/ /khyod ni rtse
<p>42b.3</p>gcig yid rnam par mi rtog pa'i blo yis nyon nyams su myong bar gyis zhes pa'o/ /spyi gtsug la sogs pa'i 'khor lo drug gi rtsa'i dbus kyi lte bar nam mkha'i bde ba nyams su myong ba gsal bar byed pa'i tshigs su bcad pa drug lan no/ /lan gyi tshigs su bcad pa drug go/ /lan
<p>42b.4</p>gyi mjug thogs su rigs drug la gzigs pas gsungs pa/ de nas bcom ldan shAkya thub/ /tshigs su bcad pa 'di gsungs pa/ /zhes gzhan dang 'brel lo/ /gsang sngags rigs chen thams cad dang / /gsang sngags theg pa chen po gsang sngags te/ de yang 'khor lo drug tu
<p>42b.5</p>rdo rje sems dpa' la sogs pa de bzhin gshegs pa'i bdag nyid can no/ /yid kyi skyabs su gyur pa'i phyir/ /gsang sngags bde ba dag tu brjod/ /ces so/ /rigs ni gnyis su med pa'i phyir ro/ /chen po'i sgra yis 'khor lo drug gi lte bar gnas pa'i khyab byed dngos po thams cad ro
<p>42b.6</p>mnyam par gyur pa'i byang chub kyi sems rang gi rig par bya ba rang bzhin gyi gzugs so/ /'di kho na'i rnam par gzhag pa 'khor lo drug gi rim pas gsungs pa/ gsang sngags rig sngags 'chang ba'i rigs/ /'bab pa'i dga' ba khu ba'i tshul rdo rje 'dzin pa'i phyir mi bskyod pa rnam par
<p>42b.7</p>shes pa'i rang bzhin nor bu'i lte ba'i nang du gnas pa'i rdo rje pad+ma'i lte ba zab mo'i spyod yul can zhes pa'i don to/ /gsang sngags 'bar ba lhan cig skyes pa'i snang ba'i rnam pa can gsang sngags pa'i sbas pa'i skad kyis zhes pa yang 'don to/ /de nyid kyi phyir dkyil 'khor gyi 'khor lo'i tshul
<p>43a</p>
<p>43a.1</p>mtha' dag gi rig sngags spros pa ye shes 'dzin pa'i phyir gsang sngags rig sngags 'chang ba'o/ /rigs gsum zhes pa ni/ sku dang gsung dang thugs kyi 'khor lo'o/ /des lte ba'i 'khor lor gnas pa'i rdo rje gzugs kyi rang bzhin rnam par snang mdzad chen po
<p>43a.2</p>dbus kyi rtsa la gnas pa'i yab kyi lus sa bon gyi thig le'o/ /rnam par gzigs rang gi nyams su myong ba zhes pa'i don to/ /'jig rten 'jig rten 'das pa'i rigs/ /zhes pa 'jig rten 'jig rten gyi sgra lus ngag sems la brjod do/ /de las 'das pa chos kyi 'khor lo'o/ /der
<p>43a.3</p>bde ba chen po de mtshon bzhin pa 'od dpag med lhan skyes 'du shes kyi rang bzhin no/ /'jig rten snang byed rigs chen dang / /zhes pa 'jig rten ni snang ba la sogs pa'o/ /de rnams kyi snang byed 'od gsal lo/ /de'i rigs mgrin pa'i 'khor lor gnas pa'i rin chen 'byung ldan bde ba chen
<p>43a.4</p>po rtogs par byed pa po'i phyir rdo rje tshor ba'i rang bzhin no/ /chen po nyid kyang ste 'khor lo lnga'i lte ba'i byang chub kyi sems rab tu 'bab pa'i phyir gnyis su med pa nyid do/ /phyag rgya chen po'i rigs mchog dang / /zhes pa phyag rgya chen po'i rigs don yod grub pa dbral pa'i 'khor lor gnas pa
<p>43a.5</p>rang gis rig par bya ba'i rang bzhin gyi rdo rje 'du byed kyi rang bzhin no/ /rigs chen gtsug tor cher gzigs nas/ /zhes pa gtsug tor gyi 'khor lor gnas pa'i rdo rje dbyings ye shes kyi bdag nyid kyi phyir lhan skyes kyi ngo bo nyid kyi rang bzhin no/ /dpal dus kyi 'khor lo'i rgyud phyi ma las
<p>43a.6</p>kyang / 'bab pa'i dga' ba khu ba rdo rje yang ni de 'dzin pas na nges par rdo rje 'dzin/ /lus kyi sa bon khu ba yab gcig lte ba'i 'khor lor bde ba gang las dzi na dzika /mtshon cha de ni mtshon bzhin snying gar mchog gi bde ba mgon po A ro l-i ka nyid de/ /rig bya de ni gang gis mgrin
<p>43a.7</p>par mi g.yo bde bzung rig pa po de rat+na d+h+r-i ka / gang gis dbral pa der ni khu ba dri bral bde ba 'di nyid bzung ba pradz+nyA d+h+r-i ka /gtsug tor tshangs pa'i bu gar mi 'gyur mchog gi bde ba dga' ba bcu drug rdzogs pa ni/ /shes rab gang zhig rang bzhin med pa nya yi mtha' yi mchog gi zla ba'i cha
<p>43b</p>
<p>43b.1</p>bcu drug /mtha' yas de ni gang gi rig pa spyi bo'i rdo rje de ni drug pa rdo rje sems/ /zhes gsungs so/ /rigs drug po kun rdzob dang don dam pa'i bden pa'i rnam par dag pas tshigs su bcad pa nyid kyis 'khor lo drug tu gnyis su med pa'i ye shes nyid du bstan pa'o/ /rigs drug la
<p>43b.2</p>gzigs pa'i tshigs su bcad pa gnyis so// //da ni tshigs su bcad pa gsum gyis sgyu 'phrul dra ba mngon par rdzogs par byang chub pa'i rim pa gsungs pa/ tshigs su bcad pa gnyis yod kyang tshigs su bcad ces gcig gi tshig ni byang chub sems kyi cha'i
<p>43b.3</p>ngo bo A li bsgrub bya'i gtso bo nyid du bstan pa'i don du'o/ /gsang sngags rgyal po drug ldan zhing / /zhes pa/ oM badzra tISh+T+r-i zhes pa la sogs pa drug dang ldan pa'o/ /gnyis su med pa snying rje dang stong pa dbyer med pa thabs dang shes rab gnyis su med pa'i ting nge
<p>43b.4</p>'dzin las byung ba bde ba chen po'i rang bzhin ni gsang sngags kyi tshul du'o/ /pha rol tu phyin pa'i tshul du ni bdag dang bdag gi ba dang gzung ba dang 'dzin pa la sogs pa yid kyi spros pa mtha' dag dang bral ba chos thams cad bdag med pa'i rang bzhin ngo bo nyid kyi sku'i bdag nyid sems so/ /de 'byung ba ni
<p>43b.5</p>don gyi sgo las 'byung bar 'gyur pa'i phyir ro zhes gnyis su med par 'byung ba'o/ /mi skye ba'i chos de 'di'i brjod bya yin pa'i phyir mi skye ba'i chos can no/ /mi skye ba'i tshul nyid de yang 'thad pa las nges par bya ste/ de ltar yang de kho na shes pa'i 'bras bur gyur pa'i de kho na shes pa nyid rgyu ste/ 
<p>43b.6</p>gzhan ni phyin ci log gi rang bzhin gyis 'khor ba'i rgyu nyid kyi phyir ro/ /de kho na shes pa de yang mi skye ba'i rang bzhin pha rol tu phyin pa'i theg pa dang gsang sngags kyi theg pa'i bdag nyid du rgyu dang 'bras bu'i dngos pos nges par bstan pa bla ma'i man ngag gi rim pa las 'ongs pa brjod par bya ste/ 
<p>43b.7</p>bden min mi bden pa yang ma yin gnyis ka yang min gnyis ka min pa'ang min/ /bgrang ba dang bral rnam pa kun gyi mchog gi bdag nyid dbu ma yi ni blo/ /rgyal ba ston pa de nyid brtan dang g.yo ba'i 'gro ba'i de nyid kyang ni de/ /rang gis yang dag rig pa bde ba lha mo rdo rje'i mdza' mor gyur
<p>44a</p>
<p>44a.1</p>pa rgyal/ /zhes pa ste dbu ma'i blo/ dbu ma'i rtog pa kho nar byang chub kyi lam zhes theg pa chen po ba thams cad la grub bo/ dngos po dang dngos po med pa la sogs pa'i ngo bo dag gi mtha' dag la rab tu mi gnas pa'i blo ni dbu ma'i blo'o/ /de ni bden mi bden pa
<p>44a.2</p>yang ma yin/ gnyis ka yang min/ gnyis ka min pa'ang min pa'i mtha' bzhi las grol ba'i rang bzhin gyi yul can gyi rnam pa'i mtha' bzhi las grol ba'i rang bzhin gyi phyir ro/ /nges par gang gang dag gi yul can du byed pa de de'i rnam pa ste/ dper na sngon po'i shes pa ni sngon po'i rnam
<p>44a.3</p>pa bzhin no/ /de nyid kyi phyir bgrang ba dang bral ba ste bgrang ba thams cad kyang mtha' bzhi la brten pa'i phyir ro/ /'o na gal te dngos po dang dngos po med pa la sogs pa'i ngo bo dag gi mtha' dag la rab tu mi gnas pa'i blo dbu ma'i blo yin na des ji ltar byang chub sems dpa' rnam pa thams
<p>44a.4</p>cad kyi sbyin pa dang tshul khrims la sogs pa byang chub kyi tshogs yongs su rdzogs par byed/ yang de rnams byang chub kyi rang bzhin gyi sdug bsngal rtogs par 'gyur la byang chub kyang dbu ma'i blo'o/ /de yang dngos po med pa'i rang bzhin yin la/ sbyin pa la sogs pa yang dngos po'i chos
<p>44a.5</p>can nyid kyis dngos po'i ngo bo nyid do zhes dogs pa bsu ba rnam pa kun gyi mchog gi bdag nyid ces gsungs te/ rnam pa kun gyi mchog sbyin pa la sogs pa'o/ /de'i bdag nyid ni de'i rang bzhin te de rnams 'di ltar sbyin pa la sogs pa yang dngos po dang dngos po med pa la sogs pa'i ngo bos
<p>44a.6</p>rab tu mi gnas pa dbu ma'i blo'i rang bzhin nyid do/ /de ltar yang sbyin pa la sogs pa dngos po dang dngos po med pa'i ngo bo ma yin te/ yod pa dang med pa la sogs pa'i tshul gyis skye ba dang mi ldan pa'i phyir ro/ /dngos po'i chos rnams kyang rgyu la rag las pa'i phyir ro/ /rgyur mngon par
<p>44a.7</p>'dod pas sa bon la sogs pa 'gags pa las rgyu can 'byung bar mi 'gyur la/ ma 'gags pa las kyang ma yin zhing rgyu med pa las kyang dngos po'i chos rnams ma yin no/ /de ltar min na yul dus nges pa dang mi ldan par rtag tu thams cad 'byung bar thal ba'i phyir ro/ /de ltar sbyin
<p>44b</p>
<p>44b.1</p>pa la sogs pa dngos po ma yin zhing dngos po med pa yang ma yin no/ /de bzhin du yang gang dag brgya lam na yang rang bzhin gyis dngos por ma gyur pa de dngos po med par ji ltar 'gyur te dngos po med pa ni dngos po chad pa'i phyir ro/ /de'i phyir blang bya'i chos sbyin pa la sogs pa'am/ dor
<p>44b.2</p>bya'i chos 'dod chags la sogs pa'am/ de'i 'bras bur gyur pa khyad par can ma yin pa'i lus dang longs spyod dang gnas la sogs pa thams cad kyang dngos po dang dngos po med pa dag tu rab tu mi gnas pa'o/ /de rnams dngos po la sogs par yongs su brtags pa ni yang
<p>44b.3</p>dag pa ma yin pa'i kun du brtags pa'o/ /de lta bas na de dag rnam pa kun gyi mchog gi bdag nyid dbu ma'i blo skye ba med par gnas so/ /da ni sbyin pa la sogs pa 'di rnams kho na la slob bzhin pa na chos nyid 'di kho na lhag par mos shing sems can gyi don la brtson pas myur du ji ltar
<p>44b.4</p>lha'i rnal 'byor gyis phyi dang nang yongs su dag pa rdzogs par 'gyur ba de ltar brjod par bya ste/ srid pa dang mya ngan las 'das pa dag gi rang bzhin 'og dang steng gi lha mo'i dbu ma'i gnas su dbyangs dang po'i rang bzhin gyi blo bcom ldan 'das ma bdag med ma'i ngo bo ni dbu ma'i blo'o/ /de ni
<p>44b.5</p>bden min mi bden pa yang ma yin/ gnyis ka yang min/ gnyis ka min pa yang min te shin tu rnam par dag pa'i gzugs la sogs pa'i chos kyi dbyings kyi ye shes kyi rang bzhin nyid kyis mtha' bzhi las grol ba chos thams cad kyi rang bzhin gyi phyir ro/ /de nyid rnam pa kun gyi mchog gi
<p>44b.6</p>bdag nyid de/ rnam pa kun gyi mchog lha mo bzhi shin tu rnam par dag pa'i gzugs kyi phung po la sogs pa'i rang bzhin dang / lha mo bzhi shin tu rnam par dag pas la sogs pa'i rang bzhin dang / lha mo bzhi shin tu rnam par dag pa gzugs la sogs pa'i yul gyi rang bzhin no/ /de'i bdag nyid ni de dag gi rang bzhin no/ / 
<p>44b.7</p>thams cad kyang mtha' bzhi las rnam par grol ba dbu ma'i blo'i rang bzhin gyi phyir ro/ /bcom ldan 'das ma de bgrang ba dang bral ba ste/ sems can thams cad kyi dngos po dang dngos po med pa la sogs pa yang dag pa ma yin pa'i kun du rtog pa'i rang bzhin bgrang ba thams cad gcod pa'i
<p>45a</p>
<p>45a.1</p>phyir ro/ /lha'i gzugs kyis yongs su dag pa'i phung po dang khams dang skye mched kyi nga rgyal bskyed nas/ tha mal pa'i nga rgyal spangs te rnam par brtags pa ma yin pa lnga'i rnal 'byor la ji ltar gnas par 'gyur pa de bzhin du brjod par bya ste/ srid pa dang
<p>45a.2</p>mya ngan las 'das pa dag la rab tu mi gnas pa'i sems dbu ma'i blo'o/ /de nyid bcom ldan 'das ma rtag chad spangs pa gzung ba dang 'dzin pa rab tu snang ba tsam gang zhig a wa d+hU tI zhes brjod pa dbyangs dang po'i rang bzhin de nyid dbu ma'i blo ste/ skye ba med pa'i rang bzhin khams gsum po ro
<p>45a.3</p>mnyam pa'i tshul gyis rtogs pa'i phyir ro/ /bcom ldan 'das ma de mtha' bzhi las grol ba ste/ phung po dang khams dang skye mched kyi rang bzhin lha mo bzhi la sogs pa rnams spro ba'i phyir ro/ /de ltar yang grub thob dag gis/ rang gi 'khor gyis yongs bskor nas/ /sems kyi rgyal
<p>45a.4</p>po gar byed do/ /zhes gsungs so/ /'dis ni 'di ltar bshad pa yin te/ ji ltar gnas pa rnal 'byor ma'i 'khor lo kho na glo bur gyi mi shes pa tsam sel ba'o zhes pa'o/ /rgyal ba ston pa de nyid ni pha rol tu phyin pa'i theg pa'i 'bras bur gsungs so/ /bde ba rdo rje'i mdza'
<p>45a.5</p>mor gyur pa ni gsang sngags kyi theg pa'o/ /brtan dang g.yo ba'i 'gro ba'i de nyid kyang ni de zhes pa ni gnyis ka'i yang ngo / /rang gi yang dag rig pa ni rang gis yang dag par rig cing nyams su myong ba gang gi yin pa de ni de de bzhin no/ /'di ni dbu ma'i blo de bla mas smra bar bya ba ma
<p>45a.6</p>yin zhing bya ba la yang ma yin te/ 'on kyang bdag nyid kho nas nyams su myong bar bya ba rang byung gi ye shes bsam gyis mi khyab pa'i ye shes zhes dgongs pa'o/ /a'i rnam pa la sogs pa'i dbyangs bcu gnyis kho na 'dir bstan pa ni ri la sogs pa'i yi ge bzhi
<p>45a.7</p>ma ning yin pas dor ba'i phyir ro/ /gnas dang nye ba'i gnas la sogs pa'i gnas bcu gnyis lus la khyab pa'i byang chub kyi sems kyi cha mtshon par byed pa yi ge A la sogs pa bcu gnyis ni cha bcu gnyis bde ba chen po'i rnam pa'i phyir ro/ /de yang / a yi rnam
<p>45b</p>
<p>45b.1</p>pa gnas kyi ming / /A yi rnam pa nye ba'i gnas/ /i yi rnam pa zhing gi ming / /I yi rnam pa nye ba'i zhing / /u yi rnam pa tshan+do ha/ /U yi rnam pa nye tshan+do/ /e yi rnam pa 'du ba ste/ /e yi rnam pa nye 'du ba/ /a yi rnam pa dur khrod nyid/ /au yi rnam pa nye dur khrod/ / 
<p>45b.2</p>aM gi rnam pa 'thung gcod nyid/ /a yi rnam pa nye 'thung gcod/ /ces gsungs so/ /gsang ba la sogs pa'i 'khor lo drug tu 'khor lo re res rlung sum stong dang brgya tham pa la sogs 'gags pas zung dag nye bar dmigs pa mtshon byed bde ba chen po rgyas pa'i ngo bo a'i rnam pa la sogs
<p>45b.3</p>pa drug kha sbyor nyid kyis so/ /sa bcu gnyis kyi dbang phyug gi phyir ro/ /sa de yang / kun du 'od dang / bdud rtsi 'od dang / nam mkha'i 'od dang / rdo rje'i 'od dang / rin chen 'od dang / pad+ma'i 'od dang / las kyi 'od dang / dpe med dang / dpe bral dang / shes rab 'od dang / thams
<p>45b.4</p>cad mkhyen pa nyid dang / so so rang gis rig par bya ba zhes bya ba'o/ /yang na a i u zhes pa lus ngag yid gsum gnyis su med pa nyid kyi dga' ba'o/ /A I U zhes pa gsum gnyis kyi tshul nyid kyis mchog tu dga' ba'o/ /e o aM gsum ni dbyangs gnyis kyi bdag nyid can rdo rje
<p>45b.5</p>gsum dga' bral lo/ /ai au aH zhes pa gsum ni rdo rje gsum dbyer med pa bzhi pa lhan cig skyes pa'i dga' ba'o/ /'dis ni dga' ba bzhi'i rang bzhin bcom ldan 'das skye ba med pa'i ngo bo bshad pa'o/ /oM badzra tI k+Sh+Na lus dang ngag dang sems gcig tu 'dres pa la sogs pa de nyid
<p>45b.6</p>rdo rje lhan cig skyes pa'i ye shes so/ /des na rnon po ste rnam par rtog pa'i rlung mtha' dag sdud pa'o/ /de yang rdo rje nor bu'i lte bar gnas pa mi 'dzag pa'i gnas skabs mi bskyod pa'o/ /duH kha ts+tshe da/ de bzhin gshegs pa mtha' dag gi rdo rje'i sku nyid kyi phyir 'gyur pa'i sdug bsngal
<p>45b.7</p>med pas sdug bsngal bcad de lte bar gnas pa'i rnam par snang mdzad do/ /pra dz+nyA dz+nyA na mU rta yi/ shes rab ye shes kho na sku ste gang gi rang bzhin yin pa de shes rab ye shes sku snying gar gnas pa'i 'od dpag med do/ /dz+nyA na kA ya/ ye shes bde ba chen po'i sems kho na gang gi lus
<p>46a</p>
<p>46a.1</p>nye bar bsags pa'i bdag nyid kyi phyir ro/ /de yang mgrin pa'i 'khor lor gnas pa'i rin chen 'byung ldan no/ /wA gI shwa ra ngag dbyangs dang gsal byed kyi bdag nyid rnams kyi dbang phyug gzhom du med pa'i rang bzhin smin mtshams kyi 'khor lor gnas pa'i don
<p>46a.2</p>yod grub pa'o/ /a ra pa tsa na ya/ a dang ra shes rab dang thabs dag /pa tsa na gang gis gsal ba'i ngo bo de gtsug tor gyi 'khor lor gnas pa'i rdo rje sems dpa'o/ /te na maH'di ltar 'khor lo drug tu gnas pa'i rang bzhin lhan skyes kyi dga' ba'i ye shes rang gis mngon sum du
<p>46a.3</p>mthong ba'i phyir khyod la phyag 'tshal lo zhes bos pa'o/ /'di ltar phyi dang nang gi ngo bos khyab bya 'gro ba la rnam par gnas pa lhan skyes kyi dga' ba'i ye shes rdo rje bzhi pa'o/ /de nyid longs spyod rdzogs pa dang sprul pa'i sku'i bdag nyid lte ba la sogs pa'i 'khor lo'i dbus su gnas pa
<p>46a.4</p>snying gar gnas pa brjod par bya'o/ /de yang / gang dag sangs rgyas kun gyi sku/ /snang ba ma yin gsal byed min/ /shes min ma byas dag pa ste/ /dngos med la sogs rnam par spangs/ /me long gzugs brnyan yan lag mtha' dang ldan/ /shin tu gsal gzugs snang
<p>46a.5</p>'gyur ji lta ba/ de ltar rdo rje 'dzin sku mtshan dang ni/ /dpe byad brgyad cur ldan pa kho na'o/ /ji ltar dbang po'i gzhu yi bkod pa kha dog du mar mthong ba dag /'jig rten pa yi dge ba la sogs pa dag ston par 'gyur pa bzhin/ /de ltar rdo rje 'dzin pa thob nas dkar po la sogs
<p>46a.6</p>kha dog dag /ma tshang med pa yang dag skyed byed nges par las la de bzhin no/ /lus dang ngag dang sems gcig ngo bo rnal 'byor chen po sdud byed tshigs su bcad pa gsum gyis sngar bshad pa'i sgyu 'phrul dra bas mngon par byang chub pa'i rim pa mtshon pa'i phyir de ltar bshad do/ / 
<p>46a.7</p>da ni sgrib pa med pa'i phung po dang khams dang skye mched kyi 'khor lo rdo rje dbyings kyi dkyil 'khor gyi sgo nas rnam pa thams cad dbang po kun mi 'gyur pa'i thig le'i ngo bo sgyu 'phrul 'dzin pa byang sems rdo rje'i spro ba gsungs pa/ 'di lta ste/ lhan skyes kyi ye shes kyi blo de dang ldan pas sangs rgyas
<p>46b</p>
<p>46b.1</p>phyag rgya chen po gnyis su med pa'i ngo bo nyid kyi phyir bcom ldan 'das so/ /nor bu'i lte bar gnas pa'i khu ba nyid kyis rtag tu rgyas pa'i rdo rje nyid kyi phyir rdzogs pa'i sangs rgyas so/ /a'i rnam pas ni 'dir rang bzhin gyis 'od gsal ba'i phyag rgya chen po lhan cig skyes pa'i gzugs
<p>46b.2</p>can shes rab kyi pha rol tu phyin par brjod do/ /de yang rdul phra rab kyi chos las 'das pa me long gi gzugs brnyan dang mtshungs pa'o/ /de las byung ba na a las byung ba yang dag par rdzogs pa'i sangs rgyas thabs dang shes rab kyi bdag nyid rdo rje sems dpa' ma ning gi go 'phang lhan
<p>46b.3</p>skyes kyi lus la brjod do/ /a de yang yig 'bru kun gyi mchog ste gzhom du med pa'i phyir ro/ /sgrib pa dang bral ba nyid kyi phung po dang khams dang skye mched yul gcig tu 'dres pa'i phyir ro/ /de ltar yang / mar me lta bur 'bar ba ni/ /snying gi dbus su gzhom du med/ / 
<p>46b.4</p>mchog tu mi 'gyur phra ba ste/ /khyab bdag don chen mchog nyid do/ /lte bar phyag rgya chen po gnas/ /sgron ma 'bar ba'i rtse mo 'dra/ /dbyangs yig dang po'i rang bzhin de/ /blo zhes sangs rgyas rnams kyis bsgrags/ /zhes gsungs so/ /sangs rgyas kyi yon tan
<p>46b.5</p>mtha' dag ster ba'i phyir don chen no/ /de nyid kyis ni yi ge dam pa skye 'gag dang bral ba'o/ /chos kyi rang bzhin 'od gsal 'phro bas sna bug g.yon pa dang g.yas pa dag tu dkyil 'khor bcu rgyu ba med pa'i phyir a wa d+hU tIr song ba'i srog nyid kyis ni srog chen po'o/ /rdo rje
<p>46b.6</p>'dzin pa gzugs brnyan gyi lus sgyu ma lta bu'i sku zhes bya ba'i don to/ /de bas na skye ba med pa rnam par mi rtog pa'i dmigs pa med pa'i ye shes kyi bdag nyid do/ /ni gang phyir gyi don nam nges par gzung ba'o/ /tshig tu brjod pa ngag gi phreng ba 'don pa ste de dang bral ba'i
<p>46b.7</p>phyir tshig tu brjod pa spangs pa ma ning gi bzlas pa'i ngo bo nyid kyis thams cad du khyab pa'i phyir 'jug pa'i dbyibs kyi rlung gi tshul lo/ /brjod pa kun te dbyangs dang gsal byed kyi bdag nyid rnams kyi dang po'i rgyu yin pas brjod pa kun gyi rgyu yi mchog go/ /de rnams don
<p>47a</p>
<p>47a.1</p>dam par stong pa nyid dang snying rje dbyer med pa'i byang chub kyi sems kyi sngags las byung ba'i phyir ro/ /de nas yang bcom ldan 'das kho na ste/ dmigs pa'i gnas kyi phyir dbu ma bde ba yang dag par rig par 'byung ba zhes pa'i don to/ /tshig kun 'od gsal nyid du rtogs pa'i
<p>47a.2</p>phyir tshig kun rab tu gsal bar byed de mchog tu mi 'gyur pa ha'i rnam pa'i rang bzhin no/ /mchod pa shes rab phyag rgya chen po'o/ /de chen po gang gi yin pa de de bzhin no/ /'dod chags chen po dmigs pa med pa'i snying rje'i bdag nyid gang yin pa de de bzhin te phyi nas 'dzin pa'o/ /yang
<p>47a.3</p>na mchod pa dga' ba ston no/ /chen po 'jig rten las 'das pa ste lhan skyes rgyas pa gang yin pa de de bzhin no/ /rnam pa de lta bu'i 'dod chags chen po mchog tu mi 'gyur pa'i bde ba chen po rdzogs pa dang ma rdzogs pa'i phyir yan lag med pa'i rdo rje sems dpa'i zhes bya ba'i don to/ /de bas na sems
<p>47a.4</p>can thams cad dga' bar byed pa'o/ /mchod pa chen po ni snga ma bzhin no/ /zhe sdang che mi bskyod pa'o/ /nyon mongs kun dbugs 'byung rngub nyi khri chig stong drug brgya po rnams kyi dgra chen po 'joms byed de bde ba chen po'i rig pa nyid kyis mi g.yo ba zhes pa'i don to/ /mchod pa chen po bshad zin
<p>47a.5</p>to/ /gti mug las shin tu 'das pa'i phyir gti mug che'o/ /de bas na gti mug rnam par mi rtog pa'i blo lhan cig skyes pa'i ye shes gang gi yin pa de de bzhin no/ /gti mug khu ba 'pho ba'o/ /de sel ba za ba'i phyir gti mug sel lo/ /khro ba che rnam par rtog pa dang nyon mongs pa thams
<p>47a.6</p>cad brlag pa'i phyir ro/ /khro ba las 'das pa'i phyir khro ba chen po dga' bral 'gog pa lhan cig skyes pa'i dga' ba'o/ /dgra che ba lus ngag sems kyi rdo rje rnams gcig tu 'dres par byed pa'i phyir ro/ /'pho ba'i chags pa las 'das pas mchod pa chen po chags pa che ste mchog tu mi
<p>47a.7</p>'gyur pa'i thabs kyis sems can gyi don yongs su mi gtong ba'i phyir ro/ /chags pa thams cad sel bar byed de 'gyur pa'i bde ba'i chags pa sel bar byed ces pa'i don to/ /lhan cig skyes pa'i sku mngon par dga' ba mthar thug par gyur pa nyid kyis smin mtshams kyi chu skyes so/ / 
<p>47b</p>
<p>47b.1</p>'ga' zhig gi 'dod pas nor bu'i rtsa bar 'dod pa chen po'i sku'i dga' ba zhes pa'i don to/ /de nyid du de bzhin du lhan cig skyes pa'i gsung mngon par dga' ba nyid kyis bde ba che gsung gi dga' ba zhes bya ba'i don to/ /de kho na nyid du lhan cig skyes pa'i thugs kyi mngon par dga' ba
<p>47b.2</p>nyid kyis dga' ba chen po thugs kyi dga' ba zhes bya ba'i don to/ /dga' ba chen po'i dga' ba 'di yin pas mgu ba che ste der de kho na bzhin du lhan cig skyes pa'i ye shes mngon par dga' ba nyid kyis ye shes kyi dga' ba'o/ /'dis sad pa'i gnas skabs bcom nas sprul ba'i sku'i dga' ba bzhi'i dbye bas bstan
<p>47b.3</p>pa'o/ /rnam par mi rtog bde ba che/ /'dod pa'i mtshan nyid bdag nyid can/ /'di ni dga' ba bde ba yi/ /khyim gyi sgo yi them pa 'dra/ /e ma ho bde ba bde ba che/ /e ma ho ji ltar ji ltar bza'/ /ji ltar 'dod pa mchog sems su/ /dga' ba sna 'dren lta bu'o/ /da ni mchog tu dga'
<p>47b.4</p>ba'i dbye ba bstan par bya ste/ de la gzugs che zhes pa snying ga'am/ kha cig gi bzhed pas nor bu'i dbus su gzugs chen po bde ba yang dag pa'i rtog pa rgyas pa gang yin pa de de bzhin no/ /bde ba chen po'i rang bzhin nyid kyis khams gsum spyi'i khyab byed chos kyi rgyal srid kyi dbang gi
<p>47b.5</p>ngo bo yin pa'i phyir ro/ /de nyid kyis na lus kyang che ba 'od gsal nyid kyis longs spyod rdzogs pa'i phyir sku'i mchog tu dga' ba'o/ /longs spyod rdzogs pa'i snang ba byed pa'i phyir kha dog che ba ste 'jig rten las 'das pa'i kha dog ces pa'i don to/ /rang bzhin gyi 'od gsal ba nyid
<p>47b.6</p>kyis lus po che ste khyab bdag ces pa'i don to/ /'di gnyis kyi gsung gi mchog dga' gsungs so/ /mchog tu gsang chen nyid kyi ming tsam las kyang 'das pa'i phyir ming yang che ba'o/ /bde ba rgya che ba'i phyir rgya che ba'o/ /tshig 'di dag gis ni thugs kyi mchog dga' brjod pa'o/ /dkyil
<p>47b.7</p>bde ba snying po 'khor len pa chen po yangs pa shin tu rgya che bas na dkyil 'khor chen po yangs pa yin no/ /sgyu ma lta bu'i 'od gsal nyid kyis 'gro ba la khyab pa'i phyir 'dis ni ye shes kyi mchog dga'o/ /'di ni rmi lam gyi gnas skabs bcom pas longs spyod rdzogs pa'i sku'i mchog tu dga'
<p>48a</p>
<p>48a.1</p>bzhi'o/ /dngos rnams dngos nyid du sgro btags/ /stong pa nyid kyis brlabs byas phyir/ /rang bzhin med pa'i sbyor bdag nyid/ /mchog tu dga' ba'i ngo bo nyid/ /ces kyang gsungs so/ /da ni gnyid log pa'i gnas skabs zad pas chos kyi sku'i rang bzhin sgyu
<p>48a.2</p>ma lta bu'i bdag nyid byin gyis brlabs pa nyid kyis dga' bral gyi dbye ba bzhi gsungs pa shes rab chen po stong pa nyid chos kyi dbyings kyi mtshan nyid kyi phyir ro/ /de'i mtshon lus kyi dga' bral ste nor bu'i rtse mo'i nang ngam lte ba'i pad+mar 'dzin pa'i phyir shes rab chen po'i mtshon 'chang ba'o/ / 
<p>48a.3</p>'dis sku'i dga' bral gsungs so/ /nyon mongs rang bzhin gyi 'dod chags la sogs pa'o/ /de rnams kyi lcags kyur gyur pa'i phyir nyon mongs lcags kyu che ba'o/ /de yang gsung gi dga' bral lo/ /de bas na mchog ste lhan cig skyes pa'i dga' ba 'thob pa'i rgyu'i phyir ro/ /grags
<p>48a.4</p>chen lhan cig skyes pa gzhom du med pa rgyas pa'i sgras 'gro ba sad par byed pa'i phyir ro/ /snyan grags chen po ste/ bde ba chen pos thams cad kyi dga' ba bskyed pa'i phyir ro/ /tshig 'di nyid kyis thugs kyi dga' bral brjod do/ /chos thams cad kyi skye ba dang 'gag pa rang bzhin gyis
<p>48a.5</p>dri ma med pa'i snang ba'i phyir snang ba chen po'o/ /gzung ba dang 'dzin pa'i spros pa dang bral ba'i bde ba nyams su myong ba gsal bar byed pa'i phyir gsal ba che ba'o/ /tshig 'di dag gis ye shes kyi dga' bral yang dag par bstan to/ /'di dag gis ni 'di ltar gsungs pa ste/ rdo rje
<p>48a.6</p>bla ma'i zhal nas ma rig pa'i gnyen po'i skad cig bde ba gang thob pa de nyid kyi grib ma ltar cung zad rjes su mthun pa'i bde ba'i dpes ji ltar ri mo'i thang sku me long gi nang du nye bar mtshon pa ltar de lta bu kho na'i bde ba'i rnam pa mtshan bzang po sum cu rtsa gnyis 'chang ba dang dpe byad bzang po
<p>48a.7</p>brgyad cus brgyan pa longs spyod rdzogs sku shes par bya'o/ /de ltar yang / ston pa sum cu rtsa gnyis mtshan/ /mnga' bdag dpe byad brgyad cus spras/ /btsun mo'i ba ga bde chen du/ /khu ba zhes bya rnam par gnas/ /zhes gsungs so/ /yang / e ma ho shes te e
<p>48b</p>
<p>48b.1</p>ma'o shes/ /e ma'o 'di dag gsal bar shes/ /'di ni mchog tu 'bad pa'i sems/ /dga' bral dga' ba tsam nyid do/ /zhes gsungs so/ /da ni bzhi pa'i gnas skabs bcom pas bde ba chen po'i skur gnas pa'i rang bzhin lhan cig skyes pa'i dga' ba'i dbye ba bzhi po gsungs
<p>48b.2</p>pa/ /chags pa dang chags bral med pas chags pa chen po'i ngo bo sgyu 'phrul chen po ye shes kyi phyag rgya'o/ /brjod du med pa de de'i bdag nyid du 'dzin pas na sgyu 'phrul chen po 'chang ngo / /de nyid kyi phyir mkhas pa nor bu'i lte ba'i nang du mi 'pho ba'i bde ba rig pa'i phyir ro/ /'dis sku'i lhan
<p>48b.3</p>skyes kyi dga' ba gsal bar byas so/ /sgyu 'phrul chen po phyag rgya chen po ste de'i 'phro bas 'gro ba'i don sgrub par byed pa'i phyir sgyu 'phrul chen po'i don sgrub pa'o/ /'dis gsung gi lhan cig skyes pa'i dga' ba rab tu bstan to/ /sgyu 'phrul chen po'i don bshad pa 'di nyid do/ /de'i
<p>48b.4</p>dga' ba lhan cig skyes pa'i bde ba nyams su myong ba'o/ /der dga' ba thim pa ste bde ba chen po gcig tu 'dres par gyur pa zhes bya ba'i don to/ /'dis ni thugs kyi lhan cig skyes pa'i dga' ba mtshon to/ /sgyu 'phrul chen po sangs rgyas kyi sgyu 'phrul mig 'phrul can mchog gi sgyu
<p>48b.5</p>'phrul can rlung nyi khri chig stong drug brgya po rnams mchog tu mi 'gyur pa nyid thob pas 'khor lo so sor sa gnyis gnyis so sor dmigs pa'i rim pas rdo rje nor bu'i rtse mo nas slar bzlog nas gtsug tor kyi 'khor lo'i lte bar gnas pa'i sgyu 'phrul chen po mig 'phrul can no/ /nor bu'i
<p>48b.6</p>lte ba'i nang dang gtsug tor gyi gnas te gnas gnyis su gnas pa'i phyir ro/ /'di dag gis ni dga' ba bcu drug gi rang bzhin bcom ldan 'das rab tu bstan to/ /de ltar yang dri ma med pa'i 'od las/ sprul pa yi ni sku gsung thugs/ /ye shes gcig sbyor sdom pa'o/ /longs
<p>48b.7</p>spyod rdzogs pa'i sku gsung thugs/ /ye shes gcig sbyor sdom pa'o/ /dpal ldan chos kyi sku gsung thugs/ /ye shes gcig sbyor sdom pa'o/ /lhan cig skyes pa'i sku gsung thugs/ /ye shes gcig sbyor sdom pa'o/ /sad pa rmi gnyid bzhi pa yin/ /dbang po gnyis kyi bde ba
<p>49a</p>
<p>49a.1</p>min/ /ye shes thugs dang gsung dang sku/ /gnas bzhi rnams su yang dag gnas/ /las kyi phyag rgya yongs su dor/ /ye shes phyag rgya rnam par spangs/ /phyag rgya chen po las skye yi/ /lhan cig skyes pa gzhan dag min/ /zhes gsungs so/ /gzhan yang / dngos
<p>49a.2</p>dang dngos po med pa dben pa nyid bral gang du rang nyid mdzes/ /'jam pa'i dga' ba'i bdag nyid rab rgyas mchod 'os nam mkha'i mtha' khyab byed/ /rnam pa sna tshogs rnam rgyas dri med nyid kyi me long dkyil 'khor 'phro/ /phal cher bde ba'i gzhi de lhan cig skyes dga' bzhi pa zhes grags
<p>49a.3</p>pa/ /smin mtshams pad+mar lhan skyes mngon par dga' ba'i dba' rlabs snying gi pad khyim gyi/ /dkyil du brtags pa'i rnam rtog du ma'i gnas kyi bskyod sems rnam par bkra ba mchog /lte ba'i pad+mar gzung ba mtha' gcig spro ba lus pa med pa dba' rlabs 'bar/ /rdo rje mtsho skyes chags
<p>49a.4</p>pa skal bzang gnyis med bde ba'i bdag nyid rgyal gyur cig /nor bu'i rtsa bar sems kyi dga' ba tsam ni rab tu rgyas/ /slar yang nor bu'i dbus su ma lus kun du rtog pa 'dres/ /de yi rjes la rtse mo'i nang du ngal so 'khrul rtog med/ /lhan skyes las skyes gang yang 'dam skyes la gnas
<p>49a.5</p>rgyas par 'gyur/ /zhes pa ni phyogs gzhan no/ /sbyin pa chen po phyi nang gi dngos po mtha' dag yongs su gtong ba dang rnam par rtog pa'i spros pa dang yid kyi rnam 'phrul gtong ba'o/ /de'i bdag po rje bo lhan cig skyes pa'i dga' ba bcom ldan 'das kyi dbang du gyur pa'i phyir ro/ /de bas na
<p>49a.6</p>gtso bo de 'jig rten pa'i sbyin bdag dang mi mnyam pa'i phyir ro/ /phyi rol gyi phyag rgya dang 'grogs pa'i byang chub kyi sems mi 'pho ba tshul khrims chen po'o/ /de de'i bdag nyid du 'dzin pas tshul khrims chen po 'chang ba'o/ /mchog nor bu'i lte ba'i mthar gnas pa'o/ /phyi rol gyi sgra la
<p>49a.7</p>sogs pa la mngon par zhen pa med pa bzod chen te de 'dzin pas bzod chen 'chang ba'o/ /de nyid kyi phyir brtan pa ste 'di mchog tu brtan pa'i ngo bo nyid kyi phyir ro/ /sna bug g.yas g.yon gyi dkyil 'khor bcu'i rlung bcom pas a wa d+hU tIr 'jug pa brtson 'grus chen po'o/ /de las brtul
<p>49b</p>
<p>49b.1</p>pas brtson chen gang yin pa de de bzhin no/ /lhan cig skyes pa'i bde bar gnas pa'i sems bsam gtan chen po'o/ /de kho na nyid ting nge 'dzin te/ phyi rol gyi rnam par g.yeng ba med pa'i phyir ro/ /de la mi gnas pa'i sbyor bar gnas pas de de ltar gsungs so/ /shes rab chen po gzhom
<p>49b.2</p>du med pa kun du son pas gsung thams cad pa'o/ /de nyid lus te brag ca lta bu longs spyod rdzogs pa chen po'i lus su snang ba'i phyir ro/ /de de'i bdag nyid 'dzin pa ni de bzhin no/ /don 'di yang dpal dang po'i sangs rgyas bsdus pa'i rgyud kyi rgyal po las bshad pa/ /nor gtod sbyin pa bud med
<p>49b.3</p>'grogs las yid kyi 'pho ba med pa yang ni tshul khrims te/ /sgra la sogs pa ma zhen bzod pa gnyis kar son pa'i rlung nyid nyams pas brtson 'grus so/ /bsam gtan dang ni shes rab lhan skyes bde bar son pa'i sems dag kun son gsung thams cad/ /ces so/ /pha rol tu phyin
<p>49b.4</p>pa drug rnam par dag pas dgyes pa'i rdo rje phyag drug pa'o zhes kha che ba'i dka' 'grel rgyas pa las kyang ngo / /stong pa dang snying rje dbyer med pa srid pa'i mtha'i ye shes stobs gnyis su med pa de de gang yin pa bzhin no/ /che ba snying rje'i khu ba'i stobs kyis 'gro ba'i don la sbyor ba'i phyir thabs che
<p>49b.5</p>ba ste/ dngos po'i tshogs rang bzhin med pa mngon sum du byas kyang bde ba chen po mtha' gcig pa nyid kyis 'khor ba'i bar du 'gro ba'i don 'phro ba'i phyir ro/ /ma skyes pa nyid thob nas sgyu ma dang / rmi lam dang / dri za'i grong khyer gyi rang bzhin du chos thams cad khong du chud nas brag ca
<p>49b.6</p>bzhin du sangs rgyas kyi chos ston pa nyid kyis kyang smon lam gyi ye shes nga rgyal med pa rnams kyi rgya mtsho ste 'byung gnas so/ /'di dag gis ni thabs dang / smon lam dang / stobs dang / ye shes kyi pha rol tu phyin pa bzhi'o/ /de yang de yi 'gro don rdzu 'phrul srid pa'i mtha' ma
<p>49b.7</p>skye med thob pa gzhan ni bzhi po rnams/ /zhes gsungs so/ /'dir 'gro don zhes pa thabs so/ /rdzu 'phrul zhes pa smon lam mo/ /srid pa'i mtha' ma zhes pa stobs so/ /skye med thob pa zhes pa ye shes so/ /pha rol phyin pa bzhi po 'di rnams shes rab de nyid kho na'i gzhan zhes
<p>50a</p>
<p>50a.1</p>pa khyad par du gyur pa'i rnam pa'i ngo bo nyid do zhes pa'i don to/ /gzhan du na tshigs bcad ni sbrel bar 'os pa'i phyir ro/ /shes bya'i dkyil 'khor mtha' dag bde ba chen po'i rnam pa nyid kyis 'jig rten las 'das pa'i bde ba yang dag par ldan pa 'gro ba la 'phro
<p>50a.2</p>ba'i phyir byams chen rang bzhin no/ /de nyid kyi phyir dpag tu med do/ /rtag par rgyun tu rang dbang du gyur pa'i bde ba chen po nyid kyis 'gro ba sdug bsngal dang bral bar bsgrub pa'i phyir snying rje chen po'o/ /de bas na blo'i mchog ste nor bu'i lte ba'i rtse mor bde ba chen po nyams su myong ba'i phyir ro/ / 
<p>50a.3</p>bdud dang nyon mongs snyoms 'jug dang / /shes bya'i sgrib pa kho na yang / /khro ba chen pos nges par bsregs/ /stobs tsam dag ni bsrungs pa yin/ /zhes kyang gsungs te/ byams pa la sogs pa'i dbang gis zhes pa'o/ /shes rab chen po phyag rgya chen po ste de de'i bdag nyid du
<p>50a.4</p>gang la yod pa de shes rab chen po'o/ /chen po yang yin la shes rab kyang 'di yin pas shes rab chen po ste zung 'jug gi ting nge 'dzin la gnas pa'o zhes pa'i don to/ /blo chen ldan lhan cig skyes pa'i ngo bo nyid kyis sems can gyi don mi gtong ba'i phyir ro/ /de bas na mkhas pa chen po
<p>50a.5</p>ste 'dod pa'i gnas skabs bcu shes pa'o/ /'dod pa'i gnas skabs bcu yang so sor sdud pa'i yan lag du ba la sogs pa'i mtshan ma bcu'o/ /de ltar yang dpal dus kyis 'khor lo las/ bsam pa 'dod pa yan lag tsha gdung mchog gi byad bzhin pad+ma skam zhing gzhan du 'jug / 
<p>50a.6</p>'dar dang smyo ba 'thibs rmugs yid 'khrugs pa dang mi bzad brgyal bdag ni rab tu 'byung / /de rnams rdo rje can gyi du ba la sogs rnam bcu rab gsal srog chags kyi lus la/ /'dod pa'i gnas skabs 'jig rten du ni rnam pa rab gsal rgyal ba gang zhig 'dod pa gang / /zhes
<p>50a.7</p>gsungs so/ /ting nge 'dzin gyi yan lag gsal bar gyur pas lhan cig skyes pa'i dga' ba byang chub sems kyi nyams kyis rlung nyi khri chig stong drug brgya la khyab pa'i phyir rdzu 'phrul chen po'i stobs dang ldan no/ /shugs chen byang chub kyi sems 'phos pa nyid kyis rtsa thams cad du yang dag par
<p>50b</p>
<p>50b.1</p>'bab pa'i phyir ro/ /kun rdzob dang don dam pa'i rim pas lus thams cad la khyab pa'i phyir mgyogs pa chen po'o/ /bde ba chen pos 'jig rten dang 'jig rten las 'das pa'i bsod nams dang ye shes kyi tshogs rdzogs pa'i phyir rdzu 'phrul chen po'o/ /de bas na dbang chen grags pa
<p>50b.2</p>zhes bya ste/ dngos po thams cad ji lta ba bzhin du khong du chud pa'i phyir 'dod byar 'gyur pas na dbang phyug che ba zhes grags pa gang yin pa de che bar grags pa ste/ stong pa nyid dang snying rje dbyer med pa thams cad mkhyen pa'i ye shes pa'i don to/ /mtshams med pa lnga la sogs pa sdig pa'i
<p>50b.3</p>las byed pa rnams kyang bde ba chen po'i mtha' gcig tu byed pa'i phyir stobs chen pha rol gnon pa'o/ /gdol pa smyig ma mkhan la sogs/ /mtshams med lnga po byed pa dag /gsang sngags theg pa spyod pa yis/ /tshe 'di nyid la sangs rgyas 'gyur/ /zhes kyang gsungs so/ /srid pa'i
<p>50b.4</p>'dod chags la sogs nyon mongs pa'o/ /de nyid ri bo ste mi shes pa'i mtha' nyi shu'i phyir ro/ /bshig par dka' ba'i phyir chen po'o/ /de 'joms pa chags pa chen po'i rjes su chags pas phyin ci ma log pa yang dag pa'i ye shes rnyed pa'i phyir ro/ /bde ba chen po'i gnas thob pa/ / 
<p>50b.5</p>zhes bya ba'i don to/ /snang ba dang snang ba mched pa dang / snang ba nye bar thob pa dang / snang ba med pa'i mtshan nyid ni rdo rje chen po 'dzin pa de de bzhin no/ /de bas na mkhregs pa ste bde ba bar mtshams med pa'i phyir ro/ /drag po gyen rgyu dang thur sel gyi rlung ste gdul bar dka' ba'i phyir ro/ / 
<p>50b.6</p>de las 'das pa'i phyir drag po chen po ste/ rlung thams cad mchog tu mi 'gyur pa'i ro chen por bsgyur ba'i phyir ro/ /yul dang bdag po la sogs pa 'khor ba'i sdug bsngal stor ba'i ngo bo dag bsdus nas bde ba chen po gcig tu thim pas drag shul che'o/ /'jigs chen rtag pa dang / chad
<p>50b.7</p>pa'i mthar lhung ba ste de'i 'jigs pa dngos po med par byed pas na 'jigs chen 'jigs pa byed pa po'o/ /rab tu mi gnas pa'i mya ngan las 'das pa chen po zhes bya ba'i don to/ /mgon po rje bo rigs mchog phyag rgya chen po des mchog ste rtag tu rjes su 'gro ba'i phyir ro/ /bla ma
<p>51a</p>
<p>51a.1</p>gzhan rnams la yang bde ba'i rang bzhin nye bar ston pa'i phyir ro/ /gsang sngags che ba bde ba chen po'i ye shes des mchog ste kha na ma tho ba med pa ste zhes pa'i don to/ /theg pa chen po bde ba chen po'i ye shes so/ /tshul 'dis thob par bya bas na theg pa chen
<p>51a.2</p>po'i tshul lo/ /rdo rje dang pad+ma'i lte ba'i rtse mo'i mthar gnas pa lhan cig skyes pa'i dga' ba thob pa zhes bya ba'i don to/ /theg pa chen po'i tshul bshad zin to/ /mchog bsam gtan bzhi pa'i rtse mo 'dzin zhes bya ba'i don to/ /'di ni dpal rdo rje sems dpa'i sgo nas
<p>51a.3</p>gtsug tor dang / dpral ba dang / mgrin pa dang / snying ga dang / lte ba dang / gsang gnas dang / nor bu'i rtse mor 'gro ba dang 'ong ba mtshon par byed pa'i tshigs su bcad pa bcu bzhis byang sems rdo rje'i rnam par gzhag pa
<p>51a.4</p>bstan to/ /bde ba chen po rgyas pa'i phyir sangs rgyas so/ /rnam par snang mdzad kyi sgras rang bzhin gyis 'od gsal ba'i rang bzhin ye shes te/ de chen po gang gi yin pa de de ltar bshad de/ ye shes kyi rang bzhin gyi sku zhes pa'i don to/ /brjod
<p>51a.5</p>du med pa'i bde ba chen po'i bdag nyid kyi lus ngag yid rnams thub pa'i sbyor bas thub pa chen po'o/ /de bas na bde ba chen po'i rang bzhin ji lta ba bzhin du byed pas na thub chen ldan no/ /yid kyis skyabs su gyur pa'i phyir/ gsang sngags bde ba brjod par bya/ /zhes pas
<p>51a.6</p>gsang sngags chen po ni bde ba chen po'i ye shes nyid tshul chen thob par bya zhing drang bar bya ba ste/ de las byung bas na gsang sngags tshul chen las byung ba nyid kyang bde ba chen po'i rang bzhin no zhes bstan par bya ba'i don du/ gsang sngags tshul chen bdag nyid can/ /zhes gsungs
<p>51a.7</p>so/ /de bas na/ sngags kyi de nyid gsal ba 'di/ /gsung gi rdo rje'i sgrub thabs yin/ /ye shes gsung gi rab dbye bas/ /sems tsam la ni nges par sbyar/ /zhes gsungs so/ /slar yang / rnal 'byor phyi yi bzlas pa dor/ /bar du gcod pa mi 'gyur ro/ /sngags
<p>51b</p>
<p>51b.1</p>don bcom ldan rdo rje can/ /rdo rje'i bdag nyid ji ltar bzlas/ /zhes gsungs so/ /yang dpal dang po mchog gi sangs rgyas las/ /bde ba chen po'i rang bzhin 'di/ /gang ba'i sgra yis brjod par bya/ /gzhan dngos bye brag thams cad ni/ /spro dang sdud par byed pa
<p>51b.2</p>po/ /zhes gsungs so/ /chu la sogs pa sngon du 'gro bas 'jig rten las 'das pa'i dbang sbyin pas na sbyin pa dang / pad+ma dang rdo rje yang dag par sbyor bar byang chub kyi sems srung bas na tshul khrims dang chos thams cad ni gang du yang mi gnas pa'o zhes chos thams cad ni rnam
<p>51b.3</p>par mi rtog pa khong du chud par bzod pa'i phyir bzod pa dang / phyag rgya chen po gsal ba'i ngo bor brtson pas brtson 'grus dang bsam gtan bzhi par thim pas bsam gtan dang / bla ma'i zhal las rnyed par bya ba phyag rgya mchog gi shes rab dang / ting nge 'dzin gyi yan lag
<p>51b.4</p>gsal ba'i don du btsan thabs kyi sbyor ba yang thabs so/ /btsan thabs kyi sbyor ba yang 'di lta ste/ gang gi tshe so sor sdud pa la sogs pas gzugs brnyan mthong nas rlung thams cad ma bsdams pa nyid kyis mi 'gyur pa'i skad cig skye bar mi 'gyur te/ de'i tshe nA da goms
<p>51b.5</p>par byas pas lhan cig skyes pa'i dga' ba goms pa'i btsan thabs kyi hUM gi rnam pa'i sgra yis srog dbu mar gzhug par bya'o/ /'di ltar legs par bslabs pa'i mchog gi 'dod pa mo rgyud las gsungs pa'i yon tan dang ldan pa rjes su chags pa mo'i kak+ko lar bo la cho ga bzhin
<p>51b.6</p>du bcug la mi 'dar ba nyid kyis ngal bso ste/ de'i ze'u 'bru'i khar rdo rje nor bu btsir nas shin tu dag pa'i ros skad cig tsam mi bsgul bar bya'o/ /de nas de 'gyur pa'i gnas skabs 'byung bas na hUM gi rnam pa brjod pa sngon du 'gro bas bla ma dam pa'i drin gyis thob pa mngon du bya zhing bzhi
<p>51b.7</p>pa lhan cig skyes pa'i dga' ba nyams su myong bas byang chub kyi sems kyi thig le 'gog pa'o/ /de nas mi 'gyur pa'i skad cig thob pa'o/ /'di ltar yang ting nge 'dzin gyi yan lag gsal bar 'gyur ro zhes pa'i don to/ /ting nge 'dzin gyi yan lag gsal bas skad cig la
<p>52a</p>
<p>52a.1</p>mngon par byang chub pa'i skabs skad cig 'byung ba na rang gzhan gyi don thams cad rdzogs pa'i smon lam dang / nor bu'i lte ba'i nang nas brtsams te log nas gtsug tor gyi 'khor lo'i bar gyi bde ba chen po'i ye shes te pha rol tu phyin pa bcu po 'di dag thob pa
<p>52a.2</p>mngon sum du byas pas na pha rol phyin bcu thob pa ste'o/ /pha rol tu phyin pa bcu po 'di dag kho na gang gi gnas yin pa de pha rol tu phyin pa bcu'i gnas pa ste/ bde ba mtha' gcig pa byang chub kyi sems kyi rang bzhin zhes bya ba'i don to/ /yang na pha rol tu phyin pa bcu po rnams kyi
<p>52a.3</p>gnas yin pas pha rol tu phyin pa bcu'i gnas so/ /rten dang brten pa nyid med pas de'i bdag nyid kyi phyir pha rol tu phyin bcu dag pa'o/ /de yang / rten dang brten pa'i 'phel pa dag /ji srid 'gyur pa nyid du 'gro/ /sems ni 'gyur med nyid thob pa/ /rten dang brten pa'i mtshan
<p>52a.4</p>nyid med/ /ces gsungs so/ /de bas na pha rol tu phyin pa bcu'i tshul lam dbye bas gang gi yin pa de de bzhin no/ /mgon po ting nge 'dzin gyi rjes su 'gro bas sems can thams cad lhun gyis grub pas byin gyis brlabs pa'i phyir ro/ /rab tu dga' ba la sogs pa'i sa bcu
<p>52a.5</p>po gnas dang nye ba'i gnas la sogs pa nyi shu rtsa bzhi mtshan nyid kyi dbang phyug gtso bo ste/ lhan cig skyes pa'i ye shes kyi rnam pas khyab pa nyid kyi phyir ro/ /'di'i don ni 'di lta ste/ rnal 'byor sbyin pas rab tu dga'/ /tshul khrims ldan pas dri med 'gyur/ /bzod pas
<p>52a.6</p>'od byed brtson 'grus kyis/ /'od 'phro ba 'di bsod nams can/ /bsam gtan gyis dga' mngon du gyur/ /shes rab kyis ni sbyang dka' ba/ /thabs chen pos ni ring du song / /stobs dang ldan pas mi g.yo 'gyur/ /legs pa'i blo gros smon lam gyis/ /ye shes ldan pas
<p>52a.7</p>chos kyi sprin/ /rgyal ba de bzhin gshegs pa ni/ /so so rang rig bcu gcig 'gyur/ /zhes gsungs so/ /dpal kun du gsang chen las kyang / /sangs rgyas kun gyi bdog pa kun/ /rang gi sems ni chos bsdus pa/ /chos kyi bdag med sbyor ba yis/ /'ching ba rang
<p>52b</p>
<p>52b.1</p>nyid gsad par bya/ /rang sems kho na gsad bya ste/ /sems nyid kyis ni gsad par bya/ /rang sems kho na rdzogs sangs rgyas/ /sems nyid kyis ni rtogs par bya/ /zhes gsungs so/ /yang / sa bcu po las 'das nas ni/ /de nas rtags ni rengs par 'gyur/ /zhes
<p>52b.2</p>gsungs so/ /gzhan yang / rang nyid rtags ni rengs gyur na/ /pad+ma'i steng du bsdad nas su/ /rdo rje rtags ni byin brlabs pas/ /rdo rje sems dpa' dang por skyes/ /zhes so/ /sa bcu la ni gnas pa po/ /zhes pa sa bcu po khams bcu rnams bsdus pa'o/ /de yang
<p>52b.3</p>rlung dang / sems dang / byang chub kyi sems dang / khrag dang / rkang mar dang / rus pa dang / rgyus pa dang / sha dang / dbang po dang / pags pa'o/ /de rnams kyi bsdu ba ro mnyam pa'i dngos po ste/ de la gnas pa po nam mkha' ji srid par rab tu mi gnas pa'i mya ngan las
<p>52b.4</p>'das pa'i tshul gyis so/ /'dir rgyu bla ma'i man ngag go/ /de gsungs pa/ shes bcu rnam dag bdag nyid can/ /zhes pa ste du ba la sogs pa'i rtags bcu shes pa'o/ /dpal dang po'i sangs rgyas las/ mkha' la chags pa'i sems kyis mig dag mi 'dzums pas
<p>52b.5</p>ni rdo rje'i lam du zhugs pa yis/ /stong lus du ba smig rgyu rab gsal dri med srin bu me khyer nyid dang sgron ma dang / /'bar ba zla ba rdo rje dang yang mchog gi cha dang thig le yang ni mthong bar 'gyur/ /de yi dbus su sangs rgyas sku ni yul dang rnam bral longs spyod rdzogs sku du ma'o/ /zhes
<p>52b.6</p>gsungs so/ /de la yang dang po bu ga med pa'i khyim gyi phug tu yan lag drug goms par bya ste/ yan lag drug kyang 'dir/ so sor sdud dang bsam gtan dang / /de bzhin srog rtsol 'dzin pa dang / /rjes su dran dang ting nge 'dzin/ /sbyor ba yan lag drug tu 'dod/ /de la du ba la sogs pa
<p>52b.7</p>bcu yang so sor sdud pa'i yan lag tu gsungs so/ /de yang so sor sdud pa yul dang yul can bcu po rnams ni 'jug pa med pa'i lus ngag ste zhes gsungs so/ /de'i bdag nyid de rang bzhin gang yin pa de de bzhin te sna tshogs gzugs mthong ba'i phyir ro/ /mig la sogs pa'i dbang
<p>53a</p>
<p>53a.1</p>po'i gzugs la sogs pa'i yul 'dzin pa ni 'khor ba rnams kyi bza' ba de yongs su dor ba so sor sdud pa stong pa nyid kyi gzugs kyis sha la sogs pa'i spyan gyi gzugs brnyan 'dzin pa ste du ba la sogs pa nas thig le'i bar mthong ba'i dbye bas ma brtags pa'i ye shes kyi phung
<p>53a.2</p>po ji srid pa'o/ /shes bcu yul dang yul can rnams kyi rnam par dag pa gcig nyid sna tshogs gzugs so/ /de 'dzin pas/ shes bcu rnam dag 'chang ba po ste so sor sdud pas mthong ba'i gzugs bsam gtan gyi yan lag gis dus gsum dang khams gsum pa'i rab tu snang ba'i bdag
<p>53a.3</p>nyid so so rang gis rig par bya ba la rnal 'byor ba'i sems rgyun du gnas par 'gyur ro zhes pa'i don to/ /de ltar yang 'phags pa lha'i zhal snga nas/ rang nyid kho na bcom ldan 'das ma srog mchog bdag mo 'byung rngub kyi/ /tshogs su son pa rab tu zhi ba srog rlung mnan par thim gyur par/ / 
<p>53a.4</p>'od zer gang zhig cher rgyas 'od gsal rnal 'byor dbang phyug 'di'i/ /rang lus nyid las 'thon nas mun bcom 'jig rten gsum las 'das/ /zhes gsungs so/ /sa ra ha'i zhabs kyis kyang gsungs te/ /glo bur phyir byung sha ba ri/ /nam mkha'i 'bras bu len par mdzod/ /lag
<p>53a.5</p>pas bzung dang reg tu med/ /lhan cig mi gnas rtse bar byed/ /mig mi 'dzums dang mi bsam dang / /bla ma'i gsung gis rlung ni dgag /ces so/ /yang / rtog pa nyams pas blo nyams shes/ /blo ngan rjes su rtog byed drag /blo ldan 'di nyid kho na las/ /nam mkha' bas
<p>53a.6</p>lhag ci yang 'char/ /zhes gsungs so/ /'dis ni bsam gtan gyi yan lag gsungs so/ /bsam gtan yang ni shes rab rtog dang dpyod pa dga' ba mi g.yo'i bde ba rtse gcig sems/ /zhes gsungs te/ bsam gtan mi bskyod pa rnam par shes pa'i phung po'o/ / 
<p>53a.7</p>rnam pa bcu po nam mkha' la sogs pa g.yon dang g.yas pa'i dkyil 'khor rnams 'gags pas rnam pa bcu po gang yin pa de ni de bzhin no/ /de yang ral gri can 'du byed kyi phung po'o/ /'dis ni srog rtsol gyi yan lag gsungs so/ /de yang / srog gi rtsol ba lam gnyis ltung
<p>53b</p>
<p>53b.1</p>ba yang ni dbu mar srog dag 'jug par 'gyur pa'o/ /zhes gsungs so/ /da ni 'dzin pa'i yan lag gsungs pa/ don bcu/ srog dang / thur sel dang / mnyam gnas dang / gyen du rgyu ba dang / khyab byed dang / rlung dang / rus sbal dang / rtsangs pa dang / lha sbyin dang / 
<p>53b.2</p>nor las rgyal zhes bya ba'i rlung rnams so/ /de don du gnyer bar mngon par 'dod pa ste/ lte ba/ snying ga/ mgrin pa/ dpral ba/ gtsug tor gyi pad+ma'i lte bar 'gro ba dang / 'ong ba'i dbye ba gang gis de de bzhin no/ /'dis 'dzin pa'i yan lag gsungs te/ de ltar yang / 
<p>53b.3</p>thig ler srog gi rab 'jug gnyi gar 'gro ba yang bcom 'dzin par yang ni rtse gcig sems/ /zhes gsungs so/ /de phyag na rin chen tshor ba'i phung po'o/ /de kho na thub dbang ste lhan cig skyes pa'i gtum mo gsal ba'i nus pa thob pa'i phyir ro/ /stobs bcu ni mchog tu mi 'gyur par bsgrub par
<p>53b.4</p>nus pa'i phyir sngar bshad pa'i 'dod pa'i gnas skabs kyi mtshan nyid gang gi yin pa de stobs bcu'o/ /lhan cig skyes pa'i gtum mo'i snang bas 'jig rten gsum du khyab pa'i phyir khyab bdag go/ /de nyid kyi phyir ma lus pa kun phung po dang khams dang skye mched rnams kyi don lhan cig
<p>53b.5</p>skyes pa'i bde ba rab tu gsal ba'i mtshan nyid byed pas ni kun kyi don ni ma lus byed do/ /'dis ni rjes su dran pa'i yan lag gsungs so/ /de yang / g.yung mo rjes su dran pa yang ni pad+ma 'dzin par 'gyur/ /zhes pas 'du shes kyi phung po rnam pa bcu po zhes so/ /rjes su dran pa
<p>53b.6</p>g.yung mo rtsa dbu ma 'dod pa'i gnas skabs bcu'i dbye ba zhes pa'o/ /de nyid kyi phyir/ gtum mo'i snang ba gang zhig lus la nges par gsal 'gyur nam mkhar rjes su dran par 'gyur/ /zhes gsungs so/ /rnam bcu sngar bshad pa'i rlung 'gog pa'i mtshan nyid kyi rnam pa gang yin pa de de
<p>53b.7</p>bzhin no/ /'dis ni ting nge 'dzin gyi yan lag gsungs te/ de ltar yang / dpal ldan bsam gtan dag ni 'khor lo can te rnam snang rnam pa bcu/ /ting nge 'dzin rlung bcu po rnams 'gog pa'o zhes gsungs so/ /'di ltar bcom ldan 'das rab tu mi gnas pa'i mya ngan las 'das
<p>54a</p>
<p>54a.1</p>pa rlung rnams mi rgyu ba skyes pa'o/ /slar yang / shes rab thabs kyi bdag nyid mi 'gyur bde ba'i dbang las ye shes sku ni ting nge 'dzin/ /zhes gsungs so/ /de nyid kyi phyir dbang ldan te rnam par rtog pa'i rlung mtha' dag mchog tu mi 'gyur pa'i de nyid bde ba mi phyed pa dbang
<p>54a.2</p>du gyur pa'i phyir ro/ /che ba po lhan skyes kyi gzugs kyis 'jig rten gsum du khyab pa'i phyir ro/ /'di lta bu ni 'jig rten las 'das pa'i dbang ste/ dbang bskur nas ni 'di nyid bstan/ /zhes pas 'jig rten pa'i dbang sngon du 'gro ba ni sbyor ba yan lag drug gi rgyu nyid kho na'o/ /sbyor ba yan lag
<p>54a.3</p>drug po de yang du ba la sogs pa'i rim pas bsgom par bya'o/ /de ltar yang / 'di nyid kho na'i sgrub pa'i thabs/ /rab tu snang ba bsam mi khyab/ /du ba la sogs mtshan ma de/ /shes rab gzugs ni nam mkha' mnyam/ /yod dang med las rnam par 'das/ /rang gi sems kyi rkyen
<p>54a.4</p>gyi don/ /rdul phran las skyes tshogs pa dag /kun nas yongs su dor bar bya/ /du ba smig rgyu me khyer dang / /sgron ma 'bar ma zla nyi ma/ /mun can cha dang thig le che/ /sna tshogs gzugs ni 'od gsal dag /ces gsungs so/ /bkab dang ma bkab mig dag gis/ /stong
<p>54a.5</p>par 'dis ni rjes ma brtags/ /rmi lam lta bur gzugs mthong ste/ /gzugs de rtag tu bsgom par bya/ /zhes kyang gsungs so/ /bshad pa yang 'di nyid kho na'i ste nyon mongs pa dang shes bya'i sgrib pa ma lus pa med pa'i bud shing gi thams cad mkhyen pa'i ye shes kyi me'o/ /sgrub
<p>54a.6</p>pa'i thabs gsal ba'i ngo bor rnal 'byor pas du ba la sogs par bya'o/ /ji lta bur gyur pas she na/ rtsa ba'i rgyud dang / bsdus pa'i rgyud dang / 'phags pa shes rab kyi pha rol tu phyin pa la sogs pa nges pa'i don gyi mdo sde thams cad du grags pas so/ /stong pa nyid las glo
<p>54a.7</p>bur du rab tu snang ba'i phyir rab tu snang ba'o/ /rnam par rtog pa thams cad las 'das pa'i phyir bsam gyis mi khyab pa'o/ /de kho na nyid kyi sngon gyi tshul gyi phyir mtshan ma'o/ /gzung 'dzin dang bral ba'i rang bzhin stong pa'i blo ni shes rab bo/ /de'i gzugs ni rnal 'byor mngon sum
<p>54b</p>
<p>54b.1</p>gyi snang ba'o/ /phyi dang nang gi dri mas ma gos pa'i phyir nam mkha' dang mnyam pa'o/ /yod pa dang med pa la sogs pa'i rnam par rtog pa'i rnyog pa dang bral ba'i phyir yod dang med las rnam par 'das pa'o/ /rnal 'byor pa rang gis rig par bya ba'i phyir rang gi sems kyi rkyen gyi
<p>54b.2</p>don to/ /rnam pa thams cad nas ma bcos pa rmad du byung ba rang bzhin med pa'i ngo bo nyid kyi phyir rgyu las skyes pa'i tshogs pa kun nas yongs su dor ba'o/ /phyi nang mtha' dag tu khyab pa'i du ba dkar po'i rnam pa stong pa'i snang ba ste/ 'di yang sprin ltar snang ba'i mjug thogs su skyes pa'o/ / 
<p>54b.3</p>ji skad du/ dang po sprin dang 'dra bar snang / /gnyis pa du ba lta bu'o/ /zhes gsungs so/ /'di ltar chu g.yo ba'i rnam pa smig rgyu'o/ /me khyer dang sgron ma'i rnam pa dag grags pa'o/ /mtshan ma bzhi po 'di dag ni bu ga med pa'i khyim du mun pa'i rang bzhin gyi phyir mtshan ma'i rnal 'byor dang
<p>54b.4</p>nam mkha'i rnal 'byor ro/ /dpal 'dus pa la sogs pa las/ ji skad du/ dang po dang gnyis pa lugs las bzlog pas rdo rjer son pa'i sems 'gog pas mtshan ma 'dzin pa skyes par 'gyur te/ dang po smig rgyu'i rnam pa ste/ /gnyis pa du ba lta bu'o/ /gsum pa srin
<p>54b.5</p>bu me khyer 'dra/ /bzhi pa sgron ma 'bar ba ste/ /lnga pa rtag tu snang ba ni/ /sprin med nam mkha' lta bu'o/ /zhes gsungs so/ /de nas sprin med nam mkha' lta bur snang ba sngon du 'gro ba'i me'i rnam pa stong pa'i snang bas 'bar ba'o/ /zla ba dang nyi mar snang ba ni grags pa'o/ / 
<p>54b.6</p>mun pa can ni sgra gcan gyi snang ba rin po che nag po lta bur snang ba'o/ /cha zhes pa glog tu snang ba'o/ /thig le che zhes pa rgyu ba dang mi rgyu ba gsal bar byed pa kha dog sngon po zla ba'i dkyil 'khor gyi rnam pa snang ba'o/ /rtags drug po 'di dag ni sprin med pa'i nam mkha'i snang ba'i ngo bo'i phyir nyin
<p>54b.7</p>mo'i rnal 'byor dang bla gab pa'i rnal 'byor ro/ /de nas de'i dbus su gnas pa longs spyod rdzogs pa'i sku'i bdag nyid sangs rgyas kyi sku mthong ba dang lhan cig skad cig gcig la lag par gnas pa'i chu lta bur dwangs pa'i rnam pa bum pa dang snam bu la sogs pa mthong ba sna tshogs gzugs ni 'od
<p>55a</p>
<p>55a.1</p>gsal lo/ /bkab dang ma bkab mig dag gis/ /zhes pa bar snang la dmigs pa nyid kyis phyed btsums pa'i mig dag go/ /stong pa nam mkhar gzung ba dang 'dzin pa dang bral ba 'di ni rjes su ma brtags pa rmi lam lta bu'i gzugs rnal 'byor gyi mngon sum mo/ /gzugs
<p>55a.2</p>de sna tshogs gzugs bsgom par bya ste/ bsam gtan gyi yan lag gis brtan par bya'o/ /rgyal ba'i yum bar ma las/ rin chen snang ba zhes bya ba'i ting nge 'dzin dang / rin chen sgron ma zhes bya ba'i ting nge 'dzin dang / zla ba snang ba zhes bya ba'i ting nge 'dzin dang / nyi ma'i sgron ma zhes bya
<p>55a.3</p>ba'i ting nge 'dzin dang / rnam pa thams cad gzigs pa zhes bya ba'i ting nge 'dzin dang zhes bya ba la sogs pa gsungs so/ /'chad par 'gyur pa yang / /sangs rgyas kun gyi mngon sum pa/ /ye shes me lce 'od rab gsal/ /zhes so/ /'phags pa klu sgrub kyi zhal snga nas kyang / 
<p>55a.4</p>gang rnams kyi blo yod med las/ /'das shing gnas dang bral ba de/ /zab mo dmigs pa dang bral ba/ /rkyen gyi don du rnam par brtags/ /la ba'i na bza' can gyi zhal snga nas kyang / snang ba thob pa'i rnal 'byor bas/ /gzhan du rtags ni shes bya ste/ /grub pa dag tu mi 'khrul
<p>55a.5</p>dang / /me dag la ni du ba bzhin/ /mig dag rengs par byed par 'gyur/ /mgo bo yang ni 'dud pa dang / /sems dang sems byung brlan pa dang / /stong nyid lta ba'i stong pa nyid/ /ces pa la sogs pa gsungs so/ /gzhan gyis kyang / dri med nam mkha' gang du mig phyed sprul
<p>55a.6</p>pa nas/ /cher 'phro'i thugs rjes brlan pa'i sems kyis me dag las/ /yod med gnyis ka dngos dang dngos med rnam 'byed pa/ /glo bur du sogs mtha' dag rjes 'gro 'char/ /de bzhin du/ dang por thog mtha' las grol ba/ /dbu ma tsam la yang dag gnas/ /de stong gnas
<p>55a.7</p>'dor gang de yi/ /snang ba bcu yi bdag nyid do/ /'dir nang du khong du chud pa ni/ bla ma chen po dag gi drin gyis bsod nams dang ldan pa rnams la brjod do/ /'di nyid rnal 'byor gyi dbang phyug rnams kyi rdo rje'i glu kun rdzob dang don dam rab tu ster ba dag tu yang rab tu gnas te/ dpal
<p>55b</p>
<p>55b.1</p>sa ra ha pa'i zhabs kyis kyang gsungs pa/ rmongs pa nam mkha'i tshad ma ni/ /gal te shes na rmongs tshogs gcod/ /dang po rnam dag nam mkha' la/ /lta zhing lta bas mig ni 'gag /ces so/ /de bzhin du/ /chos kyi tshad ni 'di tsam mchog /mang po smras pas ci zhig bya/ / 
<p>55b.2</p>mig ni phyed mig gyen bzlog nas/ /mig ni brtan pa nyid kyis shes/ /zhes so/ /yang / ya mtshan can gcig nam mkha'i dkyil du shar/ /stong nyid gzugs mdzes ltos dang b+hu su ku/ /dpe med me tog shar ro b+hu su ku/ /rin chen rin thang med pa'i me tog long / /'di ni me tog
<p>55b.3</p>kha dog sna tshogs can/ /de ni stong nyid dgon par me tog rgyas/ /zhes so/ /de bzhin du/ nam mkha'i me tog shar ba'i yum/ /mi gnas pa yi rab tu lci/ /zhes so/ /yang / blta zhing lta bas mtshan mo nam langs kyang / /zhi ba sgron ma sbar nas lam 'tshol lo/ /zhes so/ / 
<p>55b.4</p>de bzhin du/ skya rengs shar ro b+hu su ku/ /zhi bas smras pa nam langs thun/ /zhes so/ /yang / zla ba gang la shar ma thag nyid du/ /sems kyi rgyal po de ma thag tu 'gag /dga' dang snying rje'i Da ma ru yi sgra/ /'phags pa'i lha yi stong pa nyid 'di mdzes/ /zhes so/ /lho dang byang
<p>55b.5</p>gi khral ba las/ /nags pos gsungs pa'i bar lam mo/ /zhes so/ /yang / sems nyid rjes rtogs rin chen rab dga' ba/ /rnam grol mis sbas rmongs pa rnams kyis smras/ me tog lnga byung me tog de ru yal/ /rab tu dga' ba'i sems nyid nam mkha'i byin/ /zhes so/ /de bzhin du/ /ngo mtshar
<p>55b.6</p>che ba gang zhig mthun las byung / /gang gis nyi zla gnyis bcings mar me sbar/ /zhi ba rang nyid dbang bzhag rang nyid dgod/ /nam mkha'i sbrum ma las ni skyes pa mthong / /zhes so/ /yang / tha shal rmongs pa zab mo'i chos thos kyang / /mun pa'i nam la cung zad mthong ba med/ /gal te nam
<p>55b.7</p>mkha'i rtse mor me tog shar/ /zhi bas smras pa de na 'khrul pa zhig /ces so/ /gzhan rnams kyis kyang gsungs te/ nam mkha' la ni yid dang rlung dang mig /dus gcig tu ni yang dag legs sbyar na/ /rgyal ba'i yon tan rin chen nges par skye/ /'di rnams de bzhin gshegs pa'i
<p>56a</p>
<p>56a.1</p>gsungs rab bo/ /zhes so/ /yang sna tshogs rnam rtog spong zhing mi sems dang / /gal te nam mkhar mig ni dbye byas na/ /phyogs bcu'i lam rnams nyid ni nges par shes/ /rnal 'byor dbang phyug mtha' dag 'di las 'thob/ /ces so/ /de bzhin du/ rang gi sems kyi
<p>56a.2</p>mtshan nyid mtha' dag spangs/ /mig phyed gyen du lta zhing lhan cig tu/ /dbus su rlung ni bus ma thag nyid du/ /de rjes rdo rje'i me dang du ba 'byung / /zhes so/ /de phyir thog ma med pa thog ma nas ma skyes pa'o/ /spros med yang dag pa ma yin pa'i kun du rtog pa spang ba'i bdag nyid dmigs pa med pa'i
<p>56a.3</p>rang bzhin sems med pa'i sems gang gi yin pa de/ thog ma med pa spros med bdag ste sna tshogs gzugs mthong ba/ /zhes bya ba'i mthar ro/ /'dis ni dang po nyid du rnam par mi rtog pa mngon du byed pa'o/ /zhes rgyu gsungs so/ /chags pa chen po'i mes phung po dang khams dang skye mched
<p>56a.4</p>mtha' dag dang sgrib pa dang bral bar byed pa'i phyir dag pa'i bdag go/ /'dis ni bar du yang rnam par mi rtog pa nyid do/ /bde ba chen po'i khu bas byugs pa nyid kyis de bzhin nyid bdag nor bu'i rtse mo'i mi 'pho ba'i khu ba'i rang bzhin no/ /'dis ni mthar yang rnam par mi rtog pa nyid gsungs so/ /bden pa
<p>56a.5</p>phyin ci ma log pa'i bde ba smra ba mngon sum du bya ba de'i tshul gyis gsal bar bya ba'i ngang tshul gang gi yin pa de de bzhin no/ /mtshams med lnga byed pa dang / sangs rgyas rdo rje 'dzin pa la sogs pa bde ba chen po'i tshul nyid kyis rab tu gsal ba'i tshig 'gyur pa med pa nyams su myong ba brjod
<p>56a.6</p>pa'i phyir gang yin pa de de bzhin no/ /du ba la sogs pa'i rtags la sogs pa phyin ci ma log pa'i sgo nas bde ba chen po zhes ji skad smras pa de bzhin du sems can rnams la bdag nyid kyis byed pa'i phyir ji skad smras pa de bzhin byed do/ /'di dag gis ni 'di ltar bshad de/ thog mar dge ba/ 
<p>56a.7</p>bar du dge ba/ tha mar dge ba ni gzhan du ma yin no zhes pa'o/ /'o na ji ltar byis pa'i skye bos rnam par brtags pa/ dang po rnam par rtog pa'i bsgom pa/ bar du dbang po gnyis kyis bde ba bsgom pa/ tha mar rnam par mi rtog pa bsgom pa ni bde ba chen po bsgom pa yin nam zhe na/ de ni ma yin
<p>56b</p>
<p>56b.1</p>gyi/ kun du rgyu dang 'dra bar ni/ /'bras bu thams cad mthong bar 'gyur/ /ko tra ba yi sa bon las/ /sA lu'i 'bras bu 'byung ba med/ /rnam rtog sa bon las byung ba'i/ /'bras bu rnam par rtog bcas 'gyur/ /rnam par rtog med las byung ba'i/ /'bras bu rnam par rtog med 'gyur/ /de'i
<p>56b.2</p>thog mar dge ba rnam par mi rtog pa bsgom pa ste bar dang tha mar yang ngo / /ji ltar sa bon de ltar shing / /de ltar ljon shing de ltar 'bras/ /'jig rten kun du mthong ba ste/ /de ni rten cing 'brel 'byung nyid/ /ces so/ /gnyis su med pa bde ba dang khu ba gnyis su med pa'i tshul lo/ /tshul de dag
<p>56b.3</p>gsal bar byed pa'i phyir gnyis su med par stong pa'o/ /yang dag pa'i ye shes ji lta ba'o/ /de nyams su myong ba'i gnas nor bu'i lte ba'i mtha' rtse mo ste/ der rnam par gnas pa de mi gnas par legs par gnas pa'o/ /bdag med pa chos thams cad snang ba med pa'i mtshan nyid sna tshogs
<p>56b.4</p>gzugs kyi rang bzhin no/ /de nyid seng ge ste zil gyis mi non pa'i phyir ro/ /de'i phyir sgra gzhom du med pa'i sgra yang dag par bskyod pa gang yin pa de bdag med seng ge'i sgra dang ldan pa'o/ /mu stegs ngan pa de kho na nyid ma yin pa shes pa'i thabs su gyur pa bdag la sogs pa'i shes pas der srid
<p>56b.5</p>pa mu stegs pa ste gzung ba dang 'dzin pa'i spros pa'o/ /de kho na mi brten pa'i phyir ri [(]dgas [,]dwags [)]dang 'dra bas ri [(]dgas [,]dwags [)]so/ /de rnams gzhom du med pa'i sgra de kho nas 'jigs shing 'jigs par byed pa de nyid du nub par byed pas mu stegs ri [(]dgas [,]dwags [)]ngan 'jigs byed do/ /de ltar yang stong nyid seng
<p>56b.6</p>ge'i sgra yis ni/ /rgol ba thams cad skrag par mdzad/ /gang dang gang du zhugs pa de/ /de dang de ru stong pa nyid/ /ces so/ /bde ba chen po'i rang bzhin nyid kyis phung po dang khams dang skye mched la sogs pa kun la khyab pa'i phyir kun du 'gro ba'o zhes pa de bzhin no/ /de nyid kyi phyir don yod gzhom
<p>56b.7</p>du med pa'i stobs gang yin pa de don yod stobs so/ /rgyun mi 'chad pa gzhom du med pa'i bde ba chen po khu ba 'gro ba dang 'ong ba'i rang bzhin zhes pa'i don to/ /ji ltar rdo rje nor bu'i lte ba'i mthar byon pa de bzhin du gtsug tor gyi 'khor lor gshegs pas de bzhin gshegs pa'o/ /bde ba chen po
<p>57a</p>
<p>57a.1</p>rgyas pas khams gsum po gnon pa'i shugs yid ltar mgyogs pa ste de dang ldan pas yid ltar mgyogs pa'o/ /phyi nas las 'dzin pa'o/ /chags pa dang chags bral dang dbu ma'i chags pa las rgyal ba'i phyir rgyal ba'o/ /ma rig pa la sogs pa rten cing 'brel
<p>57a.2</p>bar 'byung ba'i yan lag bcu gnyis 'gog pas dgra rgyal lo/ /rdo rje nor bu'i rtse mor rnam par rtog pa'i rlung thams cad las rgyal ba'i phyir rnam par rgyal lo/ /bde ba chen po'i thig le'i tshul nyid kyis 'khor lo drug tu bsgyur ba'i ngang tshul gang gi yin pa de 'khor los sgyur ba ste/ 'khor
<p>57a.3</p>lo drug tu bsgyur ba zhes pa'i don to/ /yan lag bzhi pa dang yan lag drug gi stobs las rgyal ba'i phyir stobs po che'o/ /tshogs kyi rtsa stong phrag bdun cu rtsa gnyis la khyab pa'i bdag po nyid kyis mchog lhan cig skyes pa'i dga' ba khu ba'i rang bzhin no/ /dga' ba dang mchog dga' dang dga'
<p>57a.4</p>bral gyi tshogs kyi slob dpon lhan cig skyes pa'i gzugs brnyan nye bar ston par byed do/ /phung po lnga la sogs pa'i tshogs kyi lhan cig skyes pa'i tshul nyid bskyed pas mchog gi rje bo nyid kyi phyir tshogs rje'o/ /tshogs sgyu ma lta bu'i sku de bzhin gshegs pa'i rigs rnams sam rang bzhin
<p>57a.5</p>te de rnams kyi bdag po ste rje bo byang chub kyi sems kyi rang bzhin gyi phyir 'od gsal lo/ /de nyid kyi phyir dbang dang ldan pa ste de dang ngo bo yang dag par mthong ba'i gzugs thams cad gsal ba'i phyir zhes so/ /mthu chen nus pa'am nyams su myong ba mi 'pho ba'i phyir gang yin pa de de bzhin
<p>57a.6</p>no/ /srog la sogs pa'i rlung rnams bde ba chen por thim par byed pa'i gces pa 'dzin pa'i phyir gces pa 'dzin pa ste'o/ /tshul chen dmigs pa med cing snang ba med pa'i du ba la sogs pa'i snang ba gang gi yin pa de de bzhin no/ /lhan cig skyes pa'i tshul nyid kyis blun po la sogs pas
<p>57a.7</p>drang bar mi nus pa'i phyir gzhan gyi dring mi 'jog go/ /tshig gi rje bo so sor sdud pa'i yan lag gsal bar gyur pas ma bcings pa'i tshig nyid kyis mchog sbyin pa la sogs pa nus pa'i phyir ro/ /'dis ni don so so yang dag par rig pa thob par gsungs so/ /mi 'pho ba'i khu ba nyid kyis tshig
<p>57b</p>
<p>57b.1</p>bdag ste gzhom du med pa'i sgra'i tshul nyid kyis tshig tu brjod pa spangs pa'i phyir ro/ /'dis ni tshig so so yang dag par rig pa thob pa gsungs so/ /chos thams cad bdag med pa rab tu ston pa'i phyir smra mkhas pa'o/ /'dis ni chos so so yang dag par rig pa thob pa yang gsungs so/ / 
<p>57b.2</p>rdo rje'i bzlas pa la sogs pas bde ba thob pas tshig la dbang ba'o/ /'dis ni spobs pa so so yang dag par rig pa thob pa gsungs so/ /'di ltar so so yang dag par rig pa bzhi thob pa ngag tshig mtha' yas pa gang gi yin pa de tshig mtha' yas te/ sems can thams cad la skal
<p>57b.3</p>ba ji lta bar rang bzhin gyis 'od gsal ba'i bdag nyid la sogs pa'i chos kyi 'khor lo skor bar byed pa'i phyir ro/ /kun rdzob kyi bden pa 'gog pa'i chos ston pa'i phyir tshig bden pa ste/ kun rdzob kyi bden pa yang rang byin gyis brlabs pa sgyu ma lta bu'i lus te/ de'i dag pa'i
<p>57b.4</p>rgyu don dam pa'i bden pa 'od gsal la zhes bya'o/ /bden pa smra ba stong pa nyid dang snying rje dbyer med pa rang gis rig par bya ba'i rab tu ston pa'i phyir ro/ /bden pa bzhi ni ston pa po lhan cig skyes pa'i dga' ba bzhi po nye bar ston pa'i phyir ro/ /'khor lo bzhi'i lte bar gnas pa nyid kyis rlung bzhi
<p>57b.5</p>brgya bzhi stong chig khri 'gog pa'i phyir phyir mi ldog pa ste sa mi g.yo ba thob pa zhes bya ba'i don to/ /phyir mi 'ong nyon mongs pa dbang du gyur pas 'khor ba pa min pa'i phyir ro/ /rang rgyal rtsa mtha' dag bde ba chen po'i tshul nyid du thob pa'i 'dren pa rang rgyal lo/ /bse ru ltar bse ru ste mi 'pho ba
<p>57b.6</p>nyid kyis rtsa thams cad du 'pho ba'i phyir ro/ /nges par 'byung ba rnam par rtog pa nyon mongs pa sdug bsngal gang las nges par 'thon pa ni nges 'byung ste sna tshogs kyang yin la nges 'byung yang yin pas nges 'byung sna tshogs te 'khor lo drug gi pad+ma'i lte ba'o/ /de rnams su nges par bde ba chen
<p>57b.7</p>po'i tshul nyid du byung bas na nges 'byung sna tshogs las byung ba'o/ /'byung ba chen po lnga po rnams kyi rgyu byed pa gcig pa gnyis pa med pa ni 'byung ba chen po rgyu gcig pa'o/ /de ltar yang / 'byung ba lnga po sa bon ni/ /gzung ste rgyu rkyen tshogs pas skye/ /sa sra chu ni gsher ba ste/ /me ni dro ba las
<p>58a</p>
<p>58a.1</p>skye'o/ /rlung ni bgrod pa nam mkha' bde/ /lnga pos yongs su rdzogs 'gyur pa'o/ /lha dang lha min mtha' dag gi /skyed byed ston pa rmongs pa dag /ces gsungs so/ /de bzhin du/ dpal dgyes pa rdo rje'i rgyud las kyang / /bo la kak+kol sbyor bas/ /reg pas sra ba'i
<p>58a.2</p>chos nyid kyis/ /sa ni de las skye bar 'gyur/ /byang sems khu ba'i rnam pa las/ /chu yi khams ni yang dag 'byung / /bsrubs pa las ni me 'byung ste/ /g.yo ba rlung du rab tu grags/ /bde ba nam mkha'i khams nyid de/ /lnga po dag gis yongs su bskor/ /zhes gsungs so/ /'dod
<p>58a.3</p>yon lnga la longs spyod kyang nyon mongs pa dang bral ba'i phyir dge slong ngo / /yang dag par rdzogs pa'i byang chub kyi dbang las rnam par rtog pa dang nyon mongs pa'i dgra mtha' dag bcom pas na dgra bcom pa ste byang chub kyi sems kyi sbyor bas bskyed pa'i dpe'i dpe can brjod du med pa'i de kho na
<p>58a.4</p>nyid kyi bde ba nyid kyis don thams cad rdzogs pa'i phyir ro/ /bla ma dam pa'i gdams ngag gis dbang bzhi pa'i skad cig la slob ma'i bzhi pa'i skad cig 'das pa nyid kyis skad cig de nyid la shin tu dad pa'i sbyor bas ma rig pa mtha' dag rab tu spangs pa'i phyir zag pa zad pa gang gi'am gang las
<p>58a.5</p>yin pa de de bzhin no/ /'od gsal du zhugs pas rang bzhin gyi 'dod chags dang bral ba nyid kyis bde ba chen po nyams su myong ba'i phyir 'dod chags bral ba'o/ /gtsug tor dang nor bu'i rtse mor brten pa nyid kyis dbang po dang yul thams cad zil gyis non pa'i phyir ram/ dbang po
<p>58a.6</p>gnyis kyis sbyor ba las ma skyes pa'i phyir dbang po thul lo/ /'dod yon lnga'i nye bar sbyor ba nyid kyis sngon med pa'i bde ba ngo mtshar ba thob pa'i phyir bde ba rnyed pa'o/ /mi 'pho ba'i bde ba nyid kyis bde ba de nyams pa'i 'jigs pa med pa'i phyir 'jigs med thob bo/ /lhan cig skyes pa'i
<p>58a.7</p>dga' ba'i rtsi chen po dang ldan pa nyid kyis lus dang ngag dang sems kyi g.yeng ba'i me mtha' dag rab tu zhi ba'i phyir bsil bar gyur pa'o/ /hi don 'di la chags pa dang chags bral la sogs pas ma gos pa'i phyir ro/ /rnyog pa med pa ye shes kyi sku'o/ /rig pa shes rab ye shes chen po'o/ / 
<p>58b</p>
<p>58b.1</p>de'i rkang pa dbang bzhi par thim pa'o/ /de dang ldan pa de dang gnyis su med pa'i tshul zhes pa'i don to/ /chags pa med pa'i bde ba las phul du byung ba las slar mi ldog pa'am ji srid rtogs par bya ba rtogs pas bde gshegs so/ /phung po dang khams dang skye mched la sogs pa'i tshul gyis
<p>58b.2</p>'jig rten bde ba chen po nyid du rig pa de ni de bzhin no/ /mchog ni dga' ba dang mchog dga' dang dga' bral gyi mchog gi phyir mchog phul du byung ba'o/ /bdag dang bdag gi ba la sogs par rtog pa rab tu nyams pa'i phyir bdag gir mi 'dzin pa ste de bzhin nyid kyi bdag nyid ces
<p>58b.3</p>pa'i don to/ /bdag gis bde ba la longs spyod do zhes bde bar nges pa'i ngar 'dzin pa dang bral ba'i phyir ngar 'dzin no/ /ji srid rdo rje sems dpa'i nga rgyal spang mi bya/ /zhes pa'o/ /kun rdzob kyi bden pa sgyu ma lta bu bdag byin gyis brlabs pa'i mtshan nyid dang / don dam pa'i bden
<p>58b.4</p>pa 'od gsal yongs su shes pa ste 'di dag bden pa gnyis so/ /de ltar yang rang byin gyis brlabs pa dang stong par khams gsum po mthong ba zhes bya'o zhes gsungs so/ /de nyid tshul te lam mo/ /de la gnas pa de mngon sum du byed pa rlung 'byung ba dang rngub pa mtha' dag 'phrog
<p>58b.5</p>par byed pa zhes pa'i don to/ /yang dag pa'i snying po 'khor ba dga' ba dang mchog dga'i bde ba'o/ /de'i pha rol dga' bral gyi ye shes so/ /de'i mtha' lhan cig skyes pa'i dga' ba bde ba'i ye shes so/ /de la gnas pas na 'khor ba'i pha rol mthar son pa ste bsam gtan
<p>58b.6</p>bzhi pa'i rtse mo 'dzin zhes pa'i don to/ /bya ba byas pa dbang bzhi pa'i ye shes gang gi yin pa de de bzhin no/ /'dod yon lnga la longs spyod pas bsgrubs pa'i mya ngan las 'das pa'i bde ba skams te/ mchog tu bde ba'i gnas nyid kyi phyir ro/ /de la gnas par mi 'gyur pa'i
<p>58b.7</p>ye shes kyi sku zhes pa'i don to/ /ye shes 'ba' zhig pa dag pa gnyis su med pa'i chos kyi mtshan nyid chos kyi sku'i bdag nyid do/ /de las byung ba nges par 'byung ba mchog tu mi 'gyur pa'i rang bzhin zhes pa'i don to/ /shes rab sna tshogs gzugs mthong ba'i mtshan nyid do/ / 
<p>59a</p>
<p>59a.1</p>de nyid mtshon chen te nyon mongs pa mtha' dag sel ba'i phyir gang gi yin pa de de bzhin no/ /de nyid kyi phyir blang ba dang dor ba'i rtog pa'i dra ba 'joms par byed pas rnam par 'joms pa'o/ /dam pa rlung ste/ bla ma dam pa'i gdams ngag gis rnyed par bya ba'i phyir ro/ /chos ni
<p>59a.2</p>e waM gyi rnam pa ste bde ba rang gi mtshan nyid 'dzin pa'i phyir dam chos so/ /de yang / chos kyi phung po brgyad khri dang / /bzhi stong zhes ni grags pa dag /kun gyi gzhir gyur pha dang ma/ /yi ge gnyis ni bdag gis bshad/ /e yi rnam pa ma yin te/ /waM gyi rnam pa phar brjod do/ /thig
<p>59a.3</p>le der ni rnal 'byor 'gyur/ /rnal 'byor der ni rmad byung mchog /e yi rnam pa pad+mar brjod/ /waM gyi rnam pa rdo rje nyid/ /der ni thig le sa bon 'gyur/ /'gro ba gsum po de las skyes/ /e yi rnam pa shes rab ste/ /waM gyi rnam pa dga' ba'i bdag /thig le gzhom med de nyid de/ /de
<p>59a.4</p>las skyes par mi 'gyur pa/ /de nyid shes pa gang zhig gis/ /chos kyi phyag rgya yi ge gnyis/ /shes te sems can thams cad la/ /chos kyi 'khor lo skor byed 'gyur/ /zhes gsungs so/ /gzhan du yang / e ni nam mkha'i snang ba ste/ /chos kyi dbyings su rab tu grags/ / 
<p>59a.5</p>waM gyi rnam pa bde gshegs tshogs/ /e yig rnam pa yang dag gnas/ /e dang gsang chen nam mkha'i khams/ /b+ha ga chos 'byung chu skyes dang / /seng ge'i gdan gnas rdo rje can/ /rgyud gzhan du ni bdag gis bshad/ /waM ni rdo rje can rdor sems/ /rdo rje 'jigs byed dbang phyug
<p>59a.6</p>dang / /he ru ka dang dus 'khor dang / /dang po'i sangs rgyas zhes sogs kyis/ /zhes gsungs so/ /gzhan du yang / bdag gis e waM rnam par rtogs/ /mtha' dag ma lus rtogs pa dang / /de ni chos kyi za ma tog /rang gi gtso bo'i cha lugs te/ /zhes gsungs so/ /chos kyi dbyings
<p>59a.7</p>rang byin gyis rlob pa'o/ /der ram des mdzes pas na chos rgyal lo/ /lhan skyes kyi snang ba'i tshul gyi phyir gsal bar ldan te/ gsal ba'i ngang tshul lo/ /rgyun ma chad par snang ba med pa bsgoms pas du ba la sogs pa'i rtags bcu dang / sangs rgyas kyi gzugs mi shes pa'i mun pas
<p>59b</p>
<p>59b.1</p>bsgribs pa'i 'jig rten rnams kyi snang ba byed pa'i phyir 'jig rten snang ba byed pa'o/ /mchog phul du byung ba rang bzhin gyis 'od gsal nor bu'i nang du son pa mchog gi bde ba chen po'i 'od zer gyi tshul nyi ma la sogs pa'i snang bra las mchog tu 'gyur pa'i phyir ro/ /chos lhan cig skyes pa'i
<p>59b.2</p>dga' ba bzhi'i chos kyi dbang phyug 'jig rten gsum gyi rje bo ste rtag tu byang chub sems kyi ro myang ba las dbang phyug nyid kyi phyir ro/ /chos bde ba chen po rin po che'i char gyis 'jig rten sgyur bar byed pa'i phyir chos kyi rgyal po'o/ /legs pa'i lam bdag byin gyis brlab pa'i mtshan
<p>59b.3</p>nyid kyis ston pa po gsal bar mdzad pa'o/ /don dam par chos thams cad ye shes kyi rnam par rab tu snang bar byed pa'i phyir grub pa rdzogs pa'o/ /nga las sam gang gi yin pa de de bzhin no/ /bsam pa gzung ba dang 'dzin pa'i rnam par rtog pa gang yin pa de de bzhin no/ /sangs rgyas
<p>59b.4</p>rdo rje 'chang bskyed pa bsgom pa goms pas 'grub pa ste/ rtag tu mngon du byas pa'o/ /de'i phyir kun du rtog pa thams cad bdag dang bdag gi bar 'dzin pa'i mngon par zhen pa spangs pa gsal ba'o/ /dbang dang dam tshig dang spyod pa la sogs pa'i don du rnam par mi rtog pa'i sems kyis thams cad
<p>59b.5</p>byed pa'i phyir rnam par mi rtog pa'o/ /chos thams cad kyi rang bzhin gyi phyir dbyings so/ /'od gsal du nges pa nyid kyis zad pa med pa'i phyir mi zad pa'o/ /sku gsum gyi bdag nyid bde ba chen po'i tshul gcig gi phyir chos dbyings so/ /rang 'byung lhan cig skyes pa nyid kyi phyir dam pa'o/ / 
<p>59b.6</p>mi 'gyur pa'i phyir zad mi shes pa'o/ /'dis ni rnam par mi rtog pa bsgom pa kho na phyag rgya chen po 'grub pa'i rgyu'o zhes bshad pa'o/ /bsod nams snying rje chen po'i chags pas bsgyur ba'i sems med pa'i sems kyis ting nge 'dzin gyi yan lag mngon du byed pa'i bde ba ste/ de'i bdag nyid
<p>59b.7</p>du de dang ldan pas na bsod nams ldan pa'o/ /de ltar yang / chags bral las gzhan sdig med de/ /bde ba las gzhan bsod nams med/ /de phyir 'bad pa thams cad kyis/ /'pho ba'i bde ba rnam par spangs/ /zhes gsungs so/ /phyag rgya chen po'i dngos grub kyi thabs
<p>60a</p>
<p>60a.1</p>su gyur pa'i bde ba'i ye shes kyi phyir bsod nams kyi tshogs so/ /de yang / gang zhig ri dbang rtse nas lhung ba de/ /'pho bar mi 'dod de lta na yang 'pho/ /bla ma'i drin gyis gdams ngag rtogs pa de/ /grol bar mi 'dod de lta na yang grol/ /zhes gsungs so/ / 
<p>60a.2</p>ye shes kyi tshogs rdzogs pas na ye shes te/ nor bu'i nang du son pa'i dmigs su med pa'i bde ba'i ye shes kyi tshul gyi phyir ro/ /bde ba sna tshogs kyi 'byung gnas kyi phyir ye shes 'byung gnas so/ /de skad du/ kun nas zhabs dang phyag ldan pa/ /thams cad du ni spyan dang
<p>60a.3</p>zhal/ /kun du dran ldan 'jig rten ni/ /kun la khyab par gnas pa'o/ /zhes gsungs so/ /che ba bcu drug gi tshul gyi phyir ro/ /gtum mo'i sbyor bas rnam par rtog pa'i bud shing thams cad bsreg pa nyid kyis rnam par mi rtog pa'i ye shes dang rtag tu ldan pas na ye shes ldan
<p>60a.4</p>pa'o/ /sgyu ma lta bu bdag byin gyis brlab pa'i dbang du byas pa'i phung po khams dang skye mched nyid kyi rab tu snang ba'i phyir dang / brdzun gyi 'khrul pa thams cad dang bral ba'i phyir yod med shes te rang gis rig par bya ba lhan cig skyes pa'i tshul zhes pa'i don to/ /bshad ma thag pa'i
<p>60a.5</p>tshogs gnyis dang ldan pa'i phyir/ /tshogs gnyis tshogs ni bsags pa po ste ba spu'i khung bu'i rtse mo nas nam mkha' khyab pa'i sangs rgyas la sogs pa'i kun nas 'phro ba'i tshul gyi phyir ro/ /'od gsal nges pa nyid kyis mi 'phro ba'i bde ba'i phyir rtag pa'o/ /sna tshogs rtsa stong phrag bdun cu
<p>60a.6</p>rtsa gnyis te der bde ba'i gzugs kyis mdzes pas na kun rgyal lo/ /lus ngag sems gcig tu byed pa'i rnal 'byor can no/ /dga' ba bzhi'i bdag nyid kyi phyir bsam gtan no/ /rnal 'byor gyi dbang phyug gi rdo rje nor bu dang gtsug tor du nyams su myong bar bya ba nyid kyi phyir bsam par bya'o/ / 
<p>60a.7</p>de bzhin gshegs pa thams cad kyi ye shes kyi sku'i phyir blo ldan bdag drug pa rdo rje 'chang ngo / /gzhon nu ma'i dga' ba'i bde ba bzhin du gzhan gyis rig par bya ba ma yin pa'i phyir so so rang rig go/ /de skad du/ gzhon nu ma yi dga' ba ni/ /med par bde ba smra mi nus/ /lang tsho'i dga' ba rnyed
<p>60b</p>
<p>60b.1</p>pa na/ /bde ba chen po rang las rig /de bzhin ting nge 'dzin bral ba'i/ /bde ba bde bar mi nus te/ /ting 'dzin mi 'gyur pa thob pa'i/ /rnal 'byor bas ni rang las rig /ces gsungs so/ /rnam par rtog pa'i rlung chad pa'i phyir mi g.yo ba'o/ /rdo rje sems dpa'i gzugs kyi phyir mchog gi dang
<p>60b.2</p>po'o/ /lhan cig skyes pa'i dbus su gnas pa'i sku gsung thugs kyi phyir sku gsum 'chang ngo / /bdag nyid kyi bde ba rtogs pa'i phyir sangs rgyas so/ /sad pa dang / rmi lam dang / gnyid log pa dang / bzhi pa dang / bzhi pa 'das pa nyid kyis sku lnga'i bdag nyid can no/ /khyab bdag ni bde ba'i
<p>60b.3</p>ngo bos byis pa la sogs pa'i gnas skabs la khyab pa'i phyir ro/ /rigs lnga'i bdag nyid kyi me long lta bu'i ye shes la sogs pa'i bdag nyid kyi phyir ye shes lnga'i bdag go/ /de ltar yang / bo la kak+ko la sbyor bas/ /reg pas sra ba'i bag chags te/ /sra ba gti mug chos kyi phyir/ /gti
<p>60b.4</p>mug rnam par snang mdzad 'dod/ /gang phyir byang sems gsher ba las/ /gsher ba chu yi khams su 'dod/ /chu ni mi bskyod rang bzhin phyir/ /zhe sdang gtso bo mi bskyod pa'o/ /gnyis kyis bsrub pa'i sbyor ba las/ /rtag tu drod ni skye bar 'gyur/ /'dod chags me las byung ba nyid/ / 
<p>60b.5</p>'dod chags dpag med rdo rjer 'gyur/ /kak+ko lar ni gang zhig sems/ /de ni rlung gi rang bzhin can/ /don yod rlung las byung ba nyid/ /phrag dog don yod grub par 'gyur/ /bde ba'i 'dod chags khrag tu 'gyur/ /khrag ni nam mkha'i mtshan nyid de/ /nam mkha'i ser sna rdo rjer 'gyur/ / 
<p>60b.6</p>ser sna nam mkha' las byung nyid/ /ces gsungs so/ /yang na pha ma'i sbyor ba yis/ /pha'i byang chub kyi sems sa bon zla ba dri ma med pa'i gzugs kyi phyir me long lta bu'i ngo bo nyid dang / ma'i rang byung gi me tog nyi ma rin po che 'byung ldan chags pa'i phyir mnyam pa nyid dang / /pad+mar rdo rje zhugs
<p>60b.7</p>pa chags pa chen po'i sa bon gyis 'od dpag med kyi bde ba'i phyir so sor rtog pa dang / bskyod pa rlung gis nyams su myong ba don yod grub pa'i ngo bo nyid kyi phyir bya ba sgrub pa dang / bar do'i rnam shes zhugs pas 'phel ba dang / de nas ma'i mngal nas thon pa gzugs rdzogs pa shin
<p>61a</p>
<p>61a.1</p>tu rnam par dag pa chos kyi dbyings kyi ye shes so/ /sngar bshad pa'i gzugs mngon sum du byas pas sgrib pa med pa'i phung po lnga 'phro ba'i phyir sangs rgyas lnga bdag cod pan no/ /so sor sdud pa dang / bsam gtan dang / srog rtsol dang / 'dzin pa dang / rjes
<p>61a.2</p>su dran pa'i yan lag gsal bar 'gyur pa'i phyir spyan lnga'o/ /ting nge 'dzin gyi yan lag dang ldan pa'i phyir chags pa med pa 'chang ngo / /sems kyi skad cig brgyad khri bzhi stong gis sangs rgyas thams cad bde ba chen po'i ngo bo nyid du skyed pa'i phyir sangs rgyas thams cad skyed pa po lhan cig
<p>61a.3</p>skyes pa'i dga' ba ste/ rdo rje rin po che'i nang du son pa'i bde ba'i sems kyi phung po zhes pa'i don to/ /sngar bshad pa'i rnam pas rang gi sems rab tu sad pas sangs rgyas so/ /de'i sras bdag las skyes pa'i lhan skyes rang nyid yongs su mthong ba nyid kyis mchog tu sdug pa'i gnas su gyur pa'i
<p>61a.4</p>phyir rnam par mi rtog pa rab tu rtogs pa'i nges par 'byung ba zhes bya ba'i don to/ /dga' ba gsum las 'das pa'i phyir dam pa ste lhan skyes zhes bya ba'i don te/ rang gi nyams su myong ba'i phyir mchog go/ /shes rab sna tshogs te de kho na skye ba'i gnas so/ /de las byung bas na shes
<p>61a.5</p>rab srid 'byung ni bde ba chen po'i rnam pa longs spyod rdzogs pa'i sku ni skye gnas nyid de sems can thams cad kyi skye ba'i gnas nyid kyi phyir ro/ /ye shes kyi sku'i phyir chos rnams 'byung ba'o/ /srid pa dga' ba gsum sel ba lhan cig skyes pa'i dga' ba byed pas srid pa sel lo/ / 
<p>61a.6</p>gcig pu gnyis su med pa'i phyir ro/ /sra ba dbyer med pa'i phyir dang / mkhregs pa lhan skyes kyi bde ba nyid kyis brtags pa'i nyon mongs pa thams cad med pa'i phyir ro/ /ye shes kyi sku yin pas dbyer mi phyed pa'i phyir rdo rje'i bdag go/ /shin tu dad pa dang ldan pa'i sems
<p>61a.7</p>bla ma'i man ngag bshad pa tsam gyis sangs rgyas kyi gzugs nyid du skyes pa'i phyir skyes ma thag pa'o/ /de skad du/ de nyid rim pas snying rje la sogs yon tan gyis sbyangs pa/ /dad ldan snying la go 'phang rang nyid kun nas len/ /zhes gsungs so/ /'gro ba'i bdag skye bo thams cad kyi ma dang
<p>61b</p>
<p>61b.1</p>pa'i gnas su gyur pa 'gro ba'i rje bo rdo rje sems dpa'i rang bzhin zhes pa'i don to/ /da ni rang byin gyis brlab pa gsungs te/ de yang / kun rdzob tu stong pa mthong bas so sor sdud pa'i mtshan ma zhes bya ba sprin dang du ba la sogs pa bzhin snang ba'o/ /de yang dang po ste sgron ma bar du mthong bar 'gyur ro/ / 
<p>61b.2</p>rtags bzhi po de yang 'dus pa la sogs par gsungs so/ /'bar ba la sogs pa nas thig le'i bar gyi rtags drug ni 'dir tshigs su bcad pa gnyis kyis gsungs so/ /sngar bshad pa'i sprin med pa'i nam mkha' las rab tu snang ba gang yin pa de nam mkha' las byung ba'o/ /rang byung ni
<p>61b.3</p>sems rnam par rtog pa thams cad dang bral ba nyid kyi phyir ro zhes pa'o/ /de bas na shes rab ye shes me zhes pa ste/ 'bar bar rab tu snang ba'o/ /'od chen rnam par snang bar byed/ /ces pa zla ba'i bar du snang ba'o/ /de nyid ye shes snang ba lam me ba'o/ /'gro ba'i mar me ni nyi ma'i snang ba'o/ / 
<p>61b.4</p>ye shes sgron ni sgra gcan gyi snang ba'o/ /gzi brjid chen po 'od gsal ba ni glog gi rab tu snang ba'o/ /sngags mchog mnga' bdag rig sngags rgyal/ /zhes pa thig le'i snang ba'o/ /de yang kha dog sngon po zla ba'i dkyil 'khor gyi rnam pa'o/ /gsang sngags rgyal po don chen byed/ / 
<p>61b.5</p>ces pa rnal 'byor pas khams gsum gyi dngos po'i rnam pa thams cad snang brnyan sgyu ma dang rmi lam gyi snang ba dang mi mnyam pa mthong bar 'gyur zhes pa'o/ /bshad pa ni nam mkha' sangs rgyas kyi sku ste der byung bas na de ltar bshad de/ /rang bdag nyid du byung ba ni de bzhin no/ /shes
<p>61b.6</p>rab ye shes lhan skyes kyi gtum mo'i ye shes so/ /de nyid kho na me dang 'dra bas me gang yin pa de de bzhin no/ /kun du khyab pa'i phyir chen po'o/ /cher 'bar ba 'di'i yin pas 'od chen no/ /rang bzhin gyis 'od gsal ba'i ye shes rnam par snang ba ste de nyid rnam par snang bar byed pa'o/ /ye shes kho na gang
<p>61b.7</p>gi snang ba yin pa de ye shes snang ba'o/ /snang bar byed cing gsal bar byed pas lam me ba'o/ /mar me ltar 'gro ba'i snang ba byed pa'i phyir 'gro ba'i mar me'o/ /ye shes kho na gang gi sgron ma yin pa de ye shes sgron no/ /gzi brjid chen po'i snang ba gang yin pa de gzi brjid chen po'o/ /de nyid kyi phyir 'od gsal
<p>62a</p>
<p>62a.1</p>lo/ /bde ba chen po'i gtso bo nyid kyi phyir sngags mchog mnga' bdag go/ /rig sngags phyag rgya chen po'i rgyal po nyid kyi phyir rig sngags rgyal lo/ /don dam pa'i gsang sngags rgyal po nyid kyi phyir gsang sngags rgyal po'o/ /bde ba chen po'i ngo bo nyid du 'jig rten gsum 'phro ba'i phyir don
<p>62a.2</p>chen byed do/ /chen po yang yin zhing gtsug tor yang 'di yin pas gtsug tor chen po de bzhin gshegs pa thams cad kyi thig le'o/ /nam mkha' gtsug tor gyi rnam par phung por gyur te gnas pa'i phyir ro/ /gtsug tor nas byung ba ye shes kyi thig le ste/ gtsug tor chen po rmad byung gtsug
<p>62a.3</p>go/ /o T+Ta'i lam nas gzi brjid phung po'i tshul gyis bcom ldan 'das de bzhin gshegs pa thams cad kyi ye shes sems dpa' gang yin pa 'di de bzhin gshegs pa thams cad kyi gtsug tor las 'thon nas spyi bor rdo rje'i rnam par gnas pa'o/ /de ltar yang / gang gi yid byung rang gi
<p>62a.4</p>rdo rjer drangs nas rang nyid dpral bar blangs/ /shAkya thub pas shes rab ye shes stobs kyis rdo rje gtsug tor chen por son/ /dmigs dang bcas par son te stong pa nyid dang snying rje dmigs pa med bya ba/ /nges par lha mi lha min la sogs bla ma 'gro ba'i ston pa gcig phyag 'tshal/ /zhes gsungs
<p>62a.5</p>so/ /nam mkha' stong pa nyid kyi bdag po bde ba'i bdag po zhes pa'i don to/ /de skad du/ snang ba med pa'i sems kyis ni/ /gnas pa nam mkha'i mtshan nyid do/ /nam mkha' bsgom pa 'di nyid ni/ /stong pa nyid ni bsgom par 'dod/ /ces gsungs so/ /sna tshogs rnam pa sna
<p>62a.6</p>tshogs pa rang byin gyis brlab pa'i ting nge 'dzin gyis skad cig gcig la mngon par rdzogs par byang chub par ston pa'i ngang tshul gang gi yin pa de nam mkha'i bdag po sna tshogs ston to/ /rtag pa la sogs pa sangs rgyas kun gyi bdag gi ngo bo rang gi rig par bya ba lhan cig skyes pa'i ye shes te des
<p>62a.7</p>na mchog dam pa de bzhin gshegs pa thams cad kyi ye shes kyi sku zhes pa'i don to/ /'gro kun dga' ba lhan cig skyes pa'i tshul du mig dang ldan te lta bar byed cing nyams su myong bar byed pas na 'gro kun dga' ba'i mig dang ldan no/ /brtan pa dang g.yo ba'i dngos po rnams bde ba sna tshogs kyi
<p>62b</p>
<p>62b.1</p>gzugs su mthong bas sna tshogs gzugs can no/ /skal ba dang ldan pa ji lta ba bzhin du sngags dang phyag rgya dang mngon par rtogs par dkyil 'khor dbyung ba la sogs thams cad byed pas skyes pa po'o/ /lhan skyes kyi bdag nyid du mchod bya yin pa'i phyir mchod cing ngo / /rtag tu phyi dang nang gi bdag nyid can gyi
<p>62b.2</p>phyag rgya bsnyen pa'i zil gyis mnan par bya ba min pas rjed pa'o/ /mchog tu mi 'gyur pa'i ye shes kyi phyir drang srong che'o/ /lus dang ngag dang sems kyi dbye bas rigs gsum ste/ bde ba chen po'i nang du thim pa nyid du 'chang ba de ni de bzhin no/ /'jig rten las 'das pa'i ye shes 'dzin
<p>62b.3</p>pa'i phyir gsang sngags 'chang ngo / /dam tshig chen po gsang sngags ni bde ba dam pa'i mngon par rdzogs pa'i byang chub pa'i ting nge 'dzin te de 'dzin pa ni de bzhin no/ /dkon mchog ni chos dang longs spyod rdzogs pa dang sprul pa zhes bya ba lhan cig skyes pa'i gzugs gcig pu'o/ /de 'dzin pa'i
<p>62b.4</p>phyir de bzhin no/ /de nyid kyi phyir gtso bo ste thog ma dang tha ma med pa'i phyir ro/ /theg pa mchog gsum ston pa po/ /dga' ba bzhi pa gsal bar byed pa po'o/ /de skad du/ nam mkha' rdo rje'i dbyings dbus gnas/ /rdo rje dkyil 'khor bsgom pa ste/ /lus ngag sems kyi nga rgyal ni/ /bsams
<p>62b.5</p>nas de ni bskal par gnas/ /zhes gsungs so/ /don yod bcing du med pa zhags pa dang 'dra ba ste/ sbyor ba yan lag drug gi mtshan nyid gang gi yin pa de don yod zhags pa ste byang sems rdo rje gdul bya sems can rnams la gzugs mthong bas de bzhin nyid rab tu snang ba'i phyir ro/ /rdo rje
<p>62b.6</p>lta bu 'jig rten gsum gyi ting nge 'dzin gyi rlung 'gog pa'i phyir rnam par rgyal lo/ /'dzin pa chen po byang chub kyi sems rnam par mi rtog pa'i sbyor bas mi gtong ba gang gi yin pa de de bzhin no/ /rdo rje zhags pa dang 'dra bas zhags pa gang yin pa de de bzhin te/ srog bcings pas sems
<p>62b.7</p>kyi rdo rje yang bcings pa'i phyir ro/ /rdo rje lcags kyu bzhin du bde ba'i ting nge 'dzin thams cad 'gugs pa'i phyir rdo rje lcags kyu'o/ /zhags pa'i sgra yis lte ba'i 'og tu 'khyil pa'i rnam par snang ba'i klu'i rnam pa nor rgyas kyi bu zhes bya ba rtsa'i bye brag go/ /des a wa d+hU tI'i lam nas tshangs
<p>63a</p>
<p>63a.1</p>pa'i gnas su son nas byang chub kyi sems bkug pas khams dang skye mched rnams rgyas par byed pa'i phyir zhags pa che'o/ /'di ni snying ga'i rtsa gcig dang bcas pa'i dpral ba dang / spyi bo dang / rna ba g.yas pa dang / rgyab gzhung dang / rna ba g.yon pa dang / mig
<p>63a.2</p>dang / smin mtshams dang / phrag pa gnyis dang / mchan khung dang / nu ma gnyis dang / lte ba dang / sna rtse dang / kha dang / mgrin pa dang / snying ga dang / mdoms dang / gsang ba dang / bshang lam dang / brla dang / byin pa dang / rkang pa'i rgyab dang / sor mo dang / mthe bong
<p>63a.3</p>dang / pus mo g.yas su khyab pa'i lhan skyes kyi dga' ba byang chub kyi sems rab tu mtshon par byed pa nyid kyis sam/ byang chub sems zla ba'i gnas nyi shu rtsa bzhi'i rang bzhin gyi rnam par dag pa rkang pas dman pa'i tshigs su bcad pa nyi shu rtsa lngas shin tu rnam par dag pa chos kyi dbyings kyi ye shes
<p>63a.4</p>kyi bshad pa 'jig rten las 'das pa'i rnam par shes pa mi bskyod pa'i rang bzhin gyi bshad pa'o/ /da ni rdo rje 'jigs byed 'jigs par byed/ /rkang pa dang bcas pa'i tshigs su bcad pa bcus me long lta bu'i ye shes kyi bshad pa gsungs te/ rdo rje a wa d+hU tI'o/ /de'i nang du rlung b+he raM b+ha'i shugs
<p>63a.5</p>gzhom du med pa la bde ba'i bdag nyid kyi gzugs la sogs pa'i phung po nyid kyi bde ba chen po'i rang bzhin gyis gdug pa'i rnam par rtog pa rnams 'jigs pa rang bzhin med par byed pa'o zhes pas/ rdo rje 'jigs byed 'jigs par byed/ /khro bo dga' bral gyi mjug thogs su mdzes pas na khro bo'i
<p>63a.6</p>rgyal po bde ba chen po'i rang bzhin 'jam dpal gyi sku'o/ /gdong drug ni so sor sdud pa la sogs pa thabs su gyur pa drug po gang yin pa de de bzhin no/ /sdug bsngal thams cad gcod byed nyid kyis 'jigs so/ /phung po dang khams dang skye mched kyi dbang po rnams mtha' dang bral ba'i
<p>63a.7</p>phyir nam mkha' ltar dang ba nyid kyis mngon par shes pa drug gi rang bzhin mig drug gang gi yin pa de mig drug go/ /yul drug po bde ba chen po nyid du longs spyod pas lag drug go/ /chags pa chen po'i bdag nyid can gyi ye shes su phung po la sogs pa bsgyur bar nus pa'i phyir stobs dang ldan
<p>63b</p>
<p>63b.1</p>no/ /bde ba rtogs pas na keng rus so/ /mche ba gtum mo ste de bla ma'i gdams ngag gis 'bar ba dag rtse mor gyur pa'i phyir gtsigs pa po'o/ /ha la ha la nam mkha'i ye shes nyid kyis rdo rje'i mtha' srog bsdam pa'o/ /des rtsa mtha' dag tu son pa'i bde ba nyid kyis gdong ba bde ba'i ye shes brgya pa
<p>63b.2</p>mtha' yas pa gang gi yin pa de ha la ha la gdong brgya pa'o/ /gshin rje bdag gzhan du mngon par zhen pa gnyis so/ /de'i gshed po zung 'jug dang ldan pa zhes bya ba'i don to/ /bgegs ni bdud de/ rang gi sems rab tu 'joms te bdud ni rang gi sems te bdud gzhan med ces so/ /de
<p>63b.3</p>bcom pas mdzes pa ni bgegs kyi rgyal lo/ /rdo rje yang dag pa'i ye shes kyi shugs chen rab tu 'phro ba de'i tshul gyi phyir de bzhin no/ /thig le dang nA da gcig tu byed pas rnam par rtog pa mtha' dag gdul ba'i phyir 'jigs byed pa'o/ /de ma thag tu bshad pa'i rim pas stong pa nyid dang / 
<p>63b.4</p>snying rje dag dbyer med pa'i phyir gzhom du med pa chos kyi dbyings kyi ngo bo nyid kyis grags pa sgra chen po rdo rje dbyer mi phyed pa 'di'i 'am des na dbyer med pa de de bzhin no/ /lhan skyes kyi lus kyi phyir rdo rje'i snying ngo / /sgyu 'phrul yid rnam par bsgyur ba rdo rje dbyer mi phyed pa'i phyir te gang gi yin pa de de
<p>63b.5</p>bzhin no/ /chos kyi dbyings kyi ngo bo nyid kyis dngos po mtha' dag la 'khyud par byed pa'i phyir gsus po che'o/ /rdo rje de bzhin gshegs pa thams cad kyi sku gsung thugs ye shes rdo rje rnams kyi skye gnas bskyed pa'i gnas te lhan cig skyes pa'i dga' ba las skyes pa'i phyir de bzhin no/ /rdo rje'i bdag
<p>63b.6</p>nyid o Di ya na dang dzA lan+d+ha ra'i ming can gyi rdo rje'i bu ga gnyis kyi nang du bde ba chen po'i rang bzhin gyi bdag po nyid ni de bzhin no/ /phul du byung ba'i bde ba myong ba'i ngo bo'i phyir rdo rje snying po dbyer med pa'i snying po'o/ /sgrib pa dang bral ba nyid kyis rnam pa thams cad kyi mchog dang ldan pa'i stong pa nyid kyi
<p>63b.7</p>ngo bo nyid kyi phyir mkha' 'dra ba'o/ /srog g.yo ba med par gyur pa'i phyir mi g.yo ba'o/ /thams cad ro mnyam par gyur pa'i phyir ral pa gcig ma bzhin du bsgyings pa ste brjid pa gang yin pa de de bzhin no/ /mchog gi phyag rgya'i sbyor ba bde ba chen po'i gzugs nyid du pags pa'i bar du son
<p>64a</p>
<p>64a.1</p>pa'i khu ba dkar po glang chen ko ba de rlon pa lhan skyes nyid kyi phyir ro/ /de'i bdag nyid du gyon pa ni de bzhin no/ /sgra khyad par du gyur pa'i ngo bo nyid kyi phyir drag po'i las 'das pas drag chen no/ /bde ba chen po rgyas pa'i sgra ha ha zhes byed pa'i phyir ha ha zhes sgrogs pa'o/ /snga ma
<p>64a.2</p>'di bzhin du bde ba'i sgra'i ngo bo nyid kyi phyir hi hi zhes sgrogs pa'o/ /bde ba chen po rdo rje'i bu gar gzhan zil gyis gnon pa'i phyir 'jigs par byed do/ /mchog gi btsun mo las 'khyud pa'i rdo rje rtsa'i bde ba nyid kyi phyir gad mo chen mo'o/ /phyag rgya chen po'i sbyor bas shin tu dpangs mtho ba'i ha'i
<p>64a.3</p>rnam pa gad rgyangs can gyi gad mo'i tshul gyi phyir gad rgyangs can no/ /rang gi rig par bya ba nyid kyis rdo rje gad mo ye shes kyi gad mo'o/ /'jig rten gsum po bde ba chen po'i sgra ni cher sgrogs pa'o/ /byang chub kyi sems dbyer med pa'i ngo bo nyid kyi phyir rdo rje sems dpa'o/ /byang chub kyi sems kyi chus bkang
<p>64a.4</p>nas rgyun mi 'chad par 'bab pa'i ye shes kyi thig le'i ngo bo nyid kyi phyir sems dpa' che'o/ /rdo rje'i nang du bde ba chen po nyid du mdzes pas na rdo rje rgyal po'o/ /de nyid kyi phyir bde ba che ste rab tu mi gnas pa'i bde ba mya ngan las 'das par bgrod pa'i phyir shugs can gyi phyir rdo rje'i shugs so/ / 
<p>64a.5</p>yod pa dang med pa'i phyogs med pas mi 'pho ba'i bdud rtsi'i dga' ba rnyed pas dga' che'o/ /rdo rje hUM mdzad byang chub kyi sems rgyal po'i hUM gi rnam pa bzhi'i ngo bo dga' ba bzhi dang bsam gtan bzhi yi ngo bos o Di ya na dang / dzA lan d+ha ra dang / pul+lir ma la ya dang / ma rur rgyu ba'i phyir rdo rje hUM mdzad
<p>64a.6</p>hUM zhes sgrogs so/ /a wa d+hU tI rdo rje'i mdas sna bug gnyis su 'gog pa'i phyir rdo rje a wa d+hU tI'o/ /de kho na mtshon pa mda' de 'dzin pa'i phyir mtshon du rdo rje'i mda' thogs pa'o/ /bde ba chen po'i gzhi nyid kyis rdo rje gnyis su med pa'i ye shes kho na ral gri ste nyon mongs pa thams cad gcod pa'i
<p>64a.7</p>phyir ro/ /de gang gi yin pa de de bzhin no/ /de nyid kyi phyir bag chags mthug po gcod pa'i phyir gcod do/ /srog la sogs pa'i rlung kha dog lnga ni rdo rje kun no/ /de skad du/ ye shes lnga'i bdag nyid rlung / /'byung ba lnga yi rang bzhin can/ /pad+ma'i sna rtser byung nas ni/ /gong bu'i ngo bor brtag
<p>64b</p>
<p>64b.1</p>par bya/ /kha dog lnga pa'i rin po che/ /srog dang rtsol ba zhes byar gnas/ /rang sngags snying gar bsams nas ni/ /sems ni thig ler son par dgod/ /sna rtser yungs 'bru zhes bya ba/ /srog dang rtsol ba'i brtag pa rnams/ /srog dang rtsol bar gnas pa'i 'od/ /'od lnga sangs rgyas kyis
<p>64b.2</p>gsungs pa/ /kha dog lnga yi bdag nyid dbugs/ /srog dang rtsol bar brtags pa ni/ /sna yi rtse mor 'bad pa yis/ /rnal 'byor rig pas rtag tu bsgom/ /zhes gsungs so/ /de yang mi bskyod pa la sogs pa de bzhin gshegs pa lnga'i rang bzhin dang / spyan ma la sogs pa lnga'i
<p>64b.3</p>rang bzhin g.yas g.yon gyi sna bug gnyis su rgyu ba 'chang ba ste mi g.yo bar byed pas rdo rje kun 'chang ngo / /du ba dang smig rgyu'i rab tu snang ba nyid kyis dbyer med pa'i rdo rje 'dzin pa nyid kyi phyir rdo rje can no/ /gnyis gnyis kyi sbyor bas gnyis su med pa'i ye shes kyi phyir rdo rje gcig pu'o/ /las
<p>64b.4</p>kyi phyag rgya'i sta zur gyi bar du rnam par rtog pa'i bde ba dga' ba'i g.yul sel bas g.yul sel ba'o/ /ye shes kyi gtum mo 'bar ba'i me long gi pra dbab pa dang mi mnyam pa'i rdo rje 'bab pa nyid kyis mig sha'i mig la sogs pa mi zad pa brtsegs pas bde ba chen po mthong ba gang gi
<p>64b.5</p>yin pa de bzhin no/ /rdo rje 'bar ba bzhin du dbyer med pa nyid kyi spyi bor skye bas na sgra yang rdo rje 'bar ba ste bde ba chen po nyid kyi gtsug tor non pa'i phyir ro/ /gyen du rgyu dang thur sel 'gog pas 'dar ba dang 'phags pa la sogs pa 'bebs pa byin gyis brlabs so/ /de dang ldan pas rdo rje
<p>64b.6</p>'bebs pa ste/ khams gsum la phyag rgya chen po'i dbang bskur ster ba po zhes pa'i don to/ /bde ba chen po nyid kyis dngos po thams cad kyi rang bzhin gyi phyir 'bebs pa che'o/ /lta ba thams cad dang bral ba nyid kyis rtogs bya phul du byung ba'i bde ba mtha' yas pa nyams su myong ba'i
<p>64b.7</p>ye shes kyi phyir mig brgya pa ste/ sha la sogs pa'i mig gi sna tshogs mthong ba gzhom du med pa mthong ba'i phyir rdo rje'i mig go/ /ba spu bye ba phrag phyed dang bzhi'i nang du khu ba 'bab pa'i rtsa rnams kyi myu gu rang bzhin gyis snang ba'o/ /de nyid lus te lhun gyis grub pa'i ye shes gang gi yin
<p>65a</p>
<p>65a.1</p>pa de lus ni rdo rje'i ba spu can/ rdo rje dbyer med pa'i ye shes de nyid spu ste bar med par 'phags pa'i phyir ro/ /gcig pu gnyis su med pa lus gzugs gang yin pa de de bzhin no/ /lhan cig skyes pa nam mkha'i lus/ /zhes pa'i don to/ /rdo rje'i rtse mo lta bur dmar pa dang dkar
<p>65a.2</p>ba'i yon tan dang ldan pa'i phyir sen mo lhan cig skyes pa'i dga' pa'i thig le ste des bskyed pas na sen mo skyes pa rdo rje'i rtse ste ye shes kyi sku zhes pa'i don to/ /rdo rje'i snying po rnam par 'gyur pa med pa'o/ /'phyang bzhin pa nyid kyis pags pa ste reg bya bde ba'i bdag nyid can rdo rje'i lce'i rtsal lo/ / 
<p>65a.3</p>mkhregs pa rgyun mi 'chad pa'i bde ba nyid gang yin pa de de bzhin no/ /gnas dang nye ba'i gnas la sogs pa lus kyi gnas su thim pa dang longs spyod pa la sogs pa'i rim pas lhan skyes skyed pa ni rdo rje'i phreng ba ste/ lhan skyes kyi thig le'i phreng ba 'dzin pas na rdo rje'i phreng thogs so/ /dpal
<p>65a.4</p>dang ldan pa gnyis su med pa'i ye shes can no/ /lus thams cad khyab pa'i mchog tu mi 'gyur pa'i bde ba khu ba nyid kyis rdo rje'i rgyan gyis brgyan pa ste'o/ /btsun mo mchog la 'khyud pa las byung ba'i bde ba'i sgra ha ha'i gad rgyangs rab tu rgyas pa gang gi yin pa de de bzhin no/ /sgrogs
<p>65a.5</p>pa las phyir 'thon pas nges par sgrogs pa ste/ nang gi bde ba rang byung gi bde ba'i sgra zhes pa'i don to/ /de ltar yang / nam mkha'i gang+gA'i 'gram du nyi ma zla ba dag gi dbus gnas pa/ /bla ma'i bka' yi cha las rlung gnyis kun nas kha sbyor cho ga yis/ /ji lta'i gnas su sems
<p>65a.6</p>kyi nyams myong bde ba myang ba dga' nyams can/ /gang zhig nang du lta ba bde ba'i nA da ci zhig de ni rgyal/ /nyi zla'i 'od kyi khro bor byas pa'i thun mtshams chen po'i rjes 'brel dpal/ gang gis bla med dus su rol pa'i 'gro ba de yi bdag nyid skyed/ gang yang snang ba 'dod ma ro mnyam rtsen pa'i
<p>65a.7</p>bde ba gcig pu'i sgra/ /ye shes bdag nyid lus zad rgyal ba'i longs spyod rdzogs pa'i sku de rgyal/ /gsal byed de dang sgra de dang ni dbyangs ni bcu drug de dag kyang / /gang las rnam par spro zhing lhung ba dag dang kun nas thim bzhin pa'ang / /sa 'og mthil nas 'then zhing lhang lhang longs spyod
<p>65b</p>
<p>65b.1</p>rdzogs pa'i sa'i dbang phyug /tshangs pa'i ka ba rnam bsgyings rdo rje nam mkha'i rnga chen rnam par rgyal/ /zhes gsungs so/ /'khor lo drug tu mi 'gyur pa'i bde ba rig pa'i phyir yi ge drug pa'o/ /lus la sogs pa'i nam mkha' thams cad khyab pa'i bde ba chen po'i sgra nyid kyi phyir rdo rje'i
<p>65b.2</p>sgra'o/ /'khor lo thams cad du byon pa'i thig le dang srog 'dres pas ye shes dang rnam par shes pa gcig tu 'dres par gyur pa'i nA da nyid kyi phyir 'jam dbyangs so/ /rdo rje dang pad+ma'i lte ba'i nam mkhar son pa'i bde ba'i sgra'i ngo bo nyid kyi phyir sgra che ba'o/ /'jig rten gsum ni snang ba la
<p>65b.3</p>sogs pa rab tu snang ba gsum ste/ stong pa dang shin tu stong pa gcig pu byed pa 'gog pa'i snyoms 'jug gis gcig pa gnyis su med pa de kho na sgra ste thams cad stong pa 'od gsal gang yin pa de de bzhin no/ /de nyid kyi phyir che ba'o/ /mig la sogs pa rang bzhin med pa nyid nam mkha'i khams
<p>65b.4</p>so/ /de nyid mthas klas te mthar phyin pa gang yin pa de sgra sgrogs pa bde ba'i sgra gang yin pa de de bzhin no/ /chos thams cad rang bzhin med pa nyid sgra dang ldan pa rnams kyi mchog go/ /nor bu'i lte ba dang gtsug tor du gnas pa'i bcom ldan 'das bde ba'i thig le'o/ /'di ni snying gar
<p>65b.5</p>gnas pa'i srog 'bab pa'i rtsa bdun dang / bshang ba dang / gci ba dang / khu ba dang khrag 'bab pa'i rtsa bzhi sgrib pa dang bral ba nyid ston par byed pa'i tshigs su bcad pa bcu tham pa rkang pa dang bcas pas gzugs kyi phung po rnam par dag pa rnam par snang mdzad kyi sgo nas 'jig rten las 'das pa me
<p>65b.6</p>long lta bu'i ye shes kyi bshad pa'o// //yang dag bdag med ces pa la sogs pa nas/ ye shes me lce 'od 'bar gsal/ /zhes pa'i bar gyi tshigs su bcad pa bzhi bcu rtsa gnyis rnam par dag pa'i 'du shes kyi phung po 'od dpag med kyi sgo nas so sor rtog pa'i ye shes kyi bstod pa
<p>65b.7</p>gsungs so/ /de bzhin nyid g.yon dang g.yas kyi rgyu ba chad nas a wa d+hU tIr rgyu ba'o/ /de yang / rtsa rnams kyang ni rang bzhin gyi/ /lha rnams de nyid du min nyid/ /de rnams 'di dag mchog tu dag /rang bzhin rang bzhin med pa nyid/ /shes rab thabs dag gcig pa gang / /rnam
<p>66a</p>
<p>66a.1</p>kun gcig tu bsdom pa'o/ /de ni a wa d+hU tI rnam bcom bdag /dbu ma khong du chud par 'dod/ /thog ma dbus mtha' kun rtog gi / 'brel pa mngon par mi sems pas/ /dag pa shel dang mtshungs pa ni/ /rab byed a wa d+hU tI ste/ /zhes gsungs so/ /de kho na 'byung ba
<p>66a.2</p>sa la sogs pa rnams kyi bdag med pa ste bdag dang bdag gi ba mi dmigs pa'o/ /de kho na yang dag mtha' ste/ yang dag pa ji lta ba'i mtha' gang yin pa de de bzhin te/ de bde ba'i rang bzhin gyi mtha' zhes pa'i don to/ /mi 'pho ba'i snying rje'i ros gang ba'i phyir yi ge med de mi 'gyur pa'o/ / 
<p>66a.3</p>ngag sems 'gog pas rang gi rig par bya ba'i bde ba thob pa stong pa nyid de de ston pa'i phyir stong nyid smra ba'o/ /bdud kyi dgra thams cad sel bar brtson pa'i phyir khyu mchog go/ /yang na tshig gcig go/ /zab cing rgya che ba stong ba nyid dang snying rje dbyer med pa'i bde ba'i sgra sgrogs pas rgyas pa
<p>66a.4</p>gang gi yin pa de de bzhin no/ /de ltar yang dri ma med pa'i 'od las/ stong pa nyid kyi dngos po stong pa nyid do/ /'das pa dang ma 'ongs pa'i shes bya stong pa'o/ /des mthong ba'i dngos po stong pa nyid zab cing rgya che ba 'das pa dang ma 'ongs pa med pa'i phyir zab mo'o/ /'das pa dang ma 'ongs
<p>66a.5</p>pa mthong ba'i phyir rgya che ba'o zhes gsungs so/ /chos 'byung las byung ba'i phyir dang / sgra brnyan lta bu'i chos ston pa'i phyir chos dang / dung ltar dri ma med pa'i phyir dung ste bde ba chen po thig le'i bdag nyid yid kyi rgyal po'o/ /pad+ma'i bar du mi yi snang can la/ /rdo rje las byung 'o ma'i rgya mtsho'i
<p>66a.6</p>gzugs/ /yid bzhin nor bu 'gro kun rang bzhin can/ /he ru ka dpal rgya mtsho chen por rig /ces gsungs so/ /sangs rgyas nyid ster ba po rang bzhin med pa'i bde ba'i sgra'i ngo bo nyid kyi phyir sgra chen ldan no/ /mtha' dag bde ba'i rang bzhin dag gi rdo rje'i ting nge 'dzin rnam par spros pa chos
<p>66a.7</p>thams cad ston pa po chos kyi snang ba'i ngo bo nyid kyi phyir chos kyi gaN+DI'o/ /dpe med pa'i bde ba'i shes rab chos sgrogs pa'i sgra bo che'o/ /dga' bral 'khor ba'i phyir mi gnas pa'o/ /nor bu'i rtse mo nas lhung ba'i phyir mya ngan las 'das pa'o/ /de med pa'i phyir gnas pa dang mya ngan las 'das pa
<p>66b</p>
<p>66b.1</p>yang med pa gang gi yin pa de de bzhin no/ /bla na med pa'i dga' ba'i chos kyi mdzod bde zhing dge ba ston pa'i phyir phyogs bcu chos kyi rnga bo che/ nam mkha'i mtha' nyid kyis sems dang sems las byung ba dang ma rig pa'i snang ba thams cad 'gags pa'i phyir rang bzhin lhag ma med pa'i rang
<p>66b.2</p>bzhin gang gi yin pa de gzugs med do/ /chos kyi sku dang gzugs kyi sku gcig tu gyur pas rnyog pa med pa'i gzugs kyi phyir gzugs bzang ngo / /snying bde bar byed pa nyi ma'i dkyil 'khor gyi gzhi nyid kyis bdud thams cad rab tu dkrugs pa'i phyir dam pa ste'o/ /rtsa stong phrag
<p>66b.3</p>bdun cu rtsa gnyis su rang bzhin gyi gzugs kyis bde ba chos kyi dbyings 'bab pa'i gzugs kyi phyir sna tshogs gzugs can no/ /skad cig gcig la mngon par rdzogs par byang chub pa'i ngo bo nyid kyi phyir yid las skyes pa'o/ /chags pa dang bral ba nyid kyis sa dang / chu dang / me
<p>66b.4</p>dang / rlung dang / nam mkha' dang / mig dang / rna ba dang / sna dang / lce dang / lus dang / ngag dang / yid so sor rang gis rig pa nyid du snang ba'i phyir gzugs rnams thams cad snang ba'i dpal lo/ /sna tshogs gzugs mthong bas ri mo nag po mtha' yas shing mu med pa ye shes
<p>66b.5</p>kyi sku dang dbyer med pa'i longs spyod rdzogs pa'i sku snang ba'i phyir gzugs brnyan ma lus 'chang ba po'o/ /de ltar yang / gang zhig gser dngul nor bu dung rdo byi ru dang / /baiDUr+ya zangs nya phyis sogs la gnas pa yang / /des ni nam mkha'i khongs su 'khor ba'i lus can na/ / 
<p>66b.6</p>zla ba re re yang ni snang ba ji bzhin du/ /'di ltar mgon po sems kyi rdo rje de nges par/ /srog chags tshogs la rnam pa sna tshogs su gnas te/ /de yang zag med bdag nyid sna tshogs gzugs can te/ /sgyu ma'i bdag nyid 'jig rten mtha' dag la khyab pa/ /zhes gsungs so/ / 
<p>66b.7</p>rnam par rtog pa thams cad sdud par byed pa'i phyir tshugs pa med cing ngo / /gnyis su med pa'i bsod nams dang ye shes kyi tshogs mthar phyin pa'i ngo bo nyid kyi phyir che bar grags pa'o/ /khams gsum po chos dang longs spyod dang sprul pa zhes bya'o/ /der dbang phyug chen po ye shes kyi sku'o/ / 
<p>67a</p>
<p>67a.1</p>rnam par rtog pa dang bral ba'i phyir 'phags pa'o/ /bgrod par bya bas lam ste 'khor lo drug gi lte ba'o/ /shin tu mtho ba shin tu ring ba'o/ /der bde ba chen po nyid du gnas pas na 'phags lam shin tu mtho la gnas so/ /chos kyi bde ba gnyis su med pa nyid kyis
<p>67a.2</p>nam mkha'i khams gzhal du med pa'i sangs rgyas kyi sku dpag tu med pa snang ba'i phyir dar ba chen po'o/ /nor bu'i lte bar nyon mongs pa mtha' dag las rgyal ba'i phyir dang chos de kho na nyid rin po che'i tog brjod du med pa'i ngo bo nyid kyi phyir chos kyi tog go/ /'jig rten gsum sku gsum
<p>67a.3</p>ste/ de kho na gzhon nu ste chos kyi dbyings kyi ngo bos rnam par 'gyur pa med pa'i phyir ro/ /lus 'di thams cad skyed pa'i rgyu'o/ /de gcig ste gnyis su med pa'i bde ba chen po'i sku gang yin pa de 'jig rten gsum na gzhon lus gcig ste/ phyag rgya mchog las byung ba'i bde ba'i ngo bo zhes
<p>67a.4</p>pa'i don to/ /sngar bshad pa'i phyag rgya mchog tu son pa'i phyir dang / dngos grub thams cad kyi thu bo yin pa'i phyir gnas brtan zhes brjod do/ /ting nge 'dzin gyi rgyal po'i rim pas ye shes rgan pa'i bdag nyid kyi phyir rgan po'o/ /ye shes khong du chud pas bzhi pa 'das pa'i 'od gsal gyi
<p>67a.5</p>bdag nyid ye shes kyi gzugs nyid du srog chags thams cad skyes pa'i phyir skye dgu srog chags thams cad kyi bdag po ni skye dgu'i bdag go/ /dkar po'i tshes gcig la sogs pa bco lnga'i cha las 'das pa'i cha bcu drug dang / nag po'i tshes gcig la sogs pa bco lnga'i cha las 'das
<p>67a.6</p>pa'i cha bcu drug pa gnyis mtshan nyid gcig pa'i ngo bo nyid kyi phyir sum cu rtsa gnyis mtshon par bya bas na mtshan te/ de 'dzin pa ni sum cu rtsa gnyis mtshan 'chang ba'o/ /yang na kun rdzob dang don dam pa'i rim pas dga' ba bcu drug po gnyis 'dzin pa'i phyir de bzhin no/ /chos thams cad ro gcig
<p>67a.7</p>pa nyid kyi sems can thams cad kyis mngon par 'dod par bya ba nyid kyi phyir sdu gu'o/ /rang byin gyis brlab pa gsal bar gyur pas blta bas chog mi shes pa'i ngo bo nyid kyi phyir 'jig rten gsum sku gsum gcig pa nyid kyis mdzes pa'o/ /de ltar yang / ston pa sum cu rtsa gnyis mtshan/ /khyab bdag
<p>67b</p>
<p>67b.1</p>dpe byad brgyad cu ldan/ /btsun mo'i b+ha ga bde can du/ /khu ba zhes byar rnam par gnas/ /de phyir shin tu mchod 'os de/ /sems can kun la rjes brtse bas/ /sum cu rtsa gnyis mtshan 'dzin pa'i/ /sprul pa yi ni sku dag mdzad/ /de med na ni bde mi 'gyur/ /bde ba spangs nas de ma yin/ /khu ba'i
<p>67b.2</p>rnam pa bcom ldan 'das/ /de yi bde ba 'dod mar brjod/ /de ni rang sangs rgyas rnams dang / /nyan thos rnams kyi spyod yul min/ /sangs rgyas sras rnams spyod yul te/ /rdor pad las byung go 'phang ngo / /slar yang / 'gro ba 'di kun sangs rgyas lnga bdag nyid/ /mchog gi zlos gar
<p>67b.3</p>rnam par bkra ba ltos/ /mchog tu bde ba chen po zhes bya gcig /gcig 'di du ma'i ro yis gar byed do/ /zhes gsungs so/ /'jig rten mig la sogs pa rnams kyi shes pa sgrib pa dang bral ba'i snang ba'o/ /de'i legs par 'dod yon lnga la nye bar spyod pas 'khor ba'i skyon gyis ma gos pa'o/ / 
<p>67b.4</p>de'i slob dpon nye bar 'doms pas 'jig rten shes legs slob dpon te/ skal ba ji lta ba bzhin du dbang bzhi pa'i bar ster bas 'jig rten slob dpon no/ /gzugs sna tshogs pa spros pas 'gro ba'i don byed pa'i phyir ngal ba med pas 'jigs pa med pa ste mi 'jigs pa'o/ /dbyer med pa'i
<p>67b.5</p>bde ba'i ye shes shes pa'i don to/ /gnyis su med pa'i sbyor bas legs par gnas pa'i phyir mgon no/ /skyob byed don dam pa'i bden pa dang / bskyab bya kun rdzob kyi bden pa gcig gi ngo bo nyid kyi phyir skyob pa'o/ /rnam pa thams cad stong pa nyid du rab tu gsal ba'i ngo bo nyid kyis 'pho ba'i
<p>67b.6</p>bde ba 'dzin pas gzung ba rnams dri ma med pa'i ye shes kyi gdams ngag gi ched du gnas pa yang 'jig rten gsum du yid gcugs pa 'dod yon lnga la longs spyod kyang skyon zad pa ni 'jig rten gsum yid gcugs so/ /'byung ba lnga po rnams bde ba chen por nges par byed pa'i phyir skyabs so/ / 
<p>67b.7</p>skyob pa bde ba'i bdag nyid kyis ye shes kyi rgyun no/ /de rgyun mi 'chad par ldan pa'i phyir skyob pa'o/ /rtag tu bzhi pa'i skad cig gi ngo bo zhes pa'i don to/ /'jig rten gsum gyi khyab byed lhan skyes kyi dga' ba'i phyir bla na med do/ /nam mkha' ni pad+ma dang rdo rje'i sbyor bas ze 'bru'i nam mkha'i
<p>68a</p>
<p>68a.1</p>phyogs so/ /de yi mtha' rgyas pa'o/ /der yang dag par longs spyod pa gnyis su med pa'i bde ba la longs spyod pa gang yin pa de nam mkha'i mtha' la longs spyod pa'o/ /lus ngag yid spangs pa'i bdag nyid rdo rje 'chang chen po'i ye shes rin po che'i
<p>68a.2</p>'byung gnas yin pa'i phyir thams cad mkhyen pa'i ye shes mtsho'o/ /ma rig pa 'khor ba'i bag chags so/ /de nyid sgo nga'i sbubs te 'gro ba bskyed pa'i rgyu nyid kyi phyir ro/ /de byed bde ba chen po gcig nyid rtogs pa'o/ /srid pa lus dang ngag dang sems kyi rang bzhin yongs su mi shes pa'o/ / 
<p>68a.3</p>de kho na dra ba ste mi mthun pa'i rgyu nyid kyi phyir ro/ /de 'joms par byed pas na srid pa'i dra ba 'joms pa'o/ /nyon mongs pa ma rig pa la sogs pa rten cing 'brel par 'byung ba'o/ /gang gi zhi byed pa sgrib pa med pa nyid du nges pa ni de bzhin no/ /'dod yon lnga yi dbang du gyur pa'i nye bar len pa'i
<p>68a.4</p>phung po lnga po rnams 'khor ba'o/ /de kho na rgya mtsho ste/ 'dod chags la sogs pa 'khrugs pa'i phyir ro/ /de'i pha rol sgrib pa med pa'i phung po la sogs pa so sor snang ba'o/ /der son pas na 'khor ba'i rgya mtsho'i pha rol phyin no/ /ye shes dga' ba bzhi pa'o/ /de kho na la dbang bskur
<p>68a.5</p>bar bya ba phung po dang khams la sogs pa sgrib pa med par bya bas na dbang bskur bzhi pa thig le'o/ /de kho na cod pan can gyi gtsug tor gang yin pa de de bzhin no/ /rdzogs pa'i sangs rgyas thig le de nyid 'di'i rgyan du thogs pa de ni de bzhin no/ /yang na sangs rgyas rnams kyi rgyan du thogs
<p>68a.6</p>pa de de bzhin no/ /'dis ni dbang bzhi pa'i ngo bo bcom ldan 'das kyis gsungs so/ /de skad du/ las kyi phyag rgya'i 'brel ba yang / /ye shes phyag rgya rjes chags par/ /bde ba chen po byang chub sems/ /brtul zhugs brtan pas bsrung bar bya/ /'dis ni bsrungs pa kho na yis/ / 
<p>68a.7</p>tshe 'di la ni sangs rgyas nyid/ /tshul khrims tshogs ni yongs su rdzogs/ /bsod nams ye shes dang ldan pa/ /pha rol phyin pa bcu thob pa/ /dus gsum bzhugs pa'i rdzogs sangs rgyas/ /'dis ni rdzogs sangs rgyas kun gyis/ /chos kyi 'khor lo rab tu bskor/ /rlung rnams
<p>68b</p>
<p>68b.1</p>'dus bzhin pa yis glog gi me'i rtse mos spyi bo'i zla ba bzhu bar bya/ /gang gang thig le zhu ba 'di las mgrin pa snying gar son pa lte ba gsang bar 'gog /thig le bab pa zhu ba gang zhig rdo rje nor bur son pa rgyal mtshan rtse mor 'gog /thig le'i phreng ba mi 'dzag pa yis gal te bde ster
<p>68b.2</p>shes rab ye shes skad cig de/ /sad dang rmi lam rang bzhin slar yang gzhan 'di gnyid log pa dang bzhi pa'i rang bzhin te/ /lus la gnas pa'i dbugs thim yul la rnam par dpyod pa'i sems ni g.yo ba med thim pa/ /ye shes la gnas bud med sbyor las byang sems zhu bas skad cig tsam yang
<p>68b.3</p>'gyur pa yin/ /sprul pa la sogs rim pas nges par rab tu 'gyur pa'i thugs kyi rdo rje dag ni rnam pa bzhi/ /'di ltar sems ni rnam pa bzhi po srid pa gsum son srog chags rnams kyi thig le'i dbus/ /zhi ba'i bde 'bras ster bar khyab byed gyur pa'i rgyur ni rnal 'byor dbang pos bsrung bar bya/ / 
<p>68b.4</p>mchog tu bder son rnal 'byor rnams kyi skye ba'i sa bon lhung na thar pa ga la zhig /de phyir 'di ni sdom brtson rnams kyis 'khor ba'i bde ba skad cig dus kun du ni dor/ /zhes gsungs so/ /'dus par yang / dngos grub kun gyi gter gyur pa/ /byang chub sems ni lhung ba na/ /phung po rnam
<p>68b.5</p>shes brgyal ba la/ /ma smad dngos grub ga la zhig /ces gsungs so/ /dri ma med pa'i 'od las kyang / shes rab 'dus par gang gi dkar po/ /'dzag na de yi bde ba cis 'phel/ /dpyid kyi dus su me tog zum pa/ /lhung na a mra'i 'bras bu gang gis/ /zhes so/ /dpal
<p>68b.6</p>ye shes rdo rje kun las btus pa rnal 'byor gyi rgyud las kyang / /sgyu ma dag ni thams cad las/ /bud med sgyu ma rab tu bsngags/ /ye shes gsum gyi dbye ba 'di/ /gsal ba 'di nyid du mtshon pas/ /zhes so/ /gzhan yang / snang ba mtshan mo'i cha ste rab gsal nyi ma'i
<p>68b.7</p>'od zer nyin mo snang ba mched par 'gyur/ /thun mtshams snang ba thob pa rang bzhin rnams kyi rtag tu sbyar bar bya ste rang nyid kyis/ /mtshan mo ma yin thun mtshams min la nyin mo yang min gang zhig rang bzhin dang bral ba/ /de ni byang chub skad cig 'di ni bla ma mchog gis bshad pa'i
<p>69a</p>
<p>69a.1</p>rnal 'byor bgrod bya yin/ /gang du mtshan mo'i mun pa rnam par nyams shing thun mtshams snang ba mtha' dag kyang ni bral/ /ji srid snang byed mi 'chang skad cig dri bral 'dir ni slob ma dag la yang dag mtha'/ /slob dpon gtso bo phyi rol rdzogs pa'i byang chub lta byed dag
<p>69a.2</p>gis rab rib bcom pas bstan/ /nang gi bde ba mchog gi go 'phang ci zhig sangs rgyas byang chub skad cig gis thob 'gyur/ /zhes so/ /gzhan du yang / rnal 'byor spyod mngon rdzogs byang chub/ /nor bu'i nang du bde sgrub pa/ /dbu ma'i mngon par rdzogs byang chub/ /'pho ba'i mtha' mar
<p>69a.3</p>mtshan nyid bral/ /zhes gsungs so/ /de ltar gnyis ka dbyer med pa gcig tu 'dres pa mchog tu mi 'gyur pa'i bde ba mtshon pa la bzhi pa zhes brjod do/ /de ltar yang / slob dpon gsang ba shes rab dang / bzhi pa 'bras bu'i ngo bo las/ /de dag 'di ni ji ltar zhes/ /khyad
<p>69a.4</p>cher log par rtog par byed/ /mchog dang dga' bral gnyis dbus su/ /gang gis rab shes des mtshon bya'o/ /sgra yi 'thad pa 'bad pa yis/ /gal te byed pa yin zhe na/ /'dir ni de dag gis dbang 'di/ /bzhi par yang ni mi 'thad do/ /gsum pa 'bras bu'i ngo bo'i phyir/ /rang
<p>69a.5</p>bzhin gyis ni rdzogs she na/ /'bras bu dang por rdzogs nas 'dir/ /phyi nas rgyu yis ci zhig bya/ /dbang 'di ji ltar yin pa 'di/ /bsgrub phyir gzhan gyi rgyur ma yin/ /zhe na sngon du de grub pas/ /slar yang de la don gcig yod/ /gal te 'bras bu rdzogs pa dang / /phyi nas dbang bskur rjod byed
<p>69a.6</p>na/ /sangs rgyas rdo rje 'dzin pa dag /dbugs dbyung rab dbye 'di ji ltar/ /sngon du rdo rje 'dzin dbugs dbyung / /slad nas sangs rgyas 'gyur zhe na/ /'di ltar rgyu dang 'bras bu yang / /'chol pa gang gis zlog par byed/ /gal te tshigs su bcad pa'i ngor/ /gnyis kyi dbus su
<p>69a.7</p>yin na ni/ /mtshan gzhi nyid min de nyid du/ /tshigs su bcad pa'i don gzhan phyir/ /slar yang mtshan gzhi'i ngo nyid du/ /tshigs su bcad pa'i don sbyor na/ /tshigs su bcad pa dag gi ngor/ /mtshan gzhi gzhan du 'dren pa med/ /dpal ldan pa dang dgyes rdor dang / /de nyid du 'dir
<p>69b</p>
<p>69b.1</p>dbye ba med/ /sgrub pa'i thabs kyi dbye ba yis/ /de dag dbye bas brjod pa yin/ /der dbang rnam pa gsum gsungs so/ /zhe na de yang 'jig rten pa'o/ /'jig rten las 'das dbang bskur ni/ /gsungs kyang gsal bar ma mdzad do/ /shes rab ye shes dbang bskur gyis/ /de ni
<p>69b.2</p>bzhi par shes par bya/ /zhes pa 'di ni legs shes par/ /'dod na bla ma dam pa bsten/ /de 'dir 'thad pa re 'ga' bas/ /dbus su mtshon byar gang smra yod/ /de lta na yang lung rigs kyis/ /tha ma nyid du the tshom med/ /lhan skyes tha mar gyur pa'i phyir/ /tshigs bcad 'thad pa
<p>69b.3</p>ji ltar bya/ /zhe na skyon 'di mi 'byung ste/ /tshigs su bcad pa shin tu 'thad/ /lhan cig skyes pa dang dga' ba dag gi dbus su mchog dang dga' bral yin pa gang gi tshe dga' ba dang lhan skyes la ltos pa'i dbus su mchog dang dga' bral dag 'gyur pa de'i tshe mchog dang dga' bral zhes
<p>69b.4</p>zhe sa med pa'i drug pa'i sbyor ba'i phyir ram/ de dag zhe sa med pa'o zhes mtshon par bya zhes pa/ bzhi par blta ba brten par byos shig /dpal dgyes pa'i rdo rje'i rgyud kyi le'u brgyad pa las/ dga' bral tha ma de bzhin slar/ /zhes gsungs pa'i phyir/ dga' bral gyi tha na
<p>69b.5</p>lhan cig skyes pa'o zhes gsal bar khong du chud par bya ba nyid do/ /de bzhin du/ dga' ba'i dga' ba mtha' dag nges/ /de ni bde ba thabs kun rig /ces pa shin tu 'thad pa kho na'o/ /dga' ba gsum po 'di dag lhan skyes kyi rgyur gyur pa dga' ba'i rang bzhin no/ /dga' ba
<p>69b.6</p>gsum po de ni bde ba'i rang bzhin thabs rgyur te rim gyis brgyud nas mngon sum du kun rig pa lhan skyes kyi dga' ba'i rang bzhin can no/ /de yang / dga' bral dga' ba chags bral 'gyur/ /lhan skyes dga' ba lhag ma nyid/ /ces gsungs so/ /dga' ba khyad par can ni
<p>69b.7</p>chags bral te snang ba'i ngo bo nyid nyams su myong ba'i bde ba rnam par rtog pa'i ngo bo zhes pa ji srid du'o/ /de bzhin du/ gsum pa 'dod chags nyams pa'i phyir/ /des na bzhi pa bsgom par bya/ /de bzhin mchog dga' srid par gsungs/ /chags bral las ni myang 'das nyid/ / 
<p>70a</p>
<p>70a.1</p>dbu ma dga' ba tsam nyid de/ /lhan skyes 'di rnams kyis spangs pa/ /zhes so/ /mchog dga' kun nas nyon mongs pa can gyi bde ba'i longs spyod kyi mtshan nyid kyi phyir srid pa 'khor ba'o/ /mchog dga' kun du snang ba'i bdag nyid kyi kun nas nyon mongs pa can gyi nyams
<p>70a.2</p>pa'i phyir mya ngan las 'das pa'i ngo bo nyid do/ /dbu ma dga' ba tsam ni dbu ma ste bde ba thun mong ba'i ngo bo nyid kyi phyir ro/ /dga' ba gsum po 'di dag gis spangs pa'i lhan cig skyes pa'i 'bras bu zhes pa'i don to/ /de bzhin du/ /'dod chags ma yin chags bral min/ /dbu ma dmigs
<p>70a.3</p>su med pa'o/ /'dod chags mchog dga' ste zhen pa'i mtshan nyid kyi phyir ro/ /bde ba'i rnam rtog nyid kyis khyad par du 'phags pa'i phyir chags bral dga' bral gyi dga' ba'o/ /dbu ma bar ma'i bde ba tsam nyid kyi dga' ba dang po'i dmigs su med pa'o zhes pa gsum po 'di dag dmigs
<p>70a.4</p>su med pa lhan cig skyes pa nyid kyi don to/ /de yang dga' bral dang por mtshon/ /dga' ba gsum po rnam spangs pa/ /zhes pa ni lhan cig skyes pa de yang ste dga' bral dang po pa gang yin pa'o/ /der lhan skyes mtshon par bya zhes pa'i don to/ /de bzhin du/ mchog dga' dga' bral dbu ma ste/ / 
<p>70a.5</p>stong dang stong min gyi ni rgyu/ /mchog gi mtha' kho na ste dbu ma yang ma yin la dga' bral yang ma yin pa'i lhan skyes la ltos nas rgyur brjod de/ stong dang stong min ni stong pa dang snying rje dbyer med pa 'bras bu lhan cig skyes pa zhes bya ba'i don to/ /'ga' zhig gis khyad par gyi dga' ba dga' bral
<p>70a.6</p>chags pa dang bral ba'i mtshan nyid du brjod nas/ mchog dang dga' bral dag gi dbus su mtshon par bya ba lhan cig skyes pa kho nar 'dod pa de rnams kyi 'dod pa la ni dga' ba bzhi po rim bzhin sbyar ba'i tshigs su bcad pa/ /dang po dga' ba tsam nyid de/ /mchog tu dga' ba gnyis
<p>70a.7</p>par grags/ /gsum pa khyad par zhes bya ste/ bzhi pa lhan cig skyes par brjod/ /de bzhin du/ /stong dang shin tu stong pa dang / /chen po stong pa gsum pa ste/ /bzhi pa thams cad stong pa ni/ /rgyu dang 'bras bu'i dbye ba las/ /sna tshogs dang po'i dga' ba ste/ /mchog tu
<p>70b</p>
<p>70b.1</p>dga' ba rnam smin skyes/ /khyad par dga' ba rnam nyed pa/ /lhan skyes dga' bas tshan nyid bral/ /slob dpon gsang ba shes rab dang / /bzhi pa de yang de bzhin te/ /dbang ni bzhi yi grangs kyis su/ /dga' ba la sogs rim shes bya/ /'dod pa'i dga' ba 'dar bar 'gyur pa yang ste bzhi
<p>70b.2</p>pa dag gi sbyor ba de gcig go/ /gang bar nus pa las byung nges par mchog tu dga' bar 'gyur pa 'di ltar gnyis pa'o/ /'bar dang thig le gnyid yul slar yang khyad par gyi ni dga' ba 'di ni gsum pa'o/ /oT+Ta nA da dag dang gnyid ni lhan skyes dga' bar yang 'gyur 'di ni bzhi pa'o/ /zhes bya
<p>70b.3</p>ba la sogs pa 'di lta bu rnams kyi don ji ltar 'chad par byed/ phyag rgya bzhi'i rjes su 'gro ba'i gzhung so so'i skye bos byas pa ni gnas par bya ba ma yin no/ /bum pa gsang ba'i dbang bskur dang / /shes rab ye shes rjod byed can/ /slar yang shes rab chen po nyid/ /de yi shes pa'i
<p>70b.4</p>rjod byed nyid/ /'gyur zhing 'gyur pa de nas 'bab/ /mi 'dzag pa yang de nas gzhan/ /lus ngag yid kun rnam dag pas/ /dbang bskur gsum ni rim pa bzhin/ /bzhi pa ye shes kun nas dag /lus ngag sems ni spyod byed pa'o/ /byis pa lang tsho de nas rgan/ /bzhi pa dag ni skye
<p>70b.5</p>dgu'i bdag /shes rab bu mo lus reg pas/ /byang sems 'dzag pa'i bde ba ni/ /'o chu 'dzin pa'i dbang bskur ba/ /gang la bde de byis par gsungs/ /gsang ba bskyod las mi ring bar/ /skyes pa'i byang sems 'dzag bde ba/ /lang tsho gsang bas dbang bskur ba/ /gang phyir
<p>70b.6</p>gsang ba las bde 'thob/ /gsang ba bskyod las ring zhig na/ /skyes bde rdo rje'i rtser bab pas/ /shes rab ye shes dbang bskur ba/ /de rgan 'dzag par gyur gang las/ /phyag rgya chen po'i rjes chags las/ /gang skyes mi 'dzag pa las bde/ /shes rab chen po'i dbang bskur
<p>70b.7</p>de/ /gang las mi 'dzag pa nyid 'gyur/ /skye dgu'i bdag por de shes bya/ /skyob pa kun gyi skyed byed nyid/ /rdo rje sems dpa' sems dpa' che/ /byang sems gnyis med mi 'gyur pa/ /'di ni dam tshig sems dpar 'gyur/ /rdo rje rnal 'byor rnam pa bzhi/ /'dis kyang de bzhin
<p>71a</p>
<p>71a.1</p>gshegs pa yi/ /nges par lhan cig skyes pa yi/ /dga' ba bzhi pa zhes bya ba'o/ /zhes kyang ngo / /yang sa ra ha pa'i zhal snga nas kyang / lhan cig skyes dga' bzhi ba ste/ /de yang brjod par mi rung ba'o/ /zhes so/ /rol pa'i rdo rjes kyang / lhan skyes dga'
<p>71a.2</p>ba bzhi pa'i skad cig la/ /rang gis yang dag rig pa shes par 'gyur/ /zhes so/ /lus ngag yid gsum ni rang bzhin brgya drug cu'i gzhan dbang nyid kyis sdug bsngal gsum mo/ /de rnams kyi sdug bsngal rang bzhin khong du ma chud pa'o/ /de thabs dang shes rab kyi ye shes kyi
<p>71a.3</p>stobs kyis zhi bas zhi byed do/ /de nyid kyi phyir gsum sel bzhi pa'o/ /mtha' yas ni zung 'jug gi bzhon pa ste rnam par rtog pa'i rlung thams cad 'gags pas rab tu mi gnas pa'i mya ngan las 'das pa'i phyir ro/ /'dod chags dang / zhe sdang dang / gti mug gsum
<p>71a.4</p>las grol bar gyur pas na grol gsum thob pa ste/ sgrib pa kun las nges par grol bar yang ngo / /rang bzhin gyis 'od gsal ba nyid kyis mkha' ltar mnyam pa nyid la gnas/ /sna tshogs gzugs mthong bas nyon mongs pa thams cad dang bral ba'i phyir nyon mongs dri ma
<p>71a.5</p>kun las 'das pa'i phyir/ chos kyi dbyings mi zad pas 'das pa dang ma 'ongs pa dang / da ltar byung ba'i dus gnas pa dang bral ba'i phyir dus gsum dus med rtog pa po/ rnam pa thams cad gnyis su med pa mthong ba'i phyir sems can kun gyi gtso bo chen po nyon mongs pa'i
<p>71a.6</p>g.yul thams cad las rgyal ba nyid kyis ji snyed rtogs pa'i chos thob pa'o/ /yon tan thod ni nor bu'am sangs rgyas bcom ldan 'das so/ /de rnams kyi thod dpal lhan cig skyes pa'i thig le'o/ /chos dang nor dang 'dod pa dang thar pa'i rnam par rtog pas ma brtags pa'i phyir
<p>71a.7</p>so sor sdud pa'i yan lag gsal ba'i dngos pos sha la sogs pa'i spyan gyis rnam pa thams cad stong pa nyid sna tshogs mthong ba'i phyir dang / gzhan sems can rnams stong pa nyid mthong ba'i don la dmus long nyid kyi phyir lus kun las ni rnam grol ba'o/ /de nyid kyi phyir nam
<p>71b</p>
<p>71b.1</p>mkha'i lam stong pa nyid kyi gzugs su rab gnas pa rnam par rtog pa'i ngo bor rnam par gnas pa'o/ /de ltar yang / nam mkha' sgom pa 'di ni shes rab kyi pha rol tu phyin pa sgom pa'o zhes gsungs so/ /yid bzhin nor bu chen po 'chang ba ni mngon par 'dod pa'i don thams cad grub pa
<p>71b.2</p>ster ba'i phyir lhan cig skyes pa'i thig le 'chang ba ste lhan cig skyes pa rang bzhin med pa shes rab kyi pha rol tu phyin pa'i rang bzhin zhes pa'i don to/ /de nyid kyi phyir khyab bdag ste khyab byed do/ /lus ngag sems kyi thig le rin po che kun gyi mchog bla na med pa'i dga' ba ster ba po nyid kyi phyir
<p>71b.3</p>ro/ /'jig rten las 'das pa mngon par 'dod pa'i don gyi dngos grub ster ba'i phyir dpag bsam shing chen te rgyas pa yang dag par rgyas pa'o/ /bum pa bzang po khyad par can gyi phyir bum pa bzang po che ba'i mchog go/ /lhun gyis grub pa ste sems can thams cad bde bar byed pa'i chos
<p>71b.4</p>ston pa'i phyir byed pa'o/ /de nyid kyi phyir sems can kun don byed do/ /phan pa sgrub cing bde ba ster ba'i ngang tshul gang gi yin pa de phan 'dogs so/ /'gro ba la bu gcig pa ltar byams pa'i phyir sems can mnyes gshin pa'o/ /bzang ba dang ngan pa yang bde ba chen po'i ngo bor shes pas na bzang ngan shes
<p>71b.5</p>shing ngo / /dus bde ba chen po byang chub kyi skad cig shes pas na dus shes pa'o/ /'jig rten dang 'jig rten las 'das pa'i don la khyab pa'i ngo bo nyid kyi phyir khyab bdag go/ /lus dang ngag dang sems dang ye shes kyi bdag nyid dam tshig rnam pa bzhi shes pa ni de bzhin no/ /de skad du/ dpal
<p>71b.6</p>phyag na rdo rje'i zhal snga nas/ shes rab dang 'o byed pas dga' ba'i skad cig 'byung bar 'gyur ro/ /de ni lus kyi dam tshig go/ /pad+mar rdo rje bcug pas mchog dga'i skad cig ste ngag gi dam tshig go/ /pad+mar rdo rje bskyod pas khyad par gyi dga' ba'i skad cig ste sems kyi dam tshig go/ / 
<p>71b.7</p>rdo rje nor bur byang chub kyi sems lhags pas lhan cig skyes pa'i dga' ba'i skad cig ste ye shes kyi dam tshig bzhi pa'o/ /de nyid kyi phyir dam tshig ldan te de'i ngo bo nyid kyi phyir ro/ /lhun gyis grub pa nyid kyis chos ston pa la sogs pa'i dus shes pa ni de bzhin no/ /thung pa nyid ni gtsug lag yin
<p>72a</p>
<p>72a.1</p>pa'i phyir ro/ /dga' ba bzhi'i skad cig zos pas sems can thams cad kyi dbang po yongs su shes pa'i phyir sems can dbang po shes so/ /las kyi kun rtog mchog gi phyag rgya'i sgo nas sa la spyod pa dang mkha' la spyod pa dang / phyag rgya chen po'i dngos grub
<p>72a.2</p>kyi rnam grol gsum mo/ /de la mkhas pa po rtog pa po'o/ /lhan cig skyes pa dbyer med pa'i rang bzhin rdul mun pa snying stobs kyi yon tan dang ldan pa'i phyir yon tan dang ldan zhing ngo / /lus dang ngag dang sems kyi rang bzhin yongs su shes pa'i phyir yon tan shes so/ /'jig
<p>72a.3</p>rten las 'das pa'i chos bde ba chen po myong ba'i phyir chos shes so/ /yang dag pa'i ye shes 'chang ba'i rim pas 'gro ba thams cad zhi bar byed pa'i phyir bsngags pa ste ye shes kyi sku zhes pa'i don to/ /'jig rten las 'das pa'i bkra shis rnams 'di las 'byung bas na bkra shis
<p>72a.4</p>'byung ngo / /bkra shis dga' ba gsum po kun gyi yang bkra shis pa bzhi pa lhan cig skyes pa'i dga' ba ste 'od gsal nyid kyi phyir ro/ /rtag tu 'jig pa med pa'i bde ba grags pa'i ngo bo nyid kyi phyir grags so/ /phun sum tshogs pa thams cad kyi gzhir gyur pa'i phyir bkra shis
<p>72a.5</p>so/ /rnam par rtog pa yongs su dor ba las byung ba dri ma dang bral ba 'od gsal gyi snyan grags can gyi phyir snyan grags so/ /bde ba thams cad bsags pa'i ngo bo nyid kyi phyir dge ba'o/ /srog rtsol gsal ba'i dngos pos srog a wa d+hU tIr son pa nyid kyis 'jig rten las 'das pa'i
<p>72a.6</p>dbugs kyi phyir dbugs 'byin chen po'o/ /bde ba rgyun mi 'chad pa'i dga' ston nyid kyi phyir dga' ston che'o/ /brjod du med cing gnyis su med pa'i chos kyi dga' ba rab tu gsal bas 'gro ba dga' ba'i ngo bo nyid kyi phyir dga' chen no/ /sems can thams cad bde ba chen pos
<p>72a.7</p>tshim pa'i phyir rol pa chen po'o/ /bde ba chen po'i bdag nyid can yin pas mchod par 'os pa'i phyir bkur sti byang sems kyi khu bas lus kyi rtsa thams cad yongs su rdzogs par byed pa'o zhes pa'i don to/ /don dam pa'i dbang rim gro'i ngo bo nyid kyi phyir rim gro'o/ /rgyun mi 'chad pa'i
<p>72b</p>
<p>72b.1</p>bde ba'i gzhi nyid kyi phyir phun sum tshogs pa'o/ /lus dang ngag dang sems bde ba mchog tu dga' ba dang ldan pa'i phyir mchog tu dga' ba'o/ /bde ba dang yid bde ba grags pa'i rje bo nyid kyis grags bdag dpal te ye shes sku zhes pa'i don to/ /rnam pa thams cad rnam par dag pa'i ye shes
<p>72b.2</p>kyi sku'i phyir mchog ldan te rab mchog go/ /rnam par mi rtog pa'i sems can gyi bsam pa yongs su skong ba'i phyir mchog sbyin te 'od gsal mchog tu sbyin pa ji srid pa'o/ /stong pa nyid dang snying rje dbyer med pa mchog nyid kyi phyir gtso bo'o/ /'od gsal gyi ye shes nye bar bstan pas chags
<p>72b.3</p>pa la sogs pa srung ba'i phyir/ chags pa chen po 'char bas bde ba chen po'i ngo bo stobs pa'i phyir skyabs kyi dam pa'o/ /rnam par rtog pa gzhan dbang du gyur pa zhan pa rnams kyi skyabs kyi 'os so/ /'khor ba'i bag chags kyi 'jigs chen 'joms pa po nyid kyi phyir 'jigs
<p>72b.4</p>chen dgra ste'o/ /de nyid kyi phyir rab kyi mchog go/ /rnam pa thams cad kyi mchog dang ldan pa'i stong pa nyid kyis spros pa'i 'jigs pa thams cad 'joms pa'i phyir 'jigs pa ma lus sel ba po ste sems can gyi bsam pa'i dbang gis dag pa'i sku'i gzugs sna tshogs pa 'phro ba zhes
<p>72b.5</p>pa'i srid pa'o/ /de skad du/ /de phyir skyes shing 'jigs med srid pa rnam pa gsum song rgyal ba yi ni dag pa'i sku/ /las kyis gnod par gyur kyang rtag tu sems can don dag rgyal ba'i bdag po 'dor mi mdzad/ /'di ltar 'jig rten dbang phyug kho bo srid gsum gnas dang las kyi sar
<p>72b.6</p>gnas nyi ma nyid/ /sems can rnams la lam ster dmyal ba'i 'jigs sel lha gzhan nam yang yod ma yin/ /zhes gsungs so/ /rjes su dran pa'i yan lag gsal ba'i dngos pos gtum mo 'bar ba'i rtse mo de dang ldan pas gtsug phud can no/ /ma'i nyi ma dang 'brel ba'i
<p>72b.7</p>pags pa dang / sha dang / khrag dang / pha'i zla ba dang 'brel pa'i rus pa dang rgyus pa dang khu ba ste de gnyis dang ldan pa phud pu'o/ /de sgrib pa med pa'i sbyor ba dang ldan pas phung po can no/ /ral pa'i lcang lo mtha' dag bcings pa bzhin chos thams cad ro gcig pa nyid du ldan pa'i
<p>73a</p>
<p>73a.1</p>phyir lcang lo can no/ /mchog tu mi 'gyur pa'i ngo bo nyid du dngos po thams cad ngo bo gcig pas ral pa can no/ /nyon mongs pa'i rnam par rtog pa mtha' dag bzhar ba'i phyir mgo zlum mo/ /cod pan gtsug tor chen po'o/ /de dang ldan pa'i phyir cod pan thogs so/ / 
<p>73a.2</p>de bzhin gshegs pa lnga'i bdag nyid can chos kyi phung po'i ngo bo nyid kyi phyir sgrib pa med par byas pa'i srog la sogs pa'i rlung nyid kyi phyir gdong lnga ste/ rigs lnga'i rang bzhin zhes pa'i don to/ /snang ba dang / snang ba mched pa dang / snang ba thob pa dang / 'od gsal dang / chos kyi
<p>73a.3</p>dbyings kyi mtshan nyid gtsug phud lnga gang gi yin pa de gtsug phud lnga dang ldan no/ /sad pa dang / rmi lam dang / gnyid log dang / bzhi pa dang / bzhi pa 'das pa'i zur phud lnga pa'i me tog thod kyi ngo bo nyid kyi phyir zur phud lnga pa me tog thod do/ /mauny+dza byang chub kyi sems mi 'dzag pa'o/ / 
<p>73a.4</p>de dang ldan pa'i phyir mauny+dza'o/ /phung po dang / khams dang / dbang po la sogs pa rang bzhin med par byed pas brtul zhugs chen po'o/ /de 'dzin pa ni de bzhin bshad do/ /byang sems mi 'dzag pa nyid kyi phyir tshangs par spyod pa'o/ /de nyid kyis brtul zhugs mchog go/ / 
<p>73a.5</p>mchog tu bde bas gang ba'i sangs rgyas kyi chos thams cad mngon du byed pa'i phyir dka' thub mthar phyin pa gang yin pa de de bzhin no/ /rtag tu pad+ma dang rdo rje yang dag par sbyor ba goms pas thig le'i dbus su dbugs drug thim par byed pas thig le de rdo rje'i kha'i bza' ba'i mtshan nyid
<p>73a.6</p>dka' thub chen po gang yin pa de de bzhin no/ /sbyor yan lag drug yongs su rdzogs pa bsam gyis mi khyab pa'i bde ba chen po'i chu bor rtag tu bkrus pa'i phyir gtsang gnas so/ /lhan cig skyes pa'i dga' ba'i phyir dam pa'o/ /mchog tu mi 'gyur pa'i bde ba nyid kyi phyir gau tam shAkya
<p>73a.7</p>thub pa don grub bo/ /yi ge lnga'i ngo bo nyid kyi phyir haM gi rnam pa de bzhin gshegs pa lnga'i bdag nyid can gyi bram ze'o/ /de'i nA da khong du chud nas gang zhig spyi bor thim pas rnam par rtog pa'i rlung thams cad rgyu bar byed pas na bram ze'o/ /nam mkha' la chags pa'i sems can nyid kyi so sor sdud pa
<p>73b</p>
<p>73b.1</p>la sogs pa yan lag drug bsdus pas tshangs pa'i gnas yan lag bzhi pa bsam gtan bzhi'i zhal bzhi'i rang bzhin gyi phyir tshangs pa'o/ /rang bzhin gyis 'od gsal ba stong pa nyid dang snying rje dbyer med pa'i ye shes ni tshangs pa'o/ /de de'i bdag nyid du rig pa nyams su myong
<p>73b.2</p>bas na tshangs pa shes so/ /tshangs pa'i mya ngan las 'das pa ni mya ngan las 'das pa tshangs pa dga' bo/ /dga' ba tshangs pa'i ngo bo nyid ces pa gsungs pa'i phyir de thob pa'o/ /stong pa nyid yang dag par nyams su myong ba nyid kyis nam mkha' ji srid par 'jigs pa med pa'i bde bar
<p>73b.3</p>son pa'i phyir thar pa bzhi pa'i don to/ /yang dag pa'i ye shes kyi mes rdul mun pa snying stobs thal bar byas pa'i phung po nyid kyis rnam grol kho na lus rang bzhin gang yin pa de de bzhin no/ /rang bzhin gyi 'dod chags la sogs pa 'ching ba dang bral bas 'dod yon lnga la longs spyod pas
<p>73b.4</p>chags pa chen po yang dag par yongs su shes pa thob pa'i phyir rnam grol bcom ldan 'das so/ /de yang / 'jig rten chags pas 'ching 'gyur pa/ /'dod chags nyid kyis rnam par grol/ /bzlog pa'i bsgom pa de dag ni/ /sangs rgyas mu stegs kyis mi shes/ /dug gi dum bu
<p>73b.5</p>gang nyid kyis/ /srog chags thams cad 'chi bar 'gyur/ /dug gi de nyid shes pa des/ /dug gis dug ni 'joms par byed/ /ji ltar me yis tshig pa ni/ /slar yang me yis 'joms par byed/ /de bzhin 'dod chags mes tshig pa/ /'dod chags me yis zhi bar byed/ /gang dang gang gis
<p>73b.6</p>srog chags dag /drag po'i las kyis 'ching 'gyur pa/ /de dag thabs ni de nyid kyis/ /srid pa'i 'ching ba las grol 'gyur/ /zhes gsungs so/ /gzhan yang / gal te ches phra'i sems kyi myu gu la/ /dag pa'i yul gyi bcud kyis ma bran na/ /nam mkha' khyab pa'i 'bras
<p>73b.7</p>bu ster ba yi/ /dpag bsam ljon shing nyid ni ji ltar 'thob/ /kha cig yul rnams dag ni spangs nas te/ /kha cig yul rnams ma bkag par byas nas/ /kha cig yul rnams kho na nyid kyis te/ /mi yi khyu mchog rnams ni byang chub byed/ /ces so/ /stong pa nyid kyi ye shes
<p>74a</p>
<p>74a.1</p>kyi rang bzhin gyi phyir de bzhin gshegs pa thams cad kyi ye shes sems dpa' bsgom pa byang sems zhi ba ste/ zhi ba rtag tu dge ba zhi ba ste/ /zhes so/ /gzung ba dang 'dzin pa la sogs pa sems kyi g.yeng ba rnams zhi ba'i phyir zhi ba nyid do/ /de yang / zhi ba myang
<p>74a.2</p>'das khams yin no/ /zhes te/ las kyi phyag rgya bsten phyir ro/ /gang zhig pha yi bde thob pa/ /de yi bde ba rang nyid bza'/ /gsad pa gang gis lus bde la/ /de yi bde ba bsam gtan brjod/ /ces gsungs so/ /phyi rol du gyur pa rnams med pa'i phyir dmigs pa med pa ste
<p>74a.3</p>de tsam zhig dmigs pa'i phyir mya ngan 'das so/ /ma bcos pa'i rang gis rig par bya ba'i phyir phyag rgya chen po shes rab kyi snang ba'i ngo bo nyid kyi phyir zhi ba'o/ /dngos po dang dngos med mchog tu bzod pa stong pa nyid kyi phyir mya ngan 'das so/ /de nyid kyi phyir legs so/ /sangs rgyas thams
<p>74a.4</p>cad mya ngan las 'da' bas na mya ngan 'das pa bde ba'o/ /rnam par rtog pa thams cad dang bral bas mthar phyin pa'i bde ba'i phyir nye ba'o/ /thabs dang shes rab dag la bde sdug gnyis med pa'i phyir bde sdug sel bar thar gyur pa'o/ /de skad du/ sdig dang bsod nams gnyis ni
<p>74a.5</p>gzegs ma phub mar song / /rang gi yid ni stong pa nyid gtad do/ /zhes so/ /rang bzhin gyis chags pa dang bral bas mi 'dzag pa'i bde ba chen po'i ngo bo nyid kyi phyir chags bral bcom ldan 'das nyid do/ /bag chags dang bral bas chos ston pa'i sgo nas shin tu rnam par dag pa chos kyi
<p>74a.6</p>dbyings kyi ye shes kyi ngo bo nyid kyi phyir lus las 'das pa po'o/ /'od gsal nyid kyi rnam par rtog pa la sogs pas mi thub pas thub pa med pa'o/ /chags pa chen po mi 'dzag pa nyid kyis bde ba thams cad dpe dang bral ba ni dpe med pa'o/ /snang ba la sogs pa dang / bud med la
<p>74a.7</p>sogs pa'i ngo bo nyid med pas rang bzhin med pa'i ngo bo nyid ni mi mngon no/ /'od gsal gyi phyir mi snang ba'o/ /khu ba dang rdul mi 'dzag pa nyid kyis nam mkha' ltar gos pa med pa'i phyir gsal byed min no/ /tshes gcig la sogs pa cha bco lnga 'das pas mi 'gyur pa cha shas med
<p>74b</p>
<p>74b.1</p>pa'o/ /ye shes nam mkha'i ngo bo nyid kyi phyir kun 'gro'o/ /brtan pa dang g.yo ba'i rang bzhin gyi phyir khyab pa po'o/ /yid kyi spyod yul ma yin pa'i phyir phra zhing ngo / /chos kyi dbyings kyi ye shes so so rang gis rig par bya ba'i phyir zag med do/ /lhun gyis grub par bde ba thams
<p>74b.2</p>cad skye ba'i phyir sa bon nyid do/ /chags pa dang chags bral dang dbu ma'i chags pa'i rdul med pa'i phyir rdul med de chags pa chen po bzhi pa'o/ /de bzhin nyid rnam par dag pa'i ngo bo nyid kyi phyir rdul bral lo/ /glo bur gyi dri ma med pa'i phyir dri ma med pa'o/ /rang bzhin dang bral ba
<p>74b.3</p>nyes pa spangs pa'o/ /phyi rol gyi rnam par g.yeng ba'i nad zad pa'i phyir skyon med pa'o/ /phyin ci ma log pa'i 'od gsal khong du chud pa'i phyir shin tu sad pa'o/ /gzugs la sogs pa'i phung po la sogs pa rnams lhan skyes nyid kyi rang bzhin du rtogs pa'i phyir sad pa'i
<p>74b.4</p>bdag go/ /chos thams cad ye shes kyi ngo bo yang dag par gzhag pa'i phyir kun shes so/ /lhun gyis grub pas sems can thams cad kyi sems kyi spyod pa yongs su shes pa'i phyir kun rig go/ /de nyid kyi phyir dam pa po'o/ /mig la sogs pa med pas kun gzhi'i
<p>74b.5</p>rnam par shes pa'i chos nyid do/ /de las 'das pa rgal ba snying rje rab tu rtogs pas stong pa nyid kyi bdag nyid ces pa'i don to/ /spros pa thams cad las 'das pa'i 'od gsal gyi bdag nyid kyi phyir bcom ldan 'das kho na ye shes so/ /de nyid zab pa dang rgya che ba'i bdag nyid kyi phyir
<p>74b.6</p>gnyis med tshul 'chang ba'o/ /don dam pa'i ye shes kyi rnam par rtog pa yang med pa'i phyir rnam par rtog pa med do/ /de yang / dam pa'i don gyi rnam rtog kyang / /mkhas pas blang bar mi bya'o/ /bzang ba'am ngan pa'i rnam rtog kyang / /dbye ba'i rnam pa ci zhig yod/ /ces gsungs so/ / 
<p>74b.7</p>lhun gyis grub pas 'dod pa'i yon tan lnga la spyod pa'i bde ba'i phyir 'bad pa rnam par rtog pa dang bral ba gang yin pa de de bzhin no/ /de ltar yang / sngon gyi smon lam gyis bkrun rtag tu lhun gyis grub par gzhan don no/ /zhes gsungs so/ /nyin mo dang mtshan mo dang thun mtshams
<p>75a</p>
<p>75a.1</p>gyi ting nge 'dzin gsum gyi dbye bas dus gsum du yang dag par byung ba'i sku dang gsung dang thugs sprul pa dang / longs spyod rdzogs pa dang chos kyi sku zhes bya ba sangs rgyas so/ /de rnams kyi las sems can gyi don gyi ngo bo bde ba chen po nyams su myong ba byed pa po'o zhes pa
<p>75a.2</p>ni de bzhin no/ /dngos po thams cad mnyam pa nyid kyi khong du chud pa'i phyir sangs rgyas so/ /chos kyi dbyings kyi ngo bo nyid kyis thog ma dang tha mar skyes pa dang 'gag pa dga' bral gyi skad cig 'dzag pa'i skad cig med pa gang yin pa de de bzhin no/ /kun nas nyon mongs pa can dang / rnam
<p>75a.3</p>par byang ba can gyi chos rnams don dam par na med pas na med pa a dgag pa'i don to/ /des na thog ma med pa'i sangs rgyas dang po'i sangs rgyas te skad cig la rnam pa lnga dang rnam pa nyi shu sgyu 'phrul dra bas mngon par rdzogs par byang chub pa'i mtshan nyid kyi bde ba thog ma med pa'i sangs rgyas
<p>75a.4</p>zhes pa'i don to/ /gang gi rgyu thabs dang shes rab kyi bdag nyid gzung ba dang 'dzin pa'i bdag nyid kyi chos spangs pa de de bzhin no/ /ye shes gnyis su med pa'i ye shes te/ chos thams cad bde bar mthong ba'i phyir mig go/ /de nyid gcig ste gnyis pa med pa gang gi yin pa de de bzhin no/ / 
<p>75a.5</p>rnam par rtog pa mtha' dag spangs pa'i phyir dri ma med do/ /ye shes stong pa nyid kyi ye shes te de nyid kyi lus can ni lhan cig skyes pa'i bde ba'i snang ba 'di'i yin pa de de bzhin du bshad do/ /de bzhin las kyi phyag rgya la sogs pa'i de bzhin nyid do/ /der gshegs pa dga' ba la sogs
<p>75a.6</p>pa bde ba'i ye shes gang gi yin pa de de bzhin gshegs so/ /gzhom du med pa'i sgra kun nas rgyas pas sems kyi skad cig thams cad kyi ngo bo sangs rgyas rnams tshim par byed pa'i phyir ngag rnams kyi dbang phyug ni ngag gi dbang phyug go/ /srub dang bsrub pa'i sbyor bas
<p>75a.7</p>rtag tu a'i rnam pa las rgyas pa'i phyir smra ba rnams kyis mchod par bya ba'i phyir smra ba che ste/ bsrub par bya ba rtsa thams cad du bsrub pa'i ngo bo srog gi rlung gi sbyor bas byang chub kyi sems 'dzin pa nyid kyi dbang po dang khams thams cad rgyas par byed pa'i bar du'o/ /gnyis su med
<p>75b</p>
<p>75b.1</p>par smra ba'i phyir smra ba'i skyes bu'o/ /phyag rgya mchog gi sbyor bas nyan thos la sogs pa'i mya ngan las 'das pa bzlog pa'i phyir smra ba'i rgyal lo/ /chos thams cad yang dag par khong du chud pa'i phyir smra ba'i dam pa'o/ /lhan cig skyes pa'i bde ba nyams su myong ba'i bde ba'i ngo bo'i phyir
<p>75b.2</p>mchog gi gnas so/ /lhan cig skyes pa ye shes kyi khams spros pas sna tshogs kyi don byed pa'i phyir smra ba'i seng ge'o/ /lus dang ngag dang sems thams cad gcig tu gyur pas byang chub kyi sems mi 'dzag pa nyid kyis gzhan rnam par rtog pa'i rlabs kyis pham par mi nus pas na tshugs
<p>75b.3</p>pa med do/ /yang snga ma phyed kyis rgyu nyid gsungs la/ phyi ma phyed kyis dga' ba bzhi'i ngo bo 'bras bu gsungs so/ /kun nas gzigs pa'i ngang tshul gang gi yin pa 'di ni kun du lta ba ste kun du bzang po'i gzugs kyis de'i ye shes thob pa ste/ chags pas 'dul ba'i sems can la ltos
<p>75b.4</p>pas chos kyi dbyings gnyis su med pa'i tshul gyis chags pa chen po'i rgyud spro ba'i phyir ro/ /bde ba chen po 'dzin pa nyid kyis mchog tu dga' ba thob pa'i phyir mchog tu dga' ba'o/ /gzi brjid phreng ba lhan skyes kyi gtum mo'o 'od kyi rgyun no/ /de'i bdag nyid du/ de dang ldan pas
<p>75b.5</p>gzi brjid phreng ldan no/ /blta na sdug pa lhan skyes kyi bde ba mngon sum du byed pa gang gi yin pa de de bzhin no/ /stong pa nyid dang snying rje dbyer med pa bde ba chen po'i ye shes kyi bdud rtsis gang ba'i phyir ye shes kyi rgya mtsho'i zhes pa'i don to/ /'od bzang po lhan skyes kyi ye shes
<p>75b.6</p>'phro ba'i bdag nyid gang gi yin pa de de bzhin no/ /'jig rten gyi khams mtha' yas pa na bzhugs pa'i sangs rgyas la sogs pa'i snang ba byed pa'i phyir 'bar ba'o/ /'gro ba mtha' dag skyed par byed pa gzhan dang thun mong ma yin pa thams cad mkhyen pa nyid kyi sa bon bkrun par gyur pa
<p>75b.7</p>de bzhin gshegs pa'i mtshan nyid dang ldan pa'i phyir dpal gyi be'u'o/ /lag na 'od 'bar ba 'od kyi phung po'i gzugs gshin rje gshed la sogs pa'i khro bo'o/ /de spro ba'i tshul gyis snang ba po ste khro bo des gdul ba'i sems can la snang ba po gang yin pa de'o/ /chags pa dang chags bral la
<p>76a</p>
<p>76a.1</p>sogs pa'i nad thams cad 'joms pa'i phyir sman pa che'o/ /mchog ni phyin ci ma log pa'i gdams pa'i sman ster ba po'o/ /bdag nyid kyi bde ba chen po'i rang bzhin la gzhan rnams sbyor bas gtso bo'o/ /rnam par rtog pa'i rlung zug rngu thams cad 'joms
<p>76a.2</p>pa'i phyir zug rngu 'byin pa'o/ /brjod du med pa'i bde ba'i rang bzhin gyi phyir bla na med do/ /dpag bsam gyi ljon shing bzhin du rnam par rtog pa med pa'i 'gro ba rjes su 'dzin pa 'phro ba'i phyir sman rnams ma lus ljon pa'i shing ngo / /nyon mongs pa mtha' dag gi gnyen po'i
<p>76a.3</p>phyogs rang bzhin gyis 'od gsal ba bde ba chen po'i rnam pa mngon sum du byed pa po nyid kyi phyir nad do cog chags pa dang chags bral la sogs pa'i mtshan nyid kyi dgra che ba ste 'joms byed do/ /bdag byin gyis brlab pa'i ngo bo'i phyir mdzes pa sdu gu'o/ /'jig rten gsum
<p>76a.4</p>lus ngag sems gcig pa nyid de/ de'i mchog bde ba chen pos brgyan pa nyid kyis thig le'i ngo bo nyid kyi phyir 'jig rten gsum gyi mchog go/ /gnyis su med pa'i rang bzhin don dam pa'i dngos grub kyi dpal dang ldan pa'i phyir dpal ldan no/ /rang gis rig par bya ba gsal ba
<p>76a.5</p>bde ba chen po nyid kyi nam mkhar rgyu skar gyi dkyil 'khor bzhin du 'pho ba'i phyir rgyu skar dkyil 'khor can no/ /yang na gtsug tor du bzhi dang dpral bar bcu drug ste/ rtsa nyi shu po 'di dag ni bad kan gyi khams rab tu 'khrug pa po'o/ /mgrin par sum cu rtsa gnyis dang snying gar
<p>76a.6</p>brgyad de rtsa bzhi bcu po 'di dag mkhris pa'i khams 'khrug pa po'o/ /lte bar rtsa drug cu rtsa bzhi dang gsang ba'i pad+ma'i phyi rol yongs su bskor ba bcu drug ste rtsa brgyad cu po 'di dag rlung gi khams 'khrug pa po'o/ /'di nyid kyi bar gyi yongs su 'khor ba bcu dang / dbus kyi dkyil 'khor du
<p>76a.7</p>drug ni grangs ji lta bar 'dus pa dang 'dus pa rab tu 'khrug par byed pa dang 'khor lo drug 'gog pa'i rang bzhin no/ /'di ltar rtsa brgya lnga bcu rtsa drug po rnams byis pa rnams la 'chi ba ster ba po ni rnal 'byor pa rnams la bde ba ster ba po ste/ rigs drug gi rtsa dang bcas pas rtsa brgya drug cu
<p>76b</p>
<p>76b.1</p>rtsa gnyis so/ /rtsa 'di rnams su yang rlung bcu rgyu bas phung po dang khams bcu'i rang bzhin gyi rtsa re re yang rnam pa bcur 'gyur ro/ /de ltar bcus bsgyur bas stong drug brgya nyi shur 'gyur te rgyu skar nyi shu rtsa bdun gyi chu tshod 'dzin pa'o/ /de dag 'gags pa'i phyir dpal ldan rgyu skar dkyil
<p>76b.2</p>'khor can no/ /phyogs bcu'i nam mkhar 'od gsal nyid de de'i mthar thug pa gsal ba'i dngos po ste don dam pa'i thig le'i ngo bo'o/ /de nyid tshangs pa'i gnas su son pa nyid kyis chos kyi rgyal mtshan legs par 'dzugs pa gang gi yin pa de de bzhin no/ /nyon mongs pa'i gdung ba
<p>76b.3</p>mtha' dag sel ba nyid kyis lus dang ngag sems gcig tu 'dres pa'i ngo bo 'gro ba nyid gdugs te rgyun chad med pa'i bde ba chen po'i rgyun gyis gtad pa'i gtum mo'i gser gyi dbyug pas bteg ste 'dzin pa nyid kyi gtsug tor du son pa ba spu'i khung bu'i mthar thug par son pa nyid kyis
<p>76b.4</p>yangs pa rgya che ba gang gi yin pa de de bzhin no/ /'od kyi mthus byams pa dang byang chub kyi sems nyid kyis snying rje'o/ /de gnyis kyi dkyil 'khor snying po len pa de ni de bzhin no/ /brjod du med pa'i bde ba byang chub kyi sems kyi phyir pad+ma gar gyi bdag po rdo rje pad+ma bskyod pa'i
<p>76b.5</p>khyab bdag ces pa'i don to/ /de nyid kyi phyir dpal ldan no/ /dngos po thams cad kyi ngo bo'i phyir khyab bdag chen po'o/ /gtum mo 'bar ba'i sbyor bas rdo rje rin po che chen po'i rtse mor gnas nas rnam par rtog pa'i gdung ba mtha' dag nye bar 'gog pa'i phyir dang / lus
<p>76b.6</p>thams cad bsil bar byed pa'i phyir gdugs dang 'dra bas gdugs te rin chen gdugs so/ /sangs rgyas kun rnam par snang mdzad la sogs pa'i rgyal po rdo rje sems dpa' byang chub kyi sems kyi rang bzhin gyi phyir ro/ /sangs rgyas kun gyi bdag nyid chos thams cad
<p>76b.7</p>stong pa nyid de kho na dngos po mchog gi ngo bo de 'dzin pa ni de bzhin no/ /phung po la sogs pa'i ngo bo de bzhin gshegs pa thams cad kyi snying por gnas pa yin pa'i phyir sangs rgyas kun gyi rnal 'byor che ste mchog tu bde ba chen po'i rnam pa'i ting nge 'dzin gyi ngo bo'o/ /phung
<p>77a</p>
<p>77a.1</p>po dang khams la sogs pa sangs rgyas kun gyi bstan pa bde ba nyid du rdzogs par byed pa gcig nyid yin pa de de bzhin no/ /rdo rje rin chen dbang bskur lhan cig skyes pa'i dga' ba'i bde ba'o/ /de nyid dpal te bcom ldan 'das ni de'i ngo bo nyid kyi phyir ro/ /rin chen kun
<p>77a.2</p>bdag sangs rgyas kyi dbang phyug chen po ste spyi bor 'chang ba'i phyir ro/ /'jig rten dbang phyug kun sangs rgyas dang byang chub sems dpa' kun gyi dbang phyug rdo rje sems dpa'o/ /de nyid bdag po ste/ dngos po thams cad kyi ngo bo nyid kyi phyir ro/ /lus la sogs pa'i thig le
<p>77a.3</p>gsum 'chang ba ste rdo rje 'chang ba kun no/ /de rnams kyi rje bo stong pa nyid dang snying rje dbyer med pa'i thig le bzhi pa'o/ /sangs rgyas kun gyi thugs kun nas mnar sems med pa nyid kyis thugs rje chen po'i ngo bo nyid kyi phyir de bzhin no/ /sangs rgyas kun gyi thugs la sems med
<p>77a.4</p>pa'i sems gnas pa thim pa de'i bdag nyid du gang gi yin pa de de bzhin du bshad do/ /chos kyi dbyings kyi ngo bo'i ye shes kyi sku'i nyid kyi chos thams cad la khyab pa'i phyir sangs rgyas kun gyi sku che ba'o/ /sangs rgyas kun gyi sku dang gsung dang thugs kyi bde ba chen po'i bdud rtsi rab
<p>77a.5</p>tu 'bab par thim pa'i gzhi bde ba chen po'i bdud rtsi bsam gyis mi khyab pa'i chu bo'i ngo bo nyid kyi phyir sangs rgyas kun gyi gsung yang yin/ rtags bzlog pa ni gtsug lag yin pa'i phyir ro/ /sangs rgyas kun gyi gsung gi bdag nyid bsam gyis mi khyab pa'i bde ba'i chu bo gang gi
<p>77a.6</p>yin pa de thams cad de bzhin du 'thung ba nyid do/ /rdo rje nyi ma ye shes kyi dkyil 'khor gyi snang ba chen po khams gsum po mtha' dag snang ba nor bu'i lte ba'i nang du gnas pa'i sems kyi skad cig gi mtshan nyid gang yin pa de ni rdo rje nyi ma snang ba che'o/ /de skad du/ rdo rje nyi ma'ang gang zhig
<p>77a.7</p>sems/ /nor bu'i nang du son par blta/ /ye shes dkyil 'khor rnam pa yis/ /khams gsum po dag snang ba nyid/ /ces gsungs so/ /mthar lhun gyis grub pas gnyis su med pa'i sems shes pa'o/ /rdo rje zla ba ye shes kyi zla ba ste zla ba bzang po'o/ /de dri ma med pa rnam
<p>77b</p>
<p>77b.1</p>par rtog pa mtha' dag spangs pa'o/ /'od 'jig rten gsum du snang ba gang gi yin pa de de bzhin no/ /rkang pa gnyis kyi nyi ma dang zla ba dang sgra gcan dang me dang rdul dang khu ba dang sems dang ye shes gcig pa'i sbyor ba gsum po zhes pa'i don to/ /chags bral 'dod chags dang
<p>77b.2</p>bral ba'i mtshan nyid kyi sogs pa chags pa chen po lhan cig skyes pa'i bdag nyid bzhi pa de'i bdag nyid du gang gi yin pa de bzhin no/ /kha dog sna tshogs pa kha dog du ma'i 'bar ba rnam par rtog pa 'jigs pa 'joms pa'i 'od gang yin pa de kha dog sna tshogs 'bar ba'i 'od do/ / 
<p>77b.3</p>'di yang bla ma'i zhal nas so/ /de skad du yang / sku mthong nas ni nyi ma re re'i dus su srog gi rlung dag dgag pa rab tu bya/ /ji srid nges par 'khor bzhin rang gi lus la yongs 'khor 'od zer 'khor lo mthong bar 'gyur/ /zla ba drug gis reg bya dang bral mnyam pa'i bde ba sdom
<p>77b.4</p>brtson rnams kyi lam sems 'gyur/ /chags dang chags bral mtha' thog son pa'i skad cig la yang khyab bdag rlung gi grangs ni 'phel/ /oT+Ta 'bar ba'i bar du khyad par dga' dang lhan skyes dag ni ye shes rnam shes dbus/ /gnyid log gnyid yur mtshams su rdo rje pad+ma
<p>77b.5</p>dag gi gnyis gnyis sbyor bas bde ba gang / /de ni 'phel bar rab bya bla ma'i nges pa'i dbang las 'dir ni 'phel la ngo mtshar med/ /nyon mongs bdud rnams bcom nas rgyal ba'i bdag po la 'jug lo yi sbyor bas rnal 'byor mchog /ces gsungs so/ /dri ma med
<p>77b.6</p>pa'i 'od las kyang / chags pa byang chub kyi sems kyi dkar po'i phyogs cha bco lnga'o/ /chags bral nag po'i phyogs kyi cha bco lnga'o/ /de'i dbus su lhan cig skyes pa'i dga' ba cha bcu drug pa khams thams cad kyi yang dag par sdud pa 'dus pa dang sdom pa'o zhes so/ / 
<p>77b.7</p>rdo rje skyil krung g.yon dang g.yas pa'i bu gar rgyu ba chad pas rdzogs sangs rgyas rdo rje'i rtse mor gnas pa gang yin pa de de bzhin no/ /sangs rgyas yang dag par brjod pa khams gsum du khyab pa'i gzhom du med pa'i sgra'o/ /de nyid chos de de 'dzin pa'i phyir sangs rgyas yang dag
<p>78a</p>
<p>78a.1</p>brjod pa'i chos 'dzin no/ /yang na sku gsung thugs ye shes kyi thig le 'dzin pa ste/ rdo rje skyil krung las sems ni/ /nor bu'i nang du son par blta/ /zhes gsungs pa'i phyir ro/ /sangs rgyas rnam par mi rtog pa'i ye shes so/ /de nyid nyon mongs pa'i
<p>78a.2</p>bag chags kyi dri mas ma gos pa'i phyir dang / bde ba chen po'i rnam pa'i phyir/ pad+ma phyag rgya chen po'o/ /de las skyes pas na sangs rgyas pad+ma skyes so/ /de nyid kyi phyir dpal ldan no/ /rnam pa thams cad kyi bdag nyid rang gis rig par bya ba'i ye shes ni kun mkhyen ye shes so/ /de
<p>78a.3</p>nyid mdzod de chos thams cad de'i nang du chud pa'i phyir ro/ /de 'dzin pas na kun mkhyen ye shes mdzod 'dzin pa'o/ /ye shes kyi snang ba nyid kyis mdzes pas na rgyal po'o/ /ba'i rnam pa'i steng du rdul ba'i shad tsheg drag gi ngo bo zla ba phyed pa'i steng gi thig le'i rang bzhin bde ba byang
<p>78a.4</p>chub kyi sems gzhom du med pa'i ngo bo nA da dang ldan pa sna tshogs te sgyu 'phrul 'dod yon lnga nye bar longs spyod pa la sogs pa'i tshul 'dzin pa ni de bzhin no/ /sangs rgyas rig sngags thig le bzhi'i mtshan nyid 'dzin pas na sangs rgyas rig sngags 'chang ba'o/ /de nyid kyi phyir che ba'o/ / 
<p>78a.5</p>smin mtshams su son pa'i dri ma dang bral ba'i ngo bo nyid kyis lhan cig skyes pa'i ye shes kyi ngo bo yin pa'i phyir rdo rje rnon po'o/ /rgyu mthun pa'i ngo bo nyid kyis rnam par rtog pa gcod pa'i phyir ral gri che'o/ /rnam par smin pa'i ngo bo nyid kyis chos thams cad ro gcig pa nyid kyi phyir yi
<p>78a.6</p>ge mchog ste'o/ /skyes bu byed pa'i ngo bo nyid kyi phyir rnam par dag go/ /theg pa chen po'i lam gyi bden pa des sdug bsngal gcod pa gang gi yin pa de de bzhin no/ /rdo rje chos ye shes kyi chos te de nyid mtshon cha chen po gang gi yin pa de de bzhin no/ /rdo rje yang dag pa'i ye shes kyi zab
<p>78a.7</p>mo gzung ba la sogs pa'i rnam par rtog pa dang bral ba'i shes rab kyi rang bzhin gang yin pa de de bzhin no/ /dzi na mi bskyod pa la sogs pa rgyal ba'i phyir zhes bya ba'i nges pa'i tshig gi dzi na dzika ste/ dri ma dang bral ba snang ba med pa'i sems khong du chud pa'i ngo bo zhes pa'i don to/ /rdo rje'i
<p>78b</p>
<p>78b.1</p>lam mi 'dzag pa nyid kyis rdo rje blo gros so/ 'bras bu'i rang bzhin gsal bar gyur pas don bzhin rig go/ /sngar ye shes kyi tshogs bshad nas/ da ni bsod nams kyi tshogs brjod par bya ste/ sngar bshad pa'i sbyin pa'i pha rol tu phyin pa la sogs pa rnams rdzogs par byed pas pha
<p>78b.2</p>rol tu phyin pa kun rdzogs pa'o/ /sngar bshad pa'i sa'i rgyan gyi phyir/ sa rnams kun gyi rgyan dang ldan no/ /rnam par dag pa'i chos sogs rtogs pa'i mtshan nyid kyis bdag med chos snang ba med par byed pa chos nyid kyi ngo bo rang bzhin gyis 'od gsal ba'o/ /des yang dag par skyed
<p>78b.3</p>pa yang dag ye shes zla ba lhan skyes kyi dga' ba'i zla ba de yi 'od bzang bde ba chen po'i rnam pa gang gi yin pa de de ltar bshad do/ /zla ba dang nyi ma gcig nyid kyis sgyu 'phrul dra ba 'jig rten gsum bde ba chen por gsal ba'i dngos por yang dag par brtson pa gang yin pa de brtson chen
<p>78b.4</p>sgyu 'phrul dra ba ste'o/ /rgyud kun ni rnal 'byor gyi rgyud la sogs pa'i rgyud chen po rnams so/ /de rnams kho na'i bstan bya nyid kyi phyir rgyud kun gyi ni bdag po ste de yang mchog go/ /srog dang thur sel nye bar 'gog pas gnyis su med par gyur pa'i ting nge 'dzin rdo rje'i rang bzhin gyi
<p>78b.5</p>gdan ma lus pa dang ldan pa gang gi yin pa 'di rdo rje'i gdan ni ma lus gdan no/ /lus pa med pa'i sangs rgyas rnams kyi ye shes kyi sku mchog tu gnyis su med par gyur pa 'chang ba ni ye shes sku ni ma lus 'chang ngo / /du ba la sogs pa'i rtags gsal ba'i dngos pos kun du
<p>78b.6</p>bzang po lhan cig skyes pa'i dga' ba'i ye shes gang yin pa de de bzhin no/ /rnam par rtog pa thams cad med pas rdzogs pa'i byang chub thob pa nyid kyi stong pa nyid kyi rnam pa'i blo gros bzang po gang gi yin pa de de bzhin no/ /sa'i sgras 'byung ba lnga nye bar mtshon pa'i phyir sa'i snying po
<p>78b.7</p>rgyu ste/ sa'i snying po lhan cig pa'i dga' ba'i thig le'o/ /de nyid kyi phyir 'gro ba 'dzin te/ 'gro ba mtha' dag gi gzhi'o/ /sangs rgyas kun gyi ste dus gsum du bzhugs pa'i sbyor ba yan lag drug sgom pa po rnams kyi skye ba'i rgyu yi phyir sangs rgyas kun gyi snying po
<p>79a</p>
<p>79a.1</p>che ste/ lhan cig skyes pa'i byang sems rdo rje'o/ /'jig rten dang 'jig rten las 'das pa'i lha spro ba sprul pa ste/ de nyid 'khor lo sna tshogs pa'i dkyil 'khor ro/ /de 'dzin pa sprul pa'i 'khor lo 'chang ste/ khu ba dang rdul gnyis gcig tu 'dres par gyur pa
<p>79a.2</p>phyi dang nang gi bdag nyid kyi lus dang ngag dang sems 'chang ba zhes pa'i don to/ /dngos po thams cad kyi rang bzhin dag pa de bzhin gshegs pa'i ye shes kyi sku'o/ /de yang 'di yin la mchog kyang yin pas/ dngos po kun gyi rang bzhin mchog go/ /chos dang longs spyod rdzogs pa
<p>79a.3</p>gnyis su med par gyur pa sprul pa'i mtshan nyid kyi dngos po kun gyi rang bzhin bdag med pa 'dzin pas na dngos po kun gyi rang bzhin 'dzin to/ /skye med rang bzhin med pa de kho na nyid kyi chos gang yin pa de de bzhin no/ /sna tshogs kyi don bsgrub bya mngon par 'dod par bya'o/ /phung po dang / 
<p>79a.4</p>khams dang / skye mched la sogs pa'i chos kun gyi ngo bo nyid yang dag pa ji lta ba shes pa 'chang bas na chos kun ngo bo nyid 'chang ba'o/ /shes rab chen po rlung nyi khri chig stong drug brgya bde ba chen po gcig tu thim pa'i blo dang ldan zhes pa'i don to/ /skad cig bzhi pa 'das pa'i dga' ba
<p>79a.5</p>bzhi gcig tu gyur pa'i sku lhan cig skyes pa rdzogs pa'i byang chub kyi mtshan nyid gcig gnyis su med pa de la'o/ /'dis kyang bcom ldan 'das dpal 'jam dpal dga' ba bzhi pa'o/ /de skad du/ rdo rje'i sa bon 'bab pas bkrus dag pa/ /chu sbyin 'byung ba'i myu gur gyur pa rgyas/ / 
<p>79a.6</p>rab gsal bzhi pa mkhas pa la yang zab/ /bzhi pa lo tog yongs su smin par 'gyur/ /zhes gsungs so/ /chos kun te dbugs kun khong du chud pa bde ba gcig tu thim pa khong du chud par 'chang bas na chos kun khong du chud pa 'chang ngo / /chos kun rdul mun pa snying stobs
<p>79a.7</p>rnams mngon par rtogs par mngon sum du bya ba ste/ lhan skyes zla ba las byung ba nyid kyis gang gi yin pa de de bzhin no/ /yang dag par bden pa de bzhin nyid do/ /de'i mtha' rab tu gyur pa'i 'bras bu'i gnas skabs so/ /de'i thub pa ji lta ba bzhin du khong du chud pas yang dag
<p>79b</p>
<p>79b.1</p>mtha'i thub pa'o/ /blo mchog rdo rje'i rtse mor bde ba khong du chud pa'i phyir ro/ /lhan cig skyes pa'i bde bas tshim par byed bzhin pa nyid kyi phyir mi g.yo ba'o/ /ting nge 'dzin gsal ba'i dngos pos mi g.yo ba'i phyir rab tu dang ba'i bdag nyid rang bzhin gang gi yin pa de de bzhin no/ /rdo rje nor
<p>79b.2</p>bu'i nang du son pa'i sems rdzogs pa'i sangs rgyas so/ /de'i byang chub bde ba'i ye shes so/ /de 'chang ba ni de bzhin no/ /rang gis rig par bya ba lhan skyes kyi ye shes sdu gu mchog dus gsum na bzhugs pa'i sangs rgyas kun gyi mngon sum pa'o/ /ye shes me lce rang bzhin gyis 'od
<p>79b.3</p>gsal ba'i dmigs su med pa'i ye shes kyi 'od rab tu gsal ba mtha' yas mu med pa'i sangs rgyas kyi zhing rab tu gsal bar byed pa po'o/ /'di ni gtsug tor la sogs pa nas nor bu'i rtse mo'i bar gyi gnas bdun du sgrib pa med par byas pa'i phung po dang / khams dang / dbang po dang / 
<p>79b.4</p>yul dang / las kyi dbang po dang / las kyi dbang po'i bya ba ste drug po'i rnam par dag pas tshigs su bcad pa bzhi bcu rtsa gnyis kyis so sor rtog pa'i ye shes kyi bshad pa'o/ /da ni 'dod pa'i don sgrub ces pa la sogs pas sgrib pa med pa'i tshor ba'i phung po rin chen 'byung ldan gyi
<p>79b.5</p>ngo bo mnyam pa nyid kyi ye shes kyi sgo nas lhan cig skyes pa'i ye shes de nyid gsungs te/ bsam pa thams cad yongs su rdzogs par byed pa po mchog tu mi 'gyur pa'i ye shes kyi gzugs kyi phyir 'dod pa yang 'di yin la/ don yang yin pas 'dod pa'i don to/ /de'i sgrub byed rdzogs
<p>79b.6</p>par byed pa'o/ /rdo rje dang pad+ma'i nang du chud pa'i thig le gsum las 'das pa'i phyir dam pa ste'o/ /'khor ba'i bag chags ngan song thams cad kyi rnam sbyong ba bde ba chen po gcig tu byed pa'o/ /lus dang ngag dang sems sems can kun gyi mchog ye shes kyi sku'o/ /de nyid kyi phyir
<p>79b.7</p>mgon med pa rnams kyi mgon no/ /phyag rgya chen po'i pad+ma rgyas pa nyid kyis sems can thams cad rab grol byed do/ /sems can thams cad kyi spyod pa nyon mongs pa rnams yang dag pa'i ye shes kyi mtshon gyis gcod pa'i phyir nyon mongs g.yul du gcig gnyis su med pa'i dpa'
<p>80a</p>
<p>80a.1</p>bo'o/ /sgra gzhan du bkod pa ni gtsug lag yin pa'i phyir ro/ /mi shes pa ma rig pa de nyid dgra ste/ 'pho ba'i sdug bsngal ster ba'i phyir ro/ /de'i dregs pa phyi rol du rnam par 'phos pa'o/ /de snang ba med par byed pa'i phyir mi shes dgra'i dregs pa 'joms
<p>80a.2</p>so/ /sems tsam yang spangs pas nyon mongs pa dang / nye ba'i nyon mongs pa dang bral ba'i phyir blo ldan no/ /chos nyid kyi brdas sgeg ba lhan skyes kyi dga' ba'i khu ba'o/ /de 'chad pa'i phyir de bzhin no/ /gtsug nas 'bab pa'i byang chub sems kyi rgyun kyis lus thams cad
<p>80a.3</p>gzi mdangs can du byas pas 'jig rten dang 'jig rten las 'das pa'i phun sum tshogs pa dang ldan pa ni dpal ldan no/ /thabs ni snying rje'i yan lag gi phyir dpa' bo'i nyams nyid de/ shes rab ni stong pa nyid kyi yan lag nyid kyi mi sdug pa'i nyams nyid do/ /de dag gnyis su
<p>80a.4</p>med pa'i ngo bo bde ba chen po ni dpa' bo mi sdug gzugs te de 'dzin pa ni de de bzhin no/ /lag pa srog dang thur sel gyi rlung gi rgyud gnyis so/ /de g.yon dang g.yas kyi sna bug gi dkyil 'khor bcu 'pho ba'i dbye bas mtha' yas pa'i phyir rgya'o/ /de bskyod pa bcug pa ste dbu mar
<p>80a.5</p>bcug pas bum pa can gyi gnas skabs kyi rlung gi tshogs so/ /de'i gom pas bde ba chen po'i go 'phang ste/ stobs thim par byed pa'o/ /des sam de ru gar byed pa bde ba kha bye ba gang gi yin pa de de bzhin no/ /mchog tu mi 'gyur par bsgyur ba'i rlung gi tshogs nyid kyi
<p>80a.6</p>dpal ldan te/ rgya gnyis su med pa'i ye shes 'pho ba mtha' med pa'o/ /de za bar byed pa'i dpal ldan lag pa brgya ye shes kyi sku'o/ /de gang ba rgya che ba yongs su rgyas pa 'di'i yin pa de de bzhin no/ /dngos po thams cad stong pa nyid kyi rang bzhin du chud pa'i phyir nam
<p>80a.7</p>mkha' khyab par te/ khyab pa nyid der bde ba chen pos gar byed pa rab tu gnas pa gang yin pa de de bzhin du bshad do/ /sa'i dkyil 'khor bzhi'i khyon lte ba'i 'og rdo rje nor bu'i rtse mor gnas pa rdul dang byang sems gang gi yin pa de de bzhin no/ /yi ge la phyis te bstan pa ni
<p>80b</p>
<p>80b.1</p>gtsug lag yin pa'i phyir ro/ /yang na sa ni stong pa nyid de khu ba sa bon 'dzin pa'i phyir de'i dkyil 'khor snying po zhes sbyar bar bya'o/ /rkang pa ya gcig mthil gnyis su med pa rab tu gnas pa'i gzugs kyis mnan te brtan par byas pas rtogs par byas pa'o/ /rkang mtheb sen
<p>80b.2</p>mo bzlog pa'i rim pas gtsug tor du son pa rdo rje dang 'brel pa'i byang chub kyi sems so/ /de gnyis su med pa'i sbyor bas gnas pa khyon no/ /tshangs pa'i yul sa'i rtse tshangs pa'i bu ga'o/ /de gnon pa gang yin pa 'di'o/ /de skad du yang / zhabs gcig rdo rje nor bu'i rdul ni nyi ma
<p>80b.3</p>ste/ /spyi gtsug khu ba ri bong can ni gnyis pa'o/ /bkod pa rtag tu mi phyed dbyer med 'dod bdag po/ /'jig rten gsum gyis mchod la mgo bos phyag 'tshal lo/ /zhes gsungs so/ /bdag po byang chub kyi sems rdo rje dpal dus kyi 'khor lo'i ngo bo'i zhabs bgrod par bya ba dang
<p>80b.4</p>rtogs par bya bas na mi 'gyur pa'i ye shes so/ /de bkod pa ma rig pa dgag pa'i phyir rdo rje nor bur rab tu mi gnas pa'i mya ngan las 'das pa'i sa rdul nyi ma sa'i dkyil 'khor bzhi'i khyon ye shes kyi khams su gang bskrun pa'i g.yas rkang pa ya gcig mthil gyis gnon no/ /gtsug
<p>80b.5</p>tor las byung ba'i bde ba 'das pa'i khu ba zla ba rkang mtheb sen mo sngar 'dod pa'i cha 'char ba'i bdag nyid rnam par shes pa'i khams su gnyis pa gang g.yon pa ni tshangs pa'i yul sa rtse nas gnon no/ /rtag tu dus gsum du nyon mongs pa'i sgrib pa las 'das pa'i phyir/ ma rig
<p>80b.6</p>pa mi shes pa'i gri gug gis mi chod pa'o/ /rnam par shes pa'i chos nyid las 'das pa'i phyir/ gzung ba dang 'dzin pa'i rtse mos dbyer med pa'o/ /bde ba chen po'i ngo bo'i phyir 'dod pa'o/ /bya ba byas pas skam sa nor bur gnas pa'o/ /'jig rten gyi spyod pa las 'das pa'i
<p>80b.7</p>phyir/ 'jig rten gsum gyi mchod pa 'khor ba'i pha rol mthar gtsug tor du gnas pa'o/ /dpal dang po'i sangs rgyas las kyang / srog dang rtsol ba'i me yis ri bong can yang zhu ba'i btung ba chang gi btung ba'o/ /gtsug tor dag tu mthe bo'i tshigs nas 'gro ste tshes kyi dbang
<p>81a</p>
<p>81a.1</p>gis nya'i mtha' ni rang gi sems/ /gtsug tor nas ni mthe bong rnams su slar yang 'gro ste nag po'i phyogs kyi mthar thug par/ /rnal 'byor ma yi spyod pa de ni nyin zhag so sor dus su 'dod pa'i dngos grub ster/ /zhes gsungs so/ /don dam pa'i ngo bo nyid kyi dbye ba
<p>81a.2</p>med pa'i phyir don gcig go/ /zla ba dang nyi ma dag dbu mar zhugs pa la chos gnyis med pa'i phyir gnyis med chos kyi ye shes kyi zla ba rab tu rgyas pa'i don to/ /dogs pa thams cad bcom pa'i phyir dam pa'i don to/ /nam mkha' dang mnyam pa'i bsam gtan gyi thig le'i ngo bo nyid kyi phyir
<p>81a.3</p>'jigs pa med do/ /nam mkha' bzhin du chos nyid kyi ngo bos kun gzhi dang / nyon mongs pa can gyi yid dang 'jug pa'i rnam par shes pa la sogs pa'i ngo bo dpe med pa'i chos kyi don bcom ldan 'das mthong bar 'gyur pa ni rnam rig sna tshogs gzugs don can no/ /rnam par
<p>81a.4</p>rtog pa'i mun pa thams cad sangs pa nyid kyis sems med pa'i sems snying rje'i rgyud kyi ngo bo nyid kyi sems dang rnam shes rgyud dang ldan no/ /dngos po ma lus pa kho na gsal bar gyur pa'i lhan skyes nyid kyi don te/ de las dga' ba dpe med pa'i dga' ba 'di'o/ /de skad du/ kho bo yul
<p>81a.5</p>ni 'di de yid kyi 'jug pa lnga yi skad cig 'di nyid dang / /zhen pa dang ldan dbang po'i stobs ni nyon mongs rgyas pa'i sa bon 'di nyid ni/ /bla ma dam pa'i zhabs rdul gang zhig reg pa'i dbang gis rang nyid 'di dag ni/ /bdag la snying po nyid ni de nyid bdud rtsi nyin bzhin 'bab 'gyur phyag byar
<p>81a.6</p>'os/ /zhes gsungs so/ /chos thams cad kyi rang bzhin de bzhin nyid khong du chud pas stong pa nyid dga'o/ /mtha' gnyis su ma lhung ba'i phyir blo mchog go/ /chags pa dang chags bral dang / dbu ma'i chags pa dang rang bzhin gyis bral ba'i phyir srid pa'i 'dod chags la sogs spangs
<p>81a.7</p>pa'o/ /srid gsum lus ngag sems gcig tu 'dres pa'i dngos po'i bde ba chen po tha mal pa'i dga' ba'i bdag nyid ma yin pa'i dga' ba chen po 'di'i yin pa de de bzhin no/ /ston ka'i zla ba ltar dkar ba'i phyir dang / dag pa khams thams cad kyi khu ba'i phyir sprin dkar dag pa bzhin du
<p>81b</p>
<p>81b.1</p>dkar ba'o/ /rdo rje sems dpa'i rang bzhin nyid kyis ma rig pa'i dri ma dang bral ba'i phyir dag pa'o/ /bag chags tsam yang med pa'i phyir ston ka'i zla ba'i 'od lta bu'i 'od bzang po gang gi yin pa de de bzhin no/ /chags pa chen po rjes su chags pa las/ srog dang thur sel gnyis
<p>81b.2</p>kha sbyor gyi dbang gis de'i bdag nyid kyi sems nyi ma 'char ka lta bur snang bas na/ nyi ma 'char ka'i dkyil 'khor gyi mdzes pa yid du 'ong ba gang gi yin pa'am/ lhan cig skyes pa'i gtum mo'i 'od zer gyis kun nas 'khyud pa'i phyir ro/ /bde ba chen pos rkang pa'i mthe bong
<p>81b.3</p>gi sen mo'i bar du khyab pa'i phyir sen mo'i bar du shas cher dmar ba'i 'od kyi snang ba bde bas khyab pa byang sems rgyal po 'di'i yin pa de de bzhin no/ /shin tu rnam par dag pa lhan skyes kyi mthon ka 'pho ba'i phyir mthon ka byang chub kyi sems so/ /de'i rtse mo bde ba chen po'o/ / 
<p>81b.4</p>de'i cod pan bzang po mchog lta bu'i 'od 'di'i yin pa de de bzhin no/ /'khyog pa'i rang bzhin sgrib pa med par byas pa nyid kyis skra mchog mthon ka chen po can gnyis su med pa'i sems rdo rje 'chang gis lus thams cad yongs su gang ba snying ga'i rlung las byung bas mthon ka'i phyir
<p>81b.5</p>gtsug tor du 'chang ba ni de bzhin no/ /nam mkha' ji srid par bde ba chen po chos la dmigs pa byed do zhes pa'i don to/ /sa'i dkyil 'khor las byung ba'i phyir cher dmar ba nyid kyang ser ba'i phyir nor bu chen po bzhin nam slar bzlog ste/ nor bu chen po las byung ba'i bde
<p>81b.6</p>ba chen po 'od chags dpal 'di'i yin pa de de bzhin no/ /de ltar yang / bde ba ser po bde ba dmar/ /bde ba nag po bde ba dkar/ /bde ba ljang gu bde ba kun/ /bde ba'i rnam pa 'gro ba che/ /zhes gsungs so/ /des ni 'jig rten gsum po bde ba chen po bcom ldan
<p>81b.7</p>'das kyi ngo bo zhes gsungs so/ /sangs rgyas sprul pa chos thams cad bde ba'i rang bzhin sangs rgyas kyi ngo bo nyid spro ba rgyan cha gang gi yin pa de de bzhin no/ /lhan cig skyes pa'i bde ba chen po 'pho bas 'jig rten khams brgya 'jig rten gyi khams mtha' yas pa la rjes
<p>82a</p>
<p>82a.1</p>su brtse ba'i ngang tshul 'di'i yin pa de de bzhin no/ /nu'i sgra ma sbyar ba ni gtsug lag yin pa'i phyir ro/ /chags pa dang chags bral 'gog pas sku gsung thugs ye shes 'phro bas smon lam thams cad yongs su rdzogs pa'i phyir rdzu 'phrul rkang pa'i stobs chen
<p>82a.2</p>ldan no/ /dngos po dang / dngos med gcig gi ngo bo'i de kho na nyid dang ldan pas de nyid de rtag tu rnam pa thams cad kyi mchog dang ldan pa'i stong pa nyid du thim pa ni dran pa chen po'o/ /de 'dzin pa'i phyir dran pa chen po 'chang ngo / /dgod pa dang / lta ba dang / lag pa bcangs
<p>82a.3</p>pa dang / gnyis gnyis 'khyud pa'i ting nge 'dzin bzhis mdzes pa'i phyir/ dran pa bzhi po ting nge 'dzin rgyal lo/ /rnam par snang mdzad la sogs pa'i de bzhin gshegs pa drug po rnams bde ba chen po dang lhan cig gcig tu 'dres par gyur pa nyid kyi lan bdun gyi ngo bo'i phyir
<p>82a.4</p>bza' ba dang btung ba la sogs pa'i ro drug zos pa dang / 'thungs pa la sogs pa smin pa las rgyal ba dang / 'bab pa la sogs pas sam/ bcud dang / khrag dang / sha dang / pags pa dang / rtsa dang / rus pa dang / rkang mar gyi ngo bo nyid kyis bdun du bsgyur ba'i ngo bo nyid
<p>82a.5</p>kyi phyir thig le bdun byang chub yan lag me tog ces bya ba'i spos bde ba chen po rgyas pa gang gi yin pa de de bzhin no/ /lan bdun pa yang bza' bar bya/ mi 'dzag par bya zhes pa'i don ni 'di nyid do/ /de skad du/ phung po khams sogs can bsregs pa/ /dkyil 'khor lnga ni rgyu
<p>82a.6</p>ba dang / /yul dang dbang po 'gag pa dang / /dga' ba la sogs kun bskyed par/ /spyi bor yang dag gnas pa yi/ /haM yig thig le zla ba 'dzag /dpral bar zla ba las nyi mar/ /mgrin par sgra gcan de nas 'ongs/ /lte ba'i gtum mo dag tu zhugs/ /gsang ba'i 'khor lor
<p>82a.7</p>de nas son/ /gsang ba'i 'khor lo 'dir lhung ba/ /'di ni phyugs chen dag bshad de/ /rtse gsum pa yi 'og gi rtsa/ /rtsa gsum 'dab pa'i bu ga bstan/ /skye ba bdun pa nyid dbang phyug /mkha' spyod dngos grub ster ba po/ /rgyal ba nad ni 'phrog par byed/ /phung po khams dag
<p>82b</p>
<p>82b.1</p>'bar gyur pa/ /'khor los sgyur ba nyid ster byed/ /yul dang dbang po bsad nas ni/ /yang ba la sogs yon tan ldan/ /mkha' spyod nyid ni ster bar byed/ /sad pa la sogs rjes 'brel bas/ /sangs rgyas nyid ni myur du ster/ /ji ltar phyi rol dngul chus bcings/ /de bzhin ye
<p>82b.2</p>shes ro 'di yang / /sdug bsngal thams cad 'phrog byed pa'i/ /dngos grub yang ba ster bar byed/ /'di ltar tshangs pa phyug khyab 'jug /gsang ba'i 'khor lor lhung ba las/ /tshe ni rgya chen ster 'gyur te/ /ji srid sreg blugs rab 'bab pa/ /steng ni sgra gcan phyugs su
<p>82b.3</p>brjod/ /zla ba nyi ma phyugs chen po/ /tshangs pa'i bu ga nas lhung ba/ /zos pas grol ba'i 'bras rab ster/ /khrag dang rgyus pa de bzhin du/ /rkang mar 'bad pas dbyung bar bya/ /'di ni phyugs su shes bya ste/ /lus can phyi rol gzhan du min/ /skye ba bdun po dag ni phyugs/ / 
<p>82b.4</p>kun gyi mchog gi dbang phyug go/ /ji ltar lus la skye bdun pa/ /de ltar bshad bya de nyon cig /bza' ba btung ba ro drug po/ /thams cad zos shing 'thungs pas ni/ /smin pa las ni bcud nyid 'gyur/ /de yi skye ba dang po de/ /phyi nas khrag nyid du ni 'gyur/ /gsal
<p>82b.5</p>bar gnyis par 'gyur pa yin/ /gsum pa sha nyid du ni 'gyur/ /bzhi pa pags pa nyid du 'gro/ /rtsa nyid lnga par 'gyur pa ste/ /drug pa rus pa nyid du 'gyur/ /bdun pa rkang mar nyid du 'gyur/ /lan bdun bar ni 'gyur pa yin/ /zhes gsungs so/ /de bzhin nyid ni chos 'byung
<p>82b.6</p>a ba d+hU tI'o/ /der gshegs pa nyid kyi yon tan thams cad 'byung ba'i phyir/ srog la sogs pa'i rlung rnam pa bcu 'gags pas sa bcu dang / kun du 'od kyi mthar thug pa'i sa'i gting thob pa'o/ /de nyid yon tan mtsho ste/ sa thams cad la brten pa nyid kyi sems
<p>82b.7</p>can gyi don de dang de byed pa'i phyir ro/ /nam mkha'i dkyil 'khor nang du son pa nyid kyis g.yon dang g.yas pa'i sna bug dag tu srog rgyu ba'i dkyil 'khor brgyad po de rnams lam dbu mar zhugs pa'o/ /de'i tshul de'i gdams ngag bla mas bstan pa'i so sor sdud pa la sogs pas
<p>83a</p>
<p>83a.1</p>rig pa ni de bzhin no/ /yang dag sangs rgyas rang 'byung ye shes so/ /de'i lam chos kyi dbyings kyi ye shes te de mngon du byed pa'i phyir de bzhin no/ /chos kyi sku dang tha mi dad pa'i sprul pa'i skus sems can thams cad kyi don yongs su mi gtong ba'i phyir sems
<p>83a.2</p>can kun la smin par byed pa la sogs pas shas cher chags pa gang gi yin pa de de bzhin no/ /rnam par rtog pa'i sprin dang bral bas nam mkha' lta bu'o/ /stong pa nyid kyi rang bzhin nyid kyis chags pa med do/ /rang bzhin gyis 'od gsal ba de kho na nyid yid la byed pas sems
<p>83a.3</p>can kun gyi yid la 'jug pa'i phyir de bzhin no/ /sems can kun la rang gi mos pa'i dbang gis rdo rje 'chang la sogs par rab tu snang ba'i ngo bo nyid kyi phyir sems can kun gyi yid ltar mgyogs so/ /sems can kun gyi dbang po rtul po dang / 'bring dang rnon po'i tshul
<p>83a.4</p>de rnams kyi don spros pa dang bcas pa dang / spros pa med pa dang / gzhom du med pa bde ba chen po'i ting nge 'dzin gyi shes pa ni de bzhin no/ /sems can kun gyi yid rnam par rtog pa'i sems 'phrog pa rang bzhin med par byed pas na sems can kun gyi yid 'phrog
<p>83a.5</p>pa'o/ /phung po lnga don de nyid ni don dam pa'i rdo rjes de bzhin gshegs pa'i tshogs pa thams cad kyi de bzhin nyid du gzhug pa'o/ /de shes pa'i phyir de bzhin no/ /de skad du yang / gzugs kyi phung por son me long / /sa khams mig gi dbang po dang / /gzugs
<p>83a.6</p>kyang lnga par gyur pa ste/ /khro bo byams pa yang dag ldan/ /zhes pa la sogs pa gsungs so/ /'od gsal las bzhengs pa rang bzhin gyis 'od gsal ba nyid du rnam par dag pa'i phung po lnga 'chang bas na rnam dag phung po lnga 'chang ba'o/ /nges 'byung kun gyi mtha' zung
<p>83a.7</p>'jug gi ting nge 'dzin la gnas pa'i phyir de bzhin no/ /brjod du med pa bdag med pa'i bde ba rtogs pa'i phyir nges par 'byung ba kun la mkhas so/ /bde ba chen po rin po che nyid kyis chags pa med kyang / thugs rje chen po'i stobs kyis nyan thos la sogs pa'i lam
<p>83b</p>
<p>83b.1</p>la gnas pa'i phyir nges 'byung kun gyi lam la gnas so/ /bde ba chen po'i sku'i chos su chos kyi dbyings nges par 'byung ba kun no/ /de ston pa rnam par rtog pa med pas ston pa po'o/ /ma rig pa la sogs pa'i yan lag bcu gnyis 'gags pas sam/ 
<p>83b.2</p>gnas dang / nye ba'i gnas la sogs pa'i gnas bde ba chen po nyid kyis yan lag bcu gnyis srid rtsa bton no/ /de skad du yang / gzhan gyi gnas ni shes rab la/ /bdag nyid gnas ni thabs su brjod/ /'di dag gnyis med dngos po ni/ /rnal 'byor
<p>83b.3</p>gnas zhes bya bar gnas/ /de nyid gnas ni de las skyes/ /de dang bral bar gang gyur pa/ /lhan skyes zhes ni mnyam par grags/ /ngag gi lam 'das spyod yul lo/ /zhes gsungs so/ /gzhan du gnas ni bud med gsang ba'i pad+ma dam tshig dag tu rdo rje kho na nye ba'i gnas
<p>83b.4</p>su 'gyur/ /zhing dang bdun pa dag dang 'dus pa ro bsregs sa gzhi de bzhin 'di ltar mtha' dag gi /yan lag g.yon dang shar ni gnas te gzhan pa de bzhin g.yas pa dag ni nye ba'i gnas/ /de ltar zhing sogs thams cad lag pa rkang par gnas pa'i sor mo'i mtshams la thugs
<p>83b.5</p>par ro/ /zhes so/ /gzung ba dang 'dzin pa'i rnam pas dben pa'i skye mched bcu gnyis 'chang ba'i phyir dag pa rnam pa bcu gnyis 'chang ngo / /tha mal pa'i brtags pa'i bde ba sdug bsngal dang / bzhi pa'i mtshan nyid kun 'byung dang / ye shes kyi dkyil 'khor gyi nang du son pa'i
<p>83b.6</p>lus ngag sems kyi rang bzhin 'gog pa dang / dmigs pa dang bral ba rang gi sems kyi snang ba la 'gro ba sangs rgyas kyi skur mthong ba'i lam ste 'di dag thams cad gnyis su med pa gnyis kyi rnam pa can gang gi yin pa de de bzhin no/ /rnam pa sna tshogs pa rnam pa bzhi dang / rgyu mthun
<p>83b.7</p>pa la sogs pa rnam pa bzhi'i dga' ba chen po'i ye shes brgyad 'dzin pa'i phyir shes pa brgyad po rtogs pa 'chang ngo / /rgyu mthun dang / rnam par smin pa dang / skyes bu byed pa dang / dri bral gyi skad cig rnams re re zhing sum gyur las/ rnam pa bcu gnyis pa bcu gnyis kun rdzob dang don
<p>84a</p>
<p>84a.1</p>dam pa'i bden pa'i dbye bas de dang ldan pa'i phyir bden don rnam pa bcu gnyis ldan no/ /de la lus dang / ngag dang / sems kyi dben pa'i rgyu mthun gyi dbye bas dang po gsum sprul pa'i sku'i'o/ /snang ba dang / so sor snang ba dang / rang bzhin gyi snang ba med pa'i
<p>84a.2</p>rnam par smin pa'i dbye bas gnyis pa gsum longs spyod rdzogs pa'i sku'i'o/ /sems dang sems las byung ba dang / ma rig pa'i dri ma dang bral ba'i rnam par smin pa'i dbye bas gsum pa gsum chos kyi sku'i'o/ /dga' ba gnyis dang / khyad par dang / lhan skyes kyi dga' ba dri bral
<p>84a.3</p>gyi dbye bas bzhi pa gsum ye shes kyi sku'i'o/ /srog zad pas rdul 'gags pa'i phyir ram/ dga' ba bcu drug gi cha khu ba 'gags pas de nyid rnam pa bcu drug rig pa ni de bzhin no/ /lug dang glang la sogs pa'i khyim bcu gnyis 'gags pa nyid kyis sam/ sa bcu gnyis thob
<p>84a.4</p>pa'i phyir bden don rnam pa bcu gnyis ldan no/ /'khor ba'i cha bcu drug zad pas sam/ mi 'gyur pa'i phyir de nyid rnam pa bcu drug rig go/ /sbyor ba yan lag drug bsgoms pa nyid kyi rnam par dag pa'i a wa d+hU tI sbyangs pa nyid kyis phung po lnga dang / khams lnga dang / dbang po lnga dang / 
<p>84a.5</p>skye mched lnga rnam par dag pa'i rnam pa khong du chud pa'i phyir rnam pa nyi shus byang chub pa'o/ /ma rig pa 'gags pa'i phyir rnam par sangs rgyas so/ /dngos po'i tshogs thams cad kyi sangs rgyas kyi rang bzhin du rtog pas kun nas rig mchog go/ /mya ngan las 'das pa kun gcig tu
<p>84a.6</p>gyur pa sangs rgyas kyi sprul pa'i sku dpag tu med pa dngos po'i grong khyer rlung gi tshogs kyi bde ba chen po nyid du skad cig gcig la 'gyed pa'i phyir de bzhin no/ /'dis ni mtshan ma med pa gsungs so/ /rlung thams cad kyi rlung re re zhing bde ba chen por bsgyur bas skad cig thams
<p>84a.7</p>cad mngon rtogs so/ /sems can thams cad kyi sems kyi skad cig rnam pa chen po nyid du rig pa'i phyir de bzhin no/ /theg pa sna tshogs thabs tshul yan lag bzhi dang / yan lag drug dang / thig le'i sbyor ba la sogs pas 'gro ba'i don la bde ba chen po nyid du rtogs par
<p>84b</p>
<p>84b.1</p>byed 'phro bar byed pas na de bzhin no/ /ye shes kyi sku nyid kyi lus ngag sems nges par 'byung ba'i phyir theg pa gsum gyi nges 'byung ba'o/ /theg pa gcig gnyis pa med pa 'bras bu ha'i rnam pa ste der gnas pa'o/ /ma rig pa rnam par nyams pa'i phyir khams rnams dag pa'i bdag
<p>84b.2</p>nyid gang gi yin pa de nyon mongs khams rnams dag pa'i bdag go/ /nyon mongs pa'i khams de yang bco brgyad de/ rus pa dang / pags pa dang / sha dang / khrag dang / rgyus pa dang / rkang mar dang / tshil dang / khu ba dang / bad kan dang / bshang ba dang / gci ba dang / 
<p>84b.3</p>mchil ma dang / snabs dang / mcher pa dang / mchin pa dang / rnag ma dang / dri ma dang / ba spu zhes bya ba rnams so/ /bsod nams dang sdig pa'i rnam par rtog pa med pa'i phyir las kyi khams rnams zad byed pa'o/ /rang bzhin thams cad 'gags pas ye shes kyi pha
<p>84b.4</p>rol tu son pa'i phyir chu bo'i rgya mtsho kun las rgal lo/ /rang bzhin de yang chags bral dang chags bral 'bring po dang / shin tu chags bral dang / yid gang yin pa dang / 'gro 'ong dang / mya ngan dang / mya ngan 'bring po dang / shin tu mya ngan dang / zhi ba dang / rnam par rtog pa dang / 'jigs
<p>84b.5</p>pa dang / sred pa dang / bar ma'i sred pa dang / shin tu sred pa dang / nye bar len pa dang / dge bral dang / bkres pa dang / skom pa dang / tshor ba dang / mnyam pa'i tshor ba dang / shin tu tshor ba dang / rig byed rig pa dang / 'dzin pa dang / gnas dang / so sor rtog
<p>84b.6</p>pa dang / ngo tsha dang / snying rje dang / byams pa dang / byams pa 'bring po dang / shin tu byams pa dang / tshim pa dang / bsags pa dang / ser sna ste sum cu rtsa gsum gyi skad cig ma rnams shes rab ye shes kyi'o/ /'dod chags dang / chags pa dang / mgu ba dang / 
<p>84b.7</p>mgu ba 'bring po dang / shin tu mgu ba dang / dga' ba dang / rab tu dga' ba dang / ngo mtshar dang / dgod pa dang / 'khyud pa dang / 'o dang / gzhib pa dang / brtan po dang / brtson 'grus dang / nga rgyal dang / byed pa dang / 'phrog pa dang / stobs dang / spro ba dang / 
<p>85a</p>
<p>85a.1</p>gya tshom 'bring po dang / gya tshom mchog dang / drag shul dang / sgeg pa dang / khon du 'dzin pa dang / dge ba dang / ngag gsal ba dang / bden pa dang / nges pa dang / nyer len med pa dang / sbyin pa po nyid bskul ba dang / dpa' ba dang / ngo tsha med pa dang / 
<p>85a.2</p>khram nyid dang / ma rungs pa dang / g.yo dang / 'khyog pa ste skad cig ma bzhi bcu po rnams thabs kyi ye shes kyi'o/ /'dod chags 'bring po dang / brjed ngas dang / 'khrul ba dang / cang mi smra ba dang / ngal ba dang / le lo dang / blun pa nyid de skad cig ma bdun po snang ba thob
<p>85a.3</p>pa'i ye shes kyi'o/ /'di rnams kyang nyin mo dang mtshan mor gnas pa'i brgya drug cur 'gyur ro/ /rnam par rtog pa mtha' dag bzod pa'i phyir sbyor ba'i dgon pa las byung ba ste/ sbyor ba ye shes kyi snyoms par 'jug pa tsam ste/ dgon pa rtogs par dka' ba'i phyir ro/ / 
<p>85a.4</p>nyon mongs nye ba'i kun nyon mongs ma rig pa la sogs pa bag chags dang bcas pa gtan spangs pa gang gi yin pa de de bzhin no/ /sbyor ba yan lag drug gis bsgrubs pa'i phyag rgya chen po shes rab ste de dang gnyis su med par gyur pa'i snying rje chen po des don yod bcing du
<p>85a.5</p>med cing / gzhom du med pa'i bde ba 'gro ba'i don byed pas na de bzhin no/ /snyoms par 'jug pa la sogs pa'i 'du shes kyang med pa'i phyir 'du shes kun gyi don spangs shing ngo / /rnam shes 'dzin pa dang bral ba don phyi rol yang ste gang gi yin pa de de bzhin no/ /de nyid kyi phyir gnas
<p>85a.6</p>med pa'i chos nyid tsam gyi phyir 'gog par byed do/ /sems can thams cad kyi yid rnam par mi rtog pa'i sbyor bas yang dag par 'byung ba'i phyir sems can kun yid yul dang ldan no/ /yang na yul ma yin pa spyod yul ma yin pa'o/ /de nyid kyi phyir sems can kun gyi
<p>85a.7</p>yid rig pa'o/ /sems can kun gyi yid nang du chos kyi dbyings kyi ngo bo nyid snang ba'i phyir gnas pa'i zhes pa de bzhin no/ /sems can de dag gi sems dang mthun pa de bzhin nyid kyi ngo bor 'jug pa thob pa ste/ thams cad ni chos nyid kyi ngo bor khyad par med pa'i phyir ro/ / 
<p>85b</p>
<p>85b.1</p>phyin ci log las bzlog pa nyid kyis bde ba chen po'i ye shes 'char ba'i phyir/ sems can kun yid tshim par byed do/ /zag pa med pa'i bde ba'i dga' ba'i ngo bo nyid kyi phyir sems can kun gyi yid dga' ba'o/ /yod pa dang med pa'i phyogs dang bral ba mchog tu
<p>85b.2</p>mthar phyin pa'i ngo bo nyid kyis grub pa'i mthar phyin no/ /gang zag la sogs par 'khrul pa dang bral ba'i phyir 'khrul pa med do/ /kun brtags dang / gzhan dbang dang / yongs grub dang bral ba'i phyir nor ba thams cad rnam par spangs so/ /don gsum shes rab kyi don bsgrub
<p>85b.3</p>bya bde ba'i rang bzhin gyi don gsum mo/ /'jig rten dang 'jig rten las 'das pa'i grub mtha' yongs su shes pas sems can rnams la de kho na nyid phyin ci ma log pa ston pa'i phyir the tshom med pa'i blo'o/ /brtan pa dang g.yo ba'i dngos po ma lus pa'i ngo bo'i phyir kun don
<p>85b.4</p>no/ /sgrib pa med pa'i rdul mun pa snying stobs kyi yon tan gcig gi rang bzhin gyi phyir yon tan gsum gyi bdag go/ /sbyor ba yan lag drug gis rang byin gyis brlabs pa gsal bar gyur pa'i phyir/ phung po lnga'i don rnams ni sangs rgyas ni phung po lnga don no/ /rtag pa
<p>85b.5</p>nyid kyis dus gsum du'o/ /rnam par rtog pa'i rlung gi skad cig thams cad bde ba chen por bye brag phyed pas sgyur bar byed pa ni de bzhin no/ /bzhi pa'i skad cig kho nas dngos kun dang tha mi dad pa/ kun du bzang po zhes bya ba rdzogs pa'i sangs rgyas rig pa po'o/ /de bas na/ 
<p>85b.6</p>sangs rgyas kun gyi rang bzhin 'chang ste lhan skyes 'dzin pa zhes pa'i don to/ /gtsug tor gyi nor bu'i 'khor lor son pa nyid kyis lus med ni chos kyi dbyings rdo rje'i lus med do/ /de nyid bde ba bsags pa'i ngo bo'i phyir lus kyi mchog gang gi yin pa de de bzhin no/ / 
<p>85b.7</p>bde ba chen po nyid kyis lus kyi mtha' ston par byed/ spro bar byed pas na lus kyi mtha' ni ston pa po'o/ /de nyid kyi phyir gdul bya'i bsam pas gzugs rnams sna tshogs kun du ston no/ /nor bu chen por gnas pa'i phyir nor bu chen po'o/ /skye bo chen po thams cad sgyur ba'i don du
<p>86a</p>
<p>86a.1</p>bde ba rin po ches mtshan pa'i tog ni rin chen tog go/ /'di ni yan lag bcu gnyis 'gags pa dang / sa bcu gnyis rab tu thob pa'i rnam par dag pas mnyam pa nyid kyi ye shes kyi tshigs su bcad pa nyi shu rtsa bzhi'o// //da ni bya ba grub pa'i ye shes
<p>86a.2</p>kyi tshigs su bcad pa bco lnga'i sgo nas sgrib pa med pa'i 'du byed kyi phung po don yod grub pa'i tshul gyis mchog tu mi 'gyur pa'i ye shes de nyid gsungs te/ dus gsum du bzhugs pa'i sangs rgyas kun gyi rtogs par bya ba mngon sum du bya ba yang dag pa'i ye shes kyi rang bzhin
<p>86a.3</p>te/ de nyid 'jam dpal ye shes kyi sku'o zhes pa'i mthar ro/ /de skad du/ khyod la rag las mngon byang chub/ /khyod ni thams cad gzigs pa'i yab/ /khyod ni 'byung zhing 'byung 'gyur pa/ /de bzhin gshegs pa rnams kyis bstan/ /zhes gsungs so/ /lus
<p>86a.4</p>dang ngag dang sems kyi rang bzhin khong du chud pa'i ngo bo nyid kyi phyir gnyis su med pa'i dpal kho na sangs rgyas byang chub bo/ /mngon par rdzogs par byang chub pa bzhi pa'i ngo bo nyid kyi phyir bla na med do/ /lhan skyes kyi bsgrigs pa nyid kyis 'jig rten pa la sogs pa'i gsang sngags
<p>86a.5</p>kyi skye gnas rgyu nyid bcom ldan kho na yin pa'i phyir ro/ /brjod bya dang rjod byed kyi 'brel pa med bzhin pa nyid kyi chos kyi dbyings mchog tu mi 'gyur pa'i bdag nyid ni yi ger med pa'o/ /gzugs dang yon tan la sogs pa'i brjod pa las 'das pa zhes pa'i don to/ /'byin byed
<p>86a.6</p>dang / 'gengs byed dang / bum pa can mi 'gyur pa nyid kyis rang gis rig par bya ba'i phyir gsang sngags chen po'i bdag nyid rigs gsum pa lus dang ngag dang sems rnams dga' ba dang / mchog dga' dang khyad par gyi dga' ba'i ngo bo gang gi yin pa de de bzhin no/ /zhi ba
<p>86a.7</p>dang rgyas pa la sogs pa brjod pa'i mtshan nyid 'jig rten pa'i sngags dang / mchog tu mi 'gyur pa'i sbyor bas thig le dang nA da'i bdag nyid 'jig rten las 'das pa'i sngags de nyid bsgrub bya yin pa'i phyir don to/ /gsang sngags don kun phyag rgya chen po'i don ni/ de skyed pa
<p>86b</p>
<p>86b.1</p>po skyed byed do/ /a ka tsa Ta ta pa ya shak+Sha oM gyi yi ge sde tshan bcu srog la sogs pa rlung bcu po rnams dbu mar rgyu ba nyid kyi gcig tu gyur pa lus thams cad la thim pa'i phyir thig le chen po bcom ldan 'das te/ don dam pa'i ngo bo nyid kyi phyir yi ge med pa mchog tu mi 'gyur pa'i bde
<p>86b.2</p>ba'i ye shes rdo rje sems dpa'o/ /de skad du yang / rtsa ba'i rgyud las/ lus ngag sems kyi khams rnams kyi/ /gang phyir skyabs gyur de yi phyir/ /sngags don sngags kyi sgra yis ni/ /stong nyid ye shes mi 'gyur pa/ /bsod nams ye shes las byung sngags/ /stong nyid snying
<p>86b.3</p>rje'i bdag nyid do/ /zhes so/ /dbus su ye shes kyi phung po dang / rnam par shes pa'i phung po dang / ye shes kyi khams dang / nam mkha'i khams dang / yid dang / rna ba dang / sgra dang / chos kyi khams dang / mchog gi dbang po dang / b+ha ga dang / chu 'dzag pa dang / khu ba
<p>86b.4</p>'dzag pa'i ngo bo rnams sgrib pa med pa nyid so sor rang rang gi yul 'dzin pa rnam par spangs pa nyid ro mnyam par 'gyur pa gcig tu 'dres par gyur pa stong pa'i yi ge dang po rnal 'byor pa rang gi rig par bya ba thams cad med pa ma yin pa'i mtshan nyid de nyid gzhom du med pa a'i yi ge
<p>86b.5</p>stong pa ri mo tsam brjod du med pa gri gug gi rnam pa'o/ /dbu ma gzhom du med pa'i mtshan ma las/ shar du 'du byed kyi phung po dang / rlung gi khams dang / sna dang / reg bya dang / ngag gi dbang po dang / bshang ba 'dzag pa rnams gcig tu 'dres par gyur pa stong pa'i yi
<p>86b.6</p>ge e dbyug pa'i rnam pa stong pa'i yi ge gnyis pa'o/ /dbu ma gzhom du med pa'i mtshan ma'i g.yas su tshor ba'i phung po dang / me'i khams dang / mig dang / ro dang / lag pa dang / 'gro ba rnams sgrib pa med pa nyid stong pa'i yi ge r-i thig le gnyis te stong pa'i yi ge
<p>86b.7</p>gsum pa'o/ /dbu ma gzhom du med pa'i mtshan ma'i g.yon du 'du shes kyi phung po dang / chu'i khams dang / lce dang / gzugs dang / rkang pa dang / len pa rnams sgrib pa med pa nyid stong pa'i yi ge u brjod du med pa thig le gcig gi gzugs stong pa chen po'i yi ge
<p>87a</p>
<p>87a.1</p>bzhi pa'o/ /dbu ma gzhom du med pa'i mtshan ma'i nub tu gzugs kyi phung po dang / sa'i khams dang / lus kyi dbang po dang / dri dang / bshang khung dang / smra ba rnams ro mnyam pa nyid gcig tu 'dres par gyur pa nyid ha la'i rnam pa stong pa'i yi ge l-i stong pa'i
<p>87a.2</p>yi ge lnga pa ste/ 'di ltar baM gyi rnam pa yi ge lnga stong pa chen po dmigs pa med pa'i snying rje'i bdag nyid can rdul phra rab kyi chos nyid las 'das pa pra phab pa dang mnyam pa rnal 'byor pa'i rtogs bya'o/ /de'i rten du gyur pa e'i rnam pa chos 'byung gi tshul rnam pa thams cad stong pa nyid kyi rang
<p>87a.3</p>bzhin ni thig le stong pa yi ge drug go/ /de bzhin du rnam par shes pa'i phung po dang / nam mkha'i khams dang / rna ba dang / chos kyi khams dang / b+ha ga dang / khu ba 'dzag pa rnams sgrib pa dang bral ba stong pa nyid sngar bshad pa'i dbu ma gzhom du med pa'i mtshan ma'i steng du ka'i sde tshan
<p>87a.4</p>gyi bdag nyid gsal byed kyi yi ge ka brjod du med pa ni thig le stong pa dang po'o/ /shar gyi mtshan ma'i shar du 'du shes kyi phung po dang / rlung gi khams dang / sna'i dbang po dang / reg bya dang / ngag dang / bshang ba 'dzag pa rnams sgrib pa dang bral ba thams cad stong pa nyid tsa'i sde
<p>87a.5</p>tshan gyi bdag nyid gsal byed kyi yi ge tsa brjod du med pa'i thig le stong pa gnyis pa'o/ /g.yas kyi mtshan ma'i g.yas su tshor ba'i phung po dang / me'i khams dang / mig dang / ro dang / lag pa'i dbang po dang / 'gro ba rnams sgrib pa dang bral ba rnam pa thams cad stong pa nyid/ 
<p>87a.6</p>Ta'i sde tshan gyi bdag nyid gsal byed kyi yi ge Ta brjod du med pa'i thig le stong pa gsum pa'o/ /g.yon gyi mtshan ma'i g.yon du 'du shes kyi phung po dang / chu'i khams dang / lce dang / gzugs dang / rkang pa'i dbang po dang / len pa rnams sgrib pa dang bral ba'i stong pa nyid pa'i sde tshan
<p>87a.7</p>gyi bdag nyid gsal byed kyi yi ge pa brjod du med pa'i thig le stong pa bzhi pa'o/ /nub kyi mtshan ma'i nub tu gzugs kyi mtshan ma'i phung po dang / sa'i khams dang / lus kyi dbang po dang / dri dang / 'jug pa'i dbang po dang / brjod pa rnams sgrib pa dang bral ba'i stong pa nyid ta'i sde
<p>87b</p>
<p>87b.1</p>tshan gyi bdag nyid gsal byed kyi yi ge ta brjod du med pa'i thig le stong pa lnga pa'o/ /dbu ma gzhom du med pa'i mtshan ma'i 'og ngos su ye shes kyi phung po dang / ye shes kyi khams dang / yid dang / sgra dang / mchog gi dbang po dang / chu 'dzag pa rnams rnam pa thams cad sgrib pa dang
<p>87b.2</p>bral ba stong pa nyid sa'i sde tshan gyi bdag nyid gsal byed kyi yi ge brjod du med pa'i thig le stong pa drug pa'o/ /de ltar thig le stong pa yi ge drug ni chos kyi 'byung gnas rdo rje 'dzin pa e'i rnam pa stong pa nyid dmigs pa dang bcas pa pra phab pa'i rang bzhin can no/ /de dag gi stong pa chen po
<p>87b.3</p>yi ge lnga ni dbyangs kyi tshogs khu ba dang zla ba zhes brjod par bya zhing / thig le stong pa yi ge drug ni gsal byed kyi tshogs rdul dang nyi ma zhes brjod do/ /'dir yang khu ba dang zla ba ni baM gyi rnam pa rdo rje'o/ /rdul dang nyi ma ni e'i rnam pa pad+ma'o/ /rdo rje dang pad+ma 'di dag gcig pa nyid ni rdo rje
<p>87b.4</p>sems dpa' zhes bya'o/ /rdo rje ni mchog tu bde ba'i ye shes khu ba'o/ /sems dpa' ni thams cad kyi rnam pa shes rab kyi gzugs zhes bya ba ste/ ye shes dang rnam par shes pa byin gyis brlabs pa sgrib pa dang bral ba gcig tu gyur pa de kho na nyid 'gro ba'i don mdzad pa rdo rje
<p>87b.5</p>sems dpa'o/ /de dag kyang rgya cher 'grel pa dri ma med pa'i 'od las gsungs par shes par bya'o/ /rnam pa kun ldan rnam pa med ni rgyu gsungs pa ste/ so sor sdud pas bum pa la sogs pa'i dngos po gang mthong ba pra phab pa dang mtshungs par rab tu snang ba ni rnam pa kun ldan te
<p>87b.6</p>rtog pa dang bral zhing ma 'khrul pa'i mngon sum gyis mthong ba'i phyir ro/ /rnam pa med pa rdul phra rab kyi chos nyid las 'das pa ste rtog pa dang bral ba'i phyir bkab pa dang ma bkab pa'i mig gi rtogs bya'o/ /'di ltar rnam pa kun ldan rnam pa med pa rgyu ste/ shes rab kyi pha
<p>87b.7</p>rol tu phyin pa chen po stong pa nyid rnam pa thams cad kyi mchog dang ldan pa'o/ /de las skyes pa'i 'bras bu mchog tu mi 'gyur pa'i bde ba ni bcu drug phyed phyed thig le 'chang ste/ de bzhin gshegs pa rnams kyi shes rab ye shes chen po zhes brjod do/ / 
<p>88a</p>
<p>88a.1</p>de skad du yang / rnam pa kun gyi mchog ldan pa'i/ /stong nyid rgyu ni dang po nas/ /dmigs pa med par byas nas phyis/ /'gro don mdzad pa 'bras bu'o/ /zhes so/ /cha bcu drug po rnams kyi phyed brgyad de/ de'i phyir thig le bzhi'o/ /lus dang ngag dang
<p>88a.2</p>sems dang / ye shes kyi mtshan nyid sad pa dang / rmi lam dang / gnyid log pa dang bzhi pa'i gnas skabs skyed pa po de 'dzin pas na bcu drug phyed phyed thig le 'chang ngo / /dam tshig bzhi skyong ba po rdo rje sems dpa' chags pa chen po zhes pa'i don to/ /yan lag med pa dkar po'i
<p>88a.3</p>phyogs kyi cha bco lnga dang bral ba ste/ de rnams kyi mthar gnas pa dkar po'i nya'i mthar ro/ /rtsis las 'das pa ni rtsis nag po'i tshes gcig go/ /der mi 'jug pa ni rtsis las 'das pa ste lhan cig skyes pa'i don to/ /bsam gtan bzhi pa'i rtse mo can/ /zhes pa ni dga' ba'i bde ba'i bsam gtan ni dang po'o/ / 
<p>88a.4</p>mchog tu dga' ba'i bde ba'i bsam gtan ni gnyis pa'o/ /khyad par gyi dga' ba'i bde ba'i bsam gtan ni gsum pa'o/ /lhan cig skyes pa'i dga' ba'i bde ba'i bsam gtan ni bzhi pa'o/ /tshes lnga dang / tshes bcu dang / nya dang / nya'i mthar thig le la mchog tu mi 'gyur pa'i
<p>88a.5</p>bde ba'i bsam gtan gnas pa de'i rtse mo mchog gi cha bde ba yongs su gang ba nyid de/ de 'chang bas na bsam gtan bzhi pa'i rtse mo 'chang ngo / /shes bya ye shes 'char rtog pa/ /dpyod pa de yi sbyor ba nyid/ /gsum pa dga' ba lta bu ste/ /bzhi pa bde ba bsdus pa ste/ / 
<p>88a.6</p>lnga pa rtag tu snang ba ni/ /sprin med nam mkha' lta bu'o/ /zhes pa bsam gtan gyi yan lag lnga kun nas shes pa'i phyir bsam gtan yan lag kun shes shing ngo / /chos thams cad mnyam pa nyid la sogs pa'i ting nge 'dzin gyi tshogs dang stobs rig pa'i phyir ting 'dzin rig dang
<p>88a.7</p>rgyud rig pa'o/ /ting 'dzin lus can chos kyi sku ste/ 'di kho na longs spyod rdzogs pa dang / sprul pa'i sku dag gi mchog gang gi yin pa de de bzhin no/ /chos kyi sku dang tha mi dad pa'i longs spyod rdzogs pa'i skus 'khor kun gyi dbus su mdzes pas na longs spyod rdzogs sku
<p>88b</p>
<p>88b.1</p>kun gyi rgyal lo/ /lhun gyis grub pa dang ldan pa'i 'gro ba'i don sna tshogs pa'i rang bzhin can gyi sprul pa'i sku kho na sprul pa gzhan rnams kyi nang na mchog gi sprul pa'i sku ste sku'i mchog go/ /rang bzhin dang bcas pa'i rigs gsum dang / rigs lnga la sogs pa'i rgyud 'od gsal
<p>88b.2</p>nyid du 'dzin pa'i phyir de bzhin no/ /phyogs bcur sprul pa sna tshogs 'gyed cing spro ba gang gis yin pa de de bzhin no/ /rang ji lta bar 'gro ba'i don byed pa'i phyir ji bzhin 'gro ba'i don byed pa'o/ /'od gsal ga'i sems rdo rje nyid kyis khyab 'jug gi rang bzhin gyi phyir lha'i dbang po'o/ / 
<p>88b.3</p>chags pa chen po'i bdag nyid kyi lus nyid kyis tshangs pa'i bdag nyid kyi phyir lha'i lha'o/ /nor bu'i nang dang gtsug tor du bgrod pas stobs ldan gyi ngo bo'i phyir lha min dbang po'o/ /dpe med pa'i gnyis su med pa'i dpal gyi bdud rtsi thob pas sgra gcan gyi rang bzhin gyi phyir lha min bdag
<p>88b.4</p>go/ /bdag med pa sa srung gi bu la gnas pa nyid kyis brgya byin gyi rang bzhin gyi phyir 'chi med dbang po'o/ /chos thams cad rang bzhin med par ston pa nyid kyis phur bu'i rang bzhin gyi phyir lha'i bla'o/ /bde ba chen po'i khu ba mche bas phyogs gcig pa'i phung po la sogs pa'i bgegs kyi
<p>88b.5</p>tshogs dbang du byas pa nyid kyis bgegs kyi bdag po'i phyir 'joms byed do/ /lus dang ngag dang yid grol ba'i ngo bo spyan gsum pa'i ngo bo'i phyir 'joms byed dbang phyug pa'o/ /sems can thams cad la yang dag pa'i ye shes rab tu ston pa po nyid kyis srid pa'i dgon pa las rgal
<p>88b.6</p>ba'o/ /sdug bsngal sna tshogs kyis gtses pa rnams la bde ba chen po 'byung ba'i ston pa'i phyir ston pa gcig pu gnyis su med pa'o/ /spros pa thams cad nye bar zhi bas rnam par mi g.yo ba'i bde ba'i ye shes la gnas pa'i phyir 'gro ba'i bla ma'o/ /'jig rten byang chub
<p>88b.7</p>sems dpa' la sogs pa'o/ /phyogs bcur rab grags pa ni bsod nams kyi tshogs la sogs pas rab tu grags pa'o/ /de rnams la longs spyod rdzogs pa'i sku la sogs par rab tu snang ba nyid kyis chos kyi sbyin bdag go/ /che ba po ni brtan pa dang / g.yo ba'i bdag nyid khyab
<p>89a</p>
<p>89a.1</p>pa'o/ /lhan cig skyes pa'i dga' ba'i bde ba'i sems can ni byams pa ste/ de nyid lus thams cad la khyab pa'i phyir go cha'o/ /des chas pa bkab pa'o/ /sems kyi rnam par g.yeng ba gsal ba'i phyir/ sngar brjod pa'i snying rje'i ya lad kyis bgos pa bsrung pa'o/ / 
<p>89a.2</p>dri ma dang bral bar gyur pa phyag rgya chen po ni shes rab ste/ de ral gri gang gi yin pa de de bzhin no/ /mda' thig le dang / gzhu nA da de gnyis su med pa'i ngo bo'i phyir de bzhin no/ /chags pa chen po'i ting nge 'dzin gyis sbyor bas 'dzag pa'i bag chag za ba'i phyir/ nyon mongs mi shes g.yul
<p>89a.3</p>ngo sel lo/ /'od gsal rin chen gyis non pa'i lus ngag sems kyis chags pa nyid kyis bdud dgra'o/ /rdo rje'i gdan nyid kyis srog dang thur sel 'gog pa'i phyir bdud 'dul ba ste mi 'pham pa'o/ /de nyid kyi phyir dpa' bo'o/ /byams pa la sogs pa'i rang bzhin gyi phyir sad pa
<p>89a.4</p>dang / rmi lam dang / gnyid log pa dang / bzhi pa mi zad pa'i phyir bdud bzhi'i 'jigs pa sel bar byed do/ /rang bzhin gyi dri ma med pa'i rang byin gyis brlab pa nyid kyis bdud kyi dpung rnams 'pham byed pa'o/ /dkyil 'khor drug gi bdag po yin pa'i phyir rdzogs pa'i sangs rgyas so/ / 
<p>89a.5</p>srid pa'i 'dod chags kyi sred pa'i dri ma spangs pa'i phyir 'jig rten 'dren no/ /grub mtha' thams cad kyi pha rol du son pa nyid kyis mchod 'os so/ /gzhom du med pa'i nA da la brten pa'i dam pa'i chos thams cad gsung ba nyid kyis mchod par 'os pa'i phyir bstod 'os so/ /dge
<p>89a.6</p>ba'i stegs ye shes su zhugs pas ma rig pa la sogs pa'i dri ma bkrus pas lha dang bcas pa'i 'jig rten pa rnams kyi phyag bya bar 'os pa'i phyir phyag gi gnas so/ /'dod pa'i yon tan lngas chos 'byung gi nang du son pa nyid kyang byang chub ster ba po nyid kyi phyir nyan thos la sogs pa
<p>89a.7</p>rnams kyis rtag tu ri mor bya ba'i 'os so/ /nyon mongs pa las rgyal ba nyid kyis yon tan yongs su rdzogs pa'i phyir byang chub sems dpa' rnams kyi bkur bar 'os pa'i mchog go/ /de bzhin gshegs pa thams cad kyi yum nyid du gnyis su med pa'i bde ba khong du chud pa'i ngo bo
<p>89b</p>
<p>89b.1</p>nyid kyi phyir rjed par bya ba'i mchog go/ /gsang sngags kyi sgo'i spyad pa spyod pa rnams kyi bde ba dam pa'i bdag nyid kyi phyir phyag byar 'os pa'o/ /sems can thams cad la bde ba chen po'i rnam pas de bzhin gshegs pa thams cad kyi thugs snying po la gnas pa'i phyir bla ma'i rab bo/ / 
<p>89b.2</p>'jig rten gsum po gom gcig gnyis su med pa lhan cig skyes pa'i dga' ba'i bgrod pa nyams su myong ba'am/ des bsgrod pa khyab pa ni 'di'o/ /mkha' ltar mtha' med rnam par gnon pa lhan cig skyes pa'i ngo bo nyid kyis rtsen pa gang gi yin pa de de bzhin no/ /snang ba med pa
<p>89b.3</p>'pho ba'i ngo bo zhes pa'i mthar ro/ /rig pa gsum po 'dod pa na spyod pa dang / gzugs na spyod pa dang / phyag rgya chen po'i dngos grub sgrub pa po gang gi yin pa de de nyid gsum rig go/ /thos pa tsam gyis kyang mchog tu bde bar byed pa nyid kyi shin tu rnam par dag pa'i phyir gtsang ma'o/ / 
<p>89b.4</p>bzhi pa'i ngo bos rtag tu 'byung ba'i phyir dag pa ni dag pa'o/ /de gzung ba dang / 'dzin pa gcig pa nyid kyis gnyis su med pa'i ye shes can yin pa'i phyir mngon shes drug ldan no/ /'khor lo drug gi ting nge 'dzin la zhugs pas sbyin pa la sogs pa'i pha rol tu phyin pa 'dzin pa dang dran
<p>89b.5</p>pa'i ngo bo nyid kyi phyir rjes dran drug go/ /chos thams cad chags pa med pa theg pa chen po'o/ /don khong du chud pa'i phyir byang chub sems dpa'o/ /dpag tu med pa'i sems can tshim par byed pa'i phyir sems dpa' chen po'o/ /bsam gyis mi khyab pa'i 'dod yon lnga la nye bar
<p>89b.6</p>spyod pa'i bde bas sems can 'don pa'i nus pa chen po dang ldan pa'i phyir rdzu 'phrul chen po'o/ /'jig rten pa'i kun tu rtog pa dang bral ba'i phyir 'jig rten 'das so/ /zla ba bzang po nyid kyis dmigs pa dang bral ba'i phyir/ shes rab pha rol phyin pa'i mtha'o/ /shes rab kyis
<p>89b.7</p>ni de nyid phyag rgya chen po'i rang bzhin thob pa rnyed pa'o/ /spros pa thams cad las 'das pa nyid kyis nam mkha'i ngo bo'i phyir bdag rig go/ /rang gzhan dag gnyis su med par khong du chud pa'i phyir gzhan rig go/ /dngos po ma lus pa'i rang bzhin yang dag par mthong ba'i phyir
<p>90a</p>
<p>90a.1</p>thams cad pa'o/ /dngos po dang dngos med dag gnyis su byar med pa rtogs pas phan pa'i phyir kun la phan pa'o/ /bde ba chen po'i bdag nyid kyis ye shes kyi sku'i phyir gang zag mchog go/ /chos kyi sku dpe med pa'i ngo bo nyid kyi phyir 'jig rten pa'i dpe las
<p>90a.2</p>'das pa'o/ /lhan skyes nyid du so sor rang gis rig par bya ba'i phyir shes par bya'o/ /bde ba 'dzin pa po nyid kyis ye shes kyi bdag po'i phyir shes pa'i bdag po'o/ /de nyid kyi phyir mchog go/ /snod ji lta ba bzhin du phyin ci ma log pa'i chos ster pa'i phyir chos kyi sbyin bdag
<p>90a.3</p>ste/ yid kyang gtong ba'i phyir chos kyis sbyin bdag nyid kyi gtso bo'o/ /las kyi phyag rgya dang / ye shes kyi phyag rgya dang / phyag rgya chen po dang / dam tshig gi phyag rgya'i don ston pas gsal bar byed pa'o/ /phyag rgya bzhi pa'i don ston pa nyid kyi phyir/ nges 'byung gsum po bgrod rnams kyi sa la
<p>90a.4</p>spyod pa dang / mkha' la spyod pa dang / phyag rgya chen po'i dngos grub don du gnyer ba rnams 'gro ba'i bsnyen bkur gnas kyi mchog go/ /phyag rgya bzhi'i nye bar bstan pa gsungs pa yang 'di lta ste/ las dang ye shes phyag rgya che/ /dam tshig ces grags 'od gsal te/ /rgyu dang bsgom bya de bzhin
<p>90a.5</p>du/ /thob bya bzhi pa 'jig pa med/ /rgyu zhes bya ba ni/ dang po las kyi phyag rgya las byung ba'i lhan cig skyes pa mi 'dzag pa'i bde ba gang yin pa'o/ /bcom ldan 'das kyi gsung rab las gsungs pa de yang bden pa nyid de/ 'on kyang kun rdzob 'jig rten pa'i dpes me long lta bu ste/ don dam par ni
<p>90a.6</p>ma yin no/ /de phyir las kyi phyag rgya dbang po rnon po'i gzung bya ma yin no/ /las kyi phyag rgya yang nu ma dang skra dang ldan pa'i 'dod pa'i khams kyi bde ba'i rgyu'o/ /las ni 'o byed pa dang / 'khyud pa dang / gsang bar reg pa dang / rdo rje bskyod pa la sogs pa'i bya ba'i bdag nyid de/ des nye bar
<p>90a.7</p>mtshon pa'i phyag rgya ni rkyen byed pa'o/ /'dir rkyen ni 'gyur pa'i bde ba'i mtshan nyid do/ /mu dra ni bde ba'i khyad par te/ rA ti dga' ba ster bar byed pas na mu dra'o/ /bsgom bya ye shes kyi phyag rgya ste/ de yang rang gi sems kyis yongs su brtags pa'i sna tshogs yum la sogs pa'i
<p>90b</p>
<p>90b.1</p>lha mo'i rang bzhin sngar nyams su myong ba gzugs kyi khams kyi bde ba'i rgyu'o/ /ye shes dgod pa dang rtsen pa la sogs pa'i bsgom pa'i mtshan nyid de/ /rkyen ni 'dir 'bab pa'i bde ba'i mtshan nyid do/ /phung po dang khams dang skye mched la sogs pa'i lha'i rnam pa sbyangs te/ cho ga ji lta bas dkyil
<p>90b.2</p>'khor 'khor lo gsal bar byas nas bsrub cing bsrub pa'i sbyor bas ye shes kyi me rab tu spar la/ ji srid bsregs pas ri bong can haM 'dzag pa dpral ba nas mgrin pa dang / snying ga dang / lte ba dang / rdo rje pad+ma'i lte ba'i rtse mor te/ byang sems kyi gzugs kyis yul dang / dbang po mtha'
<p>90b.3</p>dag bde ba chen po rgya mtsho'i gnas su gcig tu 'dres par byas te/ de'i rang bzhin gyi ting nge 'dzin la snyoms par zhugs pas gnas par byas te/ ji srid dpal phyag rgya chen po mngon du gyur pa de srid du'o/ /thob bya zhes pa phyag rgya chen po ste/ rmi lam dang mig 'phrul dang / yid kyi rang bzhin
<p>90b.4</p>lta bu chen po yang 'di yin la/ phyag rgya yang yin pas te/ chen po slar yang 'di rnam pa thams cad kyi mchog dang ldan pa nyid de/ phyogs gcig pa ma yin pa dang / byang sems rdo rje 'dis rgyas gdab par bya bas na phyag rgya'o/ /rkyen ni 'dir rang gi sems kyis yongs su brtags
<p>90b.5</p>pa'i chos dang bral bas du ba la sogs pa'i mtshan ma sngon du 'gro ba can rang gi sems kyi snang ba rnal 'byor pa'i bgrod bya pra phab pa lta bu'o/ /ji srid dam tshig gi phyag rgya mngon sum du bya ba'i bar de la 'khyud par bya'o/ /'jig pa med par mchog tu mi 'gyur pa'i rang bzhin te/ de yang 'bras bu'i
<p>90b.6</p>ngo bo phyag rgya chen po'o/ /mu dra mchog tu mi 'gyur pa'i bde ba'i mtshan nyid kun nas brten pa dus thams cad du mi g.yo ba'i sbyor bas gang ba'i gnas skabs kun nas len pas na mu dra'o/ /chen po yang 'di yin te spangs pa che ba nyid dang / rtogs pa che ba nyid kyis so/ /de la spangs pa che ba ni/ 
<p>90b.7</p>bag chags dang bcas pa'i sgrib pa thams cad spangs pa'i mtshan nyid ngo bo nyid ces bya ba 'od gsal mngon du byed pa'i mtshan nyid do/ /rtogs pa che ba ni yongs su dag pa sangs rgyas kyi chos thams cad kyi bdag nyid zung 'jug ces bya ba mngon sum du byed pa'i rang bzhin no/ /gang yang
<p>91a</p>
<p>91a.1</p>ston ka'i nyin gung gi nam mkha' dri ma med pa lta bu stong pa nyid dang ro gcig pa'i 'od gsal mngon sum du byas pa kho na sangs rgyas kyi chos mtha' dag rtogs pa ste/ 'gro ba ma lus pa'i don sgrub pa'i gzugs kyis der sangs rgyas kyi chos thams cad yod pa'i
<p>91a.2</p>phyir ro/ /de nyid kyi phyir chos rnams kyi gnas ni sku ste/ chos kyi sku'o zhes 'chad pa de la ni mi snang bar yang rtogs pa'i rnam par gzhag pa la bum pa snang bar snam bu la sogs pa rtogs par thal ba bzlog par dka'o/ /'o na ni grangs can pa'i lta ba skyon med par 'gyur ro/ / 
<p>91a.3</p>gzhan yang brtags pa'i phung po dang khams dang skye mched la sogs pa sgyu ma dang / rmi lam dang / dri za'i grong khyer dang / pra phab pa bzhin du mthong ba ni kun rdzob kyi bden pa mthong ba dang / rang byin gyis brlab pa zhes brjod do/ /kun rdzob kyi bden pa kho na don dam pa'i bden pa
<p>91a.4</p>'od gsal yongs su dag pa me long la sogs pa'i ngo bo rnam par snang mdzad la sogs pa brten pa lha'i tshogs dang / gzhal yas khang la sogs pa rten dkyil 'khor te/ de nyid ni 'jig rten las 'das pa'i dkyil 'khor nyid du rgyud kyi rgyal po thams cad las gsungs pa
<p>91a.5</p>nyid de sangs rgyas kyi chos mtha' dag gi rang bzhin nyid du yang ngo / /bden pa gnyis po de nyid rnam pa gnyis su med pa'i rang bzhin ni zung 'jug ces bya bar brjod de/ de'i phyir zung 'jug gi sku kho na chos kyi sku ste/ longs spyod rdzogs pa'i sku dang / ngo bo nyid kyi sku dag las tha dad du
<p>91a.6</p>gyur pa rnal 'byor pas so so rang gis rig par bya ba'o/ /'phags pa klu sgrub kyi zhal snga nas kyang / gang zhig gcig min du ma ma min pa/ /zhes pa la sogs pas chos kyi sku'i mtshan nyid dang / 'jig rten las 'das bsam gyis mi khyab/ /ces pa la sogs pas longs spyod rdzogs
<p>91a.7</p>pa'i sku dang / sems can rnams ni smin par bya phyir/ /zhes pa la sogs pas sprul pa'i sku dang / 'jig rten gsum gyi kun spyod las grol/ /zhes pa la sogs pas bde ba chen po'i sku'i mtshan nyid gsungs so/ /rang gi lta ba'i 'dod pa mdor bstan pa las kyang / gzugs
<p>91b</p>
<p>91b.1</p>kyi phung po mtha' yas pa/ /bdag gi sprul pa'i sku ni mchog /sgra yi phung po mtha' yas pa/ /bdag gi longs spyod rdzogs sku mchog /chos kyi phung po mtha' yas pa/ /bdag gi chos sku rab tu grags/ /bde ba'i phung po mtha' yas pa/ /bdag gi bde sku mi 'gyur mchog /ces
<p>91b.2</p>gsungs so/ /de bzhin du yang cha bcu drug pa khong du chud pa gzhan gyi sems shes pa/ /sgra brnyan dang mtshungs pa sgra rtogs pa gzugs ma lus par yang dag par mthong ba'i ye shes kyi mtshan nyid sku bzhi'i rang bzhin du rig par bya ste/ de skad du dpal dus kyi 'khor lo'i rgyud las kyang / 
<p>91b.3</p>shes rab ma yin thabs min lhan cig skyes pa'i sku 'di chos kyi skur ni 'gyur pa yin/ /shes rab thabs kyi rang bzhin mun pa rnams dang bral ba ye shes rnam shes dbye ba las/ /sgra brnyan dang mtshungs sems can du ma'i don dag byed po 'di ni longs spyod rdzogs pa'i sku/ /sems can
<p>91b.4</p>rnams ni smin pa'i rgyu ru slar yang 'di ni sangs rgyas rnams kyi sprul skur 'gyur/ /zhes gsungs so/ /'dis ni lus dang ngag dang sems dang / ye shes kyi rnam par dag pa phyag rgya bzhi gsungs so/ /dpal dang po'i sangs rgyas las/ /'gyur zhing 'gyur pa de nas 'dzag /mi 'dzag
<p>91b.5</p>dri ma med pa gzhan/ /pad+mar rdo rje bcug pas rtse mo can dang rlung las thigs pa lhung ba gsum pa'o/ /rnal 'byor gsum po 'di dag nges pa kho nar sku gsung thugs kyi phyag rgya'o/ /chags dang chags bral thog mthar son pa mchog gi bde ster rnal 'byor bgrod bya bzhi pa'o/ /phyag rgya
<p>91b.6</p>rnams kyi ma de rnam pa bcu por 'gyur te 'di ni dpal ldan bla ma'i zhal/ /zhes gsungs so/ /dpal rnam par snang mdzad mngon par byang chub pa'i rgyud las kyang / las kyi phyag rgya mnyam bsten nas/ /chos kyi phyag rgya rnam par bsgom/ /de nas gong du phyag rgya che/ /de yi dam tshig
<p>91b.7</p>'byung bar 'gyur/ /zhes gsungs pa'o/ /gzhan du yang / thar pa dpal mo mi 'jigs bde ba dag/ /lang tsho dga' ma bcom ldan ma de dor/ /phal cher sngon du bsags pa'i drag shul las/ /gang gi bdud rtsi dor nas dug 'thung byed/ /ces gsungs so/ /dang po'i
<p>92a</p>
<p>92a.1</p>sangs rgyas las kyang / /phyag rgya bzhi po mi 'gyur bde ba'i 'bras bu ster ba 'di rnams rnal 'byor pa yis bsgom/ /kun du dus kun du ni dga' ba'i chags pa la gnas 'jig rten lam las rab grol bas/ /grong dang dgon pa dur khrod ma dag pa dang dag pa'i
<p>92a.2</p>gnas dang khyim dang lha yi gnas dag tu/ /rigs dang rigs min dang bral lus kyi stobs dang bde ster bza' btung la sogs dang ldan pas/ /zhes gsungs so/ /don gyi dam pa'i ye shes kyi rnam dag dpal gnyis su med pa'i blo gang gi yin pa de de bzhin no/ /sems
<p>92a.3</p>can thams cad kyi don byed pa'i phyir 'jig rten gsum na skal bzang ngo / /khyab pa'i phyir khyab pa'o/ /rnal 'byor ma thams cad kyi yid du 'ong ba'i rin po che mi 'dzag pa'i phyir dpal ldan no/ /phun sum tshogs pa thams cad kyi gzhir gyur pa'i phyir 'byor ba kun byed pa'o/ / 
<p>92a.4</p>chos thams cad gnyis su med pa'i bdag nyid can gyi phyir 'jam dpal gnyis su med pa'i dpal te ye shes kyi sku nyid kyi phyir dpal dang ldan pa'i mchog go/ /'di ni sgrib pa med pa'i cha bco lnga'i rnam par dag pas de bzhin gshegs pa thams cad kyi ting nge 'dzin du gyur pa
<p>92a.5</p>bya ba byed pa'i mtshan nyid bya ba grub pa'i ye shes kyi tshigs su bcad pa bco lnga bshad pa'o/ /'di ltar yang / /rdo rje sems dpa' la sogs pa'i sgo nas skye ba'i rim pa nges par bstan to/ /bar bar du bzlog nas bstan pa ni man ngag sba ba'i don du'o/ /yang gzhom du med
<p>92a.6</p>pa'i nA da rgyas pa nyid kyis sems can gyi bsam pa'i dbang gis de bzhin du snang bas sdud pa pos de kho na bzhin du bris pa'o// //da ni mchog sbyin zhes pa la sogs pa tshigs su bcad pa lngas/ bcom ldan 'das de kho na ye shes lnga'i sgo nas bstod pa gsungs
<p>92a.7</p>te/ de la mchog sbyin rdo rje la sogs pas me long lta bu'i ye shes kyi sgo nas so/ /sangs rgyas chags pa la sogs pas mnyam pa nyid kyi ye shes kyi sgo nas so/ /sangs rgyas 'dzum pa la sogs pas so sor rtog pa'i ye shes kyi sgo nas so/ /med pa las byung zhes pa la
<p>92b</p>
<p>92b.1</p>sogs pas bya ba grub pa'i ye shes kyi sgo nas so/ /sgyu 'phrul dra ba la sogs pas shin tu rnam par dag pa chos kyi dbyings kyi ye shes kyi sgo nas te/ de bzhin gshegs pa rnam par snang mdzad dang / rin chen 'byung ldan dang / 'od dpag med dang / don yod grub pa dang / mi bskyod
<p>92b.2</p>pa'i rang bzhin du zhes pa'i don to/ /de la tshigs su bcad pa dang pos rgyu ste/ /lhag mas ni 'bras bu'o/ /de bzhin du yang rgyu'i ye shes dang / rkyen gyi ye shes dang / gdan gyi ye shes dang / bsgom pa'i ye shes dang / grol ba'i ye shes te rgyu me long lta bu'i ye shes so/ / 
<p>92b.3</p>rkyen mnyam pa nyid kyi ye shes so/ /gdan so sor rtog pa'i ye shes so/ /bsgom pa'i ye shes bya ba grub pa'i ye shes so/ /'gro ba'i ye shes shin tu rnam par dag pa chos kyi dbyings kyi ye shes so/ /de bzhin du rnam pa lngas mngon par rdzogs par byang chub pa yang mtshon te/ 
<p>92b.4</p>des na rtsa ba'i rgyud du ye shes rnam pa lnga'i bstod pa'i tshigs su bcad pa lngas rnam pa lnga bsgom pa bcom ldan 'das kyis gsungs pa 'di lta ste/ stong par dngos po'i tshogs pa ni/ /brtags pa'i gzugs ni rnam spangs pa/ /pra phab lta bur mthong 'gyur te/ /me long gzhon
<p>92b.5</p>nu ma yi bzhin/ /zhes pa 'jig rten las 'das pa'i bden pa gzugs kyi phung po me long lta bu'i ye shes so/ /dngos po thams cad mnyam gyur nas/ /gcig gi dngos por 'gyur med gnas/ /mi 'gyur ye shes las byung ba/ /chad pa ma yin rtag pa min/ /zhes pa tshor ba'i phung po mnyam
<p>92b.6</p>pa nyid kyi ye shes so/ /yi ge 'du shes kun dag nyid/ /a yi rnam pa'i rigs las byung / /yi ge chen po'i go 'phang thob/ /'du shes can min 'du shes min/ /zhes pa 'du shes kyi phung po so sor rtog pa'i ye shes so/ /ma skyes pa yi chos rnams dang / /'du byed dag dang bral rnams su/ / 
<p>92b.7</p>byang chub nyid min sangs rgyas min/ /sems can ma yin 'tsho ba min/ /zhes pa 'du byed kyi phung po bya ba grub pa'i ye shes so/ /rnam par shes pa'i chos nyid 'das/ /ye shes dag pa rnyog pa med/ /rang bzhin gyis ni 'od gsal chos/ /chos kyi dbyings kyi tshul rtogs pa/ / 
<p>93a</p>
<p>93a.1</p>zhes pa rnam par shes pa'i phung po shin tu rnam par dag pa chos kyi dbyings kyi ye shes so/ /de bzhin du sdud pa'i rgyud du yang / /tshigs su bcad pa brgya dang gcig la sogs pa gsum gyis 'khor lo la sogs pa'i mtshan ma la sogs pa de bzhin gshegs
<p>93a.2</p>pa'i phung po'i mtshan nyid gsungs pa 'di lta ste/ 'khor lo kun nas gsal ba srid gsum bde ba rin chen 'di yis chags pa nyid pad+ma/ /nyon mongs zad pa ral gri de nas rdo rje yang ni ye shes sku ste dbyer med pa/ /mi shes gcod pa gri gug mchog gi rigs drug dag kyang 'di rnams
<p>93a.3</p>kyis ni bskyed pa gang / /de yang 'di ltar rig par bya ste mkha' bzhin ro mnyam phung po khams dang skye dbang sogs/ /gang du nges pa rigs kyi gzugs ni 'jig par 'gyur pa de ni gzugs chen dag tu gsungs/ /gang gi 'khor ba'i sdug bsngal 'jig pa nyid du 'gyur pa de ni tshor
<p>93a.4</p>ba chen por gsungs/ /gang gis 'khor ba'i 'du shes 'jig pa nyid du 'gyur pa de ni 'du shes rdo rje che/ /gang du 'khor ba 'phel ba 'jig pa nyid du 'gyur pa de ni 'du byed rdo rje nyid/ /gang du sad sogs gnas skabs 'jig pa nyid du 'gyur pa de yang rnam par shes par gsungs/ / 
<p>93a.5</p>gang du mi shes dngos por 'jig pa nyid du 'gyur pa de ni thub pa'i ye shes nyid/ /'di rnams par rnam par snang mdzad la sogs rgyal mchog dam pa rnam pa drug rnams rigs drug ste/ gzhan ni khams drug dbye ba sa dang me dang chu dang rlung dang nam mkha' zhi ba rnams/ /zhes gsungs so/ / 
<p>93a.6</p>don ni dga' ba bzhi'i rang bzhin gyi phyir mchog sbyin rdo rje mchog ces bos pa'o/ /bde ba la longs spyod pa'i gzhi yin pas yang dag mthar 'gyur ro/ /bde ba stong pa la sogs pa nyid kyis stong nyid las byung ngo / /dpe'i tshul gyis sangs rgyas byang chub bo/ /'od gsal du zhugs
<p>93a.7</p>pa 'dud do/ /chags pa chen po'i ngo bo'i phyir sangs rgyas chags pa'o/ /dga' bral nyid kyi chos kyi sku'i phyir sangs rgyas sku'o/ /sangs rgyas 'dod la zhes 'don pa ni sangs rgyas kyis 'dod par bya bas so/ /stong pa nyid kyi snying po lhan cig skyes pa'i dga' ba'i skad cig nyid
<p>93b</p>
<p>93b.1</p>kyis sangs rgyas dgyes pa'o/ /gnyis spangs pas gnyis su med pa'i bde ba'i dga' ba rnyed pas sangs rgyas rol pa ste/ 'di dag gis rkyen gyi ye shes gsungs so/ /bde ba'i bdag nyid kyi ye shes ston pa'i sbyor ba las sangs rgyas 'dzum pa'o/ /lhan cig skyes pa'i gtum
<p>93b.2</p>mo'i snang bas shes bya'i dkyil 'khor mtha' dag khyab pa'i phyir sangs rgyas bzhad pa'o/ /las kyi phyag rgya'i sgo nas kyang a wa d+hU tI'i gnas thob pa'i srog la sogs pa'i rlung nyid kyis gzhom du med pa'i nA da rgyas pa'i ngo bo nyid kyi phyir sangs rgyas gsung nyid do/ /chos kyi sku dang tha mi dad
<p>93b.3</p>pa'i longs spyod rdzogs pa nyid kyis sangs rgyas thugs so/ /stong pa nyid las byung ba'i sku bzhi'i phyir med pa las byung ngo / /ngo bo nyid kyi phyir sangs rgyas 'byung ba'o/ /rang byung gi ngo bo'i phyir nam mkha' las byung ngo / /bzhi las 'das shing yod pa dang med pa las 'das pa'i rang
<p>93b.4</p>gis rig par bya ba'i phyir ye shes las byung ngo / /sgyu 'phrul chen mo las byung ba'i mchog tu bde ba nyid kyi phyir sgyu 'phrul dra ba'o/ /lhan skyes kyis khyab pa'i brtan g.yo'i bdag nyid kyi phyir sangs rgyas rol ston no/ /thams cad du bod pa'o/ /dga' ba bcu drug gi ngo bo nyid kyis mang pa'i phyir
<p>93b.5</p>thams cad thams cad do/ /kun du bzang po'i bde ba chen po'i ye shes kyi sku'i gtso bo'i phyir ye shes sku nyid do/ /de bzhin gshegs pa lnga'i ye shes kyi bstod pa tshigs su bcad pa lnga'o// //da ni phan yon gyi tshig rkang rnams kyang cung zad bshad par
<p>93b.6</p>bya ste/ 'di ni zhen pa mngon sum du nyams su myong bzhin pa'i bde ba rtogs pa nyid kyis so/ /'od gsal gyi phyir ye shes kyi sku'o/ /mtshan yang dag par brjod pa 'di ni lhan cig skyes pa nyams su myong ba'o/ /rtag tu lhan skyes dag pa'i rang bzhin nyid kyi 'dod yon
<p>93b.7</p>lnga la longs spyod kyang nyon mongs pa dang ma 'dres pa'i phyir yongs su dag pa ma 'dres pa'o/ /lam bla na med pa'i ngo bo'i phyir dga' ba bla na med pa'o/ /nyams su myong bzhin pa'i mtshan nyid kyi phyir dang po'o/ /yid ches pa brtan pa'i phyir mgu ba chen po bla na med pa'o/ /byang
<p>94a</p>
<p>94a.1</p>sems rdo rje'i rang bzhin nyid kyis lus dang ngag dang yid kyi gsang ba'o/ /dam pa'i chos kyi tshul ni shes rab kyi pha rol tu phyin pa'o/ /de yang dag par gzung ba gnyis su med pa'i ye shes kyi tshul nyid rtogs pa'o/ /sbyor ba yan lag drug gi kun rdzob dang don
<p>94a.2</p>dam pa'i rang bzhin byang sems rdo rje rab tu bshad pa'i phyir bstan pa la sogs pa'i tshig drug go/ /byin gyis brlab pa ni brtan par byed pa'o/ /'khor lo drug la gnas pa'i phyir re zhig 'khor lo dang po'i phan yon no/ /rang bzhin gyi 'od gsal nyid kyis thams cad mkhyen pa'i ye
<p>94a.3</p>shes so/ /sangs rgyas kyi byang chub ni bzhi pa'i ye shes nyams su myong ba'o/ /mngon par rtogs pa ni 'od gsal snang ba med pa'i ye shes mngon sum du byed pa'o/ /chos kyi dbyings thugs su chud pa ni rnam pa thams cad stong pa nyid kyi rang bzhin gyi phyir ro/ /stobs bcu'i stobs
<p>94a.4</p>nyid ni du ba la sogs pa'i mtshan ma bcu'i stobs dang ldan pa'i phyir ro/ /bde ba chen po nyid du 'ong ba'i phyir lung ngo / /lhun gyis grub pa rtogs pa'i ngo bo nyid kyi phyir yang dag par grub pa'o/ /spros pa thams cad dang bral ba nyid kyis dri ma med pa'o/ /stong pa nyid kyi phyir
<p>94a.5</p>sprul pa'i sku'i sangs rgyas kyi gzugs mthong ba'i skye gnas so/ /rtsa'i 'khor lo yongs su dag pa'i bdag nyid kyi phyir zhing ngo / /'bras bu'i ngo bo gnas pa'i phyir gzhi'o/ /kun rdzob theg pa chen po dang dam pa rdo rje theg pa'i spyod pa mi 'gal ba'i ngo bo'i phyir byang chub sems
<p>94a.6</p>dpa'i spyod pa'o/ /mthar thug thob pa'i rgyu yin pa'i phyir mtha'o/ /de kho na nyid brtag pa'i gnas yin pa'i phyir brtag pa'o/ /nges par 'byung ba khyad par du 'phags pa'i thabs yin pa'i phyir skye ba'i gnas so/ /lhun gyis grub pas de bzhin gshegs pa'i mdzad pa byed
<p>94a.7</p>pa'i phyir gdung mi 'chad pa'o/ /'od gsal byin gyis brlabs pa'i phyir rab tu 'phel ba'o/ /khyab byed yin pa'i phyir sdud pa'o/ /bsam gyis mi khyab pa'i ngo bo nyid kyi phyir ting nge 'dzin to/ /shes rab la sogs pas bsam gtan rnam pa lnga'i ngo bo nyid kyi phyir bsam
<p>94b</p>
<p>94b.1</p>gtan no/ /ye shes tsam nyid gzhi yin pa'i phyir rnal 'byor ro/ /rnam par rtog pa rnams snang ba med pa'i phyir spong ba'o/ /chags pa la sogs pa'i 'ching ba dang bral ba'i rgyu yin pa'i phyir grol ba'o/ /yang dag pa'i ye shes kyi rang bzhin gyi phyir thar pa'o/ /lhan cig skyes
<p>94b.2</p>pa'i bde ba la gnas pa'i phyir zhi ba'o/ /'od gsal nyid kyi 'byung gnas so/ /rgud pa thams cad ni skyon thams cad do/ /ngan song gi sgo thams cad de dmyal ba dang / yi [(]dgas[,]dwags [)]dang / dud 'gro ste ngan 'gro thams cad do/ /kha gcod dang 'dra ba'i phyir 'gebs pa'o/ /yang dag
<p>94b.3</p>par rdzogs pa'i byang chub kyi lam yin pa'i phyir lam bzang po'o/ /rten cing 'brel par 'byung ba 'chad pa'i phyir mi 'jug pa'o/ /skal ba ji lta ba bzhin du chos kyi 'khor lo bskor ba'i rgyu yin pa'i phyir bskor ba'o/ /rdo rje theg pa nyid kyis nyan thos la sogs pa las rnam par
<p>94b.4</p>rgyal ba'i ngo bo'i phyir gdugs dang / rgyal mtshan dang / ba dan bsgreng ba'o/ /rnal 'byor brtan par byed pa'i rgyu yin pa'i phyir gnas so/ /byang chub sems dpa' gsang sngags kyi sgo'i spyad pa spyod pa sngags kyi tshig klog pa la sogs pa rnams kyis myur du grub pa 'thob
<p>94b.5</p>pa'o/ /mngon sum du byed pa'i ngo bo'i phyir bsgom pa la sogs par brtson pa rnams kyis rtogs pa'o/ /stong pa nyid kyi bye brag grub pa'i mtha'i ngo bo nyid kyi phyir stong pa nyid so sor rtogs pa'o/ /'bras bu dang rgyu'i bdag nyid kyis gnyis su med pa so sor rtog par mngon par
<p>94b.6</p>brtson pa rnams so/ /rnam par mi rtog pa so sor rtog pa'i ngo bo nyid kyi phyir yongs su dag pa'o/ /gnyis su med pa'i ye shes kyi phyir chos thams cad sems rtse gcig gis rtogs pa'o/ /mtshan ma ngan pa 'chi ba'i mtshan ma la sogs pa dang / lha'i bu la sogs pa phag pa'i
<p>94b.7</p>mngal du skyes pa'i phyir dri ngan pa la sogs pa'i ltas ngan pa'o/ /rdo rje dbyings kyi dkyil 'khor chen po la sogs pa bsgoms pa nyid kyis bdud kyi dgra'i las ring du spong bar byed pa'o/ /ting nge 'dzin thams cad thob pa'i phyir tshul bzhin ma yin pa yid la byed pa thams cad
<p>95a</p>
<p>95a.1</p>mi skye bar byed pa'o/ /snyems pa'i sems kyi spyod pa rgyags pa'o/ /ha cang nga rgyal che ba ni dregs pa'o/ /bdag gir 'dzin pa ni ngar 'dzin pa'o/ /sdug bsngal ni lus kyi'o/ /yid mi bde ba ni sems kyi'o/ /de bzhin gshegs pa nges par 'byung ba'i phyir
<p>95a.2</p>snying por gyur pa'o/ /mchog tu sba bar bya ba'i phyir gsang bar gyur pa'o/ /gsang sngags kyi tshul gyi rim pa kho nas bstan pa'i phyir gsang chen du gyur pa'o/ /rnam par rtog pa med pa'i las kyi phyag rgya la sogs pa bsten pa'i rgyu'i phyir phyag rgya dang / gsang sngags thams cad
<p>95a.3</p>du gyur pa'o/ /nad med pa ni nad dang bral ba nyid do/ /stobs ni lus kyi nus pa'o/ /dbang phyug ni glang chen la sogs pa'o/ /phun sum tshogs pa ni nor dang 'bras bu la sogs pa'o/ /dpal ni gnyis su med pa'i phyir ro/ /dge ba ni dge ba bcu gtso bo yin pa'i phyir ro/ / 
<p>95a.4</p>zhi ba ni rnal 'byor goms pa'i phyir ro/ /legs pa ni thog ma dang bar dang tha mar bkra shis pa'i phyir ro/ /grags pa ni byang chub kyi sems kyis rab tu gang ba'i phyir ro/ /snyan pa ni dbang la sogs pa rab tu bstan pa'i phyir ro/ /tshigs su bcad pa ni sangs rgyas nyid
<p>95a.5</p>ster ba po'i phyir ro/ /bstod pa ni lam ster bas so/ /shin tu rnam par dag pa ni bsod nams kyi tshogs rdzogs pas spros pa'i dri ma thams cad bkrus pa'i phyir ro/ /shin tu dag byed ni ye shes kyi tshogs bsags pa nyid kyis snying gi gnas ngan len gsal ba'i
<p>95a.6</p>phyir ro/ /mu stegs pa la sogs pa'i shes pa la sangs rgyas kyi chos 'jog pa po nyid kyi phyir shin tu bkra shis pa'o/ /mgon med pa rnams kyi skyabs su gyur pas skyabs so/ /dga' ba'i rgyu'i phyir gnas so/ /rang rang gi chos kyis skyob par 'dod pa rnams bskyab
<p>95a.7</p>pa'i phyir skyob pa'o/ /yongs su skyob byed dang bral ba rnams kyi dpung gnyen no/ /mya ngan las 'das pa'i grong thob pa'i phyir gling ngo / /nyon mongs pa dgu bcu rtsa brgyad ni nad thams cad do/ /rnam pa thams cad rnam pa med pa'i stong pa nyid ston pas ye shes kyi snang
<p>95b</p>
<p>95b.1</p>ba'o/ /spyan lnga ni sha'i spyan la sogs pa'o/ /gzung ba dang 'dzin pa med pa'i phyir gnyis su med pa'o/ /a wa d+hU tIr son pa nyid kyis sgro 'dogs thams cad dang bral ba'i phyir chos nyid do/ /rang bzhin med pa'i phyir chos thams cad brjod du med pa'i rang bzhin nyid do/ /gsang sngags
<p>95b.2</p>kyi sgo nas thos pa dang / bsam pa dang / bsgom pa'i spyad pa spyod pas na de de bzhin no/ /de bzhin gshegs pa'i rigs las byung ba rnams ming kho na gtsug gi nor bu ni ming gi gtsug gi nor bu'o/ /sangs rgyas kyi yon tan ma tshang ba med pa dang ldan pa'i phyir thams cad yongs su rdzogs pa'o/ / 
<p>95b.3</p>chos thams cad kyi don yongs su rdzogs pas ma nyams pa'o/ /lhag chad med pas zil gyis non par mi nus pa'o/ /gzhung dang / don 'chang ba dang / dkyil 'khor sngon du 'gro bas glegs bam klog pa dang / sems pas kun chub par byed pa dang / bsgoms pas tshul bzhin du yid
<p>95b.4</p>la byed pa'o/ /mdangs dang / stobs dang / gzi brjid zil gyis mi non pa zil gyis mnan par bya ba ma yin pa nyid do/ /gzi brjid zil gyis mi non pa ni/ /gzi brjid nang du 'phro ba nor bu bdag nyid chen po'o/ /phyir bzlog pa ni gnyen por gyur pa'o/ /snyigs
<p>95b.5</p>ma lnga ni sems can dang / /lta ba dang / bskal ba dang / tshe dang / yo byad kyi mtshan nyid do/ /dri ngas dang / skur ba dang / smad pa'i tshig sngon du 'gro bas mi snyan pa brjod pa'o/ /yid du 'ong ba ni yid du 'thad pa'o/ /phyogs bcur dam pa'i chos kyi rnga sgra rgyun
<p>95b.6</p>mi 'chad par sgrogs pa gang yin pa de lta bu chos kyi rgyal po zhes pa chos kyi rgyal srid kyi bdag por 'gyur ro zhes 'brel ba'o/ /oM sar+b+ba d+ha r+m+mA b+hA ba swa b+hA ba bi shud+d+ha badzra a A/ aM aH pra kr-i ti pa ri shud+d+haH sar+b+ba d+ha r+m+mAH ya du ta/ sarba ta thA ga ta dz+nyA na kA ya/ many+dzu shrI pa ri shud+d+hi tA mu pA
<p>95b.7</p>da ye ta aM AH sarba ta thA ga ta hr-i da ya/ ha ra ha ra/ oM hUM hrIH b+ha ga bAn dz+nyA na mUrti/ bA gI shwa ra ma hA bA tsa/ sar+b+ba d+har+m+ma ga ga nA ma la su pa ri shud+d+ha d+ha rma d+hA tu dz+nyA na gar+b+ha AH 'di ni dang po dang / bar dang / tha mar byin gyis brlab pa'i sngags so/ /de ltar yang / a'i rnam pa byang
<p>96a</p>
<p>96a.1</p>chub kyi sems so/ /sa dang pha rol tu phyin pa la spyod pa'i rang bzhin a'i rnam pa'o/ /sangs rgyas nyid mtshon pa aM gi rnam pa'o/ /mya ngan las 'das pa chen po gsal bar byed pa a'i rnam pa'o/ /ye shes kyi sku byin gyis rlob pa po a'i rnam pa'o/ / 
<p>96a.2</p>lus dang sems dang ngag byin gyis rlob pa po oM hUM hri'i yi ge'o/ /brtan dang g.yo ba'i ngo bo'i dngos po rnams chos rnams kyi dbyings/ ngag gi dbang phyug gi bdag nyid ces pa'i don to/ /chos kyi sku rgyas gdab pa'i don du aH'i rnam pa tha mar brjod do/ /de nas shes pa de ma thag tu'o/ / 
<p>96a.3</p>gang gis dang por gsol ba btab pa'i dpal ldan rdo rje 'chang des/ gsang bstod nas ni tshig 'di gsol/ /zhes 'brel ba'o/ /de nyid kyi tshe bde ba skyes pas dga' zhing ngo / /slad nas dga' ba skyes pas mgu nas so/ /yang dag rdzogs pa'i byang chub thob pa'i legs pa'i lam
<p>96a.4</p>sgyu 'phrul dra ba'i rgyud kyi tshul bstan cing bshad pa'o/ /don chen rang bzhin gyi don 'byung ba'i rgyun no/ /lam 'di yang sangs rgyas rnams kyi yul te spyod yul yin gyi gzhan gyi ma yin no zhes gnas so/ /rdo rjes mtshan dpal phyag na snying po bcom ldan 'jig rten dbang phyug
<p>96a.5</p>'grel chen rjes su 'gro/ /legs bsngags don zab dag la brten cing rmad byung kha che'i dka' 'grel rgyas pa dbang por ldan/ /sna tshogs rgyud kyi gsang chen rnam par g.yo ldan gdams pa sna tshogs bdud rtsis rgyas gyur pa/ /nyi ma'i dpal gyis mdor bshad 'di ni dam pa rnams
<p>96a.6</p>kyi sems la kun nas rgyas gyur cig /mdor bshad bdud rtsi'i thigs pa ma 'khrugs shing / /yid 'ong brtsams las bdag gis bsod nams ni/ /gang zhig thob pa de yis 'gro ba rnams/ /gnyis med bde ba dag dang ldan gyur cig /dpal mtshan yang dag par brjod
<p>96a.7</p>pa'i mdor bshad bdud rtsi'i thigs pa zhes bya ba/ dngos grub brnyes pa'i slob dpon paN+Di ta chen po gnas brtan nyi ma'i dpal ye shes kyi zhal snga nas mdzad pa rdzogs so/ /rgya gar gyi mkhan po paN+Di ta chen po nor bu dpal ye shes dang / bla ma rje btsun rdo rje 'chang
<p>96b</p>
<p>96b.1</p>chen po dpal nyi ma'i dbang po'i 'od zer gyi zhal snga nas/ lo tsA ba chag dge slong chos rje dpal gyis bsgyur cing zhus te gtan la phab pa'o/ /[]@##/ /rgya gar skad du/ Ar+ya many+dzu shrI nA ma saM gi ti a mr-i ta bin+du pra ti A lo ka br-i t+ti nA ma/ bod skad du/ 
<p>96b.2</p>'phags pa 'jam dpal gyi mtshan yang dag par brjod pa'i 'grel pa bdud rtsi'i thigs pa sgron ma gsal ba zhes bya ba/ 'jam dpal gzhon nur gyur pa la phyag 'tshal lo/ /yul dang yul can mkha' 'dra rang bzhin can/ /nyi zla mun pa'i lam zhugs mda' yis g.yo/ /sa
<p>96b.3</p>mtha' las byung chu yis kun du khyab/ /bde gshegs 'jam dbyangs de la bdag phyag 'tshal/ /bla ma'i zhal las brgyud pa yi/ /bdud rtsi thigs pa lta bu 'di/ /dang po sangs rgyas legs 'ongs pa/ /mtshan brjod man ngag bri bar bya/ /dpal ldan 'bras spungs mchod rten du/ / 
<p>96b.4</p>sna tshogs rgyud don gnyer ba yi/ /'jig rten pa dang 'jig rten 'das/ /sa ga'i bco lnga la 'dus so/ /de dus ston pas 'gro kun du/ /chos dbyings ngag gi dbang phyug gi/ /dkyil 'khor spros pa 'bras spungs yin/ /de yi phyi dang nang dag tu/ /dpal ldan rgyu skar dkyil 'khor che/ / 
<p>96b.5</p>dang po sangs rgyas dkyil 'khor spros/ /lha la sogs pa thams cad la/ /dbang bskur byin te rgyud sde bzhi/ /snying po'i rgyud dang lnga po dag /rdo rje 'chang gis rgyas par gsungs/ /snying po'i snying po 'di yin no/ /bsdus te mkha' 'gro ma rnams kyis/ /rang rang gnas su rgyas
<p>96b.6</p>gdab po/ /snying po'i snying po 'di de ni/ /'gro ba'i don du 'dzam bu'i gling / /bye ba phrag brgyar klags grub tu/ /rab tu grags so 'di yi don/ /zab cing gting dpag dka' ba ni/ /sus kyang shes pa ma yin te/ /zla ba bzang pos dri med bshad/ /de don rigs ldan rnams
<p>96b.7</p>la ni/ /bdag gis rab tu dgrol bar bya/ /'di la bcu bzhir gsungs pa yang / /bcu gsum don ldan sgra yi dbyings/ /gcig ni kun gyis bsngags pa'o/ /de nyid phyir na 'dir mi 'chang / /bshad par bya ba bcu gsum ni/ /zhus dang gsungs dang gzigs pa dang / / 
<p>97a</p>
<p>97a.1</p>sgyu 'phrul dra bas rdo rje dbyings/ /chos dbyings me long so sor rtog /mnyam nyid bya grub rgyud bsdus pa/ /sngags dang rjes su yi rang dang / /bcu gsum rdo rje 'dzin pa'i sa/ /de las dang po thog mar ni/ /zhus pa bcu drug bstan par bya/ /'thad pa
<p>97a.2</p>ston pa chos kyi sku/ /dzA lan+d+ha ra'i tha yig las/ /zhu po tri sha ku ne yi/ /a yig rkyen pas chos kun 'byung / /e waM ma yA zhes bshad pa/ /de nyid rdo rje'i btsun mo yi/ /b+ha ga la bzhugs de nyid do/ /de yang bshad pa/ de nas rdo rje 'chang dpal ldan/ /gdul dka'
<p>97a.3</p>'dul ba rnams kyi mchog /'jig rten gsum las rgyal bas dpa'/ /gsang dbang rdo rje dbang phyug po/ /zhes pa/ a yi rnam pa bdag med pa/ /rab tu mi gnas ston pa nyid/ /rnam pa thams cad bral ba'o/ /tha yi rnam pa mi bskyod pa/ /dmigs med snying rje chen po la/ / 
<p>97a.4</p>sna tshogs dngos rnams snang ba'o/ /rdo rje gnyis med sbyor ba dang / /stong pa snying rje'i snying po can/ /zag gsum 'dzag pa med pa'o/ /'chang ba zung 'jug de nyid ni/ /lhan cig 'dzin pas 'chang bar brjod/ /de yang dus kyi 'khor lo las/ /bsam pa thams cad
<p>97a.5</p>yongs btang nas/ /stong par rtse gcig yid byed pa/ /nyi ma gcig tu brtags na yang / /gal te yid ches ma gyur na/ /de tshe nga yi brdzun gyi tshig /ces pas dam bca' gsungs pa'o/ /rtags gsum dang po bar tha ma/ /dang po du sogs lnga thob pa/ /gnyis pa stong dang
<p>97a.6</p>brgya brgya 'gags/ /tha mar nyi khri chig stong dang / /drug brgya 'gags pas rdzogs sangs rgyas/ /dpal ni de las rang don gzhan/ /dam pa gnyis ni 'byung ba'am/ /yang na gnyis med sbyor ldan pas/ /ril bu bum pa mchil lham dang / /sa 'og mkha' spyod rkang mgyogs
<p>97a.7</p>dang / gnod sbyin mo dang bcud kyis len/ /de la sogs pa dpag med mchog /gdul dka' yan lag bzhi pa'i dpung / khyad par lta ba'i tshogs chen po/ /nyi khri chig stong drug brgya dang / /stong dang brgyad brgya sum brgya dang / /drug cu'i dmag dpung gdul dka' ba'o/ /ci
<p>97b</p>
<p>97b.1</p>phyir nyin mtshan gnod byed phyir/ 'dul ba drug sogs dpag med kyang / /kun gyis thul ba ma yin te/ /mchog tu mi 'dzag ye shes che/ /'du byed rnams kyi mchog yin no/ /de ni gang las rnyed ce na/ /bum pa gtum mo lhan cig skyes/ /yan lag drug gis lus bcings pa'o/ / 
<p>97b.2</p>de yang dus kyi 'khor lo las/ /byed dang bcings pa'i sbyor ba yis/ /sa gsum po yang 'grub par 'gyur/ /zhes gsungs so/ /'jig rten gsum gyi sgo gsum po/ /rgyal ba rang lus bde stong rgyas/ /khro rgyu can las thag bsrings pa/ gsang ba gsang ba lnga yin te/ / 
<p>97b.3</p>de yang rdo rje theg pa las/ /khyod kyis srog chags gsad par bya/ /ma byin pa yang blang bar bya/ /gzhan gyi bud med bsten par bya/ /brdzun gyi tshig ni smra ba yin/ /myos par gyur pa'i khu ba btung / /de ltar spyad na grol bar 'gyur/ /zhes pa rlung ni srog yin la/ /de 'gog byed pa
<p>97b.4</p>srog chags gsod/ /gzhan gyi bud med rang lus mdzes/ /rang gis grub pa rnam par dag /ma byin haM las thig le len/ /sems can thams cad bsgral lo zhes/ /brdzun gyi tshig ni smra ba yin/ /bde ba phyag rgya'i khu ba ni/ /rtag tu btung bar bya ba yin/ /de ltar min
<p>97b.5</p>par dngos spyod pas/ /rdo rje dmyal bar nges par 'tshed/ /dgongs pa'i skad kyis bstan pa yin/ /dbang po dbang po lnga yin te/ /dad pa dran pa brtson 'grus dang / /bsam gtan shes rab ldan pa yis/ /rdo rje theg pa'i lam bsgrub pa'o/ /rdo rje gsang ldan dbang lnga ldan/ / 
<p>97b.6</p>de nyid phyir na de dbang phyug /rnam par rgyas pa rdo rje'i lus/ /mi yi 'gro ba mchog yin no/ /pad+ma rtsa la dkar po ni/ /thig le nam mkha'i khams gnas pa'o/ /spyan ni gsal bar snang ba ste/ /rtags dang ye shes nor bu brtan/ /sna tshogs pad+mo rtsa yi dbyibs/ /gdan la
<p>97b.7</p>bzhugs ni skye mched dag /rang gi lag ni ro rkyang gnyis/ /rdo rje'i mchog ni gnyis med ma/ /rnam grangs mang la brten nas ni/ /nyams su myong bar bya ba'i phyir/ /gsor bar brtson 'grus gnyen po yis/ /yang dang yang du byed ces pa/ /nyams su myong bar byed pa'o/ / 
<p>98a</p>
<p>98a.1</p>khro gnyer dpral ba'i thig le la/ /rim par ldan sogs bcu drug phyed/ /nyams su myong bas ye shes 'phel/ /lag na rdo rje gnyen ye shes/ /thabs chen mtha' yas rnyed pa yis/ /nyon mongs rnam dag gdul dka' 'dul/ /de 'dul dpa' bo rnams
<p>98a.2</p>kyis ni/ /phrin las gcig go zhes brjod pa'o/ /dpa' bo de 'joms phyir na dpa'/ /'jigs su rung ba'i nyan rang sogs/ /'dod yon spyod la skrag pa'o/ /gzugs ni gnod sbyin des mi thub/ /mi thung byis pa'i lus 'chang ba/ /zhe sdang mi bskyod rdo rje nyid/ /ces gsungs
<p>98a.3</p>so/ /rdo rje lus la rtse mo ni/ /spyi bo'i haM dang bum pa'i a/ /rab 'phro ba ni yar mar gshegs/ /rang gi lag ni yan lag drug /gsor byed pa ni srog rtsol sogs/ /gong nas gong du goms byed pa'o/ /de yang dgos pa ci'i phyir/ /snying rje'i don ni byang chub sems/ /de yang
<p>98a.4</p>rdo rje mkha' 'gro las/ /ji srid sems can 'khor gnas su/ /gnas par gyur pa'i bar dag tu/ /dpal mchog mtshungs med sems can don/ /mya ngan mi 'da' byed pa yin/ /de phyir sems dpa' dam pa ni/ /srid pa'i zhags pas rtag mi 'jigs/ /srid bde
<p>98a.5</p>smon pa dgag pa'i phyir/ /rtag tu 'dod chags rab myos pas/ /rtogs pa rgyas pas smin par mdzad/ /ces gsungs so/ /da lta'i rnal 'byor dbang phyug che/ /shes rab mi rtog chos kyi dbyings/ /yang na las dang ye shes gnyis/ /lan ni bcos ma ye shes mchog/ 
<p>98a.6</p>de lta'i 'thad pa 'di nyid de/ /thabs kyis 'gro don byed pa'i mchog /'dod chags chen po rjes chags pa 'am/ /so sor sdud dang lha yi yum/ /de la brten nas rtogs pa'o/ /dga' dang bde ba'i ye shes nyid/ /mgu ba mi ngoms spangs pa'o/ /rangs pa de yi lus
<p>98a.7</p>sems tshim/ /btang snyoms can ni thar pa 'dod/ /'khor ba spong sogs gnyis rtog med/ /khro bo'i lus kyi gzugs ldan pa/ /zhes pa stong pa khro bo la/ /chags bral ye shes lhan skyes gzugs/ /de yang sangs rgyas thod pa las/ /dngos po thams cad skyed par byed/ / 
<p>98b</p>
<p>98b.1</p>stong pas bshig par byed pas te/ /bshig phyir drag po khro bo'i gzugs/ /slu ba'i ri dgas rnam par spangs/ /rang bzhin stong pa'i nam mkha' ni/ /dgod cing 'dzag pa ma yin no/ /zhes gsungs so/ /sangs rgyas mchog gi bde ba la/ /phrin las bde ba spro byed pa'o/ /don ni
<p>98b.2</p>rnal 'byor dbang phyug sogs/ /lus btud nas ni ma nyams pa/ /lhan cig rdzogs pa yang dag rdzogs/ /'dud ces pa ni haM la'o/ /bcom ldan 'das ni yas byon pas/ /de bas rtog pa 'joms pa'o/ /de bzhin gshegs pa mas log pa'o/ /de nyid gnas su gshegs
<p>98b.3</p>pa'o/ /rdzogs pa dung khang rdzogs pa la/ /sangs rgyas spang bya spang thob pa'o/ /phyag 'tshal zhes pa de la 'dud/ /thal mo rtsa dang rlung gnyis la/ /sbyar byas thig le 'phror mi ster/ /spyan sngar rdo rje bum pa'i nang / /'dug ste 'od 'phro thig le la/ /'di skad gsol ni lta zhing
<p>98b.4</p>sdom/ /khyab bdag 'phel sdug thig le la/ /bdag la sman pa mchog bde dang / /dkar po'i phyogs la lus bde ba'o/ /gzhan don bde ba chen po la/ /rjes su slob par 'dod pa'i rten/ /thugs brtse bas ni rang lus kyi/ /byang chub sems ni ma 'phros par/ /rtag tu
<p>98b.5</p>ma nyams ldan phyir ro/ /sgyu 'phrul dga' bas dga' bcu drug /mngon rdzogs dga' ba rnams thim pa'o/ /ji ltar 'das pa'i sangs rgyas kyis/ /rnyed par mi 'gyur ye shes te/ /rang bzhin chos dbyings rnam dag pa/ /de ni mngon sum mthong bar mdzod/ /nyon mongs pas
<p>98b.6</p>ni thig le nyams/ /'khor ba rgyas par byas pa yi/ /sems 'khrul pas ni de sdug bsngal/ /sna tshogs rgyas par byas pa'o/ /mi shes ma rig bag chags stobs/ /'dam du bying ba rgal dka' ba/ /de yang mkha' 'gro kun spyod las/ /mi shes mun pas khebs pa dang / / 
<p>98b.7</p>khengs pa la ni rtag tu dga'/ /rtag tu gdug sems ldan kun gyis/ /gsang ba'i spyod yul 'di mi shes/ /zhes gsungs so/ /sems can kun la nyi khri dang / /chig stong drug brgya 'gags pas na/ /sman pa bde chen dbyer med pa'o/ /bla med 'bras bu lhan skyes bde/ / 
<p>99a</p>
<p>99a.1</p>de thob bya phyir dga' bzhi bsgom/ /rab tu gsal ba rdzogs sangs rgyas/ /zhes pa rab gsal rang bzhin la/ /chos dang gzugs su gsal ba'o/ /de nyid rdzogs pa'i sangs rgyas so/ /bcom ldan zag med ye shes la/ /ston pa thig le bde chen
<p>99a.2</p>po/ /'byung gnas spyi bo'i haM yig la/ /'gro ba'i rlung gi las rnams so/ /bla ma thabs mchog me rlung sbor/ /gnyis med 'dres pa bde ba che/ /dam tshig chen po'i bde ba bzhi/ /de nyid mkhyen pa ye shes so/ /dbang po bsam pa sgo lnga yi/ /yul dang yul can
<p>99a.3</p>snang ba'o/ /so sor sdud pas rtags thob pa/ /mkhyen mchog ces ni de la bya/ /bcom ldan 'das ni rtogs pa'i don/ /ye shes sku ni bzhi pa'i sku/ /nyams pa bzhi pa'i sku ma yin/ /gtsug tor bde chen dpral ba'i haM/ /chen po e yi rnam pa can/ /waM las kA li'i phreng ba
<p>99a.4</p>la/ /tshig gi bdag po zhes bshad do/ /ye shes gtsug tor thig le che/ /rang 'byung ba ni rgyu mi ltos/ /byas pa med cing rnam par spangs/ /rang nyid kyis rig bsod nams mchog /dA ri ka pa'i zhal snga nas/ /skye ba med pa'i ye shes de/ /rdul med nam mkha'i dkyil lta
<p>99a.5</p>bur/ /lus gnas bde bas rgyas pa las/ /dA ri ka pas da lta rnyed/ /ces gsungs so/ /'jam dpal nor rtse'i thig le las/ /ye shes gnyis med bde ba'i rten/ /sems dpa' ling+gA rgyas pa'o/ /ming ni bde chen lhan skyes te/ /yang dag brjod pa'i rgyud mang las/ /mchog
<p>99a.6</p>gi bsgrub pa dam par gsungs/ /don zab rtogs dka' mi 'gyur te/ /rdo rje theg pa'i bsgrub bya'ang de'o/ /don ni rgya chen zhing zhes pa/ /lhan skyes dngos rnams khyab pa'o/ /don chen mtshungs med bzhi pa yi/ /dbang gis thob pa'i cig shos des/ /rab zhi ba ni phyag rgya che/ / 
<p>99a.7</p>nyan rang rnams ni skrag 'gyur pa'o/ /thog ma dga' bas dpa' ba ste/ /bar dang mchog dga' tha mar ni/ /dga' bral dge ba lhan cig skyes/ /'das pa thos pa'i dus dag tu/ /sangs rgyas rnams kyis gsungs pa ni/ /bla mas gsungs pa thos nyams myong / /ma 'ongs sgom
<p>99b</p>
<p>99b.1</p>pa'i dus dag tu/ /rnams kyang gsung 'gyur la ba pa/ /sgom pa nyams su myong ba'o/ /da ltar byung ba rdzogs sangs rgyas/ /bsam pas de don rtogs pa'o/ /yang dang yang du gsungs pa gang / /rdo rje theg pa nyams su myong / /rang la rang gis bstan pa'o/ /rgyud chen bde chen rgyun chags
<p>99b.2</p>pa/ /spas pa de kho na nyid do/ /sgyu 'phrul mngon par rtogs pa ste/ /dra ba rtsa dang thig ler 'brel/ /rdo rje 'chang chen ye shes sku/ /gsang sngags 'dzin ni bde chen gyi/ /ye shes lnga po gsal bar 'dzin/ /dpag med rnams ni lam bye brag /bka' bzhin du ni kun du 'od/ /ma mthong
<p>99b.3</p>bar du rlung 'gog mchog /glur blangs gang lags bshad du gsol/ /zhes ni glu yis yid tshim byed/ /de ltar rang nyid rtogs shing bde/ /mgon po rdzogs sangs rgyas kun gyis/ /mchog tu mi 'gyur ye shes la/ /thig le bzhi pa'i mtha' can no/ /rdzogs pa'i sangs rgyas
<p>99b.4</p>kun gyi gsang / /sbyor ba'i yan lag drug yin no/ /'dzin pa thig le 'dzin pa ste/ /dga' bzhi ye shes rgyas par byas/ /nges par 'byung ni haM las skyes/ /lte ba'i dkyil 'khor bar du ni/ /rab tu gsal bar sems can la/ /ji lta bar ni bstan par bya/ /bdag gi rlung
<p>99b.5</p>gnyis sbyor ba yis/ /bsam pa brtan pos thig le bzung / /de las phyag rgya chen po thob/ /nyon mongs nyams pa'i sdug bsngal la/ /ma lus bsal bar gcod pa dang / /mi shes rnam par rtog pa'i gzugs/ /ma lus spang phyir dngos po brten/ /bsam mi khyab par
<p>99b.6</p>ji bzhin du/ /nyon mongs byang chub yan lag lam/ /de yang sangs rgyas thod pa las/ /'dod chags bral ba lta bu yi/ /khams gsum na ni sdig med pas/ /de bas 'dod la nan tan du/ /bu khyod kyis ni rtag tu gyis/ /zhes gsungs so/ /sems can thig ler gnas
<p>99b.7</p>pa'o/ /de yang saM pu Ta las kyang / /'di la bsal ba ci yang med/ /bsnan par bya ba cung zad med/ /yang dag nyid la yang dag lta/ /yang dag mthong na rnam par grol/ /zhes gsungs so/ /rnams la bshad par 'tshal bar ston/ /gsang dbang nor bu'i yan lag na/ / 
<p>100a</p>
<p>100a.1</p>rdo rje yis ni mi bskyod par/ /de skad e waM thabs shes rab/ /de bzhin gshegs pa gyen gshegs pa'o/ /bde chen sems la gsol mdzad nas/ /thabs shes thal mo sbyar byas te/ /lus btud skar ma'i sbyor ba las/ /spyan sngar 'dug ni rtogs
<p>100a.2</p>pa'o/ /de ltar d+hU tI la brten nas/ /dga' ba bcu drug rnam dag pas/ /zhus pa'i tshig bcad bcu drug dag /zhus pa'i le'u ste dang po'o// //le'u gnyis pa slar gsungs pa/ /byis pa'i skye bo gdul slad du/ /ston pa la sogs mi 'ga' la/ /'dir ni chen
<p>100a.3</p>po'i don bshad pa/ /de nas bcom ldan shAkya thub/ /ces pas shAkya thub pa ni/ /rdo rje 'dzin pa rnam snang che/ /a ra li las zas gtsang thabs/ /sgyu ma chen mo shes rab la/ /don grub rdo rje sems dpa'o/ /mchog tu dga' ba bde ba che/ /bcom ldan 'das ni phyag
<p>100a.4</p>rgya che/ /rdzogs pa gtsug tor thig le rdzogs/ /sangs rgyas 'khor drug dag ye shes/ /rkang gnyis mchog ni bden pa gnyis/ /yang na gtsug tor nor bu gnyis/ /nyid kyi zhal nas ljags bzang ba/ /zhes pa yi ni don bshad pa/ /'jig rten kun du khyab pa yi/ / 
<p>100a.5</p>ye shes skyes pas ye shes kyi/ /d+hU tI mthong rtags mthar thug pa/ /re khA nag po phra ba'i phra/ /longs sku 'phro ba mthong ba'o/ /de yang dang por sangs rgyas las/ /du ba smig rgyu srin bu me/ /zhes pa rtags bcu bstan pa'o/ /ring zhing rnam par rtog pa las/ /mtshan
<p>100a.6</p>rtags thob pas blo yangs pa/ /nyin mtshan rab tu brkyang mdzad de/ /de yang 'khor lo sdom pa las/ /gang tshe goms pa brtan gyur pa/ /gsal snang dngos su mthong bar 'gyur/ /lce rtser phyin pa'i sbyor ba yis/ /ji srid 'dod pa de srid du/ /lce 'phel bar ni 'gyur
<p>100a.7</p>ba yis/ /de tshe khams gsum po yang blta/ /zhes gsungs so/ /'jig rten gsum po lus ngag yid/ /snang byed kyi ni rtsa gsum nyid/ /bdud bzhi phung nyon 'chi lha bu/ /dgra rnams bdud sogs nyon mongs rnams/ /'dul byed bde rlung thig le khams/ / 
<p>100b</p>
<p>100b.1</p>ma thul sems can rnams kyi lam/ /'og bltas rtsa gsum ngan song gsum/ /zag pa rgyas pas 'khor bar 'khor/ /de nas mi 'dzag ye shes gsum/ /sbyong bar byed pa'i lhan cig skyes/ /'dzum bstan nas ni dga' ba bzhi/ /tshangs pa dbu ma'i lam yin te/ / 
<p>100b.2</p>gsung ni gyen rgyu'i lam yin te/ /snyan pa bde rlung sil sgra 'byung / /'jig rten gsum po kun bkang nas/ /zhes pa bcu drug rtsa rgyas pas/ /sgo gsum lhan skyes khyab pa'o/ /lag na rdo rje bsam gtan la/ /stobs po che ni lhan skyes bde/ /rim gyis byon pas
<p>100b.3</p>dga' bzhi rgyas/ /gsang dbang rdo rje nor bu la/ /slar gsungs pa ni mthar thug nas/ /slar yang gnas su gshegs pa'o/ /snying rje che dang ldan gyur pas/ /zhes pa thams cad bde chen khyab/ /rang snang bzhin du bzhin snang ba'o/ /'gro la rnam par rtag pa'i rlung / / 
<p>100b.4</p>phan pa'i don du 'gog par byed/ /yum lngas longs spyod ldan pa khyod/ /ye shes lus ni rdo rje'i lus/ /'jam dpal thig le'i khams yin te/ /ming brjod dga' ba skad cig ma/ /don chen rtog med bde ba che/ /dag par byed pa rtog spros bral/ /bcing grol thams cad de
<p>100b.5</p>bzhin nyid/ /sdig sel ba ni srog gcod sogs/ /rtsa ba bzhi dag gos pa med/ /ti lo pa yi zhal nas kyang / /ri rab gser gyi legs la gang gnas pa/ /gang gi rang bzhin bor nas gser du snang / /de bzhin skye med rtogs pa'i rnal 'byor gyis/ /dngos po'i rang bzhin
<p>100b.6</p>bor nas phyag rgya che/ /zhes gsungs so/ /da ni mchog mi 'gyur ye shes/ /nyan par brtson pa'i rnal 'byor ni/ /dpal ldan rdo rje 'chang nyid do/ /legs so nyon mongs ye shes rtogs/ /lag na rdo rje sbyor grub la/ /khyod legs so ni bsgom pa'o/ /gsang ba to ga nor bu'i
<p>100b.7</p>gnas/ /bdag po lte bar bde ba 'dzin/ /lhan cig skyes pa nyams su myong / /de phyir gsum pa'i dus su ni/ /nga yis khyod la rab tu bstan/ /khyod ni rtog med rtse gcig pas/ /yid kyis nyon la bsgom par gyis/ /bcom ldan b+ha ga btsun mo'i gnas/ /de ni skyon nub pas
<p>101a</p>
<p>101a.1</p>legs zhes/ /de yang he yi rdo rje las/ /shin tu bzhin bzangs mig yangs ma/ /gzugs dang lang tshos rnam par spras/ /rang gi dbang bskur snying rje che/ /rdo rje bu mo 'di khyer la/ /spyod pa byed par rtogs par bya/ /zhes gsungs so/ /gyen la gshegs
<p>101a.2</p>pa gsol ba'o/ /gtsug tor chen po la sogs pa'i/ /'khor lo drug rtsa'i rnam dag pas/ /slar gsungs sh+lo drug tu dag /slar gsungs pa'i rgya cher 'grel pa le'u gnyis pa'o// //rigs drug la gzigs le'u ni/ /de nas bcom ldan shAkya thub/ /ces pas
<p>101a.3</p>bcom ldan bde ba la/ /shAkya stong pa chen po nyid/ /thub pa nor bu mi 'da' ba'o/ /gang gis gzigs na de yis gzigs/ /gang la gzigs na rigs drug la/ /ji ltar gzigs na 'khor lo drug /sangs rgyas drug tu gzigs pa'o/ /gsang sngags rigs chen thams cad ni/ / 
<p>101a.4</p>'khor lo drug lter khyab pa yis/ /'od gsal ba ni byang chub sems/ /nor bu'i kha nas mi 'pho ba/ /mi bskyod rdo rje lhan skyes dga'/ /badzri d+h+r-i ka ste 'jig pa med/ /gsang sngags lte rtsa yi ge'i gzugs/ /rig sngags dkyil 'khor 'khor lo 'phro/ /'chang ba'i rigs ni pha yin
<p>101a.5</p>te/ /lte ba'i 'khor lo dzi na dzika /rnam par snang mdzad chen po'o/ /rigs gsum rdul mun snying stobs te/ /rnam par gzigs ni mtshan nyid med/ /dang po sangs rgyas bcom ldan 'das/ /'od dpag med pa A ro l-i ka /'jig rten lte ba'i dkyil 'khor la/ 'jig
<p>101a.6</p>rten 'das pa snying ga nyid/ /rigs ni rin chen 'byung ldan la/ /mgrin pa'i 'khor lo rin 'byung nyid/ /rat+na d+h+r-i ka ste gsal bar byed/ /'jig rten zhu ba'i khu ba la/ /snang byed bde chen snang ba'o/ /rigs chen don grub ye shes sku/ /haM las 'bab pa'i phrin las byed/ /stong pas
<p>101a.7</p>brgyan pas pradz+nyA d+h+r-i ka /phyag rgya chen po rdo rje sems/ /rigs mchog rigs bsdus bde chen grol/ /thig le bcu drug yongs rdzogs pa/ /bco lnga'i mtha' can rnam par dag /de nyid gtsug tor chen po dang / /rin po che yang de nyid do/ /chos kyi rgyal por dbang bskur ba/ /de la
<p>101b</p>
<p>101b.1</p>ston pas cher gzigs pa'o/ /gnas dang phung po dga' ba dang / /las dang lha dang ye shes dang / /drug ldan de la gzigs pa'o/ /thabs dang shes rab bdag nyid kyis/ /sh+loka gnyis dag pa'o/ /rigs drug la gzigs pa'i rgya cher 'grel pa ste le'u gsum pa'o// // 
<p>101b.2</p>de nas sgyu 'phrul dra ba ni/ /mngon par byang chub le'u la/ /tshig gi bdag po sangs rgyas kyis/ /tshigs su bcad pa sh+lo ka /rtsa yi dra ba ji snyed pa/ /bsdus pas 'khor lo drug tu bsdus/ /de nyid gsang sngags rgyal po drug /ldan zhing badzra d+h+r-i ka sna tshogs/ /'khor lo drug
<p>101b.3</p>la ldan pa'o/ /gnyis su med par 'byung ba dang / /zhes pa kun rdzob don dam la/ /kun rdzob kun brtags gzhan dbang gnyis/ /don dam yongs su grub pa ste/ /med pa bden pa dbyer med la/ /'byung ba sku gsum 'byung ba'o/ /yang na mtha' bzhi bral ba yi/ /chos
<p>101b.4</p>kyi dbyings kyi rang bzhin no/ /nang du gnyis ni ro rkyang gnyis/ /de ni rtag chad mtha' yin pas/ /med pa kun 'dar ma nyid do/ /ma skyes rang bzhin ro gcig par/ /'byung ba bde chen mchog mi 'gyur/ /de nyid mi skye chos can no/ /'di gsungs pa ni bsam brjod
<p>101b.5</p>med/ /a A i I u U e ai o au oM aH zhes pa 'di yi don bshad na/ ma ning bzhi ni ma bshad pa/ /skye med ston pa'i rgyud yin phyir/ /yi ge bcu gnyis bsten pa ni/ /sa bcu gnyis su bstan pa yin/ /gnas dang nye ba'i gnas dang ni/ /zhing dang nye ba'i zhing
<p>101b.6</p>dang ni/ /tshan+do nye ba'i tshan+do dang / /'du ba nye ba'i 'du ba dang / /'thung gcod nye ba'i 'thung gcod dang / /dur khrod nye ba'i dur khrod dang / /thung ngu drug ni dang po la/ /ring ba drug ni nye ba'o/ /'khor lo drug la 'jug pa dang / /gnas pa longs spyod thim pa dang / /bzhi
<p>101b.7</p>bzhis rlung 'gags mchog thob bo/ /'o na thob lam sa de gang / /zhe na a sogs bcu gnyis ni/ /kun du 'od dang bdud rtsi 'od/ /nam mkha' 'od dang rdo rje 'od/ /rin chen 'od dang pad+ma'i 'od/ /me tog 'od dang dpe med 'od/ /bla ma'i 'od dang shes rab 'od/ /kun
<p>102a</p>
<p>102a.1</p>mkhyen dang ni so sor rig /dang po'i thung gsum sgo gsum dga'/ /dang po ring gsum mchog tu dga'/ /gnyis pa thung gsum dag 'bral ba/ /ring gsum lhan cig skyes dga'o/ /dga' bzhi'i rang bzhin pha rol phyin/ /ma skyes pa yi don bshad
<p>102a.2</p>pa'o/ /de la skye ba'i rnam 'phrul ni/ /s+thi to hr-i di thig le la/ /dz+nyA na mUr+t+ti bde chen te/ /ra haM bud+d+to sbangs rtogs ldan/ /bud+d+hA nAM ni d+hU tI'o/ /t+ya d+h+wa bar+t+ti nAM ni rlung gsum bsgom/ /oM badzra tI k+Sh+Na zhes pa ni/ /nor bu mi bskyod rlung gcod pa'o/ /duHkha srid pa ts+tshe da ni/ /lte ba'i nang gnas
<p>102a.3</p>rnam snang mdzad/ /pradz+nyA shes rab 'od dpag med/ /dz+nyA na mUr+t+ta ye snying ga /dz+nyA na kA ya don grub ste/ /dpral bar gnas pa thig le'i khams/ /wA gI shwa ra rin chen 'byung / /mgrin par chos kyi phung po gnas/ /a ra pa tsa na rdor sems/ /gtsug tor gnas pa bcom ldan
<p>102a.4</p>'das/ /ya te na maHde phyag 'tshal/ /yang na a ra pa tsa na/ /zhes pa'i yi ge don bshad na/ /mi 'gyur ye shes rtogs pa yis/ /'dod chags la sogs sman chen bsten/ /mi 'chi lnga spyad dngos grub thob/ /gsang spyod rigs spyod kun du bzang / /rnal 'byor rig
<p>102a.5</p>pas dpyad par bya/ /in+d+ra b+hU ti'i gsung ngag yin/ /de ltar tshigs bcad gsum po des/ /lus ngag yid gsum rnam dag pa'o/ /sngags kyi rgya cher 'grel pa ste le'u bzhi pa'o// //le'u lnga pa rdo rje dbyings/ /dkyil 'khor chen po bshad pa ni/ /phung khams
<p>102a.6</p>dag pa chos kyi dbyings/ /'di ltar phyag rgya chen po la/ /sangs rgyas bcom ldan 'das ling+ga/ /rtag tu rgyas bde kun du bzang / /rdzogs pa'i sangs rgyas nor rgyas pa'o/ /a las 'byung ni shes rab phyin/ /'od gsal phyag rgya chen mo la/ /gzugs brnyan snang ba
<p>102a.7</p>ma mA kI/ /a ni yig 'bru kun gyi mchog /ma ning rdo rje'i bzlas pa yin/ /rlung 'gog bzlas pa mchog sgrol ma/ /don chen yi ge yon tan la/ /dam pa thams cad ster bar byed/ /khong nas 'byung ba gtum mo'i me/ /de yang he yi rdo rje las/ /lte bar gtum mo sbar ba
<p>102b</p>
<p>102b.1</p>yis/ /de bzhin gshegs pa lnga bsregs te/ /spyan sogs yang ni bsregs byas nas/ /haM las ri bong can 'dzag go/ /zhes gsungs so/ /srog chen rdzogs byed gos dkar mo/ /tshig tu brjod pa nyams pa'i mtha'/ /spangs pa bde chen brtan spyan ma/ /brjod pa kun
<p>102b.2</p>gyi rgyu yi mchog /bde stong dbyer med ye shes so/ /tshig kun rtsa rlung yi ge'i gzugs/ /gtum mos klag pas bde stong gsal/ /de nyid rdo rje rnal 'byor ma/ /nyams su myong ba mchod pa ste/ /phyi rol rdzas rnams rgya chen phul/ /dam pa gsum gyis bsngo byas nas/ /'di
<p>102b.3</p>phyi'i yon tan rjes 'brangs pas/ /thar pa'i rgyur gyur shin tu dka'/ /thar pa'i ci smos khams gong ma'i/ /rgyur gyur pa yang ting 'dzin dang / /de byed rnam par g.yengs phyir ro/ /de nas mchod chen ma yin no/ /bdud rtsi bsten sogs 'dod yon spyad/ /de yang rgyud
<p>102b.4</p>pa'i rgyu min pas/ /mchod chen ma yin mchod chen ni/ /dug lnga'i de nyid rtogs pa de'i/ /gsum pa'i ye shes gcig pu yin/ /chen po'i shes rab ye shes so/ /'dod chags gsum dus ye shes che/ /sems can las can skal bzang la/ /sgo gsum dpag med
<p>102b.5</p>dga' bar byed/ /mchod pa chen po gong bzhin la/ /zhe sdang che ni rlung 'gog pa'o/ /des ni bde g.yos rtog med pas/ /spang bya nyon mongs kun gyi sgra/ /che ba 'di la mi bskyod pa'o/ /mchod pa chen po gti mug che/ /srog rtsol d+hU tI'i lam zhugs pas/ /gti mug blo ni
<p>102b.6</p>shes rab la/ /gti mug sel ba snang mdzad pa'o/ /mchod pa chen po gong dang mtshungs/ /khro ba chen po nyams pa 'joms/ /yang na dga' bral ye shes la/ /khro ba chen po lhan cig skyes/ /drag po chen po don grub po/ /mchod pa chen po 'dod pa che/ /bde bas
<p>102b.7</p>sems bsdus mi rtog rgyas/ /de yis 'dod pa thams cad nyid/ /sel bar byed phyir rin po che/ /chags pa nyid na chags pa med/ /'dod sogs lnga po dbyer med pa/ /drug pa rdor 'chang dus 'khor lo/ /'dod pa chen po lus bde ba/ /bde ba chen po gang bde ba/ /dga'
<p>103a</p>
<p>103a.1</p>ba chen po sems bde ba/ /mgu ba che ni ye shes bde/ /de yang ma log gnyid song dang / /rmi lam rmi lam chen po dang / /de nyid sbrul longs spyod bde chen/ /dga' ba dga' bzhir nyams su myong / /gzungs che thig les ling+ga rgyas/ /lus kyang
<p>103a.2</p>'od gsal che ba ste/ /longs spyod rdzogs sku yul rgyas pa'o/ /de ni lus kyi dga' ba mchog /kha dog che zhing yon tan rgyas/ /lus po che ba d+hU tI rgyas/ /de ni ngag gi mchog dga'o/ /ming yang che zhing mchog gsang theg /rgya che des khyab bde sems dga'/ /dkyil ni bde
<p>103a.3</p>ba snying po la/ /'khor ni rtsa thig rlung gis bskor/ /chen po'i chos nyid yangs pa yin/ /sgyu ma lta bur shar ba'o/ /de ni ye shes mchog dga'o/ /de ni longs sku'i dga' bzhi'o/ /shes rab mtshon chen stong pa nyid/ /'chang ba dngos rnams 'joms pa ste/ /nyon
<p>103a.4</p>mongs chen po las brgya yi/ /pad+ma la brten skyes pa yi/ /bde myong lus kyi dga' bral dga'/ /lcags kyu'i mchog ni ye shes kyi/ /'dod pas 'khrig chags bzhi bde ba/ /de ni ngag gi dga' bral dga'/ /grags chen me rlung sgra yin la/ /snyan grags gsal snang ye shes te/ / 
<p>103a.5</p>sems kyi dga' bral dga' ba'o/ /snang ba chen po rdo rje thabs/ /gsal ba chen po shes rab yum/ /gnyis med sbyor bas bde rgyas pa/ /ye shes dga' bral dga' ba'o/ /mkhas pa bde stong thabs la mkhas/ /sgyu 'phrul snang stong chen po 'chang / /de ni lus kyi lhan skyes
<p>103a.6</p>dga'/ /sgyu 'phrul chen po phyag rgya bzhi/ /'grub pa med pas don grub pa'o/ /ngag gi lhan cig skyes dga'o/ /sgyu 'phrul chen po b+ha ga la/ /dga' bas dga' ni bde myong ba'o/ /de ni sems kyi lhan skyes dga' ba'o/ /sgyu 'phrul chen po rtsa 'khor lo/ /mig 'phrul can
<p>103a.7</p>ni zhen pa'o/ /de ni ye shes lhan skyes dga'/ /gtsug tor rdo rje nor bu'i bar/ /dga' gsum dga' ba bcu gnyis las/ /mas yar dga' ba dga' bzhi ste/ /gnyis mnyam gnyis gnas dbus dag na/ /bde dang mi rtog mtshan dang bral/ /lhan cig skyes pa'i yul can
<p>103b</p>
<p>103b.1</p>la/ /dga' bral rtog zhes brjod du gsungs/ /dga' ba rnam pa bcu drug go/ /rgyas par bshad pa dri med ltos/ /sbyin bdag chen po phyi nang gtong / /gtso bo sgeg mos lhan skyes ster/ /'jig rten sbyin las khyad par 'phags/ /tshul khrims chen po byang chub sems/ /'chang
<p>103b.2</p>ba mi mnyam nor bu yi/ /rtse mor phreng ba ma nyams mchog /bzod chen bde bas sems bsdus blus/ /'chang ba mi 'phro brtan pa'o/ /brtson 'grus chen po g.yas g.yon rlung / /d+hU tIr brtul ba 'phar g.yo gar/ /bsam gtan chen po bde stong la/ /ting 'dzin me tog rtse gcig blta/ / 
<p>103b.3</p>shes rab chen po stong pa nyid/ /lus ni ma rig mun pa'i dngos/ /'chang ba gnyen po'i mar me 'dzin/ /stobs po che ni rlung grub pa/ /mkha' la 'gro ba'i bdug spos can/ /thabs che bas ni bde 'phel bas/ /lus rnams kun la khyab par byug /smon lam khu ba mnyam za bas/ / 
<p>103b.4</p>chos rnams dpe brgyad sa spyod ma/ /ye shes me rlung rgya mtsho ni/ /bin+du dung khang gnas pa ste/ /mkha' spyod rnam par dag pa'o/ /byams chen shes bya bde bar shar/ /rang bzhin spros bral dpag med rtogs/ /snying rje chen po chags bcas la/ /blo yi mchog ni bde stong myong / /shes
<p>103b.5</p>rab chen po gang du yang / /dmigs su med pa phyag rgya che/ /blo chen ldan ni dga' bzhi'o/ /mkhas pa chen po zhes pa ni/ /dpal ldan dus kyi 'khor lo las/ /sems dpa' reg pa chags pa rgyas/ /shin tu chags chen 'dar ba dang / /g.yo dang 'khrug dang yid 'khrug dang / /myos
<p>103b.6</p>dang brgyal ba bcu ru 'dod/ /de nyid nang du sbyar ba yis/ /so so bsdu ba'i mtshan ma bcu/ /thabs chen yul ni nyi shu bzhir/ /bde bas khyab pa dpa' bo'o/ /rdzu 'phrul chen po'i stobs dang ldan/ /zhes pa rlung rnams 'chun pa'o/ /shugs chen byang sems mi nyams pa/ / 
<p>103b.7</p>mgyogs pa chen po rtsa kun khyab/ /rdzu 'phrul chen po cher grags pa/ /'jig rten 'jig rten 'das pa yi/ /bde bas bdag gzhan bskul nus pa'o/ /stobs chen mtshams med lnga sogs las/ /pha rol gnod pa des mi gos/ /de yang rdo rje theg pa las/ /gdol pa smyig ma
<p>104a</p>
<p>104a.1</p>mkhan la sogs/ /mtshams med lnga sogs byed pa'i mi/ /gsod pa don du gnyer bas kyang / /tshe 'di nyid la sangs rgyas 'gyur/ /zhes pa'o/ /srid pa'i ri bo 'jig tshogs kyi/ /lta ba drug cu rtsa gnyis so/ /chen po gzhig par dka' ba'o/ /'joms ni bde
<p>104a.2</p>chen spros bral lo/ /bde chen thob rtags gang zhe na/ /mkhregs shing nor bu'i rtsa gnas la/ /rdo rje chen po ling+ga rgyas/ /'chang ba rdo rje 'jigs byed do/ /de nyid drag po chen po ste/ /drag shul chen po dug gsum 'joms/ /'jigs chen rtag pa 'jigs par byed/ /'jigs par
<p>104a.3</p>byed pa chad pa 'joms/ /mgon po rigs mchog phyag rgya che/ /chen po de las lhag med pa'o/ /bla ma bde ba chen po la/ /gsang sngags bde ba'i dam tshig bsrung / /che ba'i mchog ni thabs mchog go/ /theg pa chen po'i tshul la gnas/ /zhes pa thabs 'dis 'jig rten 'di/ /'dir
<p>104a.4</p>'degs pas na tshul la gnas/ /de nas theg pa chen po yi/ /tshul ni he ru bdag med ma/ /mchog ni rdo rje pad+mar sbyor/ /gtsug tor dpral ba mgrin pa snying / /lte ba gsang ba nor bu rtse/ /'gro dang byon pa bcu bzhi yis/ /tshigs bcad bcu bzhi rnam par dag /rdo rje'i lus nyid rdo
<p>104a.5</p>rje dbyings/ /gnas bdun byon gshegs bde myong ba/ /lha'o des na dkyil 'khor te/ /brgyad brgya bcu gnyis bzhugs pa'o/ /rdo rje dbyings kyi rgya cher 'grel pa ste le'u lnga pa'o// //le'u drug pa chos kyi dbyings/ /rnam par snang mdzad dkyil 'khor ni/ /sangs rgyas
<p>104a.6</p>bde chen gsol bar mdzad/ /rnam par snang mdzad 'od gsal che/ /thub pa chen po mi nyams bde/ /thub chen ldan pa sgo gsum brgyas/ /gsang sngags tshul chen bde stong la/ /de las byung ba 'dod yon lam/ /gsang sngags tshul chen dbang bzhi la/ /rig pa bzhi yi bdag nyid
<p>104a.7</p>can/ /pha rol phyin bcu thob pa ste/ /ces pa bum dbang rdzas bcu ster/ /gsum la rdzas gsum ster sbyin pa/ /gnyis sbyor byang sems brtan 'dzin pa/ /tshul khrims rtog bral bzod pa'o/ /brtson 'grus ba thag tsam mi 'jig /bde stong mi g.yo bsam gtan no/ /shes
<p>104b</p>
<p>104b.1</p>rab lha mo'i phyag rgya las/ /bla ma'i zhal las rnyed pa'o/ /thabs ni gong gis ma rtogs na/ /ka ra na bcu la brten nas/ /'gog dang zlog dang khyab sogs thabs/ /de yang sdom pa rgya mtsho las/ /kun du tsumA ba kuN+Da li/ /na khas rtse dang nA das rtse/ /yang dag sbyor dang sid ces smra/ / 
<p>104b.2</p>nyed cing skyes pa ltar byed pa/ /brgyad la brgyad brgyad dbye ba yis/ /byed pa drug cu rtsa bzhir 'gyur/ /zhes gsungs so/ /smon lam bde chen mi 'bral ba/ /stobs ni bzlog dka' zlog pa'o/ /ye shes lhan cig skyes pa'o/ /phyin bcu thob pas dbang rdzogs pa'o/ /de yang
<p>104b.3</p>kam+ba'i zhal snga nas/ dur khrod chen po'i dgon par rnal 'byor dbang phyug gis/ /gser snod dag tu seng ge'i zho ldugs tshe na phan tshun du/ /dbul ba sel dang bsil ba thob pas dang po gnyis/ /rjes chags khro med le lo med pas gnyis pas gsum dang bzhi/ /rtse gcig rtog bral gsum
<p>104b.4</p>pas lnga pa drug pa de bzhin gzhan/ /'gog len khyab byed gnas pa 'khrul 'khor rlung thabs stobs/ /gnas dang nye gnas la sogs bcu gnyis smon 'debs de bzhin nyid/ /bde dang cig shos dbyer med gnas pa gzhi ni bzhi pa ste/ /bla ma dam pa'i drin gyis bdag la 'di 'dra gsal
<p>104b.5</p>bar snang / /zhes gsungs so/ /pha rol phyin pa bcu la gnas/ /zhes pa khams bcu 'joms pa ste/ /rlung dang sems dang byang chub sems/ /khrag dang rkang dang rus pa dang / /rus pa sha dang dbang po dang / /pags pa la sogs bcu po de/ /bde bas khyab brtan gnas pa'o/ /de nyid
<p>104b.6</p>gnas dang dag par 'dod/ /pha rol phyin bcu dag pa ste/ /zhes pa yul dang yul can dag /pha rol phyin pa bcu yi tshul/ /zhes pa ka ra na bcu yis/ /bde stong skyes pa tshul chen no/ /mgon po bde chen he ru ka /sa bcu gnas dang nye gnas sogs/ /dbang phyug mi 'dzag dga' ye shes/ / 
<p>104b.7</p>sa bcu la ni gnas pa'o/ /zhes pa ka ra na bcu la/ /sbyin sogs re res brgyan pa'o/ /shes bcu rnam dag bdag nyid can/ /zhes pa lta stangs shes pa las/ /rnam dag thob rtags rnam pa bcu/ /du ba smig rgyu srin bu me/ /'bar ba zla sngon mkha' dag dang / /thig le re khA nag po'o/ / 
<p>105a</p>
<p>105a.1</p>bdag nyid can ni sna tshogs pa'o/ /longs sku mthong ba yin par 'dod/ /shes bcu rnam dag 'chang ba po/ /zhes pa bug med nam mkha' dag /bltas te dbang po yul yul can/ /gcig tu gyur pa mthong ba ni/ /sbyor ba yan lag drug yin te/ /rtags rtogs ldan pa
<p>105a.2</p>'chang ba yin/ /dpal ldan dang po'i sangs rgyas las/ /nam mkhar sems gtad mig mi 'dzums/ /rdo rje lam zhugs rtags bcu mthong / /zhes so/ /rnam pa bcu po don bcu'i don/ /zhes pa rnam bcu gong rtags la/ /sha la sogs pa spyan lnga yis/ /yul dang yul can mthong
<p>105a.3</p>ba'o/ /thub dbang stobs bcu zhes pa ni/ /gyen thur med khyab srog dang ni/ /klu dang rus rtsangs nor lha sbyin/ /khyab pa'i bdag nyid bde stong ngo / /kun gyi nyi khri chig stong la/ /don ni 'gog cing ma lus byed/ /rnam bcu dbang ldan che ba po/ /me dang zla ba nyi ma dang / /thig le nag po thig
<p>105a.4</p>le che/ /sangs rgyas longs sku mthong ba'o/ /de yang dang po'i sangs rgyas las/ /tshe las yo byad skye dang chos/ /rdzu 'phrul mos smon sems ye shes/ /rtags bcu'i grub pa dbang bcu'o/ /zhes gsungs so/ /thog ma med pa dga' ba la/ /spros med bdag ni mchog dga'o/ / 
<p>105a.5</p>de bzhin nyid ni lhan cig skyes/ /dag pa'i bdag ni dga' bral lo/ /bden par rang bzhin myong bzhin pa/ /smra zhing rigs ldan bu la ni/ /tshig mi 'gyur ni don dang rtags/ /bde ba che la sbyor ba'o/ /shes rab bu ni bla ma yis/ /ji skad smras pa de bzhin byed/ /ces pa 'dzag pa spong
<p>105a.6</p>ba'o/ /gnyis med gnyis su med par ston/ /zhes pa 'di yi don bshad na/ /dang po rtog pa bsgom pa ste/ /de nas rtog med skye ba yin/ /zer ba mi 'thad rgyu 'dra las/ /'bras bu 'dra ba byung phyir ro/ /sA lu las ni khre min no/ /des na rtog med rgyu las ni/ /'bras bu rtog med ye
<p>105a.7</p>shes skye/ /yang dag ye shes mtha' nor bu/ /de la rnam par gnas pa ni/ /mi 'dzag ye shes dga' ba'i sems/ /bdag med chos rnams brjod du med/ /seng ge rim gnon sgra ldan pas/ /mu stegs de nyid mi shes pa/ /stong sgras ri [(]dgas [,]dwags [)]ngan 'jigs byed/ /kun du 'gro ba bde
<p>105b</p>
<p>105b.1</p>chen po/ /don yod stobs ni sbyor bas brtson/ /ji ltar 'bab pa de bzhin du/ dung khang gnas su slar gshegs pa'i/ /bde chen khyab pa yid ltar mgyogs/ /rgyal ba 'dod chags las rgyal dga'/ /rnam rgyal rlung rgyal dga' ye shes/ /dgra las rgyal ba ma rig sogs/ /rten
<p>105b.2</p>'brel las rgyal lhan skyes so/ /'khor lo drug la sgyur ba ni/ /rtsa la thig les brgyan pa'o/ /stobs po che ni dpung bzhi ste/ /snang ba thob dang snang ba mched/ /brtan dang de kho na zhus bzhi'o/ /tshogs kyi stong phrag bdun cu gnyis/ /slob dpon shu kra ye shes so/ /tshogs kyi dga'
<p>105b.3</p>gsum mchog ldan skyes/ /tshogs ni skad cig gsum yin te/ /rje ni mtshan med skad cig ma/ /tshogs ni phyag rgya gsum yin te/ /bdag po phyag rgya chen po'o/ /chos can bco brgyad de dag la/ /dbang dang ldan pas dbang ldan no/ /mthu chen bde chen gces pa la/ /rtag tu
<p>105b.4</p>nyams med 'dzin pa ste/ /de nyid tshul chen rtags bcu thob/ /gzhan dring mi 'jog bcos ma med/ /tshig rje dag gis mchog sbyin nus/ /tshig ni so sor yang dag rig /tshig bdag smra mkhas zhes pa ni/ /grub chen brgyad sogs phrin las rnams/ /tshig gi nus pas
<p>105b.5</p>nges tshig rig /tshig la dbang ba don rig pa'o/ /tshig mtha' yas pa shes rab rgyas/ /spobs pa so sor rig pa'o/ /tshig bden kun rdzob lha dkyil 'khor/ /bden par smra ba don dam ste/ /rdzogs rim rnam pa bzhi yin no/ /de yang mkha' 'gro kun spyod las/ /thams
<p>105b.6</p>cad bden pa gnyis la ni/ /brten par ngas ni rtag bshad pa/ /rnal 'byor ba yi dngos grub phyir/ /sgom pa mngon du gyur pa yin/ /rgyud rnams kyi ni rnal 'byor pa/ /bden pa gnyis la yang dag brten/ /zhes gsungs so/ /bden pa bzhi ni sdug bsngal sogs/ /ston
<p>105b.7</p>pa'i ni dga' bzhir ston/ /phyir mi ldog pa rlung grub pas/ /phyir mi 'ong ba thig le brtan/ /'dren pa rang gis rig gi rlung / /hUM has bde rlung 'dren pa'o/ /rang rgyal de yis khams rgyas pa/ /bse ru a wa d+hU tI yin/ /tshul ni mya ngan 'das pa'o/ /nges 'byung rdzogs pa'i sangs
<p>106a</p>
<p>106a.1</p>rgyas so/ /sna tshogs theg pa sna tshogs lam/ /las byung ji ltar de ltar snang / /'byung ba chen po rgyu gcig po/ /zhes pa 'byung ba lnga yin la/ /chen po de las chos kun skyes/ /rgyu ni rgyu dang rkyen nyid do/ /gcig po chos dang chos can gyis/ /rgyu rkyen gyur pa
<p>106a.2</p>'di nyid yin/ /chos ni 'byung la chos can ni/ /rnam par shes pa de la drug /shes pa skye ba'ang chos yin te/ /shes pa nyid na ci zhig shes/ /shes med sems ni 'od gsal ba/ /don dam des na mya ngan 'das/ /'du shes med 'gog snyoms 'jug yin/ /theg pa chen po'i
<p>106a.3</p>bsgrub bya ni/ /srid pa gsum la dmigs nas ni/ /mig 'phrul lta bu'i rnam pa yis/ /lam la thub pa'i yon tan len/ /kun rdzob 'khor dang myang 'das gnyis/ /'byung dang 'byung las gyur pa'o/ /de nyid don du bden 'dod pa/ /nyan thos phyi rol pa yi lugs/ /shes
<p>106a.4</p>pa snang ba yin no zhes/ /gsal ba dam pa'i don 'dod pa/ /cig shos rnal 'byor dbang phyug rnams/ /'khor ba dang ni mya ngan 'das/ /khyad par cung zad yod min pas/ /kun rdzob mig 'phrul lta bur snang / /don dam rang bzhin med pa nyid/ /gnyis med phyag rgya chen
<p>106a.5</p>por 'dod/ /rdo rje gsum gyi byed pa la/ /'byung dang 'byung 'gyur chos rnams gnas/ /sku rdo rje la sra ba sa/ /gsher ba chu ste dro ba me/ /bskyod pa rlung ste go 'byed mkha'/ /gsung rdo rje yi rnam pa ni/ /A li shes rab ye shes khams/ /kA li thabs las khams lnga 'byung / / 
<p>106a.6</p>ka tsa Ta ta pa lnga sa/ /kha tsha Tha tha pha lnga chu/ /ga dza Da da ba lnga me/ /g+ha dz+ha D+ha d+ha b+ha lnga rlung / /nga nya Na na ma lnga mkha'/ /ka tsa Ta ta pa ye shes/ /mgrin rkang spyi bo mchu so las/ /'byung phyir mkha' rlung me chu sa/ /a ku e kaM ha lnga ni/ /mgrin sgra nam mkha'i khams yin no/ /i
<p>106a.7</p>tsu k+Sha ya sha lnga ni/ /rkan sgra rlung gi khams yin no/ /r-i Tu ra Sha ar lnga ni/ /spyi bo'i sgra ste me yi khams/ /u pu pa wa o lnga ni/ /mchu sgra chu yi khams yin no/ /l-i tu la sa al lnga ni/ /so sgra sa yi khams yin no/ /'byung gnas lnga las byung ba yi/ /'byung ba'i nus
<p>106b</p>
<p>106b.1</p>pa'i me tog ni/ /kha dog yi ge dug lngar smin/ /yi ge dang po'i sgra brtag pa/ /dbyangs dgra dbyangs la gsal byed dgra/ /gsal byed rang nyid yin par 'dod/ /gsal dbyangs thabs shes gnod pa med/ /dbyangs yig dgra gyur 'chi ba ste/ /gsal byed dgrar gyur
<p>106b.2</p>nad kyis thebs/ /yan lag dgrar gyur dpal 'phrog byed/ /dbang thang mi mthun rnyed pa med/ /de rnams mthun par gyur pas na/ /tshe ring nad med dpal 'byor ldan/ /phal pas btang snyoms 'bras gsal min/ /chu dgra rlung la rlung dgra sa/ /sa dgra me la me dgra chu/ / 
<p>106b.3</p>nam mkha' kun grogs mthun pa'o/ /sa bshes chu la chu bshes sa/ /me bshes rlung la rlung bshes me/ /rlung bran chu la me bran sa/ /chu bran me la sa bran rlung / /dgras gnod bshes kyis phan par byed/ /bran ni tshur phan phar gnod pa'o/ /phal pas gsum char med
<p>106b.4</p>par 'dod/ /'byung chen srog la 'byung chung lus/ /yan lag dpal la rkyen dbang thang / /gcig pur gyur na de nyid kyis/ /bye brag las ni bzhir shes bya/ /srog mthun tshe ring lus mthun pas/ /nad med dpal mthun dpal dang ldan/ /dbang thang mthun pas longs
<p>106b.5</p>spyod 'phel/ /mi mthun tshe thung nad mang zhing / /sems med dpal med longs spyod 'grib/ /phal pas phan dang gnod pa med/ /bran gyis gcig gnod gcig la phan/ /mkha' gnyis dbyings dang ye shes bzang / /gsum ni dbyer med mchog yin te/ /bzhi pas bshig
<p>106b.6</p>par byed pa yin/ /rlung gnyis srog rtsol ngan pa ste/ /gsum gyi ye shes bzang por 'gyur/ /me gnyis phan pa yun thung thabs/ /gsum ni sdug bsngal sna tshogs 'khrug /chu gnyis bzang po gsum yang btub/ /bzhi pa thams cad gong dang mtshungs/ /sa gnyis bzang
<p>106b.7</p>po gsum pa btub/ /bzhi pa bzang po lnga pa spang / /phan tshun phan gnod stobs las shes/ /stobs mnyam dpal dang dbang thang srog /gsum gyi stobs las phan tshun shes/ /de nyams kun du 'gran par byos/ /phan 'dogs de yi grogs kyis bya/ /gnod byed de
<p>107a</p>
<p>107a.1</p>yi dgra yis bya/ /tshe dang nad dang dpal dang grogs/ /srog lus dpal dang dbang thong la/ /de dang de yi gnyen pos byed/ /sa ni ser po sa gru bzhi/ /chu ni dkar po chu zlum po/ /me ni dmar po me gru gsum/ /rlung ni sngon po rlung zla gam/ /nam mkha'
<p>107a.2</p>kun grogs mdog dbyibs bral/ /de nyid gcig tu phan gnod dka'/ /'byung ba re la las drug ste/ /bsnun dang dbab dang sreg pa dang / /tshim dang gso dang dgyes pa'o/ /re re'ang thig les brgyan par bya/ /sgron ma'i ming la mtshon byas na/ /oM h+tAHphaT ni bsnun pa'o/ / 
<p>107a.3</p>oM y+tAHhUM 'bebs pa'o/ /oM rtAHbau Sha Ta sreg pa'o/ /oM w+tAHna ma tshim pa'o/ /oM ltAHswA hA gso ba'o/ /oM a+hAMb ShaT dgyes pa'o/ /'byung ba dar dang rgud dang mnyam/ /gsos btab shed smad gnyis gnyis nas/ /re re la yang shes par bya/ /'byung chung nyi shu rtsa lnga la/ /dbyibs
<p>107a.4</p>mdog las kyang nyi shu lnga/ /dus phyogs nyon mongs nyi shu lnga/ /spong thob 'dod pas shes par bya/ /sham+b+hal dang sing+ga gling / /'dzam bu gling sogs dpag med na/ /yi ge grangs dang gog sa dang / /ming mi 'dra ba gang yod kyang / /'byung gnas lnga las byung shes pas/ /de yis
<p>107a.5</p>sgra rnams thams cad shes/ /dpal ldan dus kyi 'khor lo yi/ /sngags kyi de nyid mi shes par/ /gang zhig lha sgrub las byed pa/ /nam mkha' bza' bar 'dod dang mtshungs/ /de phyir sngags pa rnams la ni/ /phan 'dod dri med 'od kyi don/ /cung zad bdag gis 'dir ni
<p>107a.6</p>blangs/ /de yang dgyes pa rdo rje las/ /bo la kak+kol sbyor bas/ /reg pa sra ba sa yi khams/ /gsher ba chu ste dro ba me/ /bskyod pa rlung khams bde nam mkha'/ /lnga yis yongs su bskor ba yin/ /dge slong nyon mongs med pa'o/ /dgra bcom 'dod chags bde
<p>107a.7</p>'gyur pa/ /zag pa dri chu khu zad pa'o/ /'dod chags 'dod pa'i yon tan lnga/ /bral bas dbang gsum ye shes la/ /dbang po thul ba bzhi pa'i dus/ /bde ba rnyed pas mi 'dzag pa'o/ /'jigs med thob ni 'khor ba med/ /bsil bar gyur pa chags pa
<p>107b</p>
<p>107b.1</p>zad/ /rnyog pa med ni dwangs ma'o/ /de yang 'khor lo sdom pa las/ /'dod pa'i 'dod chags rnam par spangs/ /gdul bya de rnams shes nas kyang / /yi ge las byung rnam par spangs/ /tshangs pa nyid du gyur nas phyis/ /nam mkha' lta bur 'gyur pa yin/ /zhes
<p>107b.2</p>gsungs so/ /rig pa dang ni gsum skyes sri/ /rkang par shes rab ye shes la/ /ldan pa bzhi pa'i ye shes so/ /bde gshegs thig le 'jig rten rig /nyon mongs byang lam rtog pa'i mchog /bdag gir mi 'dzin dga' ba ste/ /las rgya yin no ngar mi 'dzin/ / 
<p>107b.3</p>mchog dga' yi ni chos rgya'o/ /bden pa gnyis kyi tshul la gnas/ /zhes pa lhan skyes dam rgya la/ /'khor ba'i pha rol mthar son pa/ /dga' bral dga' ba phyag rgya che/ /bya ba byas pas skam sar gnas/ /rim gyis bzhi par gnas pa'o/ /shes pa 'ba' zhig chos
<p>107b.4</p>rnams te/ /nges gsal lhan skyes ye shes rtogs/ /shes rab mtshon cha stong nyid kyis/ /nyon mongs nye nyon rnams 'joms pa'o/ /dam pa bla ma rdo rje 'chang / /chos ni brgyad khri bzhi stong la/ /chos rgyal e baM chos kun dang / /sangs rgyas kun gyi pha ma'o/ /gsal
<p>107b.5</p>bar kA li ldan pa a/ /de las chos rnams thams cad skyes/ /de yang mkha' 'gro rgya mtsho las/ /A li kA li ma gtogs par/ /gal te rdo rje'i chos 'dod pa/ /'dis ni 'bras bu ma yin te/ /phub ma rdung dang byed dang mtshungs/ /zhes gsungs so/ /'jig rten
<p>107b.6</p>ma rtogs log rtogs so/ /snang bar zhes pa'i de nyid mthong / /mchog ni lhan skyes ye shes so/ /chos kyi dbang phyug haM las ni/ /rang byin rlob pa chos kyi rgyal/ /legs pa'i lam ni chags bcas pa/ /spyod lam mi spyod snon pa'o/ /don grub mchog tu mi 'gyur thob/ / 
<p>107b.7</p>bsam pa grub pa ste zhes pa/ /las rgya sdug bsngal snod yin pas/ /spangs te ye shes phyag rgya las/ /rdo rje sems dpa' mngon byed pa'o/ /kun du rtog pa mi mo la/ /brten pa'i bde ba thams cad spang / /rnam par mi rtog yan lag drug /phag mo bdag med ma
<p>108a</p>
<p>108a.1</p>bsten te/ /dbyings mi zad pa'i ye shes thob/ /'di ni rdo rje 'chang chen po/ /de yang gsungs pa/ /rnam par rtog pa gang gang gis/ /dngos po gang la gang rtog pa/ /de nyid kun du brtags pa yi/ /ngo bo nyid med de med do/ /zhes gsungs so/ /'o na spang
<p>108a.2</p>bya kho na'am/ /zhe na chos dbyings dam pa la/ /zad mi shes pa'i thabs yod pas/ /blo ngan rnams la bstan pa yin/ /de yang klu las khros pa las/ /zhi bas phan par ma gyur na/ /de bzhin gshegs nyid khro bor sprul/ /ji ltar ji ltar btul gyur pa/ /'di yi byed pa
<p>108a.3</p>rdo rje sems/ /zhes gsungs so/ /bsod nams snying rje chen po la/ /ldan pa chags pa'i blun pa'o/ /bsod nams mi 'dzag bde ba'i sems/ /tshogs ni phyag rgya chen po'i thabs/ /de yang / lus la ye shes chen por gnas/ /'di rtogs grol bar kun 'dod la/ / 
<p>108a.4</p>de rtogs thabs ni bsod ye shes/ /yin par kun mthun thabs mi mkhas/ /bsod nams phyir bsog ye shes ni/ /blo yis byas pas thar pa ring / /'dir ni bsod nams dkyil 'khor che/ /bcud rnams kyis mchod mnyes 'phel bas/ /bde stong rgyas pa rdzogs
<p>108a.5</p>sangs rgyas/ /'di 'dra'i bsod nams gang la srid/ /ye shes tshogs rnams de nyid do/ /des na rgyud rnams kun las kyang / /dka' thub dka' spyad 'dir mi dgos/ /'dod pa'i yon tan lnga rnams la/ /ci bde bar ni spyad pas 'grub/ /ces gsungs so/ /ye
<p>108a.6</p>shes nor bu dmigs med bde/ /ye shes haM skyes thig le'i khams/ /'byung gnas che ni de nyid do/ /de yang rgyud las 'di skad gsungs/ /rlung bcings pa yi sbyor ba yis/ /rnam par rtog pa thams cad bsreg /rtog med ye shes la sbyor ba/ /lus kyi thabs la brten pa
<p>108a.7</p>mchog /ces gsungs so/ /rang la ye shes ldan pa yis/ /yod mi shes pa 'di yin te/ pha rol ye shes yod med shes/ /yang na mtha' bral rtogs pa'o/ /tshogs gnyis tshogs ni bsags pa'o/ /zhes pa ba spu'i bu ga nas/ /sprul pa sprul te 'gro don nus/ /'di
<p>108b</p>
<p>108b.1</p>'dra'i bde stong snying rje'i sems/ /med par dka' thub zas spong sogs/ /rgya mtsho rus sbal khog gshog 'dra/ /rtag pa mi nyams kun rgyal ba/ /rtsa stong phrag ni bdun cu gnyis/ /bde chen rang bzhin rgyas pa ste/ /rnal 'byor can ni sgo gsum dag /de yang lus las
<p>108b.2</p>gsungs pa ni/ /ye shes tsam la snyoms 'jug pa/ /rnal 'byor zhes ni de bshad do/ /zhes so/ /bsam gtan dga' bzhi bsam bya ni/ /rlung dang rtsa rnams dran pa'o/ /yang na snying ga pad+ma'i gnas/ /cha med dran pa blo ldan mchog /so sor rang rig mi g.yo ba/ /zhes pa
<p>108b.3</p>gzhon nu sa ha dzAs/ /rig la smra bar ma nus pa'o/ /mchog gi dang po lhan cig skyes/ /sku gsum 'chang ba rdo rje sems/ /sangs rgyas sku lnga'i bdag nyid can/ /zhes pa ma log log pa dang / /rmi lam rmi lam chen po dang / /sad pa gnas skabs lnga po ni/ /sangs rgyas
<p>108b.4</p>sku lnga'i bdag nyid do/ /khyab bdag lhan cig skyes pa la/ /ye shes lnga ni gnas skabs lnga/ /ye shes dag dang ldan pa'o/ /de yang he yi rdo rje las/ /bo la kak+ko la sbyor nas/ /zhes pa 'di ru sbyor ba yin/ /sangs rgyas lnga bdag rigs lnga la/ /cod pan lnga phung dag rtags su/ / 
<p>108b.5</p>sna tshogs rdo rje 'chang ba'o/ /spyan lnga mtshan mo'i rtags lnga la/ /bltas pas chags pa med pa 'chang / /de yang dra ba sdom pa las/ /dang po ri [(]dgas [,]dwags [)]srid du snang ba ste/ /mtshan ma gnyis pa dud kha'i rnam pa can/ /gsum pa me khyer dang 'dra bzhi pa ni/ /sbyin med nam mkha'
<p>108b.6</p>mtshan ma lnga pa ni/ /shin tu 'od gsal rang gi snang ba 'char/ /zhes gsungs so/ /sangs rgyas thams cad skyed pa'o/ /zhes pa sprul longs sogs mthong la/ /nyin mo'i rtags mthong mngon shes drug /sangs rgyas sras po byang chub sems/ /dam pa'i mchog ni bskyed pa'o/ / 
<p>108b.7</p>shes pa srid 'byung dkyil 'khor la/ /skye gnas med ni rdzogs pa'i rim/ /de yang gsungs pa/ bskyed pa'i rim la rab gnas shing / /rdzogs pa'i rim pa sgom byed pa/ /sangs rgyas thabs dang ldan pa yis/ /skas kyi sen mo bzhin du bshad/ /ces gsungs so/ /chos
<p>109a</p>
<p>109a.1</p>las 'byung ba b+ha ga la/ /baM gzhag pa yi srid pa sel/ /gcig pu sra mkhregs rdo rje'i bdag /ces pa lhan skyes ye shes so/ /dngos de skyes ma thag tu ni/ /kun gyi don grub 'gro ba'i bdag /smin cing 'khrul 'khor ldan pa yis/ /nam mkha' las
<p>109a.2</p>byung rang byung ba/ /rtags brgyad mthong ba 'di lta ste/ /shes rab ye shes me bo che/ /rang sems 'bar ba'i rnam pa can/ /mi bskyod rdo rje ye shes che/ /'od chen rnam par snang ba'o/ /zla ba'i ye shes rnam snang mdzad/ /ye shes snang ba lam me ba/ /nyi ma'i ye shes rin chen
<p>109a.3</p>'byung / /'gro ba'i ye shes mar me sgron/ /rA hu ye shes don yod grub/ /gzi brjid chen po 'od gsal ba/ /glog gi ye shes mtha' yas nyid/ /sngags drag mnga' bdag rig sngags rgyal/ /thig le gnas pa'i ye shes te/ /rdo rje sems dpa'i bdag nyid do/ / 
<p>109a.4</p>gsang sngags rgyal po don chen byed/ /zla sngon snang ba'i ye shes ni/ /he ru ka dpal nyid du 'dod/ /gtsug tor chen po'i lta stangs kyis/ /re khA nag po ye shes mthong / /dus kyi 'khor lo thod pa can/ /rmad 'byung gtsug ni rdo rje 'chang / /thams cad mthong ba mchog
<p>109a.5</p>thob pa'o/ /nam mkha'i bdag po ta ra na/ /sna tshogs ston pa yon tan no/ /de yang dang po'i sangs rgyas las/ /ta ra na bcings yon tan gyis/ /srid pa gsum po ma g.yos pas/ /nam mkha'i bdag por de gyur te/ /rtags bcu la sogs sna tshogs ston/ /zhes
<p>109a.6</p>gsungs so/ /sangs rgyas kun gyi bdag po ni/ /rtags rnams snang bas dngos po mchog /de 'dra mthong ba'i rnal 'byor te/ /kun dga' chen po mig dang ldan/ /ldan chos lta stangs bzhi yin te/ /sna tshogs gzugs can rtags mtshan rnams/ /byed pa po ni yan lag
<p>109a.7</p>drug/ /mchod cing brjod pa bsnyen sgrub bzhi/ /drang srong chen po bcom ldan 'das/ /rigs gsum gnas dang zhing ye shes/ /'chang ba de la bde ba yod/ /gsang sngags 'chang ni rnal 'byor pa/ /thig le mi nyams gsang sngags 'dzin/ /dam tshig chen po rtag tu bde/ / 
<p>109b</p>
<p>109b.1</p>gtso bo rtsa gsum dkon mchog gsum/ /'dzin pa de nang thig le 'dzin/ /theg pa mchog gsum ston pa po/ /zhes pa lhan skyes ye shes rten/ /skal ba dang ni khyogs gdugs so/ /don yod thig le zhags pa ni/ /rlung gis 'bigs pas rnam par rgyal/ /'dzin pa 'khor
<p>109b.2</p>lo drug tu ni/ /rlung 'gog chen po rdo rje zhags/ /rlung gis de blangs rdo rje yi/ /lcags kyu zhags pa che zhes bya/ /yang na zhags pa che zhes pa/ /lte ba'i 'og rtsa 'khyil ba ni/ /nor rgyas ming can rlung de yis/ /d+hU tI nas 'phags byang sems 'gugs/ /de la zhags pa zhes
<p>109b.3</p>brjod do/ /lus ni yul chen nyi shu bzhi/ /dpral ba la sogs sbyar ba dang / /snying dbus pad+ma'i 'dab mar ldan/ /gnas gtso yin te rtsa lnga yi/ /tshigs bcad nyi shu rtsa lnga dag /rnam par snang mdzad chos kyi dbyings kyi ye shes kyi rgya cher 'grel pa'i le'u ste drug pa'o// // 
<p>109b.4</p>le'u bdun pa rdo rje'i rigs tshigs su bcad pa bcu dang gcig /dang po rdo rje 'jigs byed ni/ /rdo rje a wa d+hU tI la/ /de nang rlung ni 'jigs byed do/ /'jigs par byed ni de rtog bshigs/ /khro bo'i rgyal po dga' bral mtha'/ /so sor sdud sogs gdong drug la/ /'jigs
<p>109b.5</p>pa des ni rtog pa gcod/ /mig drug mngon shes lag drug rtags/ /stobs dang ldan ni 'dod chags kyis/ /chags pa thams cad 'joms pa'o/ /keng rus spyi bo'i haM dkar po/ /mche ba a shad gtsigs pa'o/ /bla ma'i gdams pas gtum mo sbyor/ /ha la ha la mkha'
<p>109b.6</p>ye shes/ /gdong brgya rtsa rlung stong pa yis/ /ye shes mi 'dra gdong brgya'o/ /gshin rje gnyis med ye shes te/ /gshed po de yis gnyis snang 'joms/ /bgegs kyi rgyal ni bdud bzhi rgyal/ /rdo rje yang dag ye shes la/ /shugs chen zhes pas 'jigs par byed/ / 
<p>109b.7</p>rdo rje drag po lus ngag yid/ /gsang ba 'dus sogs las gsungs so/ /rdo rje snying po chos kyi tshul/ /sgyu 'phrul mA yA e dang waM/ /rdo rje ling+ga gsus po che/ /rgyas shing shin tu rgyas pa'o/ /rdo rje las skyes rdor bum nang / /dzA lan+d+ha ra dbu rgyan par/ /bde bas gang la rdo rje'i
<p>110a</p>
<p>110a.1</p>bdag/ /rdo rje snying pos sku gsung thugs/ /mkha' 'dra gsang gnas las skyes bde/ /mi g.yo srog rtsol gnas pa la/ /ral pa gcig pa ro gcig grol/ /bsgyings pa de 'dra gang yod pa'o/ /glang chen bde ba ko rlon no/ /lus kun khyab cing mnyes par byas/ / 
<p>110a.2</p>de ldan pas na gos su gyon/ /grags chen bde bas gang ba la/ /ha ha zhes sgrogs dpa' bo'i gang / /hi hi zhes sgrogs dpa' mo'i gad/ /'jigs par byed pa mngon bde myong / /gad mo chen po bde chen thig /gad rgyangs can ni ltung ba'i sgra/ /ha brgyad brjod pa rdo rje'i gad/ /cher sgrogs
<p>110a.3</p>pa ni rgyun chad med/ /rdo rje sems dpa' byang chub sems/ /sems dpa' chen po dbyer med bde/ /rdo rje la rgyal po ni/ /de yi nang nas bde ba che/ /rdo rje drag po stong pa nyid/ /rtag tu de ldan dga' ba che/ /rdo rje hUM ste hUM zhes sgrogs/ /zhes pa hUM bzhis gnas bzhir ni/ /dga'
<p>110a.4</p>bzhi nyams su myong ba'o/ /rdo rje a wa d+hU tI la/ /mda' thogs pa ni mtshon cha can/ /g.yas g.yon gnyis kyi rlung 'gags pa/ /mtshon chen de yis rnam rtog gcod/ /rdo rje gnyis med ye shes kyi/ /ral gris nyon mongs ma lus gcod/ /rdo rje rlung rnams kun 'chang
<p>110a.5</p>ba/ /sna yi rtse mor yungs 'bru bsgom/ /de nyid nor bu rdo rje can/ /de yang dus kyi 'khor lo las/ /sna rtser yungs kar zhes brjod pa/ /de yang srog dang rtsol bar brjod/ /khams gsum pa ni ma lus la/ /srid gsum gzugs brnyan mthong bar 'gyur/ /zhes gsungs so/ / 
<p>110a.6</p>rdo rje gcig pu las rgya la/ /de bsten bde bas g.yul sel ba'o/ /rdo rje 'bar ba tsaN+Da lI/ /mig mi bzang ni ri [(]dgas [,]dwags [)]mig /spyi bor rdo rje 'bar ba ste/ /zhes pa yar rtse mar rtse 'bar/ /rdo rje 'bebs pa bcu drug la/ /de yi phyed phyed 'bebs pa che/ /khams gsum phyag rgya
<p>110a.7</p>chen por dbang / /mig brgya pa ste mang la bya/ /rdo rje'i mig ni sha yi spyan/ /de yis gzugs brnyan mthong ba'o/ /lus ni rdo rje'i ba spu can/ /zhes pa ba spu bye phyed bzhi/ /nang du thig le'i kha 'bu'o/ /de nyid rdo rje'i spu yin te/ /gcig pu lus ni rgyun chad med/ /sen mo dkar dmar
<p>110b</p>
<p>110b.1</p>'dres pa las/ /skyes pa bde stong rdo rje'i rtse/ /mi 'dzag rtag tu dga' ba'i yid/ /rdo rje snying po rnam rtog med/ /pags pa mkhregs ni skyon mi tshugs/ /rdo rje phreng 'dzin yul rtsa bzhir/ /thim dang longs spyod 'jug pa gsum/ /nyin mtshan dus 'das dpal dang ldan/ /de 'dra'i
<p>110b.2</p>byed gsum rdo rje rgyan/ /rnal 'byor lus la brgyan pa ste/ /kun la bde ba'i gad rgyangs ni/ /dga' chen ha ha nges par sgrogs/ /yi ge drug pa 'khor lo drug /rdo rje'i sgra ni a k+Sha ra'o/ /'gyur pa med pa'i yi ge'o/ /'jam dbyangs thig le chen po la/ /de ni mi 'phro sgra che
<p>110b.3</p>ba/ /'jig rten gsum na sgra gcig pa/ /zhes pa zag pa dgra gcig pu/ /de 'dul thabs chen stong gsum gyi/ /nam mkha'i mtha' klas sgra sgrogs pa'o/ /sgra dang ldan pa theg chen chos/ /sna tshogs thabs lam bstan pa las/ /rnams kyi mchog gyur 'di nyid do/ / 
<p>110b.4</p>snying ga'i phyi yi rtsa bdun dang / /'og gi rtsa bzhi dri chen dang / /dri chu khrag dang khu ba 'bab/ /bcu gcig dag pa sh+lo ka /bcu dang tshig rkang gcig dag pa'o/ /rdo rje rigs kyi rgya cher 'grel pa ste le'u bdun pa'o// //le'u brgyad pa 'od dpag med/ /pad+ma'i rigs kyi le'u
<p>110b.5</p>la/ /tshigs brgyad bzhi bcu rtsa gnyis kyis/ /so sor rtog pa'i ye shes bstan/ /de bzhin nyid ni d+hU tI'o/ /yang dag bdag med g.yas g.yon rlung / /yang dag mtha' ste rlung grub pa/ /yi ge med ni rnam rtog med/ /stong gnyis mi 'dzag gang ba'i sems/ /smra ba
<p>110b.6</p>A li kA li la/ /khyu mchog bdud rnams 'joms pa ste/ /zab cing stong nyid rgya chen snang / /dbyer med dbyer med sgra sgrogs pa/ /chos kyi dung ste chos 'byung na/ /rtsa ni bde skyed dung can ma/ /bde ba dpag med sgra chen ldan/ /chos kyi gaN+Di mgrin par gnas/ /brgyad
<p>110b.7</p>khri bzhi stong chos stong po/ /sgra bo che ni gsung rdo rje/ /mi gnas phyag rgya chen po la/ /mya ngan 'das pa chos sku'o/ /phyogs bcu yul dang yul can te/ /chos kyi rnga chen rtsa rlung phub/ /gzugs med chos sku stong pa nyid/ /gzugs bzang longs sku bde ba che/ /dam pa ste
<p>111a</p>
<p>111a.1</p>ni rdo rje'i sku/ /sna tshogs gzugs can sprul sku'o/ /yid ni bde chen spros bral las/ /skyes pa sku lnga'i bdag nyid do/ /gzugs rnams rgyud lnga'i 'khor ba la/ /thams cad rten dang brten bcas la/ /brten nas sku bzhi'i snang ba'i dpal/ / 
<p>111a.2</p>gzugs brnyan nyin mtshan rtags bcu bzhi/ /ma lus 'chang ba thob pa'o/ /mtshungs pa med ni 'dod yon lngas/ /mi gnod 'phel zhing cher grags pa/ /khams gsum dbang phyug chen po ste/ /bsod nams ye shes tshogs mthar phyin/ /lam dang 'bras bu gnyis
<p>111a.3</p>yin no/ /'phags pa nyams pa med pa'o/ /lam ni 'khor lo drug yin no/ /shin tu mtho ba gtsug tor la/ /thig le mi nyams gnas pa'o/ /chos kyi rtog ni rdo rje rtser/ /rgyas pa po ni bde bas gang / /'jig rten gsum ni lus ngag yid/ /gzhon lus gcig
<p>111a.4</p>ni gsum pa'i dus/ /gnas brtan sprul pa'i 'khor lo la/ /rgan po lhan skyes ye shes so/ /skye dgu'i bdag ni bug dgu bsdams/ /de yang sgyu ma chen mo las/ /mig gnyis dang ni rna ba gnyis/ /de bzhin sna dang kha dag dang / /yid kyi snying po dgag pa ni/ / 
<p>111a.5</p>seng ge rnam grol phyag rgya che/ /rnal 'byor pa yis bcing bar bya/ /zhes gsungs so/ /de las skyes pa'i bde ba'o/ /sum cu rtsa gnyis mtshan 'chang ba/ /zhes pa 'phel 'grib bcu drug go/ /sdu gu gtum mo'i na chung la/ /'khor gsum 'jig rten gsum na
<p>111a.6</p>mdzes/ /'jig rten mig la sogs pa la/ /shes legs skyon gyis ma gos par/ /ston pa slob dpon zhes brjod do/ /'jig rten 'byung ba lnga ldan k+Sha/ /slob dpon bzhi pa ster ba ste/ /de la 'jigs pa med pa mchog /gnyis med sbyor ba mgon skyob pa/ /'jig rten
<p>111a.7</p>yid gcugs don dam dang / /kun rdzob phan tshun mi 'gal ba'o/ skyabs dang 'bab pa skyob pa ni/ /bzlog pas ye shes bla na med/ /nam mkha'i mtha' ni shes rab la/ /longs spyod pa ni gnyis med spyor/ /thams cad mkhyen pa sbyor drug gis/ /rtags ma lus pa thob pa
<p>111b</p>
<p>111b.1</p>las/ /ye shes mtsho ni zad mi shes/ /yon tan chen pos gang ba'o/ /ma rig rten 'brel bcu gnyis la/ /sgo nga'i sbubs ni mi shes gtums/ /'byed pa gsum pa'i ye shes so/ /yang na lus la sangs rgyas ni/ /yod pa ma rtogs sgo nga'i sbubs/ /'byed pa bla mas
<p>111b.2</p>ye shes sbyor/ /'di de lam mchog yin par gsungs/ /srid pa'i dra ba mi shes bsgribs/ /'joms pa po ni rtogs pa'o/ /nyon mongs rtsa ba nye nyon mongs/ /ma lus bzhi byed dga' ba bzhi/ /dbang bzhi las rnyed ye shes bzhi'o/ /'khor ba'i rgya mtsho las rgya ste/ / 
<p>111b.3</p>pha rol phyin pa ye shes rgya/ /rgya gram gnyis med bde chen po/ /mchog tu mi 'gyur gang rnyed pa/ /de ni ye shes dbang bskur te/ /cod pan can ni gtsug tor smin/ /rdzogs pa rdo rje nor bu rtse/ /sangs rgyas bde chen nyams pa med/ /rgyan du thogs ni bde chen du/ /ye shes
<p>111b.4</p>lnga ldan dbu rgyan no/ /gsung ni lus ngag yid gsum la/ /sdug bsngal srog rtsol 'tshed bsregs myags/ /sdug bsngal zhi ni rtog rlung 'gags/ /gsum sel dug gsum sel ba'o/ /mtha' yas lhan cig skyes dga' ba/ /grol gsum thob ni sku gsum
<p>111b.5</p>mo/ /sgrib pa sa chu me rlung mkha'/ /rags phra rab phra don spyi dang / /sems dpa' dang ni bcu pa'o/ /kun las nges par grol ba ni/ /du ba la sogs bcu thob pa'o/ /de dus tsam na nam mkha' ltar/ /lhan skyes mnyam pa nyid la gnas/ /nyon mongs dri ma gong
<p>111b.6</p>gi bcu/ /kun las 'das pa mthar phyin pa'o/ /de yi dus na lhan skyes dor/ /dus gsum dus med rtogs pa'o/ /de nyid phyag rgya chen por 'dod/ /sems can kun gyi spang bya la/ /klu chen po ni gnyen po ste/ /dga' bzhi reg dug la sogs pa/ /'dod sogs
<p>111b.7</p>pham byas klu chen po/ /yon tan theg pa chen po la/ /thod can rnams ni gsang sngags te/ /thod ces de thod 'di yin no/ /nyon mongs kun las zhes pa ni/ /spong dang thar pa 'dod pa'o/ /rnam par grol ni bde chen rtogs/ /rtsol ba med par ngang gis grol/ /shing thags
<p>112a</p>
<p>112a.1</p>bsregs pa'i thal phung bzhin/ /mkha' ltar mtha' med bder gnas pa/ /de nyid yid bzhin nor bu che/ /mi 'bral bden pa 'chang ba'o/ /rin chen zag med bde ba ste/ /kun mchog phyag rgya chen po la/ /khyab pa'i bdag ni brtan g.yo la'o/ /dpag
<p>112a.2</p>bsam shing chen d+hU tI la/ /rgyas pa rtsa rnams kun du ni/ /rlung dang thig les khyab pa'o/ /bum pa bzang po nor bu la/ /che ba'i mchog ni mi 'dzag bde/ /de yi byed pa ci zhe na/ /sems can gdul bya la dgongs nas/ /kun don byed pa bde 'phel ba'o/ /phan 'dogs yon
<p>112a.3</p>tan brgyad thob pas/ /sems can phan pas mnyes gshin pa/ /bzang ngan shes shing dus shes la/ /zhes pa phyi rol de bzhin nang / /phyi rol rten 'brel bcu gnyis kyis/ /skye dang las dang phyogs ngan dang / /g.yo dang rkun po don rnams dang / /ltas dang tshe tshad nad rnams
<p>112a.4</p>dang / /kun gyi bya ba shes par 'gyur/ /nang du g.yas g.yon dkyil 'khor lnga/ /phyi nang don rnams grub pa'o/ /gzhan yang chu srin bum pa nya/ /lug dang khyu mchog me thun/ /karka seng ge bu mo srang / /sdig pa gzhu 'dzin bcu gnyis kyis/ /nyi ma zla ba shes pa'o/ /de yi
<p>112a.5</p>rang 'byung la sogs shing / /dam shes lus ngag ye shes shes/ /dam ldan shes rab ma la ni/ /brtse dang shugs dang drud pa dang / /mi 'dzag bde ba dam tshig bzhis/ /lus sems kun du khyab pa'i bdag /bdud rtsi 'byung ba las gsungs pa/ /mgal me'i 'khor
<p>112a.6</p>lo ltar rgyug pa'i/ /rab tu rgyug cing 'pho ba'i sems/ /rnam rtog yul la 'dzag pa'i sems/ /bde bar gzung bar the tshom med/ /ces gsungs so/ /sems can dbang shes rab 'bring bzhis/ /dus shes de la dbang bzhi ster/ /bla ma'i dus thabs bsten pas
<p>112a.7</p>shes/ /rnam grol gsum dam las ye shes/ /mkhas pa po ni sa 'og sogs/ /dbang thob nas ni yon tan gyis/ /snying stobs rdul dang mun pa rnams/ /ldan zhing de la ye shes ldan/ /yon tan ye shes de la brjod/ /chos shes bkra shis 'jig rten bde/ /rab bkra
<p>112b</p>
<p>112b.1</p>shis na 'jig rten 'das/ /bkra shis kun gyi bkra shis pa/ /dga' ba rnam bcu drug po/ /nyams su myong bas grags pa yis/ /bkra shis snyan grags dge ba thob/ /chags sogs ma spangs dbugs 'byin che/ /tshim par byed pa dga' ston che/ /dga' chen lhan skyes
<p>112b.2</p>rol pa ni/ /mig 'phrul lta bu'i snang ba la/ /chen po don dam phyag rgya che/ /bkur sti lus las rtsol ba byed/ /rim gro rlung las legs sbyor ba/ /phun sum tshogs pa yon tan thob/ /mchog tu dga' ba 'jig rten las/ /grags bdag dpal ni lhan cig skyes/ /mchog
<p>112b.3</p>ldan lhan skyes yod pa las/ /mchog sbyin bzhi pa'i gtso bo ste/ /de nyid skyabs kyi dam pa dang / /gnyen por che bas skyabs su 'os/ /'jig rten dgra ni dug gsum ste/ /rab kyi mchog ni bde stong ngo / /de yis 'jigs pa ma lus pa/ /shin tu med pas sel ba'o/ / 
<p>112b.4</p>gtsug phud 'khor ba'i bde ba la/ /phud pu dbang gis rab tu bcings/ /lcang lo can ni gzhan don du/ /mdzes shing rgyas par 'gengs pa'o/ /ral pa gnyis su med par sdom/ /len tshar cod pan thogs ldan pa'o/ /gdong lnga ye shes lnga yin te/ /gtsug phud lnga dang ldan pa ni/ 
<p>112b.5</p>rigs lnga dag dang ldan pa'o/ /gnas skabs lnga po me tog thogs/ /zhes pa gnas skabs lnga po ni/ /ma log log dang rmi lam dang / /rmi lam che dang sad pa'o/ /me tog thogs pa rdzas 'dzin pa'o/ /mgo zlum kha khra mu kha la/ /brtul zhugs rnyed dang ma rnyed pa/ /bde ba
<p>112b.6</p>chen po 'dzin pa ni/ /tshangs par spyod pa mi nyams pa/ /brtul zhugs mchog kyang de nyid do/ /dka' thub nyan thos mthar thug pa/ /pha rol phyin pa dka' thub che/ /rdo rje'i theg pa nyid yin te/ /de nyid gsal ba'i rgyud las su/ /kha chu tsam zhig zags pa na/ /mkha' 'gro
<p>112b.7</p>ma mos rnal 'byor pa/ /bsgral te khrag ni 'thung bar byed/ /dmyal ba zhes pa'ang de las 'gyur/ /zhes so/ /gtsang gnas dam pa skyon med pa/ /gauta ma rigs ma nyams/ /bram ze tshangs pa rig byed yin/ /snyan dngags srid srung nges brjod dang / /mchod sbyin bzhi
<p>113a</p>
<p>113a.1</p>po tshangs pas shes/ /mya ngan 'das ni don dam pa/ /tshangs pa bral ba thob pa'o/ /grol ba stong pa thar pa ni/ /bde chen spros bral rnam grol lus/ /rnam grol phyag rgya chen po la/ /zhi ba zhi ba dga' bzhi nyid/ /de yang he yi rdo rje las/ /ji ltar me
<p>113a.2</p>yis tshig pa la/ /me de nyid kyis bdugs te 'tsho/ /'dod chags me yis tshig pa la/ /'dod chags nyid kyis rnam grol byed/ /ces so/ /mya ngan 'das pa chos kyi sku/ /mya ngan 'grel ni gzugs kyi sku/ /rnam par bshad pas de legs par/ /mya ngan 'das
<p>113a.3</p>pa thob par nye/ /de ni mtha' bral ye shes so/ /de yin pa yi rgyu mtshan yang / /bde sdug sel ba mthar gyur pa/ /zhes pa bde ba dga' mchog dga'/ /sdug pa dga' bral dgos pa ste/ /mthar gyur lhan skyes ye shes so/ /mi 'dzag dga' ba chags bral la/ / 
<p>113a.4</p>yul yul kun las 'das pa'o/ /thub pa med pa spang bya la/ /rgyas par byas pa dpe med pa/ /mi mngon dga' ba 'gro bar min/ /mi snang mchog dga' chags par min/ /gsal byed min ni dga' bral la/ /mi 'gyur lhan cig skyes pa ste/ /kun 'gro khyab pa po de
<p>113a.5</p>nyid/ /phra zhing d+hU tI zag med nyams/ /sa bon rtog pa'i dri ma bral/ /rdul med chags pa'i rdul med cing / /rdul bral dngos po'i zhen pa spangs/ /dri ma med pa zhi ba'i dus/ /nyes pa spangs par rang bzhin rig /skyon med pa ni ma bsgribs pa'o/ /shin tu
<p>113a.6</p>sad pa dbang dus su/ /go rtog skyes pa de yin la/ /legs par sad ni de nyid dang / /ma bral rtag tu ldan pa'o/ /kun shes gzugs sogs thams cad la/ /lhan skyes shes pa kun rig pa/ /dam pa po ni mchog mi 'gyur/ /rnam par shes pa kun gzhir
<p>113a.7</p>gnas/ /de yang mdo las 'di skad du/ /thog ma med pa dus kyi dbyings/ /chos rnams kun gyi gnas yin te/ /de yod pas na 'gro kun dang / /mya ngan 'das pa 'byung ba yin/ /zhes gsungs so/ /bdun po 'gags pa 'od gsal te/ /'od gsal rtog med
<p>113b</p>
<p>113b.1</p>chos nyid 'das/ /'das pa gnyis med ye shes de/ /tshig gi yul min smra brjod bral/ /de yang he yi rdo rje las/ /ngag gi lam 'das spyod yul bral/ /bla ma'i dus thabs bsten pas shes/ /tshul 'chang ba ni bla ma yi/ /dus thabs bsten pas lhun grub tu/ / 
<p>113b.2</p>rnam par rtog med ye shes ni/ /gsum pa'i dus su nyams su myong / /'jig rten kun las 'das pa'o/ /dus gsum sangs rgyas rtog pa'ang de/ /las byed pa ni de 'dra bas/ /rang gzhan gnyis ka smin pa'o/ /sangs rgyas thog ma tha ma med/ /ces pa de ni rtog pa'i
<p>113b.3</p>don/ /sangs rgyas rang gi ngo gang la/ /thog ma mkha' 'dra skye ba med/ /mkha' dang 'dra bas bar du yang / /gnas dus nyid nas mkha' dang 'dra/ /dper na gzugs brnyan snang ba bzhin/ /rgyu lam 'bras bu rnam dag pas/ /re dogs kun dang bral ba'o/ /de
<p>113b.4</p>ltar yin pa'i 'thad pa yang / /dang po sangs rgyas rgyu med pa/ /zhes pa dus gsum dag pa'o/ /de thabs gang las skyes she na/ /ye shes lhan cig skyes pa la/ /mig gcig d+hU tI nang yin te/ /dri med de ru rlung sems zhugs/ /ye shes lus can bde stong gang / / 
<p>113b.5</p>de bzhin gshegs pa de bzhin nyid/ /ma bsten rang lam byon gshegs byed/ /tshig gi dbang phyug rlung gnas pa/ /smra ba che ni gsung rdo rje/ /smra ba'i rlung la dbang phyug thig /smra pa'i rgyal po rtsar son pa/ /smra pa'i dam pa gsung rdo rje/ /mchog gi gsung ni gsung dag
<p>113b.6</p>pa'o/ /rlung grub smra ba'i seng ge nyid/ /nyon mongs rnam dag mtshungs pa med/ /kun du lta ba spang blang med/ /mchog tu dga' ba ye shes snang / /gzi brjid gsum mo ye shes la/ /phreng ba rgyud 'brel goms pa la/ /blta na sdug ni yon tan thob/ /'od bzang 'bar ba sa bon
<p>113b.7</p>te/ /dpal gyi be'u bkra shis mtshan/ /dga' ba 'khyil pa 'dzin pa ni/ /lag pas nyams su blangs pa las/ /'od 'bar snang ba bde ba po/ /dug chen po ni dngos po'i gnod/ /'dod chags la sogs gcod chen po/ /gtso mchog gi ni stong pa nyid/ /zug rngu rtog
<p>114a</p>
<p>114a.1</p>bcas rlung gnyis po/ /'byin pa rlung bsgom bla na med/ /sman rnams ma lus gnyen po'i tshogs/ /ljon pa'i shing ni d+hU tI rgyas/ /nyon mongs brgyad khri bzhi stong la/ /nad ni thog med des mnar ba'o/ /des na de nyid dgrar che ba'o/ /'jig rten gsum ni
<p>114a.2</p>sgo gsum ste/ /thig le dkar dmar 'dres pa ni/ /yungs kar sbom po'i tshad tsam pa/ /mdzes ni 'bar ba bsgom pa'o/ /dpal ldan bde chen khams yin te/ /rgyu skar dkyil 'khor can zhes pa/ /rgyu ba rtsa la skar ma thig /lus kyi khams rnams bskor ba'o/ /de
<p>114a.3</p>yang rtsa thig du zhe na/ /gtsug tor bzhi pa dpral bcu drug /nyi shu bad kan mgrin so gnyis/ /snying gar brgyad de bzhi bcu'o/ /mkhris pa lte ba drug cu bzhi/ /gsang ba bcu drug brgyad cu po/ /rlung khams cha mnyam nor bu'i bar/ /bcu drug rigs drug nyi shu gnyis/ /rlung mkhris
<p>114a.4</p>bad kan 'dus pa'o/ /rtsa re'i nang na rlung bcu ste/ /rlung la brten pas thig le re/ /de ltar rtsa rlung thig le la/ /rkang grangs sum stong sum brgya dang / /drug cu tham pa yin par 'dod/ /de nyid dpa' bo dpa' mo ni/ /sum cu rtsa bdun rnam par dag /phyogs bcu lus kyi nying lag la/ / 
<p>114a.5</p>nam mkha'i mthar thug rlung lnga'i bar/ /chos kyi rgyal mtshan ye shes khams/ /mi 'dzag bde ba legs par 'dzug /d+hU tI rgyas pa mchog yin no/ /'gro la rtsa rlung byang chub sems/ /gdugs bzhin bde chen 'khor lo la/ /yangs pa mi zad mdzod yin te/ /bde ba skyob phyir
<p>114a.6</p>gdugs zhes brjod/ /de yang sgyu 'phrul dra ba las/ /e waM las ni 'byung ba dang / /thabs mang myur dang bde skyob dang / /'dod chags chen pos rjes chags pa/ /rdo rje sems dpa' rgyun du 'dod/ /ces gsungs so/ /byams pa dang ni snying rje yi/ /bde chen dkyil 'khor can
<p>114a.7</p>bdag nyid/ /dpal ldan rdo rje pad+ma ni/ /kak+kol zhes rab tu grags/ /gar gyi bdag ni sbyor thabs kyis/ /yan lag drug cu rtsa gnyis te/ /de yang gzhan gyi gzhung lugs yin/ /khyab bdag chen po thig le la/ /rin chen gdugs ni nor bu'i rtser/ /nyon mongs thams cad
<p>114b</p>
<p>114b.1</p>bsil ba'o/ /gtum mo che las skyes pa yi/ /ye shes de la rab tu 'jug /de nyid sangs rgyas kun gyi lam/ /mchog tu gyur pas rgyal po la/ /lam des sangs rgyas kun gyi sku/ /'bras bur 'chang ba 'di nyid do/ /sangs rgyas kun gyi lam 'bras la/ /sbyor bar byed pas
<p>114b.2</p>rnal 'byor che/ /sangs rgyas kun gyis bstan pa ni/ /bslab gsum yin la de 'di la/ /ldan pas lhan skyes bstan pa gcig /'di ni dang po'i dbang bskur te/ /rdo rje mtha' yas 'du shes dag /rin chen nyi ma tshor ba dag /dbang bskur dpal ni don yod grub/ /'du byed
<p>114b.3</p>rnam dag kun bdag ni/ /rnam par snang mdzad gzugs phung dag /dbang phyug ste ni mi bskyod pa/ /rnam shes phung po rnam dag pa'o/ /'jig rten dbang phyug rdo rje 'chang / /rdo rje brtul zhugs kun gyi bdag /de ltar sgrub pa'i dbang phyug thob/ /rdo rje 'chang ba rgyud gsum gyi/ / 
<p>114b.4</p>mchog gam kun gyi rje bo'o/ /de yang gnas rdzas dag dbang dang / /yon tan sgrub pa rnams sbyar ro/ /sangs rgyas kun gyi mthu che ba/ /zhes pa snod du gyur pa'o/ /rdo rje'i ming ni dbang bskur bas/ /skye ba 'dir ni sangs rgyas nyid/ /ces pa 'di yi don bshad na/ /bum pas
<p>114b.5</p>bskyed rim legs gnas khyod/ /khyod ni 'gro drug gang ma yin/ /de ni kun brtags yin zhe na/ /'di yang kun brtags des na lha/ /bla ma'i drin las rnyed pa yi/ /ci phyir rin chen ces spras min/ /sangs rgyas kun gyi thugs la gnas/ /rjes su 'dzin cing skyong ba'o/ /sangs
<p>114b.6</p>rgyas kun gyi sku che ba/ /dbang dang rab gnas sbyin sreg sogs/ /lus kyi phrin las slob dpon che/ /sangs rgyas kun gyi gsung yang yin/ /zhes pas gsang ba'i dbang yin te/ /bla ma yab yum gnyis med las/ /ye shes dkyil 'khor mngon sprul la/ /rdo rje nyi ma mtha'
<p>114b.7</p>yas la/ /de yi bde ba snang ba che/ /rdo rje zla ba mi bskyod pa/ /ye shes 'phro 'du dri med 'od/ /bu yi lce la sbyin par bya/ /chags bral la sogs chags pa che/ /zhes pa gsum pa'i dbang yin te/ /dge slong rdo rje 'dzin rnams la/ /chags bral bla mas mtshon par bya/ / 
<p>115a</p>
<p>115a.1</p>de ltar min na bla ma nyams/ /slob ma shin tu 'dod na yang / /so sor thar pa spang bar bya/ /lam 'di lam mchog thub chen gsungs/ /gang zag rnams la dge slong mchog /longs spyod gnas bsdams nam mkha' mthong / /kha dog gnyis
<p>115a.2</p>med lhan cig skyes/ /chags pa che ni bu de la/ /de yang rtsa ba'i rgyud chen las/ /rigs ldan lo ni bcu drug ma/ /lang tsho sogs kyis brgyan pa la/ /dang po legs par bslab bya ste/ /dpral ba la sogs gnas lnga dgod/ /sangs rgyas skur ni bsgom par bya/ /zhes
<p>115a.3</p>gsungs pa'o/ /de yi cho ga yang gsungs pa/ /dang po gso sbyong sbyin par bya/ /de nas bslab pa'i gnas bcu sbyin/ /de nas bye brag mdo sde bstan/ /de nas dbu ma'i tshul lugs sbyin/ /de rjes dus kyi 'khor lo sbyin/ /zhes gsungs pas/ ka ra na yi bstan
<p>115a.4</p>bcos kyis/ /rnal 'byor ma yang rnam pa lnga/ /bzang mo cod pan dung can dang / /ri mo can dang glang po can/ /gla rtsi pad rtsa chu dri dang / /nya dang rnag gi dri yis mtshon/ /phag mo sgrol ma gos dkar mo/ /mA ma kI spyan ma yi rigs/ /lus ran rked phra rkang lag
<p>115a.5</p>'jam/ /lhung phyed rtse ldan phag mo yi/ /cung zad lus phra ring zhing mig /mi g.yo skra 'khyil pad can sgrol/ /'dod chen ngo tsha med rtsol dga'/ /thung ba dung can gos dkar mo/ /ring zhing lus rgyas skra srab dang / /so mtho thig le lta bur snang / /ri mo can te mA ma kI/ 
<p>115a.6</p>/sbom thung lus mkhrang shin tu sra/ /smra brtson spyan ma glang po ma/ /de bzhin rnal 'byor pha yang lnga/ /seng ge ri dgas rta glang po/ /mi bskyod don grub rin 'byung dang / /'od dpag med dang snang mdzad do/ /dri ni sngon dang 'dra ba la/ /dben gnas 'jigs med yul dang bral/ / 
<p>115a.7</p>gtong dang sdom brtson mi bskyod rigs/ /myur du 'gro zhing myur du 'dzag /skrag cing 'jigs pa don grub bo/ /'dod chen gtong phod gzhan don brtson/ /gzhan dbang 'gyur pa nyi ma'i rigs/ /dal bus 'gro zhing mig mi 'gyur/ /rang bzhin bems po yi yon tan/ /nya dri
<p>115b</p>
<p>115b.1</p>'od dpag med pa'i rigs/\u0fad /shin tu rmongs bzang smra ba nyung / /rnag dri rnam par snang mdzad rigs/ /dri med 'od las de skad gsungs/ /kha dog sna tshogs 'bar ba'i 'od/ /shes rab de las byung ba dang / /rdo rje skyil krung bcas nas ni/ /rdzogs sangs rgyas kyi sku bskyed la/ /sangs
<p>115b.2</p>rgyas yang dag brjod chos ni/ /bum pa'i sbyor ba yan lag lnga/ /'dus byas bsod nams tshogs kun gyi/ /rdo rje 'chang gi 'gran med gsungs/ /'dzin pa dbu ma me tog ldan/ /dpal ldan ye shes chen po ste/ /sangs rgyas pad+ma las skyes pa'o/ /bzhi pa'i dbang bskur byas
<p>115b.3</p>pa yis/ /kun mkhyen ye shes mdzod 'dzin pa/ /phyag rgya chen po de rnyed pas/ /rjes la rtog pa'i snang ba ni/ /rgyal po sgyu 'phrul sna tshogs 'chang / /zhes pas rdo rje gcod pa las/ /skar ma rab rib mar me dang / /sgyu ma zil pa chu bur dang / /rmi lam glog dang sprin dang ni/ /sgra
<p>115b.4</p>brnyan mgal me gzugs brnyan dang / /'dus byas de ltar rtogs par bya/ /rtogs pa 'phags pa'i gang zag go/ /zhes gsungs so/ /che ba bzhi pa'i ye shes la/ /gsum 'phags sangs rgyas rig sngags rgyal/ /rdo rje rnon po bzhi pa de/ /ral gri che de rtog kun gcod/ /yi ge
<p>115b.5</p>mchog ste a yin la/ /rnam par dag pa 'gyur pa med/ /dbang bzhi de yi yon tan ni/ /theg pa chen po sdug bsngal gcod/ /de yang mi spong brten pas gcod/ /mtshon cha chen po de nyid la/ /rdo rje chos zhes grags pa yin/ /rdo rje zab mo skye med la/ /rgyal ba de rtogs 'jig rten
<p>115b.6</p>'das/ /las rgyal dgra bcom zil mnan pa'o/ /don ni dbang bzhi'i don rnams la/ /rigs ni de nyid lam mchog rtogs/ /de nyid rdo rje blo gros la/ yon tan 'di rnams bshad bzhin thob/ /pha rol phyin pa kun ni bcu/ /rdzogs pa dbang bzhi la ldan pa/ /sa rnams kun ni
<p>115b.7</p>sa bcu la/ /rgyan rnams ldan ni dbang re zhing / /dang pos dbang po gnyis pas bzhi/ /gsum pas bzhi dang bzhi pas gcig /de yang gsang ba mdzod las gsungs/ /rab tu dga' ba chu yi dbang / /gsang ba dri med 'od 'phro byed/ /shes rab ye shes sbyang dka' ste/ /mngon
<p>116a</p>
<p>116a.1</p>gyur mi g.yo ring song ba/ /phyag rgya chen po'i dbang bskur bas/ /legs pa'i blo gros chos kyi dbyings/ /zhes gsungs so/ /rnam par dag pa'i lam de yis/ /bdag med chos nyid rdo rje 'chang / /yang dag ye shes bde chen po/ /zla 'od bzang po haM las
<p>116a.2</p>thob/ /brtson chen bum pa'i sbyor ba yis/ /sgyu 'phrul dra ba rtsa rlung khyab/ /rgyud kun gyi ni rtsa rlung nyid/ /bdag po thig le mchog bde stong / /rdo rje gdan ni lte ba la/ /ma lus ldan ni rigs drug dang / /'phro ba chu tshod dbyu gu dang / /dkyil 'khor lnga lngar ldan pa'o/ /lta stangs
<p>116a.3</p>yon tan rlung grub dus/ /ye shes sku ni mtshan ma la/ /rnams ni dug sogs bco lnga la/ /ma lus 'chang ni re khA mthong / /blo gros bzang po rtog dpyod pa/ /lhan cig skyes pa'i ye shes can/ /kun du bzang po mnyam pa nyid/ /phyag rgya chen po lhun gyis grub/ /sa ni sa sogs
<p>116a.4</p>'byung lnga yi/ /snying po ye shes rlung grub pa'o/ /'gro ba 'dzin ni 'gyur pa 'gags/ /sangs rgyas kun ni gshegs pa'i lam/ /snying po chen po d+hU tIr zhugs/ /dus sbyor la sogs bcu gnyis ni/ /rim gyis rim gyis rnam dag pas/ /sprul pa'i 'khor lo rgya la sogs/ / 
<p>116a.5</p>yon tan sna tshogs 'chang ba'o/ /rgyas par dri ma med par blta/ /dngos po kun gyi rang bzhin mchog /mi 'gyur 'od gsal chos kyi dbyings/ /dngos po kun gyi rang bzhin ni/ /skye med rtogs pa'i lta ba 'dzin/ /skye med chos te don dam pa/ /sna tshogs don ni kun rdzob la/ /chos
<p>116a.6</p>kun theg pa sna tshogs la/ /ngo bo nyid ni mthar thug pa/ /'chang ni bde stong dran pas skyong / /shes rab chen po stong pa nyid/ /skad cig tshe gcig 'jam dpal mthong / /chos dang 'khor dang mya ngan 'das/ /khong du chud pa ro gcig 'chang / /chos kun khams gsum rtog pa gsum/ / 
<p>116a.7</p>rdul mun snying stobs bde chen du/ /mngon par rtogs pa mchog yin te/ /thub pa mi 'dzag blo mchog ni/ /rnam grol bde stong 'byung po sel/ /mi g.yo rlung la de yis ni/ /rab tu dang ba'i bdag nyid can/ /thig le bde bas brgyan pa la/ /spro dga' gnas pa rdzogs sangs rgyas/ / 
<p>116b</p>
<p>116b.1</p>de lta'i rang bzhin byang chub 'chang / /sangs rgyas kun gyi ye shes de/ /rnal 'byor pa yi mngon sum pa/ /gnyen po ye shes me lce can/ /d+hU tIr 'od 'bar gsal bas thob/ /gnas pa lus la 'khor lo drug /'byung ba phung po rnam pa lnga/ /yon tan drug
<p>116b.2</p>dang mtha' drug dang / /las kyi dbang phyug byed dbang drug /zhi gnas lhag mthong rnam pa gnyis/ /bzhi bcu rtsa gnyis dag pa yis/ /tshigs bcad bzhi bcu rtsa gnyis dag /so sor rtog pa'i ye shes kyi rgya cher 'grel pa ste le'u brgyad pa'o// //dgu pa rin
<p>116b.3</p>chen 'byung ldan ni/ /mnyam nyid ye shes le'u ston/ /'dod pa mchog gi ye shes la/ /don grub de ni bde bas thob/ /dam pa ste ni rtsol ba med/ /ngan song dgu ni dug gsum la/ /thams cad nyon mongs brgyad khri stong / /rnam par sbyong ba ma rig pa/ /lhan skyes ye
<p>116b.4</p>shes chen po rtogs/ /mgon po rdo rje theg pa 'di/ /sems can kun gyi lam mchog go/ /sems can thams cad ma lus pa/ /phyag rgya chen por rab sgrol byed/ /'khrul pa'i snang ba nyon mongs g.yul/ /stong nyid gcig pus 'joms pas dpa'/ /mi shes bden
<p>116b.5</p>'dzin 'du byed rnams/ /de nyid dgra ste dregs pa 'joms/ /'joms pas dpal ldan nyid yin la/ /blo ldan chos ldan chos de yis/ /sgeg pa 'chang ba ye shes ldan/ /brtan po gtsug tor thig le brtan/ /mi sdug stong pa shes rab la/ /gzugs 'chang ba ni bde stong
<p>116b.6</p>ldan/ /lag pa g.yas g.yon rlung gnyis so/ /brgya phrag kun ni nyi khri dang / /chig stong drug brgya'i grangs yin la/ /bskyod cing zhes pa rnam shes rta/ /'phags pa klu sgrub zhal snga nas/ /sems can kun gyi srog gyur pa/ /rlung zhes bya ba las kun byed/ /lnga yi bdag
<p>116b.7</p>nyid bcu ming can/ /'di ni shes rab zhon pa'o/ /rtsa lam d+hU tIr 'jug pa ste/ /goms pa'i stabs kyis gar byed cing / /zhes pa sa ma he du sogs/ /skar ma drug cu rtsa bzhi'o/ /dpal ldan d+hU tIr lag pa gnyis/ /brgyas gang la ni rlung rtsa gang / /nam mkha' stong pa'i rang
<p>117a</p>
<p>117a.1</p>bzhin la/ khyab par stong pa rlung dang ni/ /thig les brgyan pa gar byed pa'o/ /ya bo gcig gi khyon gyis ni/ /zhes pa ya bo ster rlung ste/ /khyon ni thams cad rdzogs par blang / /sa yi dkyil 'khor chos 'khor lo/ /mthil du gnon ni snying dbus na/ /chu shing
<p>117a.2</p>me tog lta bu yi/ /dpyid kyi thig ler thim pa'o/ /ming gzugs glang bo can zhes grags/ /tshangs pa yi ni sgo nga'i rtse/ /zhes pa tshangs sgo rtsa 'bras gnyis/ /rtse mo 'og rlung 'then pa ste/ khyon ni lus la rkang mtheb kyi/ /sen mo mnan pas gtum mo 'bar/ /dpyid kyi thig
<p>117a.3</p>le 'byung ba bzhin/ /kha ba ba mo lta bur 'dzag /de yi 'phel grib dkar nag phyogs/ /rim gyis bin+du 'phel ba yin/ /tshangs pa'i sgo nga gtsug tor rgyal/ /rtse nas rim gyis 'grib pa las/ /nag po g.yon pa'i ma rol 'bab/ /don gcig mi 'gyur byang chub sems/ /gnyis
<p>117a.4</p>med gzung 'dzin skye mched drug /chos kyi don zhes gsungs pa ni/ /chos kyi yul dang yul can la/ /mig la sa snying gzugs rdo rje/ /rna ba phyag rdor sgra rdo rje/ /sna la 'jam dbyangs dri rdo rje/ /lce la spyan gzigs ro rdo rje/ /lus la sgrib sel reg rdo rje/ /yid la rdor sems chos
<p>117a.5</p>rdo rje/ /dbang yul bden par grub pa med/ /dper na lha sbyin gcig nyid la/ /chags sdang gti mug gsum skye ba/ /chung ma dgra dang phal pas phye/ /des na yul gyis gnod pa med/ /don ni bde chen spros bral lo/ /de nyid dam pa'i don yin te/ /'jigs pa med pa phyag rgya che/ / 
<p>117a.6</p>rnam rig kun brtags log shes pa/ /sna tshogs gzugs ni gzhan gyi dbang / /rgyu rkyen dngos po'i snang ba'o/ /don can dmigs med yongs su grub/ /sems ni gsum po rang sems te/ /rang gi ngo bo rnam shes ni/ /'od gsal rgyud dang ldan pa'o/ /dngos ni yul te dga'
<p>117a.7</p>ba las/ /don ni yul can mchog dga' nyid/ /ma lus yul dang yul can rnams/ /dga' ba gsum 'dus bcad thob pa/ /reg pa lhan skyes ye shes so/ /stong pa nyid dga' dga' bral ba/ /mchog gi ye shes dbu ma'i lam/ /yid la mi byed 'dod chags blo/ / 
<p>117b</p>
<p>117b.1</p>'o na dngos por 'gyur zhe na/ /srid pa'i 'dod chags sogs pa yi/ /dngos 'dzin byed pa spangs pa'o/ /srid gsum lus ngag yid gsum la/ /dga' ba chen po ye shes khyab/ /sprin dkar dag pa rdo rje sems/ /dkar po tshor bde gnyis su med/ /'od bzang bag chags spong
<p>117b.2</p>gnyen po/ /ston ka'i zla ba'i 'od 'dra ba'i/ /thig le bde chen mkha' la gnas/ /nyi ma 'char ka'i dkyil ltar mdzes/ /gtum mo ye shes me 'bar ba/ /de bzhin gshegs dang yum rnams bsregs/ /sen mo'i 'od ltar 'dres pa yi/ /byang sems mer 'dres
<p>117b.3</p>shas cher dmar/ /cod pan bzang po mthon ka'i rtse/ /gtsug tor gnas pa stod par byed/ /skra mchog mthon ka haM las ni/ /chen po can ni bin+du gnas/ /nor bu chen po bum par zhugs/ /'od chags dpal ni bde mi rtog /sangs rgyas sprul pa'i rgyan dang ldan/ /ces
<p>117b.4</p>pa'i don ni 'di yin te/ /'di ni rang byung bcom ldan 'das/ /de yang rgyud las gsungs pa ni/ /mngal gyi khru ma chos gos te/ /spyi bor thal mo sbyar ba phyag /gcer bu skra dang kha spu bregs/ /sngags kyi bzlas pa a dang haM/ /zla ba bcu gnyis khrims kyi gnas/ /pha dang
<p>117b.5</p>ma ni mkhan slob nyid/ /rang byung skyes pas dge slong nyid/ /rdo rje sems dpa' 'dus ma byas/ /sred pa'i chags pa rnam par dag /ces pa'o/ /'jig rten lus ngag yid gsum la/ /khams brgya kun spyod khyab pa'o/ /rdzu 'phrul rkang pa phyi nang rlung / /yongs su
<p>117b.6</p>rdzogs pa len par byed/ /stobs chen ldan ni bde chen rgyas/ /de nyid mi 'bral ldan pa ni/ /dran pa chen po 'chang ba'o/ /dran pa bzhi ni tsum+ba na/ /yul bzhi rjes su dran pa ste/ /gnyis gnyis 'khyud dang lag bcangs dang / /bltas dang bgad pas tshim pa ni/ /rim
<p>117b.7</p>gyi dran bzhir dbang bzhi sbyar/ /mchog ni bltas pas tshim pa'o/ /byang chub yan lag ces pa ni/ /byang chub thig le 'byung ba'i rgyu/ /zas bad mkhris dang sha khrag dang / /rus pa klad pa bdun yan lag /me tog kun da spos gtum mo/ /de yang lan bdun bza' bar bya/ /zhes
<p>118a</p>
<p>118a.1</p>pa mi nyams za ba'o/ /de bzhin chos kun gshegs pa'am/ /yon tan mtsho ni srid pa sel/ /lam ni a wa d+hU tI la/ /yan lag me rlung thig le'o/ /brgyad ni yas 'bab mas brtan pa'o/ /tshul rig bla ma'i ngag las so/ /yang dag rang byung ye shes
<p>118a.2</p>la/ /sangs rgyas lam ni zung 'jug pa/ /mthar thug lam du rig pa'o/ /des na sems can kun la ni/ /sgyu ma lta bur shas cher chags/ /chags pa 'khor ba yin zhe na/ /nam mkha' lta bur chags pa med/ /chags pa med bzhin 'gro don du/ /sems can kun gyi
<p>118a.3</p>yid la ni/ /gang 'dul skye ba len cing 'jug /sems can kun gyi yid lta bur/ /brtson 'grus chen pos don byed mgyogs/ /sems can kun gyi dbang don ni/ /rab 'bring chen po mchog rnams shes/ /sems can kun gyi don byed tshul/ /yid 'phrog pa yi 'gro
<p>118a.4</p>don nus/ /phung po lnga po don dam pa/ /mya ngan 'das shing ma dmigs pas/ /de nyid shes ni ye shes lnga'o/ /rnam dag phung po lnga po ni/ /tshul khrims ting 'dzin shes rab dang / /rnam grol rnam grol ye shes mthong / /'dzin pa mi 'dzag dga' ba'i sems/ /gang yod de la
<p>118a.5</p>phud lnga ldan/ /nges 'byung kun gyi byang chub gsum/ /mtha' la gnas ni rdo rje 'chang / /nges 'byung kun mtha' gong ma nyid/ /de la mkhas pa rdo rje theg /nges 'byung kun gyi lam la ni/ /ngo bor bde chen ye shes gnas/ /nges par 'byung ba rnam pa kun/ /bshad cing
<p>118a.6</p>spyod pa ston pa'o/ /yan lag bcu gnyis ma rig sogs/ /ma bkag srid rtsa 'khor ba'i rgyu/ /de ltar yin par byams pas gsungs/ /sgrib pa'i phyir dang 'debs phyir dang / /'khrid dang 'dzin pa'i phyir dang ni/ /rdzogs byed gsum 'dus gcod phyir dang / /nye bar spyod
<p>118a.7</p>dang sdud pa'i phyir/ /sbyor ba byed dang mngon du byed/ /sdug bsngal phyir na 'og nyon mongs/ /zhes gsungs so/ /mchog tu mi 'gyur ye shes nyid/ /rtogs dang myong bas srid rtsa bton/ /de nyid dag pa nyid yin la/ /rnam pa bcu gnyis 'chang zhes pa/ /rten 'brel dag pas
<p>118b</p>
<p>118b.1</p>gnas la sogs/ /bcu gnyis kun du spyod pa'o/ /bden bzhi lte snying mgrin dpral ba/ /tshul gyi rnam pa can zhes pa/ /sdug bsngal kun 'byung lam 'gog pa/ /gnas brtan phal chen mang bkur smra/ /bden pa re res lam 'bras byed/ /shes pa brgyad po zhes pa ni/ /sna
<p>118b.2</p>tshogs rnam smin rnams med dang / /lha sngags ye shes dga' bzhi brgyad/ /rtog pa 'chang ni de dag pa'o/ /bden don rnam pa bcu gnyis ni/ /byed dbang myong ba rnam par smin/ /'bras bzhi re re che 'bring gsum/ /ldan pa rdo rje'i sku yin no/ /de nyid thig le chen po la/ /dga' ba
<p>118b.3</p>rnam pa bcu drug rigs/ /rnam pa nyi shu phung lnga dang / /'byung lnga yab lnga yum lnga la/ /byang chub pa ni bdes khyab pa'o/ /rnam par mi 'dra ba yin la/ /sangs rgyas kun gyi rang 'byung gi /ye shes lhan cig skyes rig mchog /sangs rgyas kun gyi sprul pa'i sku/ /skye dang las
<p>118b.4</p>dang bzo dang mchog /de nyid dbab zlog bskyil dgram pa'o/ /bye ba dpag med rlung gis ni/ /thig le rtsa mig 'byed pa'o/ /skad cig dus mtha'i skad cig la/ /thams cad lhan skyes mngon par rtogs/ /sems kyi skad cig lhan skyes bde/ /don kun rigs ni bzhi pa'o/ 
<p>118b.5</p>theg pa sna tshogs thabs tshul gyi/ /zhes pa theg gsum gnas pa ni/ /sbyor ba dgu yi tshul gyis ni/ /'gro ba'i sems can sna tshogs pa/ /don byed ji ltar gdul don du/ /ston pa po ni chos don nges/ /theg pa gsum ni dbang gsum gyi/ /bzhi pa kho na'i nges 'byung la/ /bde
<p>118b.6</p>chen theg gcig gis 'bras bu/ /bla ma'i dus thabs lta bur gnas/ /nyon mongs khams rnams drug gyur pa/ /dag pa'i bdag nyid shud+d+ha ste/ /gzhan dag nyon mongs spang ba'o/ /rdo rje theg pas rtog pa 'joms/ /nyon zad rtog med ma yin te/ /rtog bral ci yang gnas
<p>118b.7</p>pa med/ /de yis de nyid rnyed pa yis/ /dge sdig rtog pa las kyi khams/ /bde ba chen po zad che ba'o/ /chu bo rnam pa lnga yin te/ /bdag lta'i chu bo rdzas chu bo/ /zhe sdang gti mug chu bo dang / /'dod chags chu yi rgyun phyogs khyer/ /dga' bzhi'i gzings kyis sgrol
<p>119a</p>
<p>119a.1</p>byed pas/ /rgya mtsho ma lus rgal ba'o/ /de rnams yongs su dag pa yis/ /kun las rgal zhes brjod pa yin/ /sbyor ba thabs dang shes rab la/ /chags bral chags pa mya ngan 'das/ /bde ba tshor ba sred pa 'dzin/ /ngo tsha rtse dang lta rol pa/ /shes rab ma
<p>119a.2</p>yi chos brgyad do/ /chags dang tshim dang dga' ba dang / /gya nom pa dang rtse ba dang / /tsum+ba nyed dang sgra brjod dang / /brtan dang brtson dang yid byed pa/ /bcu gcig thabs kyi byed pa'o/ /de lta'i chos spangs sems can ni/ /ye shes rnyed dka' dgon par 'dod/ /de las byung ba ye
<p>119a.3</p>shes rten/ /de 'dra'i rnam grol lam gyis ni/ /nyon mongs nye ba kun nyon mongs/ /'khrul pa'i khams rnams rtog pa kun/ /bag chags bcas pa gtan spangs pa/ /de ni thabs chen dug la bsngags/ /brtul ba lta bu yon tan thob/ /sngags med dug gis 'chi
<p>119a.4</p>bar byed/ /sngags ni snying rje chen po dang / /shes rab stong par rtogs pa yis/ /sbyor sgrol byed pa thabs kyi mchog /de ltar las rnams don yod pas/ /bde bas 'gro ba'i don byed pas/ /srid dang zhi bar mi gnas pa'o/ /'du shes ming dang rdzas dang brda/ /kun gyi
<p>119a.5</p>don spangs mnyam gzhag cing / /rnam shes don ni 'od gsal bas/ /bltas pas rtog kun 'gag par byed/ /sems can 'gro ba rigs drug la/ /rnams kyi yid yul dug gsum sogs/ /ldan pa chags sdang sems skyes pa'o/ /de 'dra sems can kun gyi
<p>119a.6</p>yid/ /rig pas 'khrul spangs gnyen ye shes/ /sems can kun gyi yid la ni/ /'od gsal chos dbyings rab tu gnas/ /de dag don byed ye shes la/ /sems dang mthun par 'jug cing bsgyur/ /sems can kun yid gang yod pa/ /tshim par byed de ma spangs
<p>119a.7</p>grol/ /sems can kun gyi 'khor ba'i gnas/ /yid dga' ba ni lam thob pa'o/ /grub mtha' rang rang 'dod pa la/ /'dod pa med pa mthar phyin pa'o/ /'khrul pa med do dam pa'i don/ /de yang dang po'i sangs rgyas las/ /ji bzhin pa ni rtog dang bral/ /byis pa
<p>119b</p>
<p>119b.1</p>rnam gnyis rnam par rtog /rtog bral rgyal ba chos kyi sku/ /lhan cig skyes pa'i gzugs can yin/ /zhes gsungs so/ /nor pa rtag chad la sogs pa/ /thams cad de la rnam par spangs/ /don gsum kun brtags gzhan dbang dang / /yongs grub de nyid shes pa yis/ /the
<p>119b.2</p>tshom med pa'i blo thob pa'o/ /kun don 'gro ba'i bya ba la/ /yon tan gsum gyi bdag nyid can/ /phung po lnga don bde chen du/ /dus gsum mnyam nyid rtogs pa'o/ /skad cig gcig la dbu ma can/ /rlung rnams thams cad bye brag phyed/ /skad cig gcig gis dbu mar
<p>119b.3</p>tshud/ /de la bde stong rdzogs sangs rgyas/ /de nyid sangs rgyas kun gyi ni/ /rang bzhin 'chang ni ye shes 'dzin/ /yan lag med pa chos kyi sku/ /sku ni longs sku bde ba che/ /lus kyi mchog ni sprul pa'i sku/ /mtshan dpes brgyan pa de yin no/ /lus kyi mtha' ni sku
<p>119b.4</p>gsum du/ /rtogs pa po ni rnal 'byor pa'o/ /de yi mchog thob dus dag tu/ /sna tshogs gzugs ni yongs su ston/ /zhes pa mi 'dra sna tshogs gzugs/ /gang la gang 'dul yongs su ston/ /bsgrub bya yin pas nor bu las/ /'dod dgu 'byung bas rin po che/ /nub pa med
<p>119b.5</p>pas tog ces bya/ /dgag phyogs ma rig la sogs pa/ /bcu gnyis spangs te mthun pa'i phyogs/ /sa bcu gnyis ni thob pa las/ /tshigs bcad nyi shu rtsa bzhi dag /mnyam pa nyid kyi ye shes kyi rgya cher 'grel pa ste le'u dgu pa'o// //le'u bcu pa don yod grub/ / 
<p>119b.6</p>bya ba nan tan ye shes la/ /las kyi bya ba tshes bco lnga/ /dag pa sh+loka bco lnga bstan/ /sangs rgyas kun ni dus gsum bzhugs/ /rtogs bya ba ni ye shes sku/ /de yang de nyid 'dus pa las/ /khyod ni thams cad mkhyen pa'i yab/ /'byung dang 'byung bar gyur pa yin/ / 
<p>119b.7</p>sangs rgyas byang chub khyod la brten/ /de bzhin gshegs rnams khyod la brten/ /zhes gsungs so/ /sangs rgyas byang chub lhan cig skyes/ /bla na med pa gong na med/ /yi ge med las gsang sngags 'byung / /zhes pa byang chub yi ge med/ /de las gsang sngags byung ba ni/ / 
<p>120a</p>
<p>120a.1</p>sangs rgyas kun gyi mthu yin no/ /gsang sngags chen po rlung yin te/ /rigs gsum pa ni 'byung 'jug gnas/ /de ni rlung gi byed pa'o/ /gsang sngags don kun bde ba ste/ /bde med rlung ni nyan thos yod/ /de nas bde ba skyed pa'o/ /phrin las zhi rgyas dbang drag bzhi/ / 
<p>120a.2</p>'di yis nges par sgrub pa'o/ /thig le che ni don dam pa/ /bde chen rdo rje sems dpa' la/ /yi ge med pa nyid yin no/ /stong pa yi ge med pa nyid/ /chen po 'byung lnga phung po lnga/ /yi ge lnga ni 'di yin te/ /oM hUM trAM hrIH khaM lnga dang / /laM maM paM taM baM rnams so/ /thig les rtsa rnams yi
<p>120a.3</p>ger 'gyur/ /gyur pas bde ba sna tshogs 'byung / /rlung gis khams gsum rtog pa rgyas/ /stong pa rang gi ngo bos stong / /bde bsdus yi ge drug po ni/ /aH haM oM hUM ho k+ShaH drug /re rer bde rlung 'dus pa las/ /lus ngag yid la mtshan ma 'byung / /yang na snying dbus cha drug pa'i/ / 
<p>120a.4</p>rdo rje 'chang la hUM du 'dod/ /kun rdzob rnam pa kun ldan la/ /don dam par ni rnam pa med/ /dga' ba de nyid dga' bcu drug /mgrin pa la sogs phyed phyed 'dri/ /thig le gnas nas nor bu'i rtser/ /gnyis gnas pa ni dbus na'o/ /de nyid shes rab ye shes so/ /rnam rtog yan
<p>120a.5</p>lag med pa'o/ /grangs bgrang byis pa'i rtsis las 'das/ /bsam gtan bzhi pa'i rtog dpyod dang / /dga' bde bzhi sde dga' bzhi sbyar/ /rtse mo 'chang ni gtsug nor gnyis/ /mi 'dzag bde ba 'chang ba'o/ /bsam gtan yan lag kun shes shing / /thabs dang rtog pa las rgya'i las/ / 
<p>120a.6</p>ting 'dzin rig par byed pa'i dus/ /chos kyi phyag rgyar rgyud rig pa/ /gzhan dbang bskyed pa'i rim pa ste/ /ting 'dzin lus can yin par 'dod/ /lus kyi mchog ni dga' ba'i dus/ /phyag rgya chen po lhun grub pa'o/ /bde ba'i dus su longs spyod rdzogs/ /dam tshig phyag rgya
<p>120a.7</p>kun gyi rgyal/ /phrin las bde ba chen po byed/ /de nyid gnas skabs sprul sku ste/ /sku yi mchog tu thub pas gsungs/ /sangs rgyas sprul pa'i rgyud rigs lnga/ /rigs gsum ldan pas 'chang ba'o/ /phyogs bcu'i 'jig rten khams brgya ru/ /sprul pa sna tshogs 'gyed
<p>120b</p>
<p>120b.1</p>pa'o/ /ji bzhin mchog gi sprul pa yis/ /'gro ba'i don byed 'di lta ste/ /lha ni u ma 'dod chags dag /lha mchog shes rab 'od dpag med/ /lha ni tshangs pa khyab 'jug ni/ /gti mug rnam dag rnam snang mdzad/ /lha min khyab 'jug dbang phyug ni/ /zhe sdang rnam dag mi
<p>120b.2</p>bskyod pa/ /sbyin pa dzaM lha bdag po ni/ /ser sna rnam dag rin 'byung ngo / /'chi med dbang phyug dbang phyug ni/ /phrag dog rnams la don yod grub/ /lha ni bgegs bdag bla ma ni/ /nga rgyal rnam dag rdo rje sems/ /'joms byed zla ba lta ba lnga/ /rnam par dag byed phag mo
<p>120b.3</p>gnyis/ /'joms byed nyi ma dbang phyug ni/ /the tshom kun sel he ru ka /rtsa ba'i nyon mongs lha chen brgyad/ /srid gsum dbang bsgyur 'joms mdzad pa'i/ /bde chen khyod la bdag phyag 'tshal/ /srid pa khams gsum dgon pa ni/ /bde stong dkon pas dgon pa'o/ /las rgal
<p>120b.4</p>ba ni rdo rje sems/ /ston pa gcig pu d+hU tI'o/ /'gran zla med pas gcig pu'o/ /'gro ba'i bla ma thig le'i khams/ /'jig rten lus ngag yid gsum la/ /phyogs bcur rab grags bde rlung khyab/ /chos kyi sbyin bdag gtum mo che/ /che ba po ni 'bar ba'o/ /byams pa'i
<p>120b.5</p>dam tshig bzhi bsten pa'o/ /de yang spang blang bsrung spel lo/ /go chas chas pa dga' ba'i sems/ /snying rje yis ni gzhan don spyod/ /ya lad bgos ni thabs bsten pa'o/ /shes rab phyag rgya chen mo la/ /ral gri de yis rtog kun bcad/ /mda' gzhu gtum mo thogs pa ni/ / 
<p>120b.6</p>haM gi 'ben la rdeg pa'o/ /nyon mongs mi shes 'dzag pa rnams/ /rab tu spang ba g.yul ngo sel/ /dgra bo 'dod yon mngon zhen mtha'/ /bdud dgra ye shes chen po yis/ /bdud 'dul ba ni gos pa med/ /bdud bzhi 'jigs pa dga' bzhi yis/ /'gal phyogs spong ba
<p>120b.7</p>sel bar byed/ /bdud kyi dpung rnams sna tshogs rtog /pham byed pa yang de nyid do/ /rdzogs pa thig le sangs rgyas bde/ /'jig rten 'dren pa rnams kyi mchog /mchod 'os bza' ba'i dam tshig che/ /bstod 'os rig ma'i mkha' dbyings kyi/ /phyag gi 'os ni thal mo sbyor/ /rtag
<p>121a</p>
<p>121a.1</p>tu zhen pa spangs pa dang / /blang dor med pa'i sems kyis ni/ /rim gror byar 'os byang sems spel/ /mi 'dzag ldan pa'i rnal 'byor pa/ /nyan thos sogs pas bkur 'os pa'o/ /pha rol phyin pa'i theg pa pas/ /yon tan brjod par bya ba'i mchog / 
<p>121a.2</p>rnal 'byor rgyud sogs phyag byar 'os/ /thabs dang shes rab thun mong gis/ /sgyu 'phrul dra ba bla ma'i rab/ /'jig rten gsum po rtsa gsum la/ /gom gcig bgrod pa rlung 'pho ba/ /lnga bcu rtsa drug bzhi cha'o/ /rlung de rgyu dus nam mkha' ltar/ /rtog pa mtha' med
<p>121a.3</p>rnam par gnon/ /gsum rig rgyu ba gsum po las/ /dbu ma rkyang ma dag pa ste/ /de yi yon tan mngon shes drug /ldan zhing rjes dran drug sogs thob/ /pha rol phyin pa'i theg par ni/ /byang chub sems dpa' mtshan nyid pa/ /sems dpa' che zhes mtshan gsol
<p>121a.4</p>ba/ /dang po pa de 'dir dbu mar/ /zhugs pas rdzu 'phrul chen po dang / /'jig rten 'das pa'i dngos grub bo/ /de nyid shes rab pha rol phyin/ /rtog pa'i mtha' yang de nyid do/ /shes rab gsum pa'i ye shes kyi/ /de nyid thob ni skrag pa med/ /bdag rig rang
<p>121a.5</p>lus gzhan rig pa/ /shes rab thabs las thams cad rig /kun las 'phags pas lhan cig skyes/ /gang zag mchog ni 'di de'i lam/ /dper bya kun las 'das pa ste/ /zhes pa nyams myong lhan skyes te/ /bla ma'i ngag las byung ba'o/ /shes dang
<p>121a.6</p>shes bya yul yul can/ /bdag po mchog ni gnyis med rtogs/ /gtso bo d+hU tI byang chub lam/ /chos kyi sbyin bdag 'bar 'dzag ste/ /phyag rgya bzhi yi las chos dang / /phyag rgya che dang dam rgya ste/ /chos kun phyag rgya bzhi yis bsdus/ /don ston pa ni lam
<p>121a.7</p>dang rtags/ /gnyen po 'bras bu rnams la sbyor/ /'gro ba'i bsnyen bkur bde ba'i rgyu/ /gnas kyi mchog ni ka ra na/ /byed pa drug cu rtsa gnyis so/ /nges 'byung gsum po sku gsum la/ /mtshan ni yang dag brjod chos 'di/ /'gro don zhes ni lam pa'i dus/ / 
<p>121b</p>
<p>121b.1</p>don gyi rnam pa phyag rgya che/ /rnam dag dpal ni bzhi pa'o/ /'jig rten gsum ni lus phyi nang / /bar gsum yin la skal bzang che/ /dpral ba'i thig le bcu drug go/ /dpal ldan 'byor ba dga' bzhi sogs/ /kun byed pa ni gtum mo'o/ /'jam dpal thig le ldan pa ni/ 
<p>121b.2</p>ye shes chen po'i mchog yin no/ /de ltar sh+loka bco lnga'o/ /bsnyen pa nye bsnyen sgrub pa dang / /sgrub chen las sbyor khyad la sbyor/ /pha rol phyin rgyud rnam dag pa'o/ /so sor rtog pa'i ye shes kyi rgya cher 'grel pa ste le'u bcu pa'o// //le'u bcu gcig pa 'dud kyi/ 
<p>121b.3</p>brjod bya ye shes lnga ldan pa'i/ /sangs rgyas sku lnga la bstod pa'o/ /dang po spang bya khams gsum rtogs/ /nyon mongs gti mug gnyen po ni/ /chos dbyings ye shes sgo lnga dag /gzugs phud snang mdzad mig la ni/ /gti mug ye shes sa snying po/ /las rgya sna tshogs
<p>121b.4</p>bdag de nyid/ /dga' ba dang po bum pa'i dbang / /bzhi pa bsnyen pa sa yi khams/ /sprul pa'i sku dang bco brgyad ldan/ /de lta'i ye shes gtsug tor la/ /dang po dga' ba bzhis bstod pa/ /mchod sbyin rdo rje'i lus ngag yid/ /mchog khyod 'dud pa dga' ba'i dga'/ /bltas
<p>121b.5</p>pas tshim pa'i bde ba ni/ /'khor lo drug rtsa gsal ba'o/ /yang dag mthar 'gyur dga' ba'i mchog /bgad pas tshim pa rlung 'than pa/ /khyod la 'dud pa goms byed pa'o/ /stong nyid las byung dga' ba yis/ /lhan skyes lag bcangs reg bde myong / /me rlung lus
<p>121b.6</p>la khyab pa'o/ /khyod la 'dud pa gong dang 'dra/ /sangs rgyas byang chub dga' ba yi/ /dga' bral 'khyud pas haM las ni/ /thig le ba thag 'bab pas bde/ /khyod la 'dud pa mi 'dzag bde/ /rkyen ma ltos pa skyong ba'o/ /gnyis pa'i spang bya bdag tu zhen/ /nyon mongs 'dod
<p>121b.7</p>chags gnyen po ni/ /so sor rtog pa nyon yid 'gyur/ /'du shes mtha' yas lce la ni/ /'dod chags rdo rje 'jig rten mgon/ /chos rgya mtshan med lha de nyid/ /dga' ba gnyis pa gsang ba'i dbang / /rgyas par bsgrub pa me yi khams/ /longs spyod rdzogs pa bco brgyad ldan/ / 
<p>122a</p>
<p>122a.1</p>de lta'i sdug bsngal gcod pa la/ /mchog dga'i dga' ba bzhi bstod pa/ /sangs rgyas chags pa mchog dga'i dga'/ /rdo rje pad+ma las sbyor ba/ /snang stong shes pa khyod la 'dud/ /sangs rgyas 'dod pa mchog dga'i mchog /brtson 'grus bde ba cher
<p>122a.2</p>'phel ba/ /kha sbyor rlung ni phyag 'tshal 'dud/ /sangs rgyas dgyes pa mchog lhan skyes/ /phyi rol yul las log pa'i sems/ /brtan par gnas pa de la 'dud/ /sangs rgyas rol pa mchog dga' bral/ /chags pa rnams las chags med byas/ /tshig 'byin byed la
<p>122a.3</p>phyag 'tshal 'dud/ /gsungs pa'i spang bya mthar zhen pa/ /nyon mongs zhe sdang gnyen po ni/ /me long ye shes kun gzhi dag /rnam shes mi bskyod rna ba la/ /zhe sdang rdo rjer phyag rdor nyid/ /phyag rgya chen po rnam med sngags/ /dga' ba gsum pa gsum pa'i ngang / /dbang dang sgrub chen
<p>122a.4</p>chu yi khams/ /chos kyi sku ste bco brgyad ldan/ /de lta'i rdo rje rnon po la/ /lhan skyes dga' ba bzhis bstod pa/ /sangs rgyas 'dzum pa lhan skyes dga'/ /bde chen rgyas pa khyod la 'dud/ /sangs rgyas bzhad pa lhan skyes mchog /bde stong bral ba khyod la 'dud/ /sangs rgyas gsung
<p>122a.5</p>nyid lhan skyes skyes/ /smra brjod 'das pa khyod la 'dud/ /sangs rgyas thugs la lhan skyes bral/ /phyag rgya chen po phyag 'tshal 'dud/ /bzhi pa'i spang bya dgag sgrub bo/ /nyon mongs nga rgyal gnyen po ni/ /mnyam med ye shes yid rnams shes/ /tshor ba rin 'byung sna la ni/ / 
<p>122a.6</p>ser sna rdo rje 'jam pa'i dbyangs/ /dam rgya rnam smin ye shes dang / /dga' ba bzhi pa dbang bzhi pa/ /drag po nye grub nam mkha'i khams/ /rdo rje sku ste bco brgyad ldan/ /de lta'i ngag ni dbang phyug la/ /dga' bral dga' ba bzhis bstod pa/ /med pa las byung dga' bral dga'/ / 
<p>122a.7</p>dpe brgyad rtogs pa khyod la 'dud/ /sangs rgyas 'byung ba dga' bral mchog /dga' la zhen med khyod la 'dud/ /nam mkha' las byung dga' bral ldan/ /spros bral bde chen khyod la 'dud/ /ye shes las byung dga' bral bral/ /gnyen po zad pa khyod la 'dud/ /lnga pa'i spang bya spang
<p>122b</p>
<p>122b.1</p>bya med/ /nyon mongs phrag dog gnyen po ni/ /bya grub ye shes rnam shes brgyad/ /'du byed don grub lus la ni/ /dbang phyug rdo rje sgrib rnams sel/ /sna tshogs bya dga' dus mtha' bskyil/ /ye shes dga' ba dbang rdzogs pa/ /mngon spyod sgrub byed rlung gi khams/ /bde chen sku ste bco
<p>122b.2</p>brgyad ldan/ /de 'dra'i ye shes sku can la/ /ye shes dga' ba bzhis bstod pa/ /sgyu 'phrul dra ba ye shes dga'/ /bden 'dzin med pa khyod la 'dud/ /sangs rgyas rol ston ye shes mchog /ma 'gags gsal ba khyod la 'dud/ /thams cad thams cad ye shes ldan/ / 
<p>122b.3</p>phyag rgya che ldan khyod la 'dud/ /ye shes sku nyid ye shes bral/ /sgra blo 'das pa khyod la 'dud/ /de ltar sku lnga bdag nyid can/ /'jam dpal ye shes sems dpa' la/ /rtag tu 'dud pa rdo rje'i lus/ /khams lnga dag pas sh+lo ka /lnga yi rnam par dag pa'o/ /'dud kyi rgya
<p>122b.4</p>cher 'grel pa ste le'u bcu gcig pa'o// //le'u bcu gnyis pa sngags kyi/ /skabs la don dang tshig dang ni/ /rtags kyi sngags dang gsum du 'dod/ /dang po sangs rgyas thugs yin la/ /gnyis pa A li kA li'o/ /gsum pa lha dang ye shes dang / /phrin las
<p>122b.5</p>bzhi la sbyor ba ni/ /rtags kyi sngags su 'dod pa yin/ /de yang bshad na 'di lta ste/ /oM ni ye shes lnga yin la/ /sar+b+ba d+harma 'khor 'das gnyis/ /ngo bos stong pa a b+hA ba/ /de nyid bla ma'i gdams pa yis/ /stong par myong ba swa b+hA ba/ /dbyer med rnam dag bi shud+d+ha/ /badzra
<p>122b.6</p>gnyis med ye shes la/ /a A a~M aHdga' ba bzhi/ /pra kr-i ti rgyu lam 'bras bu'i dus/ /pa ri shud+d+haH sgrib med pa'o/ /sarba d+harma kun mkhyen par/ /ya du ta snang stong gnyis med pa'o/ /sarba ta thA ga ta ni/ /dus gsum bzhugs pa'i sangs rgyas nyid/ /bde chen dz+nyA na kA ya
<p>122b.7</p>la/ /ma ny+dzu shrI ni thig le'i khams/ /pa ri shud+d+hi mi 'dzag pa/ /tA zhes de las mchog med pa'o/ /mu pa dA ni zag pa'o/ /ye ti a ni de ltar na/ /mi 'dzag dga' ba lam mchog go/ /lam mchog de nyid gang zhe na/ /shin tu bsdus pa'i rgyud 'di yin/ /rgyas bsdus gnyis su ji lta
<p>123a</p>
<p>123a.1</p>bar/ /bshad tshod 'di la yod pa'o/ /a A mi skye las skye'o/ /sarba ta thA ga ta hr-i da ya/ /ha ra ha ra zhes pa ni/ /so sor sdud pa'i rtags mthar phyin/ /de bzhin gshegs pa kun gyi thugs/ /ha ra so sor yod pa ste/ /ha ras bsdus pa mnyam pa
<p>123a.2</p>nyid/ /oM hUM hrIH ni gnas 'byung 'jug /b+ha ga bAn ni nyi khri dang / /bzhi stong bcom pas bcom ldan 'das/ /srog rtsol yan lag yin par 'dod/ /dz+nyA na mUr+t+ti bsam gtan te/ /rjes la bA gI shwa ra na/ /ma hA pA tsa 'byung ba'o/ /sar+b+ba d+ha rma ga ga na/ ting nge 'dzin gyi yan
<p>123a.3</p>lag go/ /a ma la su pa ri shud+d+ha/ zhes pa 'dzin pa'i yan lag go/ /d+harma d+hA tu dz+nyA na gar+b+ha AH/ zhes pas rjes su dran pa'o/ /sngags la sh+loka gsum gyis/ /khams gsum po ni dag pa'o/ /sngags kyi rgya cher 'grel pa ste le'u bcu gnyis pa'o/ /bcu gsum
<p>123a.4</p>rjes su yi rang ba/ /sa mchog bcu gnyis dag pa yi/ /le'u bcu gnyis bshad pa'i rjes/ /de nas sdud pa po chen pos/ /dpal ldan rdo rje 'chang chen po/ /chos sku spros bral mi 'gyur che/ /ngag tu dga' zhing sems mgu nas/ /lus kyis thal mo sbyar byas te/ / 
<p>123a.5</p>mgon po sangs rgyas bcom ldan 'das/ /rtags su shAkya thub pa ste/ /don du haM las 'bar 'dzag ni/ /de bzhin gshegs zhes bshad pa'o/ /ston pa rdzogs sangs rgyas de la/ /yan lag smad lnga lta bu yis/ /sgrib lnga bsal nas de nyid rtogs/ /rtogs
<p>123a.6</p>don de la phyag 'tshal nas/ /de ni mgon po sangs rgyas lam/ /gsang ba'i bdag nyid la bzhugs pas/ /bla mas lag na rdo rje yi/ /bde chen ye shes gtad pa yis/ /khro bo spang bya nyon mongs las/ /rgyal po chen por de gyur to/ /rang 'dra'i sna tshogs snod
<p>123a.7</p>ldan brten/ /gzhan ni 'khor bzhi la sogs pa/ /smin cing cho ga ma nyams pa/ /lhan cig 'dug la gsang ba'i don/ /yon tan kun gyis bstod nas ni/ /rab tu dga' mgu'i tshig 'di skad/ /ngag tu brjod cing brtan par byed/ /mgon po bde chen rgyal po
<p>123b</p>
<p>123b.1</p>la/ /bdag cag rnams ni yi rang ngo / /legs so gsang sngags don spyod pas/ /legs so khro rgyu spangs pa legs/ /legs par gsungs ni rang spyod ltar/ /gzhan la ston pa 'thad pa yin/ /rnam grol 'bras bu sku gsum mo/ /'tshal ba tshe 'di nyid la 'dod/ / 
<p>123b.2</p>dgos pa 'gro ba mgon med pa/ /nyon mongs 'dam du bying rnams dang / /bdag cag skal ldan 'dus pa'i 'khor/ /yang dag rdzogs pa'i byang chub ni/ /rdo rje 'chang chen thob pa yi/ /thabs su 'gro ba'i don chen mdzad/ /stong pa bde ba'i snying po can/ /kun rdzob sgyu 'phrul
<p>123b.3</p>dra ba yi/ /rnam pa rtags tsam tshul bstan pa/ /mtshan brjod pa yi gsung rab 'di/ /rnam dag legs pa'i lam yin no/ /zab cing don la yangs pa thabs/ /rgya chen dbyer med chos 'di'o/ /don chen 'gro ba rigs lnga yi/ /don bgyid pa ni gang 'dul ston/ /sangs
<p>123b.4</p>rgyas rnams kyi dus gsum gyi/ /yul lam gnas sam lam 'di ni/ /mar me mdzad sogs rdzogs pa yi/ /sangs rgyas dus gsum bzhugs rnams kyis/ /bshad 'chad 'chad par 'gyur pa yin/ /da lta 'chad pa shAkya thub/ /de nyid rdo rje 'chang chen po/ /dus kyi 'khor
<p>123b.5</p>lo zhes bya yin/ /yang na khar+sa pA Ni yin/ /sku gsum phrin las gnyis dag pas/ /sh+lo ka lnga rnam par dag /zab pa'i don la mos rnams la/ /gsang don mthar thug 'dir brjod byas/ /khar+sa pA Ni bzod par gsol/ /dge ba 'gro la yongs su bsngo/ /'phags
<p>123b.6</p>pa mtshan yang dag par brjod pa'i 'grel pa bdud rtsi'i thigs pa sgron ma gsal ba zhib mo rnam par 'thags pa zhes bya ba/ rdo rje 'chang gi zhabs kyi rdul la reg pa'i paN+Di ta chen po a nu pa ma rak+Shi tas mdzad pa rdzogs so// //dpal byang ri bkra shis kyi gtsug lag khang du kha che'i mkhas
<p>123b.7</p>pa su ga ta shrI dang / bod kyi lo tsA ba d+harma kIrti dang dge slong rdo rje rgyal mtshan gyis bsgyur cing gtan la phab pa'o/ /rgyal ba rnams kyi bgrod pa mthar thug pa/ bstan pa'i snying po rdo rje theg pa'i lam/ /bya spyod rnal 'byor rnal 'byor chen po'i rgyud/ /gsung rab rgya mtsho'i bcud bsdus rdo rje'i tshig / 
<p>124a</p>
<p>124a.1</p>zab cing rtogs dka' rgyal ba'i dgongs pa mchog /mtshan brjod glur blangs yid bzhin nor bu'i gzhung / /ji ltar 'dod pa de ltar snang gyur kyang / /zab mo'i don mchog kun gyis ma rnyed pas/ /spyan ras gzigs dbang dri ma med pa'i 'od/ /rgya cher 'grel pas
<p>124a.2</p>zab pa'i don bshad pa/ /dang po'i sangs rgyas rgyud don legs bkrol yin/ /de las rab dga' mtsho las 'o len bzhin/ /zab don bsdus pa'i man ngag bstan bcos 'di/ /dpe med bsrungs pas snod ldan sems can don/ /bdud rtsi thigs pa 'chi med grub pa bris/ / 
<p>124a.3</p>smon lam mthu yis kha ba can ljongs 'dir/ /su ga ta shrI lnga brgya'i kun mkhyen gyis/ /skal bar ldan pa'i dge slong rdor rgyal la/ /legs sbyar skad kyis rgyas par bshad pa las/ /tshig don longs par gyur te gsung sgros dang / /mthun par 'grel 'di 'bad pa chen pos
<p>124a.4</p>bsgyur/ /sgra yi byings la byang bar ma gyur pas/ /legs bsgyur mkhas rnams rab nongs bzod par bzhes/ /gsang ba bsgrags pa mkha' 'gros bzod par gsol/ /legs bshad legs bsgyur dge ba 'gro la bsngo// // 
<p>124a.5</p>@##/ /rgya gar skad du/ Ar+ya many+dzu shrI nA ma saM gI ti byA khya naM/ bod skad du/ 'phags pa 'jam dpal gyi mtshan yang dag par brjod pa'i rnam par bshad pa/ 'phags pa 'jam dpal gzhon nur gyur pa la phyag 'tshal lo/ /bcom ldan 'das rdo rje sems
<p>124a.6</p>dpa' la phyag 'tshal lo/ /sngar nyid don dam thugs su chud kyang 'gro ba'i don du mngal gnas pa yi dpal ldan dang / /gnas dang gnas pa'i tshul gyis bzhugs shing 'dod pa'i don grub brtson pa mchog /phyogs bcu rnams na 'tsho zhing gshegs pa sras dang bcas
<p>124a.7</p>pa rnams kyi zhabs la dang ba yi/ /rab tu btud de ji bzhin sgra sogs snga ma dang mtshungs de yi bka' bzhin bri bar 'os/ /de la mtshan yang dag par brjod pa'i don ma lus par rtogs par bya ba'i phyir mi'i dbang po grags pa zhes bya bas don gsal bar bstan pa'i phyir gsungs
<p>124b</p>
<p>124b.1</p>pa/ /gzhi dang de rkyen shes bya dang / /drug gi rigs la gzigs pa dang / /sgyu 'phrul dra ba mngon byang chub/ /byang chub sems kyi rdo rje dang / /chos dbyings me long ye shes dang / /kun rtog mnyam nyid bya ba sgrub/ /bsdus pa rigs lnga bstod phan yon/ /sngags dang rjes su yi rang ba/ / 
<p>124b.2</p>mnga' bdag gsum gyi bdag nyid ni/ /gzhung don rtogs par sla ba dang / /blo yi spyod yul 'gyur pa'i phyir/ /bsdus pa yin par shes par bya/ /zhes bya ba 'di dag legs pa nyid du gnas pa'i phyir de'i don la 'jug par bya'o/ /de la rgyud 'di ni skal ba'i rgyud de/ /sgyu 'phrul dra ba las
<p>124b.3</p>bton pa'i phyir ro zhes kha cig 'dod do/ /de'i gzhung tshig la ni phun sum tshogs pa yang 'dod de/ /rnal 'byor chen po'i rgyud khri drug stong bar 'di skad bdag gis thos pa la sogs pa gleng gzhi'i tshig gsungs pa'i phyir ro/ /de bas na 'di ni gzhan gyi mtha' dang ldan pa ste/ de nas
<p>124b.4</p>zhes gsungs pa'i phyir ro/ /de nas kyi sgra ni lnga pa'i tshig ste/ sdud pa dang 'grel pa'i sgra las 'di ni sdud pa'i sgrar shes par bya'o/ /sdud pa yang rnam pa gnyis te/ dus sdud pa dang / dngos po sdud pa'o/ /de la 'di ni dus sdud pa ste/ bar ma chad par bsdu ba'i tshig go/ /de'i phyir/ 
<p>124b.5</p>dper na dpal ldan rdo rje 'chang / /zhes bya ba la sogs pa gsungs te/ /de la dpal ni gnyis su med pa'i ye shes so/ /rdo rje ni de'i mtshan nyid do/ /de bas na gnyis su med pa'i ye shes dang ldan zhing rdo rje'i mtshan nyid 'dzin pas na 'chang zhes bya'o/ /des ci byed snyam pa la/ gdul
<p>124b.6</p>dka' 'dul ba rnams kyi mchog /ces gsungs te/ gdul bar dka' ba 'dul bar byed/ /ces so/ /'dir gdul bya yang rnam pa gnyis te/ zhi bas gdul bar bya ba dang / sdug bsngal myong bar byas te gdul ba'o/ /'dir sdug bsngal myong bar byas nas gdul bar bya ste/ nyon
<p>124b.7</p>mongs pa rab tu che ba yang / bla na med pa'i byang chub kyi lam la dgod par bya'o zhes dgongs pa'o/ /nyon mongs pa rab tu che ba gdul ba la thabs rnam pa du ma zhig gsungs pa las/ 'di ni mchog tu mi 'gyur pa ste/ de'i phyir rnams zhes pa ni de rnams kyi nang nas 'di mchog tu
<p>125a</p>
<p>125a.1</p>gyur pa'o/ /de yang skus 'dul ba la ni khro bo'i rnam pa dang / gsung gis 'dul ba la ni rdo rje thig pa dang / thugs kyis 'dul ba la ni bde ba'i ye shes so/ /de skad du dpal sangs rgyas thams cad dang mnyam par sbyor ba bde mchog las/ shin tu khro zhing gtum
<p>125a.2</p>pa la/ /zhi bas nye bar mi sbyor te/ /shes rab thabs kyi sbyor ba las/ /khro bor de bzhin gshegs kun mdzad/ /ces pa dang / khams gsum rnam par rgyal ba'i rgyud las kyang / de nas 'jam pa'i dbyangs kyis ni/ /khro bo'i ming ni gshin rje'i gshed/ /mtshon cha me lce 'bar
<p>125a.3</p>bas 'khrigs/ /drag la mthu rtsal drag dang ldan/ /de mthong nas ni khro bo gzhan/ /thams cad kyi ni lag cha 'chor/ /zhes gsungs so/ /de bas na gdul bya ma rungs pa gdul bar bya ba'i phyir rdo rje 'chang de nyid kyi mtshan gyi khyad par gsungs pa/ /dpa' bo 'jig rten gsum las
<p>125a.4</p>rgyal/ /zhes gsungs te/ 'di ltar 'dod pa'i khams dang / gzugs kyi khams dang / gzugs med pa'i khams ni 'jig rten gsum mo/ /rgyal ba ni khams de dag na mthu dang / stobs dang / longs spyod dang / rigs dang / gnas kyis sems khengs shing dregs
<p>125a.5</p>par gyur pa ste/ de dag drag shul gyi spyod pas btul nas rang gi 'khor du byas pa ni rgyal ba'o/ /dpa' bo zhes bya ba'i don yang de nyid do/ /de dag gis ni rdo rje 'chang gi bdag gi don phun sum tshogs pa dang / gzhan gyi don phun sum tshogs pa dang / brjod par bya ba dang brjod bya'i don
<p>125a.6</p>dgos pa bstan pa'o/ /da ni rdo rje 'chang de'i che ba bstan pa'i phyir/ rdo rje dbang phyug gsang ba'i rgyal/ /zhes gsungs te/ rdo rje ni de bzhin gshegs pa thams cad kyi yang dag pa'i ye shes kyi mtshan nyid do/ /dbang phyug ni chos thams cad la dbang du sgyur pa nyid kyi phyir ro/ /thun mong ma
<p>125a.7</p>yin pa'i ye shes dang ldan pa'i phyir gsang ba'i rgyal po ste/ rdo rje 'chang gi yon tan de 'dra zhes pa'i don to/ /da ni sku khro bos 'dul ba'i rgyan dang cha lugs bstan pa'i phyir/ pad+ma dkar po zhes bya ba la sogs pa gsungs te/ dkar nag phyed pa dang rgyas pa ste/ zlum la 'dzum pa dang
<p>125b</p>
<p>125b.1</p>bcas pa pad+ma'i 'dab ma lta bu'o/ /lhag ma go sla'o/ /de ltar rdo rje 'dzin pa nyid kyi don bstan nas 'khor bstan pa'i phyir/ khro gnyer rim par ldan la sogs/ /zhes bya ba la sogs pa gsung te/ de la rang rang gi rigs kyi mtshan ma 'dzin cing / /lag na rdo rje zhes bya ba'i ming can grangs
<p>125b.2</p>mtha' yas pas nye bar bskor nas gtso bo'i phrin las dang mthun par bya ba'i phyir de dag thams cad kyang khro bo'i gzugs dang ldan par ston te/ /de'i phyir khro bo'i gzugs de yang ji lta bu zhe na/ 'jigs su rung dang zhes bya ba la sogs pa gsungs te/ mche ba gtsigs pa dang / khro gnyer
<p>125b.3</p>bsdus pa dang / yan lag rags pa dang / spyan zlum pa dang / dur khrod kyi rgyan dang ldan pa la sogs pa ste des rang gi sde pa nyan thos la sogs pa 'jigs shing skrag par byed pas na de skad ces bya'o/ /dpa' byad can zhes bya ba ni gang 'jig rten na dpa' bo zhes bya ba ni dgra'i dpung
<p>125b.4</p>pham par byas te mgo bcad nas 'ong ba ltar 'dis kyang ma rungs pa rnams kyi mgo bcad nas phreng ba byas pa dang / mgo bcad nas dbyug pa la btsugs te lag cha byas pa dang / stag gi pags pas smad dkris byas pa'o/ /de ltar khro bo rnams kyi mtshan dang / grangs dang / cha
<p>125b.5</p>byad bstan nas/ de dag gi phrin las bstan pa'i phyir/ gdul dka' 'dul zhes bya ba gsungs te/ gdul bar dka' ba ni tshar gcad pa'i yul lo/ /de yang gdul bya'i snang ba la sku khro bo'i gzugs su bstan te/ rang gi rigs kyi gtso bo'i mtshan ma ye shes kyi rdo rje bzung nas gsor
<p>125b.6</p>bar byed cing / rdo rje'i rtse mo la yang blta bar mi bzod par 'jigs shing dus kyi me ltar 'bar ba'o/ /rdo rje phra mo dang / 'khor lo dang / ral gri la sogs pa mtshon cha'i tshogs dpag tu med pa rab tu spros te/ gdul bya rnams sdug bsngal nyams su myong bar byas nas rang gi mgon skyabs
<p>125b.7</p>med par shes nas rdo rje 'chang la skyabs su 'ong shing sems bskyed de bstan pa la 'jug par byed pa ni sangs rgyas phrin las byed pa zhes bya ba dang sbyar ro/ /de'i tshe la la dag 'di snyam du gang gi tshe gdul bya sdug bsngal bar gyur pa de'i tshe lag na rdo rje sdig pa'i bsam pa dang ldan no snyam pa la/ 
<p>126a</p>
<p>126a.1</p>snying rje che dang shes rab dang / /zhes bya ba la sogs pa gsungs te/ snying rje ni gdul bya mnar med pa la sogs pa'i sdug bsngal dang bral bar bya ba'i bsam pa dang / des kun nas bslang ba'i khro bo chen po'i spyod pa'o/ /chen po ni sngar bstan pa'i mthu de lta bu dag gis rlom
<p>126a.2</p>sems su mi byed pa sha stag ste/ dmigs pa med pa'i snying rje chen po zhes bya ba'i don to/ /shes rab ni rnam par dpyod pa ste/ gdul bya ji ltar 'dul ba'i rnam pa sngon du song ba'i tha tshig go/ /dang zhes bya ba ni mtshungs pa bsdu ba ste don byed pa mtshungs pa'i phyir ro/ /gang zhe na/ thabs
<p>126a.3</p>kyis 'gro don byed pa'i mchog /ces bya ba gsungs te/ gang snying rje dang / shes rab kyis kun nas bslang ba'i drag po spyod pa ni thabs su rig par bya ste/ 'gro ba ma rungs pa'i don byed pa'i phyir ro/ /de bas na mchog ste/ ma rungs pa rjes su 'dzin pa la thabs 'di las
<p>126a.4</p>lhag pa med do zhes bya ba'i don to/ /de ltar gtso bos sems can gyi don byed kyang / 'khor gyis sems can gyi don mi byed pa'o/ /byed kyang gtso bos nan gyis byed du bcug pa'am snyam pa la/ dga' mgu rangs pa'i bsam pa can/ /zhes gsungs te/ dga' ba ni
<p>126a.5</p>snying rje'i bsam pa can no/ /mgu ba ni shes rab dang ldan pa'o/ /yang na mgu ba ni sems can gyi don la yi rang ba'o/ /rangs pa ni 'gro ba'i don la 'jug pa ste/ khro bo'i skur bstan pa yang bsam pa'i khyad par 'di lta bu dang ldan pa'i phyir bsam pa can no/ /de bas na/ khro bo'i lus kyi
<p>126a.6</p>gzugs ldan pa/ /sangs rgyas phrin las byed pa'i mgon/ /zhes gsungs so/ /de'i phyir lag na rdo rje dag lus khro bo'i gzugs dang ldan pa yang bsam pa dge ba dang ldan pa'i phyir sdig par mi 'gyur ro zhes dgongs so/ /'khor 'dus pa de dag kyang ston pa la ltos pa chen po nyid kyi phyir/ lus
<p>126a.7</p>btud rnams dang zhes gsungs te/ kun mtshungs par gus pa'i tshul gyis lus btud pa'o/ /lhan cig tu zhes pa'i sgra thabs cig pa ste/ 'di ltar lag na rdo rje rang gi rigs kyi mtshan ma 'dzin pa gang yin pa des bdag dang gzhan gyi don du gzhung gi don gsol ba gdab pa'i phyir lus btud
<p>126b</p>
<p>126b.1</p>pa rnams dang / lag na rdo rje gzhan dag gzhung gi don nyan par bya ba'i phyir/ yang dag par rdzogs pa'i sangs rgyas gzhan gyi don du gzhung gi don bstan par bzhed pa gnas gcig na lhan cig tu bzhugs pa de'i tshe 'di skad ces gsol to zhes 'brel lo/ /yang dag par rdzogs pa'i sangs rgyas nyid gang yin snyam pa
<p>126b.2</p>las/ de bzhin gshegs pa bcom ldan 'das/ /rdzogs sangs rgyas zhes bya ba gsungs te/ de bzhin du gshegs pa dang / de bzhin nyid mkhyen pa dang / ji lta ba bzhin mkhyen cing gsungs so zhes gzhan dang sbyar ro/ /bcom ldan 'das ni spangs pa phun sum tshogs pa dang / 
<p>126b.3</p>thob pa phun sum tshogs pa'i don to/ /tshig gi don ni gzhan las rgya cher gsungs pa'i phyir ro/ /rdzogs pa zhes bya ba'i don ni rgyu'i dus su tshogs gnyis rdzogs pa dang / 'bras bu'i dus su bdag dang gzhan gyi don yongs su rdzogs pa'i phyir ro/ /sangs rgyas zhes pa ni blo bye zhing rgyas
<p>126b.4</p>pa'i phyir te/ pad+ma legs par bye zhing rgyas pa bzhin no/ /yang na nyon mongs pa la sogs pa'i sgrib pa spangs pa'i phyir sangs rgyas te/ skyes bu gnyid legs par sad pa bzhin no/ /de lta bu'i sangs rgyas bcom ldan 'das la zhes bya ba'i don ni de lta bu'i mtshan nyid dang ldan pa'i
<p>126b.5</p>ston pa la 'di skad ces gsol to zhes bya ba'i don to/ /ci nas gsol ba btab snyam pa la phyag 'tshal te/ thal mo sbyar nas gus pa'i tshul gyis spyan sngar 'dug ste zhes pa'o/ /de la phyag 'tshal ba ni lus ngag yid kyis rab tu btud pa ste/ gus pa'i tshul gyis thal mo sbyar ba ni
<p>126b.6</p>brda phrad par zad do/ /spyan sngar 'dug ces pa ni gzigs pa'i yul du 'dug pa ste/ lkog tu gyur nas gsol ba ma btab ces pa'i don to/ /'di skad ces pa ni ji skad du 'og nas gsungs pa'i gzhung gi don dgos ched dang / brjod bya dang / gsungs pa'i tshul bdag nyid snod du rung ba
<p>126b.7</p>dang / ma 'ongs pa'i dus su ji ltar sems can gyi don bya ba'i phyir de skad gsol ba btab na zhes pa dang sbyar ro/ /de dag gis ni sgra ji bzhin par bshad pa'i man ngag go/ /da ni bla ma'i zhal gyi man ngag sgra ji bzhin ma yin pa bri bar bya ste/ de la khyed ltar na rgyud 'di gzhan gyi mtha' dang yang
<p>127a</p>
<p>127a.1</p>dag par ldan pa yin te/ de bzhin gshegs pa'i dgongs pa bsam gyis mi khyab pa'i phyir ro zhes gsungs so/ /de bas na 'di nyid du phun sum tshogs pa'i gleng gzhi'i tshig go bar bya'o/ /de yang tshig gi don ni bcom ldan 'das rdo rje 'chang / gdul bar dka'
<p>127a.2</p>ba 'dul ba'i dus na 'khor lag na rdo rje zhes bya ba'i dpa' bo mtha' yas pa dang / khro gnyer can dang / sgrol ma la sogs pa lus btud pa rnams dang lhan cig tu pad+ma rgyas pa'i gdan la bzhugs so/ /de bas ston pa dang / gnas dang / dus dang / 'khor phun sum tshogs pa dang
<p>127a.3</p>lhan cig tu bzhugs pa de'i tshe chos phun sum tshogs pa brjod par bya ba 'di skad ces bka' stsal to/ /gal te tshig gi don de ltar ston du zin kyang 'di skad bdag gis thos pa la sogs pa gleng gzhi tshig sgra ji bzhin du ston pa med pa'i phyir mi 'thad do zhe na/ de ltar rtogs par mi
<p>127a.4</p>bya ste/ sangs rgyas bcom ldan 'das ni tshig la mi dgyes shing don la dgyes par mdzad pas na bcom ldan 'das nyid kyis so sor rtog pa bzhi bka' stsal te/ tshig la rton par mi bya zhing don la rton par bya ba dang / gang zag la rton par mi bya zhing chos la rton par bya ba dang / drang
<p>127a.5</p>ba'i don la rton par mi bya zhing nges pa'i don la rton par bya ba dang / rnam par shes pa la rton par mi bya zhing ye shes la rton par bya'o zhes gsungs so/ /de bas na don gyi dbang 'di la dgongs nas gzhan dag nas kyang sgra ji bzhin pa dang sbyar ba ma mdzad de/ nam mkha' bems bcas
<p>127a.6</p>dang ba dang / /go skabs 'byed dang zhes bya ba la sogs pa gsungs so/ /de bzhin du/ gsang ba mchog gi dgyes pa na/ /zhes pa la sogs pa dang / gzhan yang / ye shes dbang phyug stong pa can/ /gnas gtsang ma na bzhugs nas su/ /zhes bya ba la sogs pa
<p>127a.7</p>gsungs te/ 'di dag kyang don gyi dbang 'di la dgongs nas gsungs par rig par bya'o/ /ji ltar gzhon nu ma mtshon pa la chung ngu dang / lang tsho dang / skra dang nu ma dang ldan pa zhes bya ba la sogs pa'i sgras mtshon pa'i tshig go/ /yang 'di skad du de lta mod kyi de nas zhes bya ba'i sgras bar ma
<p>127b</p>
<p>127b.1</p>chad par sdud par byed pa'i tshig ste/ sngar sgyu 'phrul dra bar zhes bya ba'i tshig le'ur bshad pa de ma thag pa'i de nas glu'i le'u 'di zhu ba bshad do zhes mtshams sbyar ba'i phyir dang / ji skad du smos pa'i le'u khri drug stong par 'di skad bdag gis thos pa la sogs pa gleng gzhi'i tshig gsungs pas
<p>127b.2</p>'dir yang sbyar ba ni mi 'thad do zhe na/ de lta ma yin te/ de nas zhes bya ba'i sgra ni gcig tu mtshams sbyor bar ma zad de/ de yang / yi ge oM dang de nas sgra/ /de dag gnyis ni sngon tshangs pa'i/ /mkhur ba phug nas byung bas na/ /de dag bkra shis sgra brjod do/ /zhes gsungs
<p>127b.3</p>pa'i phyir ro/ /rgyud 'byung ba'i thog mar shis pa brjod pa yin pas na de nas zhes bya ba'i sgrar gsungs so/ /yang na/ de nas kyi sgra ni a tha ste/ /a ni a nut+pa ta zhes pa ste shes rab bo/ /tha ni pa ta yo ga ste thabs so/ /de lta bu'i sgra'i sgo nas ji lta bu yang sbyar du btub pas so/ / 
<p>127b.4</p>de bas na a tha e waM ste thabs shes rab bo/ /de dag gnyis su med pa ni dpal lo/ /de skad du yang / shrI ni gnyis med ye shes te/ /zhes gsungs pa'i phyir ro/ /tshig gi don du sbyar na shrI la I yod pas na thabs nye bar sbyar nas phyis te/ sha lar u ta'i rkyen byin pas shru ta'o/ 
<p>127b.5</p>de lta na thos pa'i sgra ste/ nyams su myong zhes bya ba'i tha tshig go/ /de'i bdag nyid ci 'dra zhe na/ rdo rje 'chang zhes gsungs te/ bdag gi ni de lta bu'o/ /da ma kai ni ai kai sgras te/ gdul bar dka' ba 'dul ba'i dus gcig na zhes pa'i don te dus kyi khyad par ro/ /bcom ldan 'das ni/ dpa' bo 'jig
<p>127b.6</p>rten gsum las rgyal/ /zhes bya ba ste/ de yang 'jig rten gsum ni 'dod pa dang / gzugs dang / gzugs med pa'o/ /de rnams su bdud bzhi'i dpung pham par byas pa'am/ de gang gis bcom pa ni bcom ldan 'das te/ zag pa med pa'i shes rab bo/ /de skad du yang / 
<p>127b.7</p>'di nyid las/ dpa' bo bdud dgra bdud 'dul ba/ /zhes bya ba dang / nyon mongs nye ba kun nyon mongs/ /bag chags bcas pa gtan spangs pa/ /zhes bya ba gsungs pa'i phyir ro/ /de nyid la 'jig rten las 'das pa dang 'jig rten pa'i dpal phun sum tshogs pa ni skal ba dang ldan
<p>128a</p>
<p>128a.1</p>pa ste dbang phyug la sogs pa drug gi yon tan yod pa'o/ /yang 'di nyid las/ yon tan ldan zhing yon tan shes/ /zhes gsungs pa dang / gzhan yang / mchog ldan mchog sbyin gtso bo ste/ /zhes gsungs pa'i phyir ro/ /de bas na mtshan nyid de dag dang ldan
<p>128a.2</p>pa la bcom ldan 'das zhes pa'am/ dpa' po zhes pa'am/ dpa' mo zhes pa'am/ rgyal ba zhes bya ba la sogs pa'i mtshan gyi rnam grangs su shes par bya'o/ /de gang na bzhugs snyam pa la/ rdo rje dbang phyug ces bya ba la sogs pa gsungs te/ de la rdo rje'i rigs ni rigs so/ /gang
<p>128a.3</p>zhe na/ /rdo rje dang / rin po che dang / pad+ma dang / las dang / de bzhin gshegs pa rnams so/ /de rnams ni de bzhin nyid du gshegs pa'i phyir dang / de nyid las phye ba'i phyir de bzhin gshegs pa thams cad ces bya ba'i don to/ /de bzhin nyid kyis dbang bsgyur ba'i phyir dbang phyug ces
<p>128a.4</p>bya'o/ /gsang ba'i rgyal zhes bya ba ni gsang ba ni de rnams kyi sku gsung thugs kyi gsang ba zhes bya ba'i don to/ /rgyal ba ni gtso bo ste snying po zhes bya ba'i tha tshig go/ /de dag kyang gdul ba'i snang ba tsam la btsun mo nyid du bstan pa'i phyir/ pad+ma dkar po rgyas 'dra'i spyan/ /zhes gsungs te/ 
<p>128a.5</p>pad+ma ni mo rtags kyi sgra yin pa'i phyir ro/ /rgyas pa ni kha bye ba ste/ 'di lta bu dag ni spyan zhes bya ba sangs rgyas spyan la sogs pa'i b+ha ga rnams so/ /pad+ma rgyas pa'i gdan la bzhugs/ /zhes pa ni pad+ma yang yin la gdan yang yin pas pad+ma rgyas pa'i gdan la ste/ de ltar bcom ldan 'das
<p>128a.6</p>byang chub kyi sems kun da ltar dkar ba dbyer mi phyed pa'i ngo bos bzhugs te/ bzhugs pa zhes bya ba ni gnas zhes pa'i don to/ /de yang bcom ldan 'das gdul bya rnams la spyod lam rnam pa bzhis bzhugs te/ gshegs dang bzhugs dang de bzhin du ni gzims pa dang ni 'chag
<p>128a.7</p>pa'o/ /yang na sku'i spyod lam ni ma rungs pa 'dul ba'i phyir khro bo'i cha lugs kyis bzhugs so/ /de la tshigs su bcad pa phyed snga mas ni zhal dang spyan gyi dbyings bstan nas/ phyed phyi mas phyag mtshan dang phrin las bstan pa'i phyir/ rang gi lag gi rdo rje mchog /yang dang yang du
<p>128b</p>
<p>128b.1</p>gsor byed pa/ /zhes pa ste/ rang ni bcom ldan 'das so/ /de'i phyir phyag gi rdo rje ni rang gi rigs mtshon pa'i phyag rgya'o/ /mchog ces bya ba ni phyag rgya de'i khyad par ro/ /des ci byed ce na/ gsor bar byed pa zhes pa ste ma rungs pa tshar bcad pa'i phyir nam mkha'i khams su lan
<p>128b.2</p>du mar 'phen zhing phyag de nyid kyis 'dzin zhes bya ba'i tha tshig go/ /gsung gi spyod lam ni 'khor rnams la rdo rje theg pa'i chos ston pa'o/ /thugs kyi spyod lam ni gnyis su med pa'i tshul gyis mnyam par gzhag pa'o/ /de dag gi ni chos dang / 'khor dang / dus dang / ston pa
<p>128b.3</p>dang / gnas phun sum tshogs pa bstan pa ste/ thog mar dge ba gleng gzhi'i don bshad zin to/ /da ni 'dus pa phal po che de dag gi ming dang / grangs dang / mtshan nyid dang / byed pa bstan pa'i phyir/ khro gnyer rim par ldan la sogs/ /zhes bya ba la sogs pa gsungs te/ 
<p>128b.4</p>de dag gi ming nye bar bstan pa'i phyir/ 'di ltar khro gnyer can zhes bya ba'i mkha' 'gro ma dang / sgrol ma'i ming can la sogs pa'i mkha' 'gro ma mtha' yas pa dang / gzhan yang lag na rdo rje zhes bya ba'i ming can gyi dpa' bo grangs mtha' yas pa lus btud rnams dang lhan
<p>128b.5</p>cig tu 'di skad ces gsol zhes pa ni bsdus pa'i don to/ /de la 'jigs su rung ba la sogs pa ni khro bo'i mtshan nyid do/ /snying rje che la sogs pa ni bsam pa'i khyad par ro/ /sangs rgyas phrin las byed pa ni las kyi khyad par ro/ /lus btud ces pa ni thal mo sbyar nas tsog pur
<p>128b.6</p>'dug pa'o/ /rnams zhes pa ni dpa' bo dang dpa' mo grangs mtha' yas pa rnams so/ /dang zhes pa ni mtshungs pa bsdu pas te/ kun kyang gnas der 'dus pas na lhan cig tu zhes pa'o/ /de dag gis ni gleng gzhi bshad zin to/ /da ni rgyud kyi don rnam pa gsum du bsdus nas
<p>128b.7</p>gnas pa las rgyu'i rgyud kyi gleng gzhi bshad par bya ste/ de yang rgyur rjes su 'gro zhing 'bras bu skyed pas na rgyud de sa bon zhes bya ba'i don to/ /sa bon ni thog ma dang tha ma med pa'i byang chub kyi sems 'od gsal ba'o/ /de nyams su blang bar bya ba'i phyir thabs thun mong ma yin pa ni a tha zhes
<p>129a</p>
<p>129a.1</p>gsungs te/ a ni srub pa dang bsrub par bya ba ste/ shes rab bo/ /tha ni srub par byed pa ste/ thabs so/ /de ltar bsrub pa dang bsrubs pa las byung ba ni dpal ldan zhes gsungs te/ gnyis su med pa'i byang chub kyi sems zhes bya ba'i don to/ /de skad du yang / shrI ni
<p>129a.2</p>gnyis med ye shes te/ /zhes gsungs so/ /gnyis su med pa de nyid ji lta bu zhe na/ rdo rje 'chang zhes gsungs te/ gnyis su med pa'i mtshan nyid ni rdo rje ltar gang gis kyang mi phyed pa'i mtshan nyid dang ldan pas na de 'chang ba'o/ /de skad du yang / rdo rje mi phyed ces byar brjod/ / 
<p>129a.3</p>ces bya ba la sogs pa rgya cher gsungs so/ /de lta bu'i mtshan nyid dang ldan pa'i byang chub kyi sems des ci bya zhe na/ gdul dka' 'dul ba rnams kyi mchog /ces gsungs te/ 'di ltar 'dul bar dka' ba ni thog ma med pa'i dus nas rtog pa'i gzung ba dang 'dzin pa'i tshogs te/ 
<p>129a.4</p>de 'dul bar byed pa ni gdul dka' 'dul ba'o/ /gang gis she na/ mos pa'i dbang du mdzad pa'i theg pa gsum gyis kyang de 'dul ba'i thabs yin gyi de rnams las mchog tu gyur pa ni gnyis su med pa'i byang chub kyi sems thabs gang gis skyed par byed pa ni mchog go/ /de yang
<p>129a.5</p>thun mong ma yin pa'i thabs des gdul bar dka' ba rtsod pa'i dus kyi sems can 'dod chags la sogs pa nyon mongs pa che bas kyang myur du byang chub thob bo zhes dgongs pas so/ /gzhan yang yon tan gyi khyad par ci lta bu dang ldan snyam pa la/ dpa' bo 'jig rten gsum las rgyal/ / 
<p>129a.6</p>zhes gsungs te/ 'jig rten gsum ni lus ngag yid do/ /de rnams kyi tha mal pa'i rnam rtog bcom ste sku gsung thugs rdo rje 'dzin pa'i ngo bo nyid du ldan par bya bas na rgyal ba'o/ /tha mal pa'i rnam par rtog pa 'joms pa'i dus na rim gyis rgyal bar byed pa lta bu ni ma yin
<p>129a.7</p>te/ skad cig la 'joms par byed pa nyid kyi phyir dpa' bo zhes bya'o/ /lus ngag yid gsum gyi rigs kyi dbye ba spro ba dang bsdus te bstan pa'i phyir/ rdo rje dbang phyug gsang ba'i rgyal/ /zhes gsungs te/ rdo rje ni rigs kyi sgra'o/ /de bas na lus ngag yid gsum las rgyas
<p>129b</p>
<p>129b.1</p>par spro ba rigs lnga ste phung po lnga'o/ /de dag kyang nye bar bsdu na gcig kho na ste byang chub kyi sems so/ /des de rnams la khyab cing dbang sgyur pas na dbang phyug go/ /de ltar shin tu spros pa ni rigs brgya'i dbye ba la'ang rab tu 'jug go/ /de ltar rigs kyi dbye ba grangs dpag tu med
<p>129b.2</p>pa dag tu rab tu phye ba yang gsum du bsdus pa nyid kyi phyir gsang ba'i rgyal po ste/ sku gsung thugs zhes bya ba'i don to/ /rgyal po ni gtso bo ste/ gzhan du na snying po zhes bya ba'i tha tshig go/ /snying po de nyid shes rab kyi ngo bo de bzhin gshegs pa rnams skyed cing rten du bstan par bya
<p>129b.3</p>ba'i phyir/ pad+ma dkar po rgyas 'dra'i spyan/ /zhes gsungs te/ pad+ma ni mo rtags kyi bstan pa'o/ /spyan ni sangs rgyas spyan la sogs pa ste/ sa la sogs pa ni khams bzhi'i rang bzhin no/ /'dra zhes bya ba brten pa dang skyed par byed pa'i phyir ma dang 'dra zhes nye bar sbyar ba'i don to/ /rgyas
<p>129b.4</p>pa ni byang chub kyi sems bde ba chen po bzhugs pa'i gnas te/ bde ba rgyas pa'i phyir kha bye bar gnas so/ /de'i phyir gsungs pa/ pad+ma rgyas pa'i gdan la bzhugs/ /zhes gsungs te/ pad+ma rgyas pa yang yin la gdan yang yin pas pad+ma rgyas pa'i gdan no/ /na na'i don ni A sa na ste
<p>129b.5</p>'dir bzhugs par 'dod do/ /bzhugs zhes pa'i don ni shugs kyis ston pa'i sgra ste/ ji ltar rgyal po'i pho brang zhes smos na rgyal po bzhugs par rig par bya ste/ gzhung kha cig las bi dza hAr zhes kyang 'chad do/ /'dir zab mo'i tshul ltar na thabs kyis bskul ba'i shes rab kyi
<p>129b.6</p>pad+ma rab tu rgyas pa la byang chub kyi sems kun da ltar dkar ba rgyu'i rgyud kyi ngo bos bzhugs so/ /de dag gi rigs bstan par bya ba'i phyir na rang ni rang gi pha'o/ /lag gi ni bskul ba'i phyir te ma lta bu'o/ /rdo rje ni de dag las byung pa'i byang chub kyi sems so/ /de khams gsum po skyed
<p>129b.7</p>par byed pa'i phyir/ yang nas yang du gsor byed pa/ /zhes gsungs te/ yang nas yang du zhes pa'i don ni srid pa'i rgya mtshor zhes pa'i don to/ /gsor zhes pa ni 'phen par byed pas te/ bya ba la ltos nas byed pa zhes gsungs so/ /de'i don ni rgyud khyad par can smin par ma byas pa
<p>130a</p>
<p>130a.1</p>las dang nyon mongs pa'i sa bon du gyur te/ las dang 'bras bu la nye bar spyod par byed ces dgongs so/ /de skad du yang / pha dang ma yi bde shugs las/ skad cig de las khams gsum skyed/ /ces gsungs so/ /de dag gi rgyud la gnas pa'i
<p>130a.2</p>'gro ba dag nye bar bstan pa'i phyir/ khro gnyer rim par ldan la sogs/ /zhes gsungs te/ nye bar mtshon pa'i khong khro ba la sogs pa'i nyon mongs pa rnams dang nye bar ldan zhes pa'i don to/ /lag na rdo rje mtha' yas pa/ /zhes pa nas gsor byed pa zhes pa'i bar gyi
<p>130a.3</p>rgyud de la gnas pa'i rigs gdul dka' ba'i rigs byol song dang yi dgas dang dmyal ba la sogs pa 'gro ba drug spro bar byed pa'i don te tshig gi don ni go bar zad do/ /de dag gis ni rgyu'i rgyud kyi gleng gzhi'i don mdor bsdus te bstan pa'o/ /da ni thabs kyi rgyud kyi gleng gzhi
<p>130a.4</p>bstan par bya ste/ de yang nye bar 'gro bas na thabs zhes bya ste/ rgyu de khyad par can du 'gro ba'i phyir te/ rgyun rgyas par byed pa'i phyir ro/ /de yang gang zhe na/ a tha zhes gsungs te/ a ni lte bar gnas pa'i a ste shes rab kyi ngo bo e'o/ /tha ni spyi bo na gnas pa'i
<p>130a.5</p>baM ngo / /a yongs su 'bar ba las rgyu'i rgyun la gnas pa'i bag chags bsregs te/ thabs kyi ngo bo baM yongs su zhu nas byang chub kyi sems kyis slar gso bar mdzad pa ni dpal ldan no/ /de'i bdag nyid dbyer mi phyed pas rdo rje'o/ /gdul bya yongs su gdul bar bya ba'i
<p>130a.6</p>phyir gsungs pa/ gdul dka' zhes bya ba la sogs pa gsungs te/ kun du rgyu ba spre'u dang 'dra ba rnam par shes pa'i tshogs so/ /de gdul bar byed pa bde ba chen po ste nang du dmigs pa'i ye shes so/ /de bas na mchog go/ /sgo gsum gyi dri ma yongs su dag par bya
<p>130a.7</p>ba'i phyir gsungs pa/ dpa' bo zhes bya ba la sogs pa gsungs te/ 'jig rten gsum ni 'das pa dang ma 'ongs pa dang da ltar gsum pa la spyod pa ste/ lhan cig skyes pa'i ye shes ni de gsum gyi mtshan nyid dang bral ba ste rgyal ba'o/ /lhan cig skyes pa'i mtshan nyid
<p>130b</p>
<p>130b.1</p>bstan par bya ba'i phyir/ rdo rje zhes bya ba la sogs pa gsungs te/ rdo rje ni mi phyed pa'o/ /lus dang ngag dang yid gsum la dbang sgyur pas na dbang phyug ste/ thun mong ma yin pa'i ye shes kyi phyir gsang ba'i rgyal po'o/ /da ni de dag gi don gsal bar bya ba'i phyir/ pad+ma dkar
<p>130b.2</p>po rgyas 'dra'i spyan/ /zhes pa la sogs pa gsungs te/ pad+ma rgyas 'dra ba ni pad+ma dang 'dra ba ste/ rtsa'i dbyibs pad+ma rgyas pa dang 'dra ba gang la yod pa de la'ang de skad ces bya'o/ /de yang bla ma dam pa'i man ngag gis rtsa'i dbyibs dang grangs brjod par bya ste/ gsang gnas
<p>130b.3</p>ye shes kyi 'khor lo na pad+ma rgyas pa 'dra ba'i 'dab ma sum cu so gnyis so/ /de bzhin du lte ba sprul pa'i 'khor lo na drug cu rtsa bzhi'o/ /snying ga chos kyi 'khor lo na brgyad do/ /mgrin pa longs spyod kyi 'khor lo na 'dab ma bcu drug go/ /spyi bo bde ba chen po'i 'khor lo na 'dab
<p>130b.4</p>ma sum cu rtsa gnyis so/ /gtsug tor gyi 'khor lo na 'dab ma brgyad do/ /de dag gi rnam par gzhag pas kyang ci bya snyam pa la/ gdan la bzhugs zhes bya ba gsungs te/ pad+ma ni mo rtags te b+ha ga'o/ /de rnams la bcom ldan 'das kun rdzob dang don dam pa'i bdag nyid can
<p>130b.5</p>byang chub kyi sems su bzhugs zhes pa'o/ /de la gang zag tha mas ni lha'i skur bsgom mo/ /'bring pos ni yi ge dgod par bsgom pa'o/ /rab kyis ni byang chub kyi sems kyi thig le bkod par bzhugs so/ /de nas nyams su blangs pa'i rim pa bstan par bya ba'i phyir/ rang gi lag gi
<p>130b.6</p>rdo rje mchog /yang dang yang du gsor byed pa/ /zhes gsungs te/ byed pa ni g.yo ba'am rtsol bar byed pa ste/ rlung gi dkyil 'khor ro/ /gsor byed pa ni spro bar byed pa ste tsaN+Da lI'o/ /des me ri'i mtshams kyi bar du sbar te lte ba sprul pa'i 'khor lor bton nas snying ga chos kyi 'khor lo'i
<p>130b.7</p>rtog pa rnams bsregs te/ mgrin pa longs spyod kyi 'khor lo las byung nas mdzod sbu nas phyogs bcur spros te/ de bzhin gshegs pa thams cad kyi thugs kar son pa'i dam tshig gi 'khor lor gyur pa dkrugs nas ye shes kyi bdud rtsi gnyis su med pa rdo rje mchog tu gyur pa
<p>131a</p>
<p>131a.1</p>rang gi lag gi rdo rje'i 'od kyis blangs te/ mdzod sbur zhugs nas gtsug tor gyi 'khor lor dam tshig gi bdud rtsi dang gnyis su med par gyur te/ 'khor lo rnams rim gyis gang bar bya'o/ /de'i phyir gsungs pa/ khro gnyer rim par ldan la sogs/ /zhes
<p>131a.2</p>gsungs te/ khro gnyer rim par ni rim gyis 'gengs pa'i don te/ gang gi tshe bde ba chen po'i 'khor lo gang bar gyur pa de'i tshe rtags nam mkha' la zla ba shar ba lta bu dang / de nas rim gyis longs spyod kyi 'khor lo khengs par gyur pa de'i tshe rtags nyi ma shar ba lta bu dang / de
<p>131a.3</p>nas snying ga chos kyi 'khor lo khengs par gyur pa de'i tshe sngar gyi bsregs pa rnams gsos te/ rtags rnams smig rgyu lta bu dang / de dag rim gyis sprul pa'i 'khor lor son pa dang / de'i tshe gnyis su med pa'i ye shes kyi lus nyid du 'gyur te/ mun pa mun nag lta bu'i rtags
<p>131a.4</p>'byung ngo / /de nas slar yang gsang gnas ye shes kyi 'khor lo nas bde ba bskyod de/ rim gyis steng gi sgor bskyod de de bzhin gshegs pa rnams kyi sku sran ma tsa na ka'i tshad tsam du bzhugs par snang ba thabs kyi rang bzhin g.yo zhing spros te slar bsdu ba'i dus su ji skad du sngar smos pa
<p>131a.5</p>bzhin du thig le'i ngo bor rnam par rtog pa rim gyis 'og gi sgor skye bar 'gyur te/ gang gi tshe lte ba sprul pa'i 'khor lor son pa de'i tshe dngos po dang mtshan ma las 'das pa'i ye shes skye bar 'gyur ro/ /gang gi tshe spro ba dang bsdu ba de'i tshe yon tan 'di dag dang ldan te/ phyi rol gyi sdug bsngal
<p>131a.6</p>thams cad gcod pa dang / sdig pa'i dngos po ma lus pa thams cad sreg pa dang / gnyis su med pa'i ye shes kyi rdo rje me lta bu 'phro ba dang / chos kyi phung po brgyad khri bzhi stong gi gsung la dbang byed pa dang / de bzhin gshegs pa thams cad kyi shes rab dang ye shes kyi sku mngon du
<p>131a.7</p>mdzad pa dang / ye shes kyi skus 'gro ba'i don mdzad pa dang ldan pa'o/ /sogs zhes bya ba'i sgras ni ye shes rnam pa lnga rim pa ji lta ba bzhin du skye ba'i don gzung ngo / /lag na rdo rje'i don ni bshad zin to/ /mtha' yas pa zhes pa ni dga' ba ste/ ji ltar 'khor lo bzhir dga' ba bzhi
<p>131b</p>
<p>131b.1</p>skye ba'i rim pa'o/ /de dag gis ci byed snyam pa la/ gdul dka' 'dul ba po zhes gsungs te/ rnam par rtog pa dang bcas pa'i tha mal pa'i shes pa ni gdul bar dka' ba'o/ /de lhan cig skyes pa'i ngang du nub pa ni 'dul ba'o/ /thabs ji lta bu snyam pa la/ 'jigs su rung
<p>131b.2</p>dang dpa' byad can/ /zhes gsungs te/ chags bcas kyi lam 'di la gzhan skrag pa'i phyir 'jigs su rung ba dang / ji skad sngar smos pa'i tsaN+Da lIs ni de bzhin gshegs pa rnams kyang sreg pa'i phyir 'jigs su rung ba'o/ /dpa' ba'i cha byad can ni me lce'i bdag nyid can
<p>131b.3</p>no/ /de'i mtshan nyid ji lta bu yin snyam pa la/ rdo rje zhes gsungs te/ gzhan gyis mi phyed pa'i rdo rje'i rtse mo'o/ /'phro ba zhes pa'i don ni bshad zin to/ /spro ba dang bsdu ba'i don dag thabs dang shes rab kyi ngo bo bstan pa'i phyir/ snying rje che dang shes rab dang / /thabs kyis 'gro don
<p>131b.4</p>byed pa'i mchog /ces gsungs pa ste/ snying rje ni spro ba'i dus su thabs kyi sku ste skye ba'o/ /shes rab ni bsdu ba'i dus su stong pa nyid kyi ngo bo ste 'jig pa'o/ /de lta bu'i tshul gyis 'gro ba'i don byed pa ste/ 'gro ba zhes pa ni lam so so nas 'gro bas 'gro ba ste/ dbang po'i
<p>131b.5</p>lam nas 'gro ba zhes bya ba'i tha tshig go/ /don byed pa ni dam pa'i man ngag gis nye bar brgyan nas dbang po dang don sbyar zhing gnyis su med pa'i nyams su myong bar 'byung ba'o/ /de bas na de mchog go/ /sngar smos pa'i dga' ba rnams gsal bar bstan pa'i phyir/ dga' mgu
<p>131b.6</p>rangs pa'i bsam pa can/ /zhes bya ba gsungs te/ dga' ba ni dga' ba'o/ /mgu ba ni mchog tu dga' ba'o/ /rangs pa ni lhan cig skyes pa'i dga' ba'o/ /bsam pa can ni dga' bral lo/ /nyon mongs pa ji ltar 'dul ba'i thabs su bstan pa'i phyir/ khro bo'i lus kyi gzugs
<p>131b.7</p>ldan pa/ /sangs rgyas phrin las byed pa'i mgon/ /zhes gsungs te/ zhe sdang la sogs pa'i nyon mongs par rab tu grags pa yang lhan cig skyes pa'i gzugs kyis 'joms par byed ces pa'i don to/ /sangs rgyas phrin las de lta bus 'gro ba 'dren pa ni mgon no/ /da ni sems
<p>132a</p>
<p>132a.1</p>dang sems las byung ba thams cad lhan cig skyes pa'i rang bzhin du bstan par bya ba'i phyir/ lus btud rnams dang lhan cig tu/ /zhes gsungs te/ btud ces pa'i sgras ni gzhol ba dang / 'bab pa dang / bab pa zhes bya ba'i tha tshig go/ /de dag gis ni thog mar dge ba'i
<p>132a.2</p>gleng gzhi'i tshig bla ma'i man ngag bstan pa'o/ /da ni ston pa la gus pa'i tshul gyis gleng bslang ba'i phyir/ de bzhin gshegs pa bcom ldan 'das/ /zhes bya ba la sogs pa gsungs te/ de la de bzhin nyid ji lta ba bzhin mkhyen cing khong du chud nas ji lta ba bzhin gsungs pa ni de bzhin
<p>132a.3</p>gshegs pa'o/ /bdud bzhi bcom pa'i mtshan nyid gong la yod pa de ni bcom ldan 'das te/ tshig gi don ni/ dpal dang grags dang la sogs pa gzhan dang sbyar ro/ /gzhan yang mtshan gyi khyad par gsungs pa/ rdzogs sangs rgyas zhes pa ste/ bdag dang gzhan gyi don phun sum tshogs pa gang la yod pa
<p>132a.4</p>de la de skad ces bya'o/ /la zhes pa ni bdun pa'i don to/ /de ltar ston pa'i mtshan nyid khyad par dang ldan pa la yang dang yang du thal mo sbyar nas phyag 'tshal ba ni lus dang ngag dang yid gus pa'i tshul gyis yin par rig par bya'o/ /spyan sngar 'dug ste zhes pa ni/ bcom ldan 'das kyi spyan sngar
<p>132a.5</p>gzigs pa'i yul na 'dug pa ste/ lkog tu gyur pa ma yin par zhes pa'i tha tshig go/ /de ltar gus pa dang spyan sngar 'dug pa ci'i phyir zhe na/ 'di skad du gsol ba 'debs pa'i phyir ro/ /ji skad du snyam pa la/ khyab bdag ces pa la sogs pa gsungs te/ des gsol ba btab pa'o/ / 
<p>132a.6</p>de nas gang gi ched du gleng bslang ba bstan pa'i phyir/ bdag la sman pa dang zhes pa la sogs pa gsungs te/ bdag ni rang nyid do/ /sman pa ni bde ba'i rgyur 'gyur pa'i phyir ro/ /de rang nyid kyis thob pa ni bdag gi don to/ /de'i phyir bdag la thugs brtse bar dgongs te/ sgyu 'phrul dra ba zhes bya
<p>132a.7</p>ba'i thabs kyi sgo nas phan pa'i don mngon par rdzogs par byang chub pa bdag gis thob par mdzod cig ces pa'o/ /de ltar bdag gi don du gsol ba btab nas/ da ni gzhan gyi don du gsol ba gdab pa'i phyir/ nyon mongs pas ni sems dkrugs shing / /zhes bya ba la sogs pa
<p>132b</p>
<p>132b.1</p>gsungs te/ nyon mongs pa ni 'dod chags dang / khong khro dang / nga rgyal dang / ma rig pa dang / lta ba dang / the tshom zhes bya ba rtsa ba'i nyon mongs pa dang / khro ba dang / khon du 'dzin pa dang / 'chab pa dang / 'tshig pa dang / phrag dog dang / ser sna dang / sgyu dang / g.yo
<p>132b.2</p>dang / rgyags pa dang / rnam par 'tshe ba dang / ngo tsha med pa dang / khrel med pa dang / rmugs pa dang / rgod pa dang / ma dad pa dang / le lo dang / bag med pa dang / brjed ngas pa dang / rnam par g.yeng ba dang / shes bzhin ma yin pa yid la byed pa zhes bya ba nye ba'i nyon
<p>132b.3</p>mongs pa nyi shu'o/ /sems ni gnyis su med pa'i byang chub kyi sems rang bzhin gyis 'od gsal ba'o/ /dkrugs pa ni glo bur gyi dri mas bslad pa ste/ snga ma des so/ /ji ltar rlabs kyis bskyod pa'i mtsho lta bu'o/ /de bsal bar byed pa'i thabs dang bral ba bstan pa'i phyir/ mi
<p>132b.4</p>shes 'dam du bying ba yi/ /zhes bya ba gsungs te/ ma rig pas kun nas bsgribs pas glo bur gyi dri ma bsal ba'i thabs mi shes pa'o/ /dper na 'dam gyi tshogs chen po'i nang du nub par gyur na thabs mi mkhas pa rnams ni rang gi rtsol ba tsam gyis thar bar sems pa ste/ de dag
<p>132b.5</p>gis ni de'i rkyen gyis slar bying bar 'gyur ro/ /de gang zhe na/ sems can kun zhes bya ba la sogs pa la/ sems rnam par rtog pa'i tshogs kyis kun nas bslang ba'i sems dang gang ldan pa de ni sems can no/ /kun zhes pa ni 'gro ba drug tu gtogs pa'i sems can ma lus
<p>132b.6</p>pa'o/ /sngar rang gi don du skabs su zhugs pa'i thabs ni sems can kun la phan pa'i phyir 'di yang zhus par rig par bya'o/ /sman pa ni mi shes pa shes par bya ba dang / 'khor ba'i 'dam du bying ba las gdon par bya'o/ /de nyid 'bras bu khyad par can la dgod par bya ba'i phyir/ bla med
<p>132b.7</p>'bras bu zhes gsungs te/ bla med ces pa ni de'i bla'am gong na 'bras bu mchog tu gyur pa gzhan med pa ste/ rdo rje 'chang chen po'o/ /de thob par bya ba ni mngon du gyur pa'o/ /phyir zhes pa ni ched du bya ba'i don te/ de ci nas kyang thob par mdzod ces pa'i tha tshig go/ /ston pa'i khyad
<p>133a</p>
<p>133a.1</p>par gang dang ldan pa bstan pa'i phyir/ rdzogs pa'i sangs rgyas zhes bya ba la sogs pa gsungs te/ rdzogs pa'i don ni sa mthar phyin pa'i don to/ /rdo rje 'dzin pa zhes bya ba'i tha tshig go/ /tshig gi don ni go bla'o/ /'gro ba'i bla ma zhes pa ni 'gro ba rnams dang chos mthun pa'i
<p>133a.2</p>tshul yin te/ 'dir 'dod chags la sogs pa rnams kyi lam de nyid du 'dzud pa'i phyir snang ba mtha' yas la sogs pa'i de bzhin gshegs pa rnams so/ /de bas na ston pa po ni rdo rje 'chang nyid do/ /dam tshig kyang yin la chen po yang yin pas dam tshig chen po ste/ rigs dang nyon mongs pa la
<p>133a.3</p>sogs pa'i dbye ba ji snyed du smos kyang rdo rje 'chang chen po las mi 'da' bas na de kho na nyid gcig tu mkhyen pa'i phyir chen po ste/ de nyid mkhyen zhes pa'i don kyang de'o/ /de ltar don dam par de kho na nyid du mkhyen cing thugs su chud kyang kun rdzob kyi dbye bas ci zhe na/ dbang po bsam pa mkhyen mchog
<p>133a.4</p>gis/ /zhes bya ba gsungs te/ dbang po mchog dang mchog ma yin pa'i mkhyen pa dang / bsam pa rgya che ba dang / chung ba dang / tshad mar gyur pa mkhyen te/ gdul bya'i snod kyi rim pa mkhyen pa zhes bya ba'i don to/ /de yang cig car du mkhyen pa nyid kyi phyir mchog go/ /gis zhes
<p>133a.5</p>pa ni gsum pa'i tshig ste/ zag pa dang bcas pa dang zag pa med par mkhyen pa khyod kyis shes pa'o/ /da ni brjod bya'i khyad par can ji lta bu zhu ba'i phyir gsungs pa/ bcom ldan 'das kyi ye shes sku/ /zhes bya ba la sogs pa gsungs te/ kyi zhes pa ni mang po'i tshig mi mngon par
<p>133a.6</p>byas pa ste/ 'di ltar 'das pa dang ma byon pa dang da ltar gyi sangs rgyas bcom ldan 'das kyi ye shes kyi sku mkhyen pa mchog dang ldan pa khyed 'ba' zhig gis mkhyen gyis zhes tshig snga mar 'brel lo/ /de bas na ye shes kyi sku de ni thun mong du lta bar mi mngon pa'i phyir te/ ji ltar de bzhin
<p>133a.7</p>gshegs pa'i dbu'i gtsug tor bzhin no/ /de'i phyir gsungs pa/ gtsug tor chen po zhes pa ste/ gtsug tor yang yin la chen po yang yin pas gtsug tor chen po ste/ de dag gis ni de bzhin gshegs pa thams cad kyi sku gsung thugs kyi gsang ba las kyang shin tu ches gsang
<p>133b</p>
<p>133b.1</p>ba brjod par bya ba thun mong ma yin pa bstan to/ /da ni brjod par byed pa gang yin pa dang / brjod bya'i rnam grangs yang yin pa phyin ci ma log par bstan pa'i phyir/ tshig gi bdag po zhes bya ba la sogs pa gsungs te/ tshig ni rjod par byed pa'o/ /de gang gis brjod pa ni bdag po ste/ rdo rje 'chang
<p>133b.2</p>chen po nyid do/ /'dir tshig rnams la ma thob pas brjod bya thun mong ma yin pa brjod par mi nus so zhes dgongs so/ /de bas na brjod bya ye shes kyi sku ste/ dngos su rang byung zhes gsungs te/ 'dir rang byung ni rgyu dang rkyen la ma ltos pa'i ngo bo nyid ces slob dpon kha cig 'dod do/ /rang byung ni rang
<p>133b.3</p>las byung bas na rang byung ste/ brjod par bya ba thun mong ma yin par rang la sku dang ye shes kyi snang ba 'byung ba'o zhes gzhan dag zer ro/ /de nyid kyi mtshan nyid kyi rnam grangs gzhan du na/ 'jam dpal ye shes sems dpa' yi/ /zhes rtags so/ /de yang skye ba dang 'gag pa la sogs pa'i
<p>133b.4</p>zug rngu dang bral ba nyid kyi phyir 'jam pa ste/ don dam par rtogs par bya ba de zhes so/ /bdag dang gzhan gyi don phun sum tshogs pa 'byung bas na dpal te/ sku dang ye shes kyi snang bar 'byung bas na de yang snang ba tha dad par 'byung du zin kyang ye shes ro gcig pa nyid kyi phyir ye shes sems
<p>133b.5</p>dpa'o/ /de'i ming gi rnam grangs du mar brjod du zin kyang don ji lta ba bzhin du khong du chud par byed pa ni yang dag par brjod pa ste/ de'i phyir gsungs pa/ ming ni yang dag brjod pa'i mchog /ces gsungs te/ mi zad pa dang rnam grangs gzhan la 'jug pa'i phyir ming ngo / /yang dag
<p>133b.6</p>par brjod pa ni skyon med par brjod pa ste/ rnam grangs phyin ci ma log par ston ces bya ba'i tha tshig go/ /de bas na mchog kyang yin la/ rjod byed kyang yin pas brjod pa'i mchog go/ /de dag gis ni brjod par bya ba dang rjod par byed pa yang bstan pa yin te/ de dag gi 'brel ba ni
<p>133b.7</p>thabs dang thabs las byung bar rig par bya'o/ /brjod bya'i dgos pa ni bdag dang gzhan gyis bla na med pa'i 'bras bu thob pa'o/ /de dag gis ni ston pa la ji ltar zhes pa dang / zhus pa'i dgos ched dang / ston pa'i khyad par dang / dgos 'bral gyi don sgra ji bzhin pa bshad zin
<p>134a</p>
<p>134a.1</p>to/ /da ni de dag gi don bla ma dam pa'i man ngag dang nye bar sbyar bar bya ba'i phyir/ de bzhin gshegs pa bcom ldan 'das/ /zhes bya ba la sogs pa gsungs te/ de bzhin gshegs pa ni byang chub kyi sems bde ba chen po haM gi gnas nas gshegs shing
<p>134a.2</p>e'i gnas su gnyis su med par gyur pa ste/ slar rim gyis rang gi gnas su gshegs pa de ni de bzhin gshegs pa'o/ /de skad du yang / mgon po de bzhin nyid gshegs shing / /slar yang de bzhin gshegs pas na/ /de bzhin gshegs zhes brjod par bya/ /zhes
<p>134a.3</p>gsungs so/ /de ltar gshegs pa dang byon pa'i tshe rags pa dang phra ba'i rtog pa bcom nas gnyis su med pa'i ye shes dang ldan pa ni bcom ldan 'das so/ /bcom ldan 'das de haM gi gnas dang / e'i gnas su bzhugs pa'i tshe rdzogs pa'i sangs rgyas te mthar phyin pa'i
<p>134a.4</p>tha tshig go/ /phyag 'tshal ba ni 'dud pa ste/ yang dang yang du goms par byed pa'o/ /thal mo sbyar zhes pa ni kha sbyar ba zhes pa'i don to/ /ji ltar na lus la gnas pa'i phyir/ 'khor lo bzhi kha sbyar bar gyur pa'o/ /de yang ji ltar zhe na/ sprul pa'i 'khor lo dang / 
<p>134a.5</p>chos kyi 'khor lo thabs dang shes rab po/ /longs spyod kyi 'khor lo dang / bde ba chen po'i 'khor lo yang thabs dang shes rab kyi tshul du kha sbyar ba'o/ /nas ni zhes pa ni lnga pa'i don la gnyis pa sbyar ba'i tshig ste/ de kha sbyar ma thag tu gang zag gis nyams su myong ba 'byung
<p>134a.6</p>ba'i don to/ /de yang spyan sngar 'dug ste zhes pa la/ spyan sngar ni mngon sum du nyams su myong zhes bya ba'i tha tshig go/ /de yang thabs dang shes rab kyi rtsa ba bstan pa'i phyir/ e waM a haM zhes gsungs te/ e ni shes rab bo/ /waM ni thabs so/ /de dag kyang gnas
<p>134a.7</p>kyis phye na/ e ni 'og sgo'o/ /waM ni steng sgo'o/ /a ni gnyis su med pa'i byang chub kyi sems so/ /ha ni de rtsol bar byed pa'i rlung ngo / /de lta bu'i don gyis thams cad du khyab par bstan pa'i phyir/ khyab bdag ces bya ba la sogs pa gsungs te/ ngo bo nyid kyis khyab pa'i phyir
<p>134b</p>
<p>134b.1</p>khyab bdag go/ /de yang gang la khyab ce na lus dang ngag dang yid la sogs pa rgyu ba dang mi rgyu ba thams cad la khyab pa'i phyir ro/ /de la kha cig ni ma rig pas kun nas bsgribs pas gnyis su lta zhing dpag tu 'dzin pa yod de/ de lta bu dag gis bdag gi bdag med par rtogs par bya ba'i
<p>134b.2</p>phyir tshul 'di ltar nyams su len pa ni bdag la sman pa'o/ /de'i phyir gsungs pa/ bdag don bdag la thugs brtse'i phyir/ /zhes gsungs te/ bdag gi don ni phyin ci log gis brtag pa'i don bdag don thams cad rnam par lta'o/ /de dag la thugs brtse ba dang bdag med
<p>134b.3</p>par rtogs par bya ba'i phyir thabs 'di gsungs so/ /de ltar bdag med pa khong du chud nas chos thams cad kyi mtshan nyid ci 'dra bar rtogs snyam pa la sgyu 'phrul dra bas zhes bya ba la sogs pa gsungs te/ phyi nang gi dngos po sgyu ma dang smig rgyu la sogs pa'i dpes nye bar mtshon pa'i bdag med par
<p>134b.4</p>rtogs shing khong du chud par bya'o/ /des cir 'gyur snyam pa la mngon par rdzogs pa'i byang chub thob par byed pa'o/ /gang gis snyam pa la/ bdag gis byang chub ces pa'i tha tshig go/ /thabs ji ltar snyam pa la/ nyon mongs pa sel ba'i thabs te/ de'i phyir/ nyon mongs pas ni
<p>134b.5</p>sems dkrugs shing / /mi shes 'dam du bying ba yi/ /zhes pa la sogs pa gsungs te/ nyon mongs pa ni bdag tu lta ba la brten nas rtsa ba dang nye ba'i nyon mongs pa gang yin pa ste/ rnam par smin pa'i 'bras bu'o/ /pas zhes pa ni gsum pa'i tshig ste/ de rnams kyis rang gi
<p>134b.6</p>ngo bo rnyogs shing mi gsal bar byed pa'o/ /sems ni chos nyid kyi rgyu mthun pa'o/ /de mi gsal bar byed pa ni dkrugs pa zhes pa'o/ /mi shes pa ni nyon mongs pas dkrugs pa gsal bar byed pa'i thabs mi shes pa ste/ thabs la rmongs pa zhes bya ba'i don to/ /de nyid 'dam du
<p>134b.7</p>bying ba dang 'dra bar yun ring du 'khor bar gnas pa'i phyir bying ba'o/ /de yongs su 'don pa'i phyir/ sems can kun la sman pa dang / /bla med 'bras bu thob bya'i phyir/ /zhes gsungs te/ sems can ni yul dang dbang po la brten pa'i rnam par shes pa'i tshogs so/ / 
<p>135a</p>
<p>135a.1</p>kun ces pa'i sgras ni brgyad po nye bar bsdu ba'i tshig go/ /sman pa ni ye shes la 'jug pa'i thabs te/ bla ma dam pa'i gdams ngag go/ /thabs des bla na med pa'i 'bras bu thob par byed pa ni tshe 'di nyid la'o/ /gang gi tshe 'bras bu thob pa'i mtshan nyid
<p>135a.2</p>ci zhe na/ /rdzogs pa'i sangs rgyas bcom ldan 'das/ /'gro ba'i bla ma ston pa po/ /zhes bya ba la sogs pa gsungs te/ /rdzogs pa'i sangs rgyas kyi sgra ni phun sum tshogs pa'i don te/ bdag dang gzhan gyi don phun sum tshogs pa gang la yod pa de la de skad ces bya'o/ /de yang
<p>135a.3</p>spangs pa phun sum tshogs pa bcom pa'i tshul gyis spangs pa dang / thob pa phun sum tshogs pa dang ldan pa'i tshul gyis thob pa'o/ /de yang gzhan don phun sum tshogs pa bstan pa'i phyir/ 'gro ba'i bla ma ston pa po/ /zhes gsungs te/ 'gro ba ni lam so so nas 'gro ba zhes bya
<p>135a.4</p>ba'i don to/ /bla ma ni de rnams kyi gong ma ste/ de'i gong na gzhan med ces bya ba'i tha tshig go/ /ston pa po zhes pa ni gang dang gang gis 'dul bar 'gyur pa'i sku dang gsung dang thugs kyi snang ba ston cing 'bras bu khyad par can thob par byed pa'o/ /de ltar gzhan gyi don phun sum tshogs
<p>135a.5</p>pa bstan nas/ rang don phun sum tshogs pa de kho na nyid du mkhyen pa bstan pa'i phyir/ dam tshig chen po de nyid mkhyen/ /dbang po bsam pa mkhyen mchog gis/ /zhes gsungs te/ dam tshig kyang yin la chen po yang yin pas dam tshig chen po ste/ shes bya thams cad de
<p>135a.6</p>kho na nyid du mkhyen pa'i phyir ro/ /de ltar de kho na nyid du mkhyen cing thugs su chud de ji lta ba bzhin du gsungs pa dang / gdul bar bya ba'i gang zag gi dbang po mchog dang mchog ma yin pa dang / bsam pa rgya che ba dang chung ba mkhyen pa ni mkhyen pa'i mchog ste/ ye shes
<p>135a.7</p>phul du phyin pa brnyes pa zhes bya ba'i tha tshig go/ /yang na rdzogs pa'i sangs rgyas bcom ldan 'das ni sngar bstan pa'i rnam par shes pa'i tshogs tha mal pa 'di nyid la sangs rgyas bcom ldan 'das kyis ye shes kyi tshogs ston par byed pas na rdzogs pa'i sangs rgyas bcom ldan 'das
<p>135b</p>
<p>135b.1</p>te/ /lam so so nas 'gro ba'i yul dang dbang po la brten pa'i shes pa bla ma dam pa'i man ngag gis lhan cig skyes par ston pa ni ston pa'o/ /de nyid kyi phyir/ dam tshig chen po de nyid mkhyen/ /zhes bya ba la sogs pa gsungs te/ dam tshig ni brdar byas pa'o/ /de yang thabs
<p>135b.2</p>dang shes rab kyi ngo bo nyid la bde ba'i phyir ma spangs shing de kho na nyid du rtogs pa zhes bya ba'i tha tshig go/ /dbang po ni mig la sogs pa drug go/ /des nye bar mtshon pa'i yul drug ste/ de gnyis su med pa las rang gi bde ba sngar gyi ye shes khong du chud pa ste/ mkhyen pa zhes pa
<p>135b.3</p>ni de ltar rtogs zhes pa'i don to/ /de bas na mchog ste/ rab ces pa dang / gya nom pa zhes pa dang / bla na med pa zhes bya ba ni khyad par gyi ming gi rnam grangs so/ /rtogs pa'i don khyad par can de nyid la mtshan gyi rnam grangs gzhan gyis bstan par bya ba'i phyir/ bcom ldan
<p>135b.4</p>'das kyi ye shes sku/ /zhes bya ba la sogs pa gsungs te/ bcom ldan 'das ni 'das pa dang ma byon pa dang da ltar gyi de bzhin gshegs pa rnams so/ /de rnams kyi ye shes kyi sku gang yin pa de ni sngar rtogs pa'i don to/ /de thun mong ma yin par bstan par bya ba'i phyir/ 
<p>135b.5</p>gtsug tor chen po zhes bya ba la sogs pa gsungs te/ gang bdag gis thun mong du bltar mi mngon pa de la 'di skad ces gsungs so/ /de gang gis rtogs par nus snyam pa la/ tshig gi bdag ces bya ba la sogs pa gsungs te/ tshig gi bdag po bla ma dam
<p>135b.6</p>pa'o/ /rtogs pa'i don de yang ci zhig gang nas 'byung snyam pa la/ ye shes sku ste rang byung ba/ /zhes bya ba la sogs pa gsungs te/ de'i don ni ye shes kyi sku'o/ /de yang rang las byung ba ste/ gzhan la ltos pa med pa'i phyir ro/ /de kho na nyid de de bzhin gshegs
<p>135b.7</p>pa thams cad kyi sku ste/ yang dag pa'i ye shes me long lta bu la sogs pa rnams ro gcig tu gyur pa la mtshan gyi sgras brjod par bya ba'i phyir/ ming ni yang dag brjod pa'i mchog /ces gsungs te/ ming phyin ci ma log par brjod nas/ don mchog dang phrad pa ni brjod pa'i
<p>136a</p>
<p>136a.1</p>mchog ste/ ngag gi skyon thams cad spangs pa'i phyir ro/ /de dag gis ni ston pa la gus pa dang / gang gi ched du bsgom pa dang / khyad par gang dang ldan pa bsgom pa dang / ji ltar bsgom pa'i tshul bla ma dam pa'i gdams ngag rnams bshad zin to/ /de dag
<p>136a.2</p>gis ni brjod bya'i khyad par ji ltar zhu ba gleng ba bstan nas/ da ni rjod byed gang gi don du zhu ba gleng bslang ba bstan pa'i phyir/ don zab don ni rgya che zhing / /zhes bya ba la sogs pa gsungs te/ don zhes bya ba ni ye shes kyi sku rang byung yin la/ de ston par byed pa'i tshig zab pa ste/ theg pa thun
<p>136a.3</p>mong bas rtogs par dka' ba'o/ /rgya che ba ni de ston par byed pa'i thabs mang ba'o/ /yang na sems can gyi don byed pa'i thabs mang ba'o/ /che ba ni bdag dang gzhan gyi don grub pa'o/ /mtshungs pa med pa ni theg pa gzhan dang 'gran du med pa'o/ /mi gnas pa'i mya ngan las 'das pa'i phyir rab
<p>136a.4</p>tu zhi ba'o/ /de ston par byed pa'i tshig gang yin snyam pa la/ thog ma zhes pa la sogs pa gsungs te/ thog mar dge ba ni gleng gzhi'o/ /bar du dge ba ni gleng bslang ba'o/ /tha mar dge ba ni yongs su shes par bya'o/ /de yang ston pa 'di nyid kyis gsungs par ma zad de/ 'das
<p>136a.5</p>pa'i sangs rgyas mar me mdzad la sogs pa'o/ /ma 'ongs pa ni byams pa la sogs pa'o/ /da ltar ni shAkya thub pa'o/ /rdzogs pa'i sangs rgyas ni bshad zin to/ /gsungs zhes pa ni de dag gis rnam grangs du mar gsungs kyang don ye shes kyi sku rang byung 'ba' zhig ston pa'o/ / 
<p>136a.6</p>yang dang yang du zhes pa ni dus gsum du gsungs pa'i phyir ro/ /gsungs pa'i chos gang snyam pa la/ /rgyud chen sgyu 'phrul dra ba las/ /zhes bya ba la sogs pa gsungs te/ rgyud kyi dbye ba la sogs pa ni sngar bshad do/ /rgyu dang lam dang 'bras bu gsum 'brel pas na dra ba'o/ /de'i
<p>136a.7</p>ston pa ni rdo rje 'chang chen po'o/ /des 'khor rdo rje 'chang rnams la bstan pas gsang sngags kyi lam la brten nas 'bras bu rdo rje 'chang 'byung bas na 'chang ba'o/ /su la gsungs na/ dpag med rnams la ste/ 'khor de bzhin gshegs pa rnams la'o/ /dga' bzhin du zhes pa
<p>136b</p>
<p>136b.1</p>ni bcom ldan 'das dgyes pa dang bcas pa ste gsungs 'tshal zhes pa'o/ /yang na dka' thub dang / dka' spyad dang / dus tshod dang / tshes grangs la ni mi ltos pas dga' bzhin du'o/ /dgyes pa nyid gang snyam pa la/ glur blang zhes pa ste/ gzhan gyi rgyud tshim par byed pas
<p>136b.2</p>so/ /bshad du gsol zhes pa ni brda phrad par zad do/ /da ni gzhung gi don bdag dang gzhan gyi don du gzung bar dam bca' ba bstan pa'i phyir/ mgon po zhes bya ba la sogs pa gsungs te/ mgon po zhes pa ni bdag dang gzhan gyi don du gyur pa ste/ rdo rje 'chang chen po'o/ /de
<p>136b.3</p>la kye mgon po zhes bos nas rdzogs sangs rgyas ni bshad zin to/ /kun zhes pa ni bskal pa bzang po 'di'i sangs rgyas stong rtsa gcig go/ /gsang 'dzin zhes pa ni sku gsung thugs kyi gsang ba 'dzin pa lag na rdo rje'o/ /ci nas bdag 'gyur phyir zhes pa ni bskal pa bzang po'i
<p>136b.4</p>sangs rgyas de dag gi tha chungs lag na rdo rje yin la/ de sangs rgyas de dag gi gsung ngo cog gi gsang ba 'dzin pa ste/ sdud pa po byed par dam bca' ba'o/ /dus nam gyi bar du snyam pa la/ nges par 'byung ba ste/ bdag dang gzhan gyis bla na med pa'i byang chub ma tho ba kyi bar du'o/ / 
<p>136b.5</p>ci'i ched du na/ bdag gi don du'o/ /bsam pa ni thos pa dang bsam pa gnyis kyis so/ /brtan po ni ma nor ba'o/ /'on te bdag 'ba' zhig gi don du'am zhe na/ nyon mongs ma lus bsal ba dang / /zhes bya ba la sogs pa gsungs te/ sems can nyon mongs pa rnams
<p>136b.6</p>kyis sems dkrugs pa bsal ba dang / mi shes pa ni nyon mongs pa bsal ba'i thabs mi shes pa dang / smin par byed pa dang / grol bar byed pa mi shes pa ste/ de spang ba'i phyir gzung bar bya'o/ /lam gnyis ni 'og nas ston to/ /'on te chos kyi ser snas chu srin gre bar
<p>136b.7</p>mu tig song ba bzhin du slar mi 'byung ngam zhe na/ bsam pa'i khyad par ji bzhin du/ /zhes bya ba la sogs pa gsungs te/ dbang po mchog dang mchog ma yin pa'i rim pas bskyed pa dang rdzogs pa'i rim pa la sbyor bar byed pas na/ sems can rnams la bshad par 'tshal/ / 
<p>137a</p>
<p>137a.1</p>zhes pa'o/ /de dag gi mjug nye bar bsdu bar bya ba'i phyir/ gsang dbang zhes bya ba la sogs pa gsungs te/ gsang ba ni sku gsung thugs kyi gsang ba'o/ /dbang po ni bdag po ste/ gsang ba'i bdag po lag na rdo rje zhes bya ba'i sdud pa po yin la/ des de bzhin
<p>137a.2</p>gshegs pa ni ji lta ba bzhin du mkhyen pa thugs su chud pa gsungs pa zhes bya ba ste/ /rdo rje 'chang chen po'o/ /de skad du zhes pa ni bdag dang sems can thams cad kyi nyon mongs pa ma lus pa de bsal ba'i thabs lam rnam pa gnyis su gsungs zhes gsol ba btab pa'o/ /thal mo sbyar
<p>137a.3</p>zhes pa ni brda phrad par zad do/ /lus btud pa ni gus pa'i tshul gyis tsog pur 'dug pa'o/ /spyan sngar zhes pa ni gzigs pa'i yul de na 'dug pa'o/ /de ltar na/ gnas thun mong ma yin pa dag na/ ston pa rdo rje 'chang chen po'o/ /lag na rdo rje dang / kun
<p>137a.4</p>du bzang po dang / chos kyi rdo rje dang / zla ba bzang po zhes bya ba'i ming can gyis sdud pa po dang / gzhan yang lag na rdo rje zhes bya ba'i ming can gyi dpa' bo mtha' yas pa dang / khro gnyer can dang / sgrol ma zhes bya ba la sogs pa'i dpa' mo mtha' yas pa dang thabs
<p>137a.5</p>cig pa de'i tshe lag na rdo rje stan las langs te/ bla gos phrag pa gcig la gzar te pus mo g.yas pa'i lha nga sa la btsugs te/ de nas bdag dang gzhan gyi don du lam sgyu 'phrul dra ba la brten nas/ bla na med pa'i byang chub thob par bya ba'i phyir/ 'dir sngar smos pa'i tshig gis gsol
<p>137a.6</p>ba btab nas so/ /'dug ces pa ni sdud pa po sngar gnas pa bzhin du spyan sngar 'dug go zhes bya ba'i tha tshig go/ /de dag gis ni rkyen gleng bslang ba bshad zin to/ /da ni snod du rung bar bya ba'i phyir byin gyi rlabs kyi don rtags bstan par bya ste/ de'i phyir/ de nas bcom
<p>137a.7</p>ldan shAkya thub/ /ces bya ba la sogs pa gsungs te/ de nas zhes bya ba ni bar gang gis kyang mchog de gsol ba btab pa'i de ma thag pa'o/ /bcom ldan 'das ni spang bar bya ba dang thob par bya ba'i las byas pa'o/ /shAkya thub pa ni rdo rje 'chang gi mtshan gyi rnam grangs
<p>137b</p>
<p>137b.1</p>te/ bstan pa gcig la ston pa gnyis kyi mtshan gyis 'dogs pa'i phyir ro/ /rdzogs pa'i zhes pa ni sa dang dbang dang mtshan nyid yongs su rdzogs pa'i phyir ro/ /sangs rgyas kyi don ni bshad zin to/ /rkang pa ni 'gro ba'i don byed pa'i phyir te rkang pa dang 'dra ba'o/ /gnyis ni rigs
<p>137b.2</p>lnga bde bar gshegs pa'i longs spyod rdzogs pa'i sku'o/ /de'i mchog ni drug pa rdo rje 'chang ngo / /nyid kyi zhes pa ni bcom ldan 'das rdo rje 'chang kho na'i zhal gyi dkyil 'khor nas ljags bzang po bkram pa ste 'dzum pa dang sbyar ro/ /ljags bzang ba nyid gang yin snyam pa la/ 
<p>137b.3</p>ring zhing yangs pa brkyang mdzad de/ /zhes gsungs te/ ring ba ni ljags kyis zhal gyi dkyil 'khor khebs pa'o/ /yangs pa ni srab pa'o/ /brkyang zhes pa ni 'od zer bkye bar mdzad pa'o/ /des ci byed snyam pa la/ 'jig rten gsum po snang byed cing / /zhes gsungs te/ 
<p>137b.4</p>'jig rten gsum ni 'dod pa dang / gzugs dang / gzugs med pa'o/ /snang byed cing zhes pa ni sku gsung thugs snang bar byed pa ste/ de bzhin gshegs pa rnams so/ /snang ba ni 'od zer gyis de lta bur snang bar mdzad pa'o/ /snang bar mdzad pa des ci byed snyam pa
<p>137b.5</p>la/ bdud bzhi'i dgra rnams 'dul byed pa/ /zhes bya ba la sogs pa gsungs te/ 'od zer des mdzad pa rnam pa gsum mdzad de/ zhing khams snang bar mdzad pa dang / bdud bzhi 'dul bar mdzad pa dang / ngan song sbyong bar mdzad pa'o/ /de nyid gang zhe na/ 'jig
<p>137b.6</p>rten gsum po snang bar byas nas sems can rnams kyi zhes pa rang gi de nyid ma rtogs par yun ring du 'khyams pa ni sems can no/ /rnams zhes pa ni 'gro ba rigs drug go/ /de dag gi rgyu'i rgyun la ngan song gsum gyi rgyu gnas pa sbyangs pas na bdud bzhi'i dgra 'dul bar byed pa
<p>137b.7</p>ste/ bdud kyang yin la dgra yang yin pas bdud bzhi'i dgra ste/ phung po'i bdud la sogs pa'o/ /dgra zhes pa ni thar pa'i srog gcod cing 'phags pa'i nor bdun phrogs pas so/ /de dag gi rgyu med pas ni dmyal ba la sogs pa'i 'bras bu mi 'byung ngo / /sbyor ba byed pa
<p>138a</p>
<p>138a.1</p>zhes pa ni sbyang bar bya ba de dag yin la/ byed pa ni ston pa rdo rje 'chang des 'khor rnams la 'od zer bkye ba dang / gzigs pa dang 'dzum pa mdzad pas so/ /de ltar snod du rung bar mdzad nas/ tshul gang gis chos gsungs snyam pa la/ tshangs pa'i gsungs ni snyan
<p>138a.2</p>pa yis/ /zhes bya ba la sogs pa gsungs te/ tshangs pa ni lha tshangs pa la/ gsung dbyangs yan lag drug cu dang ldan pas na de 'dra bar gsungs so/ /yang na tshangs pa ni/ bcom ldan rdo rje 'chang nyid de/ /tshangs pa mya ngan 'das sangs rgyas/ /zhes gsungs pas bcom
<p>138a.3</p>ldan 'das kyi gsung dbyangs yan lag drug cu las 'di snyan pas bzung ngo / /snyan pa zhes pa ni shin tu sdug bsngal can gyi rkyen 'phrog par byed pa'o/ /'jig rten gsum po kun bkang nas/ /zhes pa ni de bzhin gshegs pa'i gsung gi gsang ba ste/ sku gsung thugs kyi snang bas
<p>138a.4</p>de bzhin gshegs pa rnams la khyab par chos gsungs pa'i phyir ro/ /yang na zab mo thun mong ma yin pa'i dbang du byas nas/ de nas bcom ldan shAkya thub/ /ces bya ba la sogs pa gsungs te bshad zin to/ /rdzogs pa'i sangs rgyas zhes pa ni rdzogs pa ni yongs su rdzogs
<p>138a.5</p>pa'o/ /sangs rgyas ni bshad zin to/ /rkang gnyis ni rnam par snang mdzad la sogs pa'o/ /yang na sku gnyis so/ /mchog ni rdo rje 'chang chen po'o/ /nyid ni rdo rje 'chang kho na'o/ /zhal zhes pa ni brda don rnam par bshad pa ste/ gsang ba'i gnas so/ /ljags ni rdo rje'o/ /bzang pa ni
<p>138a.6</p>bzang po 'byung ba'i rten yin pa ste/ byang chub kyi sems so/ /ring ba ni rdo rje'o/ /yangs pa ni shes rab kyi b+ha ga'o/ /brkyang mdzad ces pa ni b+ha gar ling+ga brkyang ba ste/ snyoms par zhugs pa zhes bya ba'i tha tshig go/ /'jig rten gsum po snang byed cing / /zhes pa ni snyoms par zhugs
<p>138a.7</p>pa las 'od zer gyis khams gsum du gtogs pa'i 'gro ba rnams dang / de bzhin gshegs pa rnams bkug ste bdag gi tshangs pa'i bu ga nas zhugs te/ gsang ba'i gzhal yas khang du 'khor lo gsum gyi lhar gyur par bya zhing / de dag kyang rim gyis dbang dang ldan par bya
<p>138b</p>
<p>138b.1</p>ste/ phyir spros nas 'khor lo gsum gyi bdag nyid du gnas pa ni 'jig rten gsum mo/ /snang bar byed pa ni thabs kyi khyad par nges so/ /des ci byed snyam pa la/ bdud bzhi'i dgra rnams 'dul byed pa/ /zhes bya ba la sogs pa gsungs te/ bdud kyang yin la dgra yang yin
<p>138b.2</p>pas bdud bzhi'i dgra ste/ phung po'i bdud la sogs pa'o/ /yang na skye ba la sogs pa'i chu bo bzhi thabs des btul ba'o/ /sems can ni rang gi de nyid ma rtogs pas 'khor bar yun ring du 'khyams pa'o/ /rnams zhes pa ni mang po ste khams gsum pa'o/ /ngan
<p>138b.3</p>song gsum zhes pa ni rgyu'i rgyun la gnas pa'i bag chags te/ 'dod chags la sogs pa'o/ /yang de rnams las rnam par smin pa dmyal ba la sogs pa ste/ rgyu dang 'bras bur bcas pa thabs gong mas sbyor bar byed ces pa'i tha tshig go/ /thabs gang gis snyam pa la/ 
<p>138b.4</p>de nyid gsal bar bshad pa'i phyir/ 'dzum bstan nas zhes gsungs te/ rang gi shes rab la blta ba dang / 'dzum pa dang / tsum+ba na dang / ang+gi ka dang / na ga pra ha ra dang / snyoms par 'jug pa la sogs pa sngar bstan pa'i don to/ /tshangs pa'i gsung ni snga ma
<p>138b.5</p>bzhin no/ /'jig rten gsum ni sku gsung thugs kyi 'khor lo'o/ /kun bkang nas zhes pa ni kun la gsung gis ma khyab cing ma thob pa med pa dang / nas zhes pa ni gsung des 'og nas 'byung ba'i rgyud kyi dngos po rgyas par gsungs pa'o zhes bya ba'i tha tshig go/ /da ni bdag
<p>138b.6</p>dang gzhan gyi don phyin ci ma log par zhus pa'i legs par gnang ba bstan par bya ba'i phyir/ lag na rdo rje stobs po che/ /zhes bya ba la sogs pa gsungs te/ lag na rdo rje ni bshad zin to/ /stobs po che ni de'i mthu stobs gzhan gyis zil gyis mi gnon pa ste/ ji
<p>138b.7</p>ltar sngon gyi dus su 'khor rnams la las kyi rnam par smin pa bstan par mdzad pa'i phyir zhabs la seng ldeng gi tshal pa zug par mdzad do/ /de nas 'khor rnams la bka' stsal pa/ nga'i seng ldeng gi tshal pa sus 'byin par nus zhes bka' stsal pa dang / rdzu 'phrul can gyi
<p>139a</p>
<p>139a.1</p>mchog la sogs pa gang gis kyang 'byin par ma nus so/ /de nas lha'i gnas su gshegs te sngar ji bzhin bka' stsal pas sus kyang 'byin par ma nus so/ /gzhan yang sa la gnas pa'i byang chub sems dpa' rnams la bka' stsal pas kyang 'byin par
<p>139a.2</p>ma nus so/ /'on kyang de dag gis 'jig rten gyi khams 'di 'gul nus pa tsam byung ngo / /de'i tshe lag na rdo rje la khyod kyis 'di phyung zhig ces gsungs pa dang / lag na rdo rjes reg pa tsam gyis thon par gyur to/ /de nas 'khor rnams ngo mtshar du gyur te lag na rdo rje la 'di tsam gyi stobs
<p>139a.3</p>yod pa zhes gcig la gcig smras so/ /de'i tshe bcom ldan 'das kyis lag na rdo rje la bka' stsal pa/ lag na rdo rje khyod kyi mthu stobs 'khor 'di dag la ston cig ces gsungs pa dang / lag na rdo rje rang gi srin lag gi rtse mo la rigs kyi mtshan ma shin tu chung ba'i rdo rje yod
<p>139a.4</p>pa sa la bzhag ste/ gang stobs dang ldan pa gcig gis 'di long cig ces gsungs pa dang / rdo rje gang rdzu 'phrul dang stobs kyis rlom pa dag gis ni bsgul bar yang ma nus so/ /de nas slar yang rang gi srin lag gis blangs te lan du mar nam mkha' la gsor zhing / klad la
<p>139a.5</p>lan gsum du bskor nas nam mkha' la mtha' yod med brtags pa'i phyir 'phags nas da dung ma log go zhes snyan dngags las grags so/ /gsang dbang ni sku gsung thugs kyi gsang ba 'dzin pa'o/ /slar gsungs pa zhes pa de dag gis snod du rung bar byas pa de dag la'o/ /snying rje
<p>139a.6</p>che dang ldan gyur pas/ /zhes pa ni snying rje chen pos kun nas bslang nas rang dang gzhan gyi don du zhus pa'o/ /'gro la zhes pa ni lam so so nas 'gro ba ste/ 'gro ba rigs drug go/ /phan pa'i don du zhes pa ni phan pa dang bde ba'i rgyur gyur pa'o/ /khyod ces pa ni khyod kyis zhes
<p>139a.7</p>pa'o/ /ye shes lus can zhes pa ni ye shes ni chos kyi dbyings kyi ye shes so/ /lus zhes pa ni 'dus pa'i phyir te/ me long lta bu la sogs pa bzhi der 'dus pas so/ /'jam dpal zhes pa ni zug rngu dang bral ba gnyis su med pa ste/ ming gi khyad par 'byung zhes bya ba sngar bstan
<p>139b</p>
<p>139b.1</p>pa de dag tshig gi sgo nas bstan pa de'o/ /ming brjod pa zhes pa ni ming ngam tshig gi sgo nas bstan par bya ste/ don che ba zhes pa ste/ ming ngam tshig gi sgo nas ye shes kyi sku ston par byed pa ste/ de rtogs par bya'o zhes bya ba'i tha tshig go/ /tshig des don de rtogs pa la dgos pa ci yod snyam
<p>139b.2</p>pa la/ dag par byed cing zhes gsungs te/ shes bya'i sgrib pa bskyed pa'i rim pa dang / rdzogs pa'i rim pa'i tshul gyis dag par byed pa ste/ mi shes pa shes par byas pa zhes pa'i don to/ /sdig sel ba zhes pa ni nyon mongs pa'i sgrib pa sel ba ste/ smin par byed pa'i
<p>139b.3</p>lam gyis zhes pa'i don to/ /de lta bu de/ nga las nyan par brtson pa ni/ /zhes pa la/ nga zhes pa ni rdo rje 'chang ngo / /nyan par brtson pa zhes pa ni gsol ba btab nas le lo ma byas par dga' ba dang gus par byas pa zhes pa'o/ /legs so dpal ldan rdo rje 'chang / /zhes
<p>139b.4</p>pa ni dpal ldan rdo rje 'chang ni bshad zin to/ /de la bos nas rang gi don du legs par nyan pa ni legs so zhes pa'o/ /lag na rdo rje khyod legs so/ /zhes pa ni gzhan gyi don du zhus shing legs par nyan pa ni legs so zhes bya ba gnyis pa gsungs te/ zhus pa'i don legs
<p>139b.5</p>pa nyid du gnas pa'o/ /da ni gus pa dang bcas pas legs par nyon cig par gdams pa bstan par bya ba'i phyir gsang ba'i bdag po zhes bya ba la sogs pa gsungs te/ gsang ba ni dus gsum gyi de bzhin gshegs pa de dag thams cad kyi sku gsung thugs kyi gsang ba 'dzin pa
<p>139b.6</p>ste/ de la kye gsang ba'i bdag po zhes bos nas/ de'i phyir zhes pa ni 'jam dpal ye shes kyi sku de bstan cing rtogs pa la dgos pa de yod pa'i phyir zhes pa'o/ /khyod ces pa ni sdud pa po'o/ /shugs kyis 'khor rnams kyang bsdu bar bya'o/ /legs par zhes pa ni ma nor
<p>139b.7</p>ba'o/ /bstan par bya zhes pa ni don de tshig gi sgo nas so zhes pa'o/ /khyod ces pa ni sdud pa po'o/ /rtse gcig pa'i yid kyis zhes pa ni the tshom med par zhes pa'i don to/ /yang na snod kha sbub pa dang / zhabs rdol dang / mi gtsang ba zhes bya ba'i snod kyi skyon gsum spangs te nyon
<p>140a</p>
<p>140a.1</p>cig pa'i tha tshig go/ /de ltar skyon rnams spangs te mnyan nas kyang legs pa nyid du zung shig ces gnang ba'o/ /bcom ldan de ni legs zhes gsol/ /zhes pa ni bcom ldan 'das kyi don ni bshad zin to/ /de lta bu de la bos nas bdag cag
<p>140a.2</p>gis khyod la don dang tshigs su bcad pa zhus pas gnang bas sku drin che'o zhes pa'i tha tshig go/ /de dag gis ni rgyud kyi dngos po yongs su shes par bya ba'i phyir lan gnang ba bshad zin to/ /da ni rigs drug la gzigs pa bstan par bya ba'i phyir/ de nas bcom ldan shAkya thub/ /ces bya
<p>140a.3</p>ba la sogs pa gsungs te/ de nas zhes pa ni bar gang gis kyang ma chod ces pa'o/ /bcom ldan 'das zhes pa ni bshad zin to/ /shAkya thub ces pa ni bstan pa'i mnga' bdag yin pa'i phyir dang / bstan pa gcig la ston pa gnyis kyi mtshan mi gdags pa ste/ dngos su rdo rje 'chang chen
<p>140a.4</p>po'o/ /de theg pa'i rigs mang zhig tu gnas na yang rigs gsum du gzigs nas gsungs te/ de gang snyam pa la/ gsang sngags rigs chen thams cad dang / /zhes bya ba gsungs te/ gsang sngags kyang yin la rigs chen po yang yin pas gsang sngags rigs chen te/ dbang po
<p>140a.5</p>yang rab kyi spyod yul lo/ /de'i phyir theg pa yang rab bla na med pa'i theg pa'o/ /thams cad dang zhes pa ni ma lus pa'i sgra ste/ de gang snyam pa la/ gsang sngags zhes bya ba la sogs pa gsungs te/ 'di dag las khyad par ni gsum ste/ gsang ba dang / rig pa dang / gzungs so/ / 
<p>140a.6</p>de la gsang ba ni gnas b+ha ga/ ston pa rdo rje 'chang / bstan pa gsang sngags kyi theg pa/ dam tshig bza' ba'i dam tshig dang ldan pa ni gsang ba'o/ /rig pa ni nyon mongs pa'i dgra 'joms par byed pas so/ /'chang ba ni d+ha ra ste bzung bas so/ /da ni lam log pa las 'dzin pas na de skad
<p>140a.7</p>ces bya'o/ /spyi'i mtshan nyid ni gsang sngags zhes bya ba ste/ yid skyob par byed pas so/ /de ltar na ni/ rigs gsum la ni rnam par gzigs/ /zhes gsungs te/ theg pa'i bye brag dpag tu med pas gnas kyang gsang sngags kyi theg pa ni gsum kho na'o zhes dgongs pa'o/ /rigs
<p>140b</p>
<p>140b.1</p>de gsum la gzigs nas 'di gsungs pa'o zhes pa'i tha tshig go/ /des ni theg pa'i rigs gsum bstan nas/ da ni gang zag gi rigs gsum bstan par bya ba'i phyir/ /'jig rten 'jig rten 'das pa'i rigs/ /zhes bya ba la sogs pa gsungs te/ 'jig rten pa'i
<p>140b.2</p>rigs zhes pa ni 'jig rten 'di tsam don du gnyer ba ste/ ji snyed du bsgrub kyang 'jig rten las mi 'da' ba ste/ phyi rol pa'o/ /'jig rten las 'das pa ni nyan thos dang rang rgyal ba ste/ rang gi don gyi mya ngan las 'das pa'i don du gnyer ba'o/ /'jig rten snang bar byed pa ni theg pa chen po
<p>140b.3</p>ste/ gzhan gyi don du mya ngan las 'das pa'i don du gnyer ba'o/ /rigs zhes pa ni rtags te/ de nyid la rang rang gang mos pa de ni rigs so/ /yang na 'jig rten pa ni bskyed pa'i rim pa 'ba' zhig gi ril bu dang mig sman la sogs pa don du gnyer ba'o/ /'jig rten las 'das
<p>140b.4</p>pa ni rdzogs pa'i rim pa stong pa 'ba' zhig don du gnyer bar byed pa'o/ /'jig rten snang byed tsam pa ni de gnyis zung du 'jug pas bdag dang gzhan gyi don du gnyer bar byed pa'o/ /rigs ni rtags te de dang de la dga' ba'o/ /rigs chen zhes pa ni rigs kyang yin la chen po yang
<p>140b.5</p>yin pas rigs chen po ste/ gnyis su med pa la ched du byed pa'o/ /da ni rigs mchog gang la gzigs pa bstan par bya ba'i phyir/ phyag rgya chen po'i rigs mchog dang / /zhes pa la sogs pa gsungs te/ 'dir phyag rgya yang yin la chen po yang yin pas phyag rgya chen po ste/ 
<p>140b.6</p>mi 'da' ba'i phyir ro/ /de yang ji ltar rgyal po'i bka' rtags kyis btab pa bzhin no/ /rigs kyi khyad par gyi rtags dad pa dang / brtul zhugs che ba dang / rtog pa med pa dang / dbang dang ldan pa'o/ /mchog ces pa ni de rnams las 'di lta bu mchog go zhes pa'i tha tshig go/ / 
<p>140b.7</p>rigs chen zhes pa ni rigs de dag las mchog tu gyur pas ni rigs chen te/ gtsug tor dang 'dra ba'i phyir ro/ /yang na gtsug tor ni gnyis su med pa'i sku yin la/ rigs de lta bu dag 'di'i snod du gyur pas de la gzigs zhes pa'i don to/ /de ltar rigs drug la gzigs
<p>141a</p>
<p>141a.1</p>pa bstan nas/ da ni sgyu 'phrul dra ba bstan par bya ba'i phyir/ tshig gi bdag po zhes bya ba la sogs pa gsungs te/ sngon byung gi tshig gi bdag po ni bcom ldan 'das so/ /da ltar ni a ste/ thams cad kyi srog yin pas so/ /da ltar na as mtshon pa'i
<p>141a.2</p>dbyangs dang gsal byed las byung bas na tshig gi bdag po'o/ /de nyid las tshig lhug pa'am 'theng po'i sgo nas gsungs sam snyam pa la/ tshigs su bcad ces gsungs te/ tsheg par bdun par tshigs su bcad nas gsungs pa'o/ /de nyid gang snyam pa la/ gsang sngags
<p>141a.3</p>rgyal po drug ldan zhing / /zhes gsungs te/ gsang sngags ni 'og nas ston pa'i drug po nyid do/ /rgyal po zhes pa ni ji ltar 'khor los sgyur pa'i rgyal po ni de thams cad la khyab pa dang / thams cad de'i ngo bor 'dus pa ste/ de ltar 'di nyid kyis bskyed pa'i lha'i rnal 'byor
<p>141a.4</p>dang / rdzogs pa'i chos nyid kyi rnal 'byor gnyis ka'i don ston cing 'dir 'dus pas na rgyal po'o/ /drug ldan zhing zhes pa ni badzra tI k+Sh+Na la sogs pa'i grangs rnams so/ /de gang las 'byung snyam pa la/ gnyis su med par 'byung ba dang / /zhes gsungs te/ sngags 'di dag
<p>141a.5</p>thabs dang shes rab gnyis su med pa las 'byung ba'am btu bar bya'o/ /de'i don ni sa'i cha gru bzhi pa'i rnam pa lnga dang / tsan+dan la sogs pa dri'i khyad par can gyis nye bar byugs shing gzugs 'dzin du rung bar byas la/ de la shes rab dang ldan pas thod le kor gyis shes rab kyi
<p>141a.6</p>rang bzhin e'i rnam par bri'o/ /der thabs kyi rnam pa waM gyi ngo bo zlum po re'u mig dgu dang ldan pa bris te/ dbus kyi re'u mig la sna tshogs pad+ma 'dab ma brgyad pa'i lte bar yi ge rnams kyi mchog bri bar bya'o/ /shar gyi re'u mig la pad+ma 'dab ma brgyad pa bris te/ de'i 'dab ma re re
<p>141a.7</p>la yan lag gnyis gnyis bskor bar bya ste/ rim pas/ a A i I u U r-i r-I l-i l-I e ai o au i aH/ zhes dgod do/ /re'u mig lhag ma rnams la pad+ma 'dab ma bzhi pa lte ba dang bcas pa la go rims kyis ka kha ga g+ha nga / tsa tsha dza dz+ha nya/ Ta Tha Da D+ha Na/ ta tha da d+ha na/ 
<p>141b</p>
<p>141b.1</p>pa pha ba b+ha ma/ ya ra la wa/ sha Sha sa ha zhes dgod par bya'o/ /de'i phyir gra gsum la sngags bsdu bar bya'o/ /de ni gnyis su med pa las sngags drug 'byung ba zhes bya ba'i tha tshig go/ /yang na lus dang srog dang yan lag gnyis su med pa las 'di dag 'byung ba'o/ /da ni zhus pa'i skabs
<p>141b.2</p>su/ ye shes sku ste rang byung ba/ /zhes gsungs pa de bshad par bya ba'i phyir/ /mi skye chos can 'di gsungs pa/ /zhes pa ste/ ye shes kyi sku ni a'o/ /rang byung zhes pa ni a nut+pan+na ste skye ba med pa'o/ /yang na chos nyid skye ba med pa yin la chos can a'o/ /'di zhes pa 'chad pa
<p>141b.3</p>la rag las pa ste 'og ma rnams so/ /gsungs pa zhes pa ni 'og ma rnams te go sla'o/ /sngags btu ba'i phyir le tshe la bkod pa'i yi ge gsungs pa ni a A la sogs pa'o/ /'dir ras chod can mgo rmongs par bya ba'i phyir r-i r-I l-i l-I dang / lus kyi yi ge go rims su ma
<p>141b.4</p>bkod de/ lus ni 'og ma nas/ tshig kun rab tu gsal bar byed/ /ces gsungs pa'o/ /sngar bshad pa'i ye shes kyi sku gang na bzhugs pa dang / tshul ji ltar bzhugs pa bstan par bya ba'i phyir/ s+thi to zhes bya ba la sogs pa gsungs te/ s+thi to ni ye shes kyi sku ste/ 
<p>141b.5</p>bzhugs zhes pa'o/ /gang na bzhugs na hr-i di ste thugs ka na'o/ /ci'i tshul du bzhugs na/ dz+nyA na mU rti ni ye shes kyi lus kyis so/ /de yang ma rtogs pa'i gnas skabs na ra haM bud+d+ho ste/ /nga'am bdag gi blor gnas la/ rtogs pa'i gnas skabs na bu d+d+hA nAM zhes pa ste/ sangs
<p>141b.6</p>rgyas rnams kyi'o/ /sangs rgyas gcig gi'am zhe na/ t+r+ya d+h+wa brti nAM zhes pa ste/ dus gsum gyis sangs rgyas kyi thugs ka na zhugs zhes pa'i don to/ /de ltar dus gsum gyi sangs rgyas kyi thugs ka na ye shes kyi sku de bzhugs te/ rtogs pa'i gnas skabs so/ /ma
<p>141b.7</p>rtogs na nga bdag gi blor gnas pa ste/ de ci gnas kyang rtogs par bya'o/ /zhes bya ba'i don to/ /da ni 'khor los sgyur pa drug gi sngags bstan par bya ba'i phyir/ /de ltar dang por sngags bstan pa'i rim pas sngags kyi lus dang yan lag rdzogs par bya ba'i phyir sngags btu
<p>142a</p>
<p>142a.1</p>bar bya ste/ dang por yi ge'i dbang phyug gzhag /lnga pa yi ni gsum pa dang / /gnyis pa yi ni gsum pa la/ /me yi sa bon sbyar bar bya/ /bzhi pa yi ni dang po la/ /nga ro bzhi pa ldan par bya/ /dang po'i dang po'i yi ge la/ /mthar gnas dang po ldan byas te/ / 
<p>142a.2</p>gsum pa'i mtha' dang ldan par bya/ /dbyangs mtha' nye bar sbyar bar bya'o/ /bzhi pa yi ni gsum pa la/ /dbyangs lngar ldan pa dbyangs mtha' sbyar/ /rjes su dang po'i gnyis pa sbyar/ /gnyis pa'i dang po la gnyis sbyar/ /nga ro bcu gcig dro ba'i gnyis pa yin pa la mthar gnas dang po zhes pa ni bris nor yi naM snyam mo/ 
<p>142a.3</p>ldan byas te/ /rjes su bzhi pa'i gsum legs sbyar byings sgrub ltar na 'dir rtags don si rnam dag mi sbyor zhing / lag len bris cha la yang med bzhin dbyangs mthar sbyar zhes byung ba 'og tu dgos rgyu 'dir bcug gam snyam mo/ / pa'o/ /lnga pa'i dang po me dang ldan/ /gnyis pa'i gsum pa de mthar gzhag /rlung dang sbyar ba'i
<p>142a.4</p>yi ge la/ /nga ro gnyis ldan gnyis 'gyur bya/ /bzhi pa'i mtha' bcas lnga mtha' la/ /nga ro drug ldan me dang ldan/ /rjes su bzhi pa'i dang po la/ /rlung la nam mkha' rab tu sbyar/ /gnyis pa'i gsum pa de mthar ldan/ /rlung la nga ro gnyis ldan bya/ /de rjes bzhi
<p>142a.5</p>pa'i mtha' bcas pa'o/ /dang po'i dang po gnyis par bcas/ /de ltar rlung ni gzhag par bya/ /lnga pa yi ni gsum pa dag /dbyangs yig gnyis pa sbyar nas ni/ /dang po'i gsum pa bzhi pas brgyan/ /mthar gnas chu dang bcas pa ste/ /de mthar me dang ldan pa'o/ / 
<p>142a.6</p>mi 'gyur me dang lnga dang po'o/ /rjes su gnyis pa'i dang po ste/ /bzhi pa'i lnga pa gnyis par ldan/ /yang ba nyid dang bzhi dang po/ /dbyangs bcu gcig gis mdzes par bya/ /de rjes bzhi dang lnga mtha' ste/ /'khor 'di yang dro bar brjod na 'thad snyam/ los sgyur rgyal gsang sngags che/ / 
<p>142a.7</p>dngos grub thams cad byed pa'o/ /zhes pas ni de dag bsdus pa ste/ /lhag pa dang chad pa'i nyes par mi 'gyur pa'o/ /des ci byed snyam pa la/ /badzra tIk+Sh+Na ni rnon po ste/ /'dir dbyangs mtha' sbyar dgos rgyu lam byung ba bris mkhan snga ma zhig gi skyon no/ /gnyis su med pa'i ye shes so/ /des duH 
<p>142b</p>
<p>142b.1</p>kha ts+tshe da ste sdug bsngal gcod par byed pa'o/ /de yang rgyu'i rgyun las de'i rgyu gnas pa dang / 'bras bur bcas pa rgyun gcod pa'o/ /bcad pas ci 'gyur snyam pa la/ /pradz+nyA dz+nyA na mU rta ye zhes gsungs te/ shes rab ye shes kyi lus su gnas par 'gyur pa'o/ /de nyid slar gsungs pa
<p>142b.2</p>dz+nyA na kA ya ste/ thams cad kyi ye shes kyi sku ste thams cad kyi mchog go/ /des gzhan gyi don mdzad pa ni/ bA gI shwa ra ste don ye shes kyi sku ste/ tshig gi sgo nas ston par mdzad pas so/ /de ltar gnyis su med pa'i ye shes des sdug bsngal thams cad shes rab ye shes kyi skur gnas
<p>142b.3</p>'gyur pa'i ye shes kyi sku de dag gam tshig gi sgo nas bstan nas bsgoms pa las ci byed snyam pa la/ a ra pa tsa nA ya te na maHzhes pa ni/ sdig pa thams cad sreg par byed pa'o zhes pa'i don to/ /de dag gis ni sgyu 'phrul dra bas mngon par byang chub pa bshad zin to/ /da ni don dam pa
<p>142b.4</p>byang chub kyi sems bstan par bya ba'i phyir/ 'di ltar sangs rgyas bcom ldan 'das/ /zhes bya ba la sogs pa gsungs te/ 'di ltar zhes pa ni sngags btu ba 'di ltar ro/ /sangs rgyas bcom ldan 'das ni sngags dang lha la tha dad med pas na sngags kyi rgyal po drug ni sangs rgyas bcom
<p>142b.5</p>ldan 'das drug go/ /rdzogs pa'i sangs rgyas ni sngags des bskyed pa'i lha drug ste/ rdo rje rnon po la sogs pa'o/ /yang na sangs rgyas ni don dam pa byang chub kyi sems a'i ngo bo yin la/ de las 'byung ba'o/ /de nas/ a ni yig 'bru kun gyi mchog /ces gsungs te/ mi 'gyur zhing mi
<p>142b.6</p>zad pas na a de yi ge'o/ /'bru kun zhes pa ni yi ge yang yin la kun kyang yin pas na yi ge 'bru kun te dbyangs dang gsal byed do/ /mchog ces pa ni yi ge gang brjod kyang de kho na gtso bo'o/ /don yang yin la chen po yang yin pas/ don chen yi ge dam pa ste/ /zhes gsungs te/ bdag dang
<p>142b.7</p>gzhan gyi don 'grub par byed pas na don chen po'o/ /yi ge zhes pa ni mi 'gyur pa ste/ yi ge a'i ngo bo ste/ mi slu bas na dam pa'o/ /srog chen po ste zhes pa ni yi ge gang brjod kyang de khong nas 'byung bas na de'i phyir/ skye ba med pa ste/ rgyu dang rkyen la ma ltos par byung bas rang byung
<p>143a</p>
<p>143a.1</p>zhes bya'o/ /de'i phyir/ tshig tu brjod pa spangs pa ste/ /zhes gsungs te/ nyams su myong bar bya'o zhes bya ba'o/ /da ni kun rdzob byang chub kyi sems bstan par bya ba'i phyir/ brjod pa kun gyi rgyu yi mchog /ces bya ba la sogs pa gsungs te/ gang rjod par byed
<p>143a.2</p>pa thams cad kyi rgyu ni lus kyi yi ge dang yan lag dang srog ste/ 'dir gsal byed gtsor bzung bas na/ tshig kun rab tu gsal bar byed/ /ces gsungs te/ tshig kun zhes pa ni gang brjod kyang zhes pa'o/ /gsal ba ni tshig tu gyur pa ste/ a la sogs pa ma yin te/ na maH ak+Sho
<p>143a.3</p>b+h+ya zhes pa la sogs pa gsal bar byed pa ste gsal byed rnams so/ /yang na/ brjod pa kun ni rgyu yi mchog /ces pa ni sngags kyi rgyal po drug la zhi ba la sogs pa'i mtha' dang ldan par bya ba'i don to/ /gzhan snga ma bzhin no/ /de nas byang chub kyi sems kyi dri ma nyon
<p>143a.4</p>mongs pa bsal ba'i thabs bskyed pa'i rim pa bstan par bya ba'i phyir/ mchod pa chen po zhes bya ba la sogs pa gsungs te/ 'di ltar mchod pa ni mnyes par byed pa ste/ 'di ltar nyon mongs pa chung ngu chen pos bcom nas gnas gyur pa de ltar gyur pa'i mnyes pa ste/ 
<p>143a.5</p>mchod pa'o zhes kun la gsal bar shes par bya'o/ /'dod chags che zhes pa ni gzugs la sogs pa la chags pa ste/ des 'dod par byed pa'o/ /'dod chags nyid kyis 'dod chags chung ngu de btul te 'od dpag tu med pa'i sgo nas so/ /'di ni chags bral las khyad
<p>143a.6</p>par du byas pa'o/ /de'i phyir/ chags pa thams cad sel bar byed/ /ces gsungs te/ gang du 'dod chags dang ldan pa yang dga' bar byed pa dang / tha na glu dang gar la sogs pas kyang dga' bar byed pa'o/ /zhe sdang zhes pa ni nyon mongs pas kun nas bslang nas zhe sdang ba'o/ / 
<p>143a.7</p>che zhes pa ni phyi'i mthu dang stobs kyis dregs pa la sogs pa tshar gcod pa dang / nang du zhe sdang chung ngu dang / gsang sngags las gzhan pa'i sdug bsngal dang ldan pa'i lam du zhugs pa dag bcom ldan 'das mi bskyod pa sku mdog nag por gnas gyur pas na/ nyon mongs kun gyi dgra
<p>143b</p>
<p>143b.1</p>che ba/ /zhes gsungs te/ gti mug ces pa ni rgyu dang 'bras bu mi shes pa ste/ chad par lta ba ni rgyu'i dus so/ /'bras bu'i dus su nam mkha'i sprin dengs pa ltar sku dang ye shes 'gog pa ni gti mug gi blo ste/ rnam par snang mdzad sku mdog dkar por gyur te/ sku dang ye shes
<p>143b.2</p>kyi snang bas 'joms pas gti mug chen po'o/ /khro ba che zhes pa ni gzhan gyi phun sum tshogs pa la phrag dog pa ste/ theg pa gzhan la zhugs shing lam gzhan la zhugs pa la phrag dog pa ni khro ba chen po ste/ nyi tshe ba'i lam la zhugs pa'i dgra chen po'o/ /de gnas gyur pa ni don yod
<p>143b.3</p>grub pa'am rta mchog ces pa sku mdog ljang gu'o/ /chags pa che zhes pa ni rang gi don phun sum tshogs pa la chags nas gzhan la ser sna byed pa la sogs pa'am/ rang gi bde ba chung ngu tsam la chags nas nga rgyal byed pa'o/ /gnas gyur nas rdo rje nyi ma sku mdog ser por gyur pas
<p>143b.4</p>'joms pas na chags pa thams cad sel bar byed pa'o/ /de ltar gtso bo bskyed pa bstan nas/ da ni 'khor bskyed pa bstan par bya ste/ 'dod pa chen po zhes bya ba la sogs pa gsungs so/ /'dod pa chen po zhes pa ni 'dod par byed pa ste/ mig la sogs pa'o/ /gti mug rdo rje dang / 
<p>143b.5</p>zhe sdang rdo rje dang / ser sna rdo rje dang / 'dod chags rdo rje dang / phrag dog rdo rje dang / chos kyi dbyings kyi rdo rje'o/ /yang na 'dod pa zhes pa ni 'dod par bya ba'i yul te/ de dag ni gzugs rdo rje dang / sgra rdo rje dang / dri rdo rje dang / ro rdo rje dang / reg rdo rje dang / chos kyi dbyings kyi rdo rje'o/ /chen
<p>143b.6</p>po zhes pa ni 'dod par byed pa dang 'dod par bya ba dag lhar byas pas bde ba chen po zhes pa'i don to/ /des cir 'gyur snyam pa la/ dga' ba chen po ni rang gi don to/ /mgu ba chen po ni gzhan don 'byung bas so/ /da ni rten gzhal yas khang bsgom pa bstan par bya ba'i phyir/ gzugs che lus kyang che ba ste/ /zhes bya
<p>143b.7</p>ba la sogs pa gsungs te/ gzugs kyang yin la lus kyang yin pas/ gzugs che lus kyang che ba ste/ baM ser po las skyes pa'i sa'i dkyil 'khor mdog ser po gru bzhi pa zur bzhir rdo rjes mtshan pa'o/ /de'i steng du suM las ri'i rgyal po ri rab rin po che las grub pa de'i steng du mtshan nyid
<p>144a</p>
<p>144a.1</p>thams cad dang ldan pa'i gzhal yas khang b+hUM las grub pa blta bar bya'o/ /de'i nang du sna tshogs pad+ma 'dab ma brgyad pa'i lte ba la nyi ma dang zla ba kha sbyar ba'i gdan dang ldan pa'o/ /de'i 'og tu/ kha dog che zhing lus bong che/ /zhes pa ni kha dog che ba ni dkar ba'o/ /lus bong
<p>144a.2</p>che zhes pa ni rngams mthug pa'o/ /yang na sa bas che bar gyur pas so/ /de yang baM dkar po las byung ba kha dog dkar po bum pas mtshan pa zlum po can no/ /ming yang cha zhing rgya che ba/ /zhes pa ni ming yang zhes pa ni me la ming gi rnam grangs mang bas so/ /rgya che zhes pa ni chu bas che ba'o/ /de
<p>144a.3</p>yang raM dmar po las byung ba 'bar ba bdun gyis mtshan pa b+ha ga'i dbyibs can no/ /dkyil 'khor chen po yangs pa yin/ /zhes pa ni dkyil 'khor zhes pa 'dis ni gong ma yang shes par bya ste/ kha dog dang dbyibs dang mtshan ma bstan to/ /yangs pa ni me'i dkyil 'khor bas rgya che
<p>144a.4</p>bar gyur pa ste/ /ya~M sngon po las byung ba gzhu'i dbyibs can ba dan gyis mtshan pa bsgom par bya'o/ /da ni bsrung ba'i bka'i 'khor lo bsgom pa bstan par bya ste/ de'i phyir/ shes rab mtshon chen 'chang ba ste/ /zhes bya ba la sogs pa gsungs te/ gong du bsod nams dang ye shes kyi
<p>144a.5</p>tshogs bsags pa'i rjes la ra~M las byung ba'i nyi ma'i steng du thugs kyi yi ge las mtshon pa ste/ ral gri'i chang gzungs la hUM gis mtshon pa can no/ /de las hUM mdzad sku mdog sngo zhing zhal gcig pa phyag gnyis pa lta'o/ /de'i phyag mtshan gsungs pa/ shes rab mtshon chen 'chang ba
<p>144a.6</p>ste/ /zhes bya ba la sogs pa gsungs te/ de'i mtshan nyid shes rab yin la mtshan pa ral gri ste/ de'i phyag g.yas par byin par bya'o/ /de'i phyag g.yon par/ nyon mongs lcags kyu che ba'i mchog /ces pas lcags kyu byin no/ /nyon mongs pa 'dren par byed pas so/ /de'i
<p>144a.7</p>mdun du ra~M las byung ba'i nyi ma la hUM las byung ba'i gnod mdzes zhal gcig phyag gnyis pa lcags kyu dang zhags pa 'dzin pa can bskyed la/ grags chen snyan grags chen po ste/ /zhes gsungs te/ grags chen ni hUM mdzad kyis gnod mdzes la bka' bsgo ba'o/ /gnod mdzes kyi sngags
<p>144b</p>
<p>144b.1</p>bzhi po brjod pas shar phyogs kyi khro bo la sogs pa bzhi bskyed de/ des mtshams bzhir lhun gyis grub par bya'o/ /de yang / khro bo bzhi dang yang dag ldan/ /skad cig gis ni sku brgyad 'gyur/ /zhes pa lta bu'o/ /de nas khro bo de dag gis ni mi dge ba bcu las skyes pa'i phyogs skyong bcu bkug
<p>144b.2</p>sta khro bo bcu'i mdun du gzhag go/ /snyan grags ni oM g+ha g+ha zhes pa la sogs pa'i sngags kyis bskul te/ phyogs skyong bcu la phur pa btab nas A ko Ta'i sngags kyis sku gsung thugs kyi phur bus btab pas lus ngag yid gsum gyi rtog pa dang bral bar byas te bstan pa'i grogs su byas
<p>144b.3</p>pas so/ /yang na grags chen ni 'od zer phyogs bcur spros nas phyogs skyong bcu bkug ste btul ba'o/ /snyan grags ni mi dge ba bcu spangs te dge ba bcu la bkod pa'o/ /snang ba chen po zhes pa ni des gnod mdzes kyi mdun du nyi ma la yi ge raM bltas te zhabs kyis brdzis pas rdo rje sa gzhi
<p>144b.4</p>dang ra ba dang gur dang mda'i dra ba bsam mo/ /gsal ba che zhes pa ni de'i phyi rol du me'i 'obs gsal bar bsgom mo/ /da ni bskyed pa'i rim pa'i mtshan nyid ji ltar bsgom pa bstan pa'i phyir/ mkhas pa sgyu 'phrul chen po 'chang / /zhes bya ba la sogs pa gsungs te/ sgyu 'phrul chen po
<p>144b.5</p>'chang zhes pa ni sgyu ma gnyis su med pa'i byang chub kyi sems yin pas de la 'phrul pa ni rten dang brten pa'i dkyil 'khor ro/ /yang na sgyu 'phrul ni ji ltar sgyu ma mkhan gyis rde'u dang shing bu la sogs pa la rta dang glang po dang khang bzangs la sogs pa mi bden pa'i dngos po snang ba ltar 'dir yang
<p>144b.6</p>zhen pa med par rten dang brten pa'i dkyil 'khor sgom par byed pas na mkhas pa'o/ /dngos po la mngon par zhen pas bsgom pa ni mi mkhas pa'o zhes pa'i don to/ /'o na mi bden pa'i dngos po snang ba ni don dam pa ma yin pa snang ba ste de lta bu bsgoms pas don grub bam zhe na/ de'i
<p>144b.7</p>phyir/ sgyu 'phrul chen po don grub pa/ /zhes gsungs te/ sgyu 'phrul ni bshad zin to/ /don ni gnyis te/ bdag dang gzhan gyi don to/ /yang na dngos grub gnyis so/ /gzhan yang 'byung ba rim brtsegs kyis zad par dang zil gnon 'byung bas de skad ces bya'o/ /de nyid gsal bar
<p>145a</p>
<p>145a.1</p>bstan pa'i phyir/ sgyu 'phrul chen po dga' bas dga'/ /zhes gsungs te/ dga' bas zhes pa ni bdag gi don to/ /dga' zhes pa ni gzhan gyi don 'byung ba ste/ sku dang ye shes kyi snang ba 'byung ba zhes bya ba'i don to/ /de nyid kyi ming gi rnam grangs bstan par bya ba'i
<p>145a.2</p>phyir ro/ /sgyu 'phrul chen po mig 'phrul can/ /zhes gsungs te/ sgyu ma la sogs pa'i dpe bcu gnyis dang 'dra bar bstan par bya'o zhes pa'i don to/ /gal te de lta ma yin te zhe na/ de nyid dang bral bas bsod nams byas par 'gyur ro/ /dngos po dang zhen pa dang ma bral pas ni
<p>145a.3</p>gnod sbyin byas par 'gyur ro/ /da ni mngon rtogs kyis sdom pha rol tu phyin pa bcu bstan par bya ba'i phyir/ sbyin bdag chen po gtso bo ste/ /zhes bya ba la sogs pa gsungs te/ sbyin pa zhes bya ba gzhan dag mgo gtong ba dang mig gtong ba la sogs pa yin la/ de yang sa dang po la
<p>145a.4</p>sbyin pa'i pha rol tu phyin par rdzogs par 'dod pa la mi ltos te/ 'dir gnas khyad par can du stan bde ba la 'dug ste/ kun rdzob byang chub kyi sems sngon du song bas skad cig gis lha'i nga rgyal can du byas te snyi gar nyi ma la thugs kyi yi ge blta bar bya'o/ /de nas mdun du sna tshogs
<p>145a.5</p>pad+ma'i steng du bla ma dang sangs rgyas sras dang bcas pa dgug pa'am de nyid du blta bar bya ste/ de la dngos po kun gyi phyag bya ba dang / phyi dang nang la sogs pa'i mchod pas mnyes par bya ba dang / sdig pa bshags pa dang / bsod nams la rjes su yi rang ba dang / chos kyi 'khor
<p>145a.6</p>lo bskor bar bskul ba dang / mya ngan las mi 'da' bar gsol ba gdab pa dang / gsum la skyabs su 'gro ba dang / longs spyod gtang ba dang / rang gi lus dbul ba ni lus gtang ba dang / de ltar dge ba'i rtsa ba bsngo ba ni dge ba'i rtsa ba gtang ba dang / de'i rjes la 'og nas ston
<p>145a.7</p>pa'i tshangs pa'i gnas bzhi dran par bya ste/ sngags sam/ rig pa dang / ting nge 'dzin gyis stong pa nyid du sgom par byed pa ni sbyin pa'o/ /bdag po ni rnal 'byor pa ste/ thun mong gi mtshan nyid pha rol tu phyin pa bcu'i mi mthun pa'i phyogs ser sna la sogs pa spangs pa/ khyad
<p>145b</p>
<p>145b.1</p>par gyi mtshan nyid dbang dang dam tshig dang ldan pa'o/ /chen po yang yin la gtso bo yang yin pas chen po'i gtso bo ste/ pha rol tu phyin pa'i theg pa las khyad par du gyur pa'o zhes pa'i don to/ /tshul khrims chen po 'chang ba'i mchog /ces pa ni tshul khrims la sogs pa 'di dag
<p>145b.2</p>gzhi gcig tu bsdu ba ni kun la shes par bya'o/ /tshul khrims ni de'i mi mthun pa'i phyogs spong bar byed pa ste/ 'dir yang rnal 'byor pa'i mi mthun pa'i phyogs bar chad spong bar byed pa ste/ ji lta ba'i rim pa ni snga ma bzhin no/ /'chang ba'i mchog ni de ltar bsam gtan du byed pa de'o/ / 
<p>145b.3</p>bzod chen ni sdug bsngal dang du len pa ste/ bsrung ba'i khang pa'i nang der chos kyi dbyings kyi rang bzhin chos kyi 'byung gnas e las byung bar blta'o/ /der ya~M ra~M ba~M la~M rnams las 'byung ba bzhi ri rab dang bcas par lta zhing der gzhal yas khang mtshan nyid thams cad dang ldan pa sna tshogs pad+ma
<p>145b.4</p>dang zla ba dang nyi ma'i dkyil 'khor dang ldan pa'i gdan can no/ /brten pa ni rten no/ /brtson 'grus ni le lo la mi gnas par lha'i skur ldang ba ste/ der dbyangs dang gsal byed las byung ba'i nyi ma dang zla ba kun nas kha sbyar ba'i bar du khams gsum pa'i ngo bo oM AH hUM/ zhes par bsams te/ de
<p>145b.5</p>rnams gong bu gcig tu gyur pa las thugs kyi rang bzhin hUM dang ldan pa'i rdo rje'o/ /de las rdo rje 'chang rang gi shes rab dang gnyis su med par bzhengs pa'o/ /brtul pa yin zhes pa ni btang snyoms la mi bzhugs par bzhengs pa'o/ /bsam gtan chen po ni rtog pa dang dpyod pa las 'das
<p>145b.6</p>te/ dga' ba dang bde ba'i ngo bo gnas pa ste/ de yang khams gsum ma lus pa yi ge gsum du bsdus pa ste/ ho dmar po gnyis kyi bar na gnas pa nam mkha' la bltas te/ skar mda' 'phro ba'i rim pas bdag la thim pas yab yum chags pa'i me 'bar bas snyoms par
<p>145b.7</p>zhugs te gnyis su med pa'i bde ba chen po thig le'i ngo bor zhu ba ni ting nge 'dzin du gnas pa'o/ /shes rab chen po'i lus 'chang ba ni de las lha mo bzhi chad de/ sngon gyi thugs dam ma brjed par stong pa la bzhugs par sems can gyi don la bzhengs zhes pa'i glus bskul bas zung du 'jug
<p>146a</p>
<p>146a.1</p>pa'i skur bzhengs pa'o/ /stobs po che zhes pa ni stobs dang ldan par bya ste/ de'i gnas gsum byin gyis brlab pa dang / ye shes sems dpa' dang gnyis su med par bya'o/ /thabs che ba zhes pa ni dbang dang ldan par bya ba ste/ 'di skad gsungs pa'i rim pas
<p>146a.2</p>dbang bskur ba dang rigs kyi bdag pos rgyas btab pa'o/ /de'i rjes su mig la sogs pa'i mngon par shes pa dang ldan par bya ba'i phyir gti mug rdo rje la sogs pa dgod pa'o/ /smon lam zhes pa ni smon pa'i sgo nas sems can gyi don byed pa ste/ spro ba dang / bsdu ba dang / 
<p>146a.3</p>mchod pa dang / bstod pa dang / bdud rtsi myang ba dang / ngag gis bzlas pa bya ba rnams so/ /ye shes zhes pa ni thig le dang phra mo bsgom pa ste/ gzhal yas khang la rdo rje'i bsrung ba bsdus/ de 'khor gyi lha la'o/ /de yum la bsdus te bdag shes rab dang bcas pas zab mo'i don
<p>146a.4</p>sgom par byed pa'o/ /gal te ldang bar 'dod na ji skad bshad pa'i gtor mas mnyes par bya ba ste/ yi ge brgya pas bzod par gsol bar bya ste/ de dag gsum gyi mthar bzhag pas gshegs par byas te spyod lam gar bde bas gnas par bya'o/ /da ni bsod nams kyi tshogs kyis
<p>146a.5</p>rgyas gdab pa dang / tshad med bzhi ji ltar bsgom pa bstan par bya ba'i phyir/ byams chen zhes bya ba la sogs pa gsungs te/ byams pa yang yin la chen po yang yin pas byams pa chen po zhes bya ba ni bde ba'i rgyu dang sems can thams cad dang ldan par 'dod pa'o/ /rang bzhin zhes bya
<p>146a.6</p>ba ni 'di bzhi char gyi rang bzhin te/ dmigs pa dang / rnam pa'o/ /dpag tu med ces pa ni tshad med pa'i tshig bzung ngo / /snying rje chen po zhes pa ni snying rje yang yin la chen po yang yin pas snying rje chen po ste/ dmigs pa dang rnam pa'i sgo nas sdug bsngal dang de'i rgyu dang bral bar 'dod
<p>146a.7</p>pas so/ /blo'i mchog ces pa ni de lta bu sgom pa po de ni shes rab chen po dang ldan pa zhes pa'i don to/ /de bzhin du dmigs pa dang rnam pa'i sgo nas dga' ba dang btang snyoms kyang shes par bya'o/ /'dis ni sgom bzhi shes par bya'o/ /yang na mchog ces pa ni nyan thos dang rang sangs rgyas
<p>146b</p>
<p>146b.1</p>las khyad par du byas pa'o/ /da ni rdo rje theg pa'i thabs kyi che ba'i khyad par bstan par bya ba'i phyir/ shes rab chen po blo yi mchog /ces bya ba la sogs pa gsungs te/ shes rab chen po zhes pa ni de ltar sgom pa'i gang zag de'i phyir 'di dang pha rol gnyis kar sems can gyi don byed
<p>146b.2</p>pas na shes rab chen po'o/ /sku gsum lam du byed pa ni blo'i mchog ste gang zag gi che ba'o/ /mkhas pa chen po zhes bya ba ni dge ba'i bshes gnyen te/ dngos grub gnyis sgrub pa'i thabs la mkhas pa'o/ /thabs che ba zhes pa ni thabs mang ba'am/ yang na nyon mongs pa nyid lam du
<p>146b.3</p>byed pa'i phyir te thabs che ba'o/ /rdzu 'phrul chen po'i stobs dang ldan/ /zhes pa ni rdzu 'phrul yang yin la chen po yang yin pas na rdzu 'phrul chen po ste/ de ltar bla ma dang slob ma'i nus pas nyon mongs pa skad cig la spong ba dang ye shes skad cig la skye bas na rdzu 'phrul chen po'o/ /yang na bskyed
<p>146b.4</p>pa dang rdzogs pa sems kyi rnam par 'phrul pa la spyod pa dang / rdzu 'phrul chen pos sems can gyi don byed pas so/ /skad cig gis ni bdag dang gzhan 'khor ba las 'don pas stobs dang ldan pa'o/ /shugs chen mgyogs pa chen po ste/ /zhes pa ni shugs ni rtsal te nyon mongs pa gcod pa'o/ / 
<p>146b.5</p>mgyogs pa ni tshe gcig gis 'bras bu thob pa ste/ lam myur ba'i che ba'o/ /'bras bu'i che ba bstan pa'i phyir/ /rdzu 'phrul chen po cher grags pa/ /zhes gsungs te/ de lta bu'i lam khyad par can gyis 'bras bu myur bar 'byin pas na rdzu 'phrul chen po'o/ /grags pa zhes pa ni rang dang
<p>146b.6</p>gzhan gyi grub mtha' la grags pa'o/ /stobs che zhes pa ni 'bras bu lha'i rnal 'byor gyi sems can rjes su 'dzin pa'o/ /de'i phyir pha rol tu phyin pa'i theg pa zil gyis gnon pa'o/ /ye shes stobs che bar bstan pa'i phyir/ srid pa'i ri bo chen po 'joms/ /zhes gsungs te/ srid pa
<p>146b.7</p>ni srid pa gsum ste ri bo dang 'dra bas ri bo'o/ /ji ltar ri bo chen pos non pa rnams ni thar pa med pa'o/ /yang na srid pa ni chu bo bzhi ste/ zab pa dang / rgya che ba dang / rgyun mi 'chad pa dang / rgal bar dka' ba zhes bya ba'i don to/ /de 'joms pas na 'joms pa'o/ /dpe ji lta bu snyam pa la/ 
<p>147a</p>
<p>147a.1</p>mkhregs shing zhes pa ni sra ba dang / brtan pa la sogs pa chos bdun dang ldan pa'o/ /de gang snyam pa la/ rdo rje chen po ste/ rdo rje yang yin la chen po yang yin pas na rdo rje chen po ste rdo rje theg pa'o/ /des na sra zhing mkhregs pa'i rdo rje theg pa des srid pa'i ri bo chen po 'joms
<p>147a.2</p>pa'o/ /drag po zhes pa ni ru dra yin la/ chen po drag shul che zhes pa ni/ zhal bzhi phyag bcu gnyis pa la sogs pa'i sku'i khro bo phyag mtshan dang / bzhugs tshul shin tu mi bzad pa des 'joms pa'o/ /ji ltar me dang shing gi phung po bzhin no/ /'jigs chen zhes pa ni dmyal ba la sogs
<p>147a.3</p>pa ste/ de dag gi tshe'i tshad dang lus dang sdug bsngal dag thos pa'am bris pa dag mthong yang 'jigs par 'gyur na/ de nyid thob na ci'i phyir 'jigs par mi 'gyur la/ de'i phyir de'i rgyu dang 'bras bur bcas pa ni 'jigs pa ste/ de 'joms par byed pa'o/ /mgon po ni rdo rje theg pa ste/ gang gis de rig
<p>147a.4</p>pa ni mchog chen po'o/ /yang na mgon po ni 'bras bu'o/ /rig pa ni rten gyi gang zag go/ /mchog ni rdo rje theg pa ste lam mo/ /chen po zhes pa ni de'i mthu ste/ des de spyad pas de 'byung ba zhes bya ba'i don to/ /de gang snyam pa la/ bla ma gsang sngags che ba'i mchog /ces gsungs te/ 'di'i
<p>147a.5</p>gong na lam khyad par can gzhan med pas bla ma'o/ /de'i phyir gsang sngags che ba'i mchog go/ /yang na bla ma ni bla ma'o/ /de las rag las pa'i sgo nas 'byung bas na de skad ces bya'o/ /de ltar na pha rol tu phyin pa'i theg pa spang bya yin nam snyam pa la/ theg pa chen po'i tshul la
<p>147a.6</p>gnas/ /zhes gsungs te/ gong du pha rol tu phyin pa bcu dang ming mi 'gal bar gsungs pas na'o/ /'on kyang 'di ni bgrod pa'i chos so/ /theg pa chen po'i tshul gyi mchog /ces pas ni pha rol tu phyin pa bcu gzhi gcig tu dus gcig la spyod pas na ldan pa'i chos te mchog
<p>147a.7</p>ces bya'o/ /cig shos ltar bskal pa grangs med pa gsum la sogs pas ni ma yin no/ /de dag gis ni byang sems rdo rje bshad zin to/ /da ni de ltar thabs che bas 'bras bu gzugs kyi sku'i khyad par can bstan par bya ba'i phyir/ sangs rgyas rnam par snang mdzad che/ / 
<p>147b</p>
<p>147b.1</p>zhes bya ba la sogs pa gsungs te/ nyon mongs pa la sogs pa mi mthun pa rnams ni spangs pa dang / chos kyi dbyings rnam par dag pa la sogs pa ye shes rnams rgyas pa'i phyir sangs rgyas so/ /ji skad bshad pa'i pha rol tu phyin pa'i theg par ni mtshan dang dpe byad dang ldan pa'i rnam par snang mdzad
<p>147b.2</p>ye shes gang chen mtsho zhes bya ba'i ming can byang chub mchog gi phyag rgya can yin la/ kho bo cag gi rnam par shes pa ni gsal ba ste/ 'od gsal chos kyi dbyings rnam par dag pa'i ye shes yin la/ snang byed ces pa ni der sku dang ye shes kyi snang ba 'char du rung ba ni chen po ste/ 
<p>147b.3</p>longs spyod rdzogs pa'i sku khyad par du gyur pa dbyer med pa'i sku dus gsum gyi de bzhin gshegs pa thams cad kyi sku'i rnam par snang mdzad pa'o/ /sprul pa'i sku'i khyad par ji lta bu snyam pa la/ thub pa chen po thub chen ldan/ /zhes gsungs te/ thub pa chen po zhes pa ni sprul pa'i skur
<p>147b.4</p>grags pas chags bral gyi gzugs 'dzin pa 'dzam bu'i gling bye ba phrag brgyar sprul pa'i sku bye ba phrag brgya sprul nas sems can gyi don mdzad pa can no/ /'dir ni thub pa chen po ste/ sprul sku khyad par du gyur pa dregs pa can tshar gcad pa'i phyir rnam pa sku'i khro bo zhal bzhi phyag bcu
<p>147b.5</p>gnyis pa la sogs pa rang gi shes rab dang gnyis su med pa sku mdog phyag mtshan dang bzhugs tshul la sogs pa gang gis kyang zil gyis mi non pa sprul pa gang+gA'i klung gi bye ma snyed sprul pa dag go/ /ngo bo ni zung du 'jug pa'i sku'o/ /gal te rdo rje theg pa'i gzhung 'dir thub pa dang thub pa
<p>147b.6</p>chen po zhes gsungs su zin kyang / rang gi gzhung la de lta bu ma grags so zhe na/ shes rab kyi pha rol tu phyin pa yi ge nyung ngu las/ oM ta d+ya thA/ mu ne mu ne ma hA mu na ye swA hA/ zhes gsal po nyid du gsungs pa'i phyir ro/ /da ni lam gyi khyad par bstan pa'i phyir/ gsang
<p>147b.7</p>sngags tshul chen las byung ba/ /zhes pa la sogs pa gsungs te/ gsang ba zhes pa ni gsang sngags su byed pa ste/ gnas dang ston pa dang chos dang rdzas la sogs pa skal ba dang mi ldan pa la gsang ba'i phyir ro/ /sngags zhes pa ni yid skyob pa ste/ de bas na de'i tshul
<p>148a</p>
<p>148a.1</p>lam lugs sam lam las de lta bu 'byung ba'i phyir chen po'o/ /las byung ba zhes pa ni gnyis su med pa las 'bras bu gnyis su med pa 'byung zhes pa'i don to/ /de'i phyir/ gsang sngags tshul chen bdag nyid can/ /zhes gsungs te/ lam dang 'bras bu
<p>148a.2</p>gnyis su med pa las byung bas na bdag nyid can te bdag nyid gcig pa zhes bya ba'i tha tshig go/ /lhag ma ni snga ma bzhin no/ /da ni chos kyi dbyings rnam par dag pa'i sgra don rnam par bshad par bya ste/ de'i phyir/ pha rol phyin bcu thob pa ste/ /zhes bya ba la sogs pa gsungs so/ / 
<p>148a.3</p>pha rol phyin bcu ni 'di lta ste/ sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / thabs dang / stobs dang / smon lam dang / ye shes so/ /thob pa zhes pa ni thob pa 'bras bu'i pha rol tu phyin pa bcu ste/ pha rol phyin pa
<p>148a.4</p>kun rdzogs pa/ /zhes bya ba la sogs pa 'og nas ston to/ /pha rol phyin pa bcu la gnas/ /zhes pa ni brjod zin to/ /gnas pa zhes pa ni gnas pa lam ste/ sbyin bdag chen po gtso bo ste/ /zhes bya ba la sogs pa lam bskyed pa'i rim pa bstan te/ sngar bshad zin to/ /pha
<p>148a.5</p>rol phyin bcu dag pa ste/ /zhes pa ni dag pa rang bzhin gyis pha rol tu phyin pa'o/ /dag pa de ji ltar snyam pa la/ ji skad bshad pa'i pha rol tu phyin par lam lnga dang sa bcu bgrod pas 'bras bu sku gsum zhes bshad pa de 'dir dag pa'am ldan pa ste/ rig pa'i pho nya mo 'am/ dbyangs kyi
<p>148a.6</p>pho nya mo la brten nas dag pas te/ sku gsum gyi ngo bo nyid kyis rang bzhin gyis 'khor lo bzhi'am drug lus la gnas te/ spyi bo gtsug tor gyi 'khor lor rtsa 'dab ma brgyad pa'o/ /bde ba chen po 'khor lor phyi'i 'dab ma sum cu rtsa gnyis pa nang 'dab ma brgyad do/ /longs
<p>148a.7</p>spyod kyi 'khor lor phyi'i 'dab ma bcu drug pa nang 'dab ma brgyad pa'o/ /chos kyi 'khor lor phyi'i 'dab ma brgyad dang nang gi 'dab ma brgyad pa'o/ /sprul pa'i 'khor lor phyi 'dab ma drug cu rtsa bzhi nang 'dab ma brgyad pa'o/ /de la bla ma dam pa'i zhal gyi gdams ngag gis rig pa'i pho nya'i
<p>148b</p>
<p>148b.1</p>rim pa'am/ dbyangs kyi pho nya'i rim pas byang chub kyi sems spel ba dang spro ba byas te/ slar bsdus te bde ba chen pos bkang nas sku gsum gyi ngo bo 'khor lo gsum gyi nang 'dab ma khengs par byed pa'i rim pas dag pa'am ldan pa'o/ /de'i rim pa ni 'di yin te/ longs spyod kyi 'khor lo'i
<p>148b.2</p>nang gi shar dang byang khengs pas ni sbyin pa la sogs pa dag pa'o/ /nub dang lho gang bas ni tshul khrims la sogs pa'o/ /de nas chos kyi 'khor lo'i shar dang byang gang bas ni bzod pa la sogs pa'o/ /nub dang lho gang bas ni brtson 'grus la sogs pa'o/ /shar dang lho dang nub gang bas ni bsam
<p>148b.3</p>gtan la sogs pa'o/ /nub dang shar dang byang gi ni shes rab la sogs pa'o/ /sprul pa'i 'khor lo'i shar dang byang gi ni stobs la sogs pa'o/ /lho dang nub ni thabs la sogs pa'o/ /shar dang lho dang nub kyi ni smon lam la sogs pa'o/ /nub dang byang dang shar gyi ni ye shes la sogs pa
<p>148b.4</p>dag pa'am ldan pa'o/ /gzhan yang de'i nus pas lus rjes su dran pa dang / tshor ba rjes su dran pa dang / chos dang / sems dang / 'dun pa'i rdzu 'phrul gyi rkang pa dang / brtson 'grus dang / dpyod pa dang / sems dang / dge ba'i chos ma skyes pa skyed pa dang / skyes pa 'phel bar byed
<p>148b.5</p>pa dang / mi dge ba'i chos skyes pa spong ba dang / ma skyes pa mi skyed pa rnams ni tshogs kyi lam mo/ /dad pa'i dbang po dang / brtson 'grus dang / dran pa dang / ting nge 'dzin dang / shes rab kyi dbang po dang / dad pa'i stobs dang / brtson 'grus dang / dran pa dang / ting nge 'dzin dang / 
<p>148b.6</p>shes rab kyi stobs rnams ni sbyor ba'i lam mo/ /ting nge 'dzin yang dag byang chub kyi yan lag dang / brtson 'grus dang / dga' ba dang / shin tu sbyangs pa dang / chos rnam par 'byed pa dang / dran pa dang / btang snyoms yang dag byang chub kyi yan lag rnams ni mthong ba'i lam mo/ / 
<p>148b.7</p>yang dag pa'i lta ba dang / rtog pa dang / brtson 'grus dang / las kyi mtha'/ 'tsho ba/ rtsol ba/ dran pa/ yang dag pa'i ting nge 'dzin rnams ni bsgom pa'i lam du bsdu'o/ /sku gsum ni mthar phyin pa'i lam la bsdu'o/ /de ltar na dag pa rang bzhin gyis pha rol tu phyin pa nyid do/ / 
<p>149a</p>
<p>149a.1</p>pha rol phyin pa bcu yi tshul/ /zhes pa ni tshul man ngag gi pha rol tu phyin pa nyid do/ /mgon po sa bcu'i dbang phyug ni/ /byang chub kyi sems so/ /de gar gnas snyam pa la/ sa bcu la ni gnas pa po/ /zhes gsungs te/ sa bcu ni rab tu dga' ba dang / dri ma med pa dang / 
<p>149a.2</p>'od byed pa dang / 'od 'phro ba dang / sbyang dka' ba dang / mngon du gyur pa dang / ring du song ba dang / mi g.yo ba dang / legs pa'i blo gros dang / chos kyi sprin zhes bya ba rnams so/ /gnas pa po zhes bya ba ni ji ltar 'khor lo'i rim pa ni sa bcu yin la/ bde ba chen po'i 'khor lor haM gi rnam par
<p>149a.3</p>gnas pa ni gnas so/ /shes bcu zhes pa ni sdug bsngal shes pa dang / kun 'byung shes pa dang / lam dang / 'gog pa dang / zad pa dang / mi skye ba dang / chos dang / rjes su rtogs pa dang / kun rdzob dang / sgra ji bzhin ma yin pa shes pa rnams so/ /rnam dag ni byang chub sems
<p>149a.4</p>'gengs pa'i rim pas so/ /bdag nyid can ni byang chub kyi sems so/ /de ltar na shes bcu rnam par dag pa ni 'khor lo byang chub kyi sems kyis rgyas shing gang bas 'chang ba'am 'dzin pa'o/ /des na sa bcu ni bshad pa dang / 'chad pa'o/ /don bcu'i don ni de dag kun byang chub sems su
<p>149a.5</p>dag pas don to/ /thub pa'i dbang po ni sangs rgyas bcom ldan 'das so/ /stobs bcu ni gnas dang gnas ma yin pa mkhyen pa'i stobs dang / las kyi rnam par smin pa mkhyen pa'i stobs dang / mos pa sna tshogs mkhyen pa dang / khams sna tshogs mkhyen pa dang / dbang po mchog dang mchog ma yin pa
<p>149a.6</p>mkhyen pa dang / thams cad du 'gro ba'i lam mkhyen pa dang / bsam gtan dang bsam gtan ma yin pa mkhyen pa dang / sngon gyi gnas rjes su dran pa mkhyen pa dang / 'chi 'pho ba dang / skye ba'i gnas mkhyen pa dang / zag pa zad pa mkhyen pa'i stobs so/ /de dag mnga' ba de dag la yang byang
<p>149a.7</p>chub kyi khyab pas na bdag nyid do/ /des ci byed snyam pa la/ kun gyi don ni ma lus byed/ /ces gsungs te/ kun zhes pa ni rnam pa de rnams so/ /don zhes pa ni byang chub kyi sems so/ /ma lus zhes pa ni bshad pa dang 'chad pa'i rnam pas so/ /byed pa ni gnyis su med par zhes
<p>149b</p>
<p>149b.1</p>pa'i don to/ /rnam bcu dbang ldan zhes pa ni tshe la dbang ba dang / sems la dbang ba dang / yo byad dang / las dang / skye ba dang / rdzu 'phrul dang / mos pa dang / smon lam dang / ye shes dang / chos la dbang ba rnams so/ /che ba zhes pa ni byang chub kyi sems kyi che ba bstan pa rnams so/ / 
<p>149b.2</p>de nas de dag gi ngo bo bstan pa'i phyir/ thog ma med pa zhes bya ba la sogs pa gsungs te/ thog ma ni snga ma ste rnam pa'o/ /de'i thog ma ni byang chub kyi sems so/ /de las thog mar gyur pa med pa'i phyir thog ma med pa'o/ /gal te yod na spros par 'gyur pas de'i phyir de la spros med bdag ces gsungs
<p>149b.3</p>so/ /de bzhin nyid bdag ces pa ni snga ma bzhin te dag pa'o/ /bdag nyid ces pa ni rnam pa dang dag pa ni mar me dang snang ba lta bu yin pas na de skad ces bya'o/ /yang na thog ma tha ma med pa zhes pa ni skye ba 'gag pa gnas pa gsum med pas na de skad ces bya'o/ /yang na thog ma ni rgyu yin la de dag pa
<p>149b.4</p>snang ba lha'i dkyil 'khor gyi bdag nyid do/ /da ni dag pa bsgom pa'i phan yon bstan pa'i phyir/ bden par smra zhes pa la sogs pa gsungs te/ dag pa khong du chud pa des lung ston pa na yang sdug bsngal med la/ gzhan dag gis kye ma khyod lus btang ba'i sdug bsngal 'dis 'gyod par ma gyur
<p>149b.5</p>tam zhe na ma gyur ce'o/ /'o na khyod la tshad ma ci yod ce na/ de ltar na sdug bsngal bar 'gyur la/ gal te tshig don bden na ni de'i mthus snga ma bzhin du gyur cig ces brjod ma thag tu 'gyur pa'o/ /ji skad smras pa de bzhin byed/ /ces pa ni ji ltar shAn+tiM ku ru la sogs pas zhi ba la sogs par 'gyur
<p>149b.6</p>ba ltar ro/ /gnyis med ces pa dag pa'i sgo nas gdul bya btul ba'o/ /gnyis su med par ston ces pa ni de dag kyang dag pa la 'dzud pa ste/ ji ltar brda la shed ma bye ba'i byis pa dag la brtse ba'i sems kyis pha mas bu ram sbyin par 'dod pas khar bu ram bcug kyang za bar mi byed la/ de'i ro myang bar
<p>149b.7</p>bya ba'i phyir drag shul kyis 'jug par bya'o/ /des de'i ro myang nas de la rtsol ba ma byas par dpyod pa bzhin no/ /yang dag mtha' la rnam par gnas/ /zhes pa ni gnas nas phyir rgol ba rnams tshar gcod par byed nus zhes pa'o/ /yang na rang bzhin dag pa de khong du chud nas yang dag pa'i
<p>150a</p>
<p>150a.1</p>mtha' la gnas pa'o zhes bya ba'i don to/ /des ci byed snyam pa/ bdag med ces bya ba la sogs pa gsungs te/ gang zag dang chos kyi bdag med pa ni bdag med pa ste dag pa'o/ /de'i sgra bsgrags na bdag tu lta ba can mu stegs la sogs pa tshar gcod par byed cing de'i
<p>150a.2</p>stobs kyis rang gi bstan pa la dgod pa'o/ /de'i mthun pa'i dpe bstan par bya ba'i phyir/ seng ge zhes bya ba la sogs te go sla'o/ /kun du 'gro ba'i don yod stobs/ /zhes pa ni phyogs kun du 'gro ba nyid do/ /don yod ces pa ni 'gro ba yang dag pa dang mi bral zhing de'i ngo bo nyid de/ /yang na
<p>150a.3</p>dag pa dang ldan pa de lus dang ngag dang yid kun du 'gro ba yang 'gro la don med pa ma yin te/ don yang yod pas na don yod stobs so/ /de bzhin gshegs pa'i yid ltar mgyogs/ /zhes pa ni stobs zhes pa goms pa'i 'gros te/ de bzhin gshegs pa'i mthu ltar mgyogs pa'o/ /de bzhin
<p>150a.4</p>gshegs pa'i thugs ni mkhyen pa'i skad cig la kun mkhyen pas na mgyogs zhes pa'o/ /rgyal ba zhes pa ni dag pa des nyon mongs pa bcom pas so/ /rnam par rgyal zhes pa ni nyon mongs pa nyid lam du byas pa'o/ /de'i phyir dgra las rgyal zhes bya'o/ /de'i mthun dpe gsungs pa/ 
<p>150a.5</p>'khor los sgyur pa stobs po che/ /zhes pa ni 'khor los sgyur pa'i rgyal pos gling bzhi po kun btul nas rang gi 'bangs su byas pas na stobs che ba'o/ /dpe'i rnam grangs gzhan bstan pa/ tshogs kyi slob dpon tshogs kyi mchog /ces gsungs te/ tshogs ni mi'i tshogs so/ /de'i
<p>150a.6</p>slob dpon zhes pa ni de rnams btul nas rang gi slob mar byas pas na tshogs kyi mchog go/ /yang na tshogs ni snang ba'o/ /de'i slob dpon ni dag pa ste 'dul zhing 'joms pa'i phyir ro/ /des na tshogs kyi mchog go/ /tshogs rje tshogs bdag dbang dang ldan/ /zhes pa ni rje bo dang / bdag
<p>150a.7</p>po dang / dbang phyug ni ming gi rnam grangs so/ /mthu chen gces pa 'dzin pa ste/ /zhes pa ni nyon mongs pa skad cig la 'joms pa na mthu che ba'o/ /gces pa ni dag pa ste gnod byed yin zhes pa'i don to/ /yang na rang la mi tshugs shing gzhan zil gyis gnon pas na mthu chen zhes
<p>150b</p>
<p>150b.1</p>bya'o/ /'dzin pa ni dag pa dang ldan pa'i rnal 'byor pa'o/ /de'i phyir/ tshul chen gzhan gyi dring mi 'jog /ces gsungs te/ rdo rje theg pa'i tshul 'dir dag pa dang ldan pa'i theg pa gzhan la rag mi lus pa ste/ tshul man ngag dang dag pa'i rang bzhin gyi pha rol tu phyin pa la gnas
<p>150b.2</p>pa'i phyir bskal pa grangs med par sa dang lam bgrod pa mi dgos zhes bya ba'i tha tshig go/ /tshig rje tshig bdag smra mkhas pa/ /zhes bya ba ni tshig rnams kyi rje bo dang bdag po ni dag pa yin te/ de las byung ba'i phyir ro/ /smra mkhas pa ni dag pa ste smras pas sems can dbugs 'byin
<p>150b.3</p>pa'o/ /tshig la dbang ba ni gang smras pa de 'gro ba gzhan nyan pa'o/ /tshig mtha' yas zhes pa ni gang la gang bstan par 'os pa'i tshig ste/ nyan thos la sogs pa la bden pa bzhi la sogs pa ston pa'o/ /tshig bden par smras pas don bden par gyur pa na tshig bden par smra'o/ / 
<p>150b.4</p>tshig mtha' yas zhes pa de nyid gang snyam pa la/ bden pa bzhi ni ston pa po/ /zhes bya ba gsungs te/ bden pa bzhi ni sdug bsngal dang / kun 'byung ba dang / 'gog pa dang / lam mo/ /ston pa po zhes pa ni dag pa dang ldan pa des nyan thos la sogs pa rnams la'o/ /des cir 'gyur na/ phyir
<p>150b.5</p>mi ldog ces bya ba la sogs pa gsungs te/ nyan thos kyi 'bras bu phyir 'ong ba dang / phyir mi 'ong ba dang / dgra bcom pa zhes bya ba'i 'bras bu 'byin pa'i phyir ro/ /de 'ba' zhig gam snyam pa la/ 'dren pa rang rgyal te/ 'og nas ston pa'i yan lag bcu gnyis bstan pas de'i 'bras bu
<p>150b.6</p>bse ru lta bu dang / tshogs ni spyod pa 'byung ba'o/ /der ma zad de/ nges 'byung sna tshogs las byung ba/ /zhes gsungs te/ mdor na theg pa gsum gyis bsdus pa'i nges 'byung sna tshogs so/ /las byung ba zhes pa ni rnam par dag pa 'di las byung ba'o zhes bya ba'i don to/ /'byung ba
<p>150b.7</p>chen po rgyu gcig po/ /zhes pa la/ 'byung ba yang yin la chen po yang yin pas 'byung ba chen po ste/ sa dang chu dang me dang rlung ngo / /rgyu gcig po zhes pa ni rnam par dag pa byang chub kyi sems so/ /dge slong dgra bcom zag pa zad/ /ces bya ba la/ dge slong zhes pa ni btags pa'i
<p>151a</p>
<p>151a.1</p>dge slong dang dam bcas pa'i dge slong dang / slong ba'i dge slong dang / don dam pa'i dge slong 'di ni don dam pa'i dge slong ste/ rnam par dag pa yin pa'i phyir ro/ /dgra bcom pa nyid nyon mongs pa'i dgra ste/ des 'phags pa'i nor bdun 'phrog pa'i phyir ro/ /zag pa
<p>151a.2</p>ni yul dang dbang po la brtan pa'i rtog pa'o/ /zad pa ni yul dang dbang po lha dang lha mo gnyis su med par bsgom pa'o/ /yang na 'dod pa'i zag pa ni yul dang yul can du rtog pa dang srid pa'i zag pa ni skye rga na 'chi dang / ma rig pa'i zag pa ni 'khor bar 'khor bar byed pa'o/ /lta ba'i
<p>151a.3</p>zag pa na bdag dang bdag gir 'dzin pa ste/ de dag dge slong des zad par byas pa'o/ /zad pa de nyid gang zhe na/ 'dod chags bral bas dbang po thul/ /zhes gsungs te/ 'dod chags ni yul la 'dod cing chags pa ste/ de dang bral bas so/ /dbang po thul zhes pa ni lus lha'i
<p>151a.4</p>dkyil 'khor du bsgom pa las so/ /yang na dbang po'i spyod lam dul ba'o/ /thul ba tsam mam zhe na/ de'i steng du/ bde ba rnyed ces gsungs te/ 'dod pa'i yon tan lnga la brten nas rnyed pa'o/ /'jigs med ces pa ni yul gang la spyod kyang 'jigs pa'am/ ya nga ba
<p>151a.5</p>med pa'o/ /yang na yul gang la spyod kyang 'khor ba'i 'jigs pa dang bral ba'o/ /thob pa zhes pa ni de'i sgo nas de kho na nyid rnyed pa'o/ /mya ngan las 'das pa la'ang 'dod pa'i gdung ba med pas na bsil bar gyur pa'o/ /rnyog pa ni rtog pa'i rba rlabs med pas so/ /de lta bu gang gis
<p>151a.6</p>rnyed snyam pa la/ rig pa dang ni rkang par ldan/ /zhes bya ba la sogs pa gsungs te/ bla ma'i man ngag ni rig pa ste/ mig dang 'dra bas rtogs par bya zhing nyams su myong ba rkang pa dang 'dra bas bgrod par bya'o/ /yang na rig pa ni lta ba ste mig dang 'dra ba'o/ /de bla ma'i zhabs la gus
<p>151a.7</p>par byas pas de thob par bya ste/ yang spyod pa yang rkang pa dang 'dra bar spyad par bya'o/ /de la/ bde gshegs 'jig rten rig pa'i mchog /ces bya ba ste/ 'jig rten na gnas kyang bde bar gshegs par rig par bya'o/ /yang na 'jig rten ni gzugs la sogs pa yin la/ de rnam
<p>151b</p>
<p>151b.1</p>par dag pa gnyis su med par rig pa ni bde bar gshegs pa'i mchog go/ /rig pa de ci 'dra snyam pa la/ bdag gir mi 'dzin ngar mi 'dzin/ /zhes gsungs te/ bdag dang bdag gi zhe'am nga dang nga'i zhes par mi 'dzin pa'o/ /'on kyang / bden pa gnyis kyi tshul la gnas/ / 
<p>151b.2</p>zhes pa ni don dam pa dang kun rdzob gnyis kyi tshul gyis gnas te/ mngon sum rtogs pa med ces pa'i don to/ /de ni 'khor ba'i pha rol mthar son pa'o/ /bya ba byas pas skam sar gnas/ /zhes pa ste/ mi slob pa zhes bya ba'o/ /'on kyang las dang po pa la ni pha rol tu phyin pa bcu
<p>151b.3</p>gong du bstan pa ltar 'jug pa'o/ /de'i phyir bya ba byas pa/ /byed pa byas pa/ khur bor ba zhes pa la sogs pa'i mtshan nyid can no/ /de lta bu ni ye shes 'ba' zhig nges bsal ba ste/ dper na rin po che'i gling du phyin na sa dang rdo la sogs pa'i ming yang mi grag pa bzhin du 'dir
<p>151b.4</p>yang gzhan gyi go skabs gang yang mi 'byed do/ /des ni nyon mongs pa'i mgo ltung bar byed pas/ shes rab mtshon chas rnam 'joms pa/ /zhes bya ba'o/ /da ni rgyu dang lam dang 'bras bu gsum gyi chos bstan par bya ba'i phyir/ dam chos chos rgyal gsal bar ldan/ /zhes bya ba la
<p>151b.5</p>sogs pa gsungs te/ dam pa ni rnam pa thams cad mkhyen pa'i sangs rgyas yin la/ chos ni gsung rab yan lag bcu gnyis so/ /chos kyi rgyal po ni de las rnam par phye ba ste/ gsang ba bla na med pa'o/ /gsal ba zhes pa ni 'od gsal ba ste/ de ston pas na ldan pa'o/ / 
<p>151b.6</p>'jig rten snang bar byed pa'i mchog /ces pa 'jig rten ni 'dod pa dang gzugs dang gzugs med pa ste/ de dag la gnas pa ni mun pa dang 'dra ba zhes pa'i don to/ /snang ba ni 'od gsal ba ste/ de snang bar byed pa ni 'od gsal chos kyi 'khor lo bskor ba zhes bya ba'i don to/ /chos
<p>151b.7</p>kyi dbang phyug ni chos rnams la dbang sgyur pa'o/ /chos kyi rgyal po zhes bya ba ni gsang sngags so/ /yang na chos ni 'jig rten gyi chos brgyad yin la/ de las rgyal bas na rgyal ba'o/ /lam gyi chos bstan par bya ba'i phyir/ /legs pa'i lam ni ston pa po/ /zhes gsungs te/ legs pa ni
<p>152a</p>
<p>152a.1</p>sku bzhi yin la/ de thob par byed pa'i lam pha rol tu phyin pa bcu bshad zin pa de dag ston pas ston pa'o/ /'bras bu'i chos bstan par bya ba'i phyir don grub ces bya ba la sogs pa gsungs te/ don ni zung du 'jug pa'i sku'o/ /grub pa ni mngon du byas pa'o/ /bsam pa grub ces pa ni bdag dang gzhan
<p>152a.2</p>gyi bsam pa grub par byed pa'i phyir sku dang ye shes kyi snang ba ston par byed pa'o/ /de ltar ston pa la rlom sems yod pas sam zhe na/ kun du rtog pa thams cad spangs/ /zhes gsungs te/ kun du rtog pa zhes pa ni sre bar byed pa'i shes pa ste/ snga phyi bsre ba la sogs pa'o/ /thams cad ces
<p>152a.3</p>pa ni ma lus pa'o/ /spangs zhes pa ni spangs pa'i phyir bdag dang gzhan gyi don grub kyang rlom sems med do zhes pa'i don to/ /da ni dbyings bstan par bya ba'i phyir/ rnam par mi rtog dbyings mi zad/ /ces bya ba la sogs pa gsungs te/ rnam par mi rtog pa ni rtog pa dang bral ba tsam mo/ / 
<p>152a.4</p>chos kyi dbyings mi zad pa zhes pa ni grangs can la sogs pas dpag par mi nus pa'o/ /yang na/ rnam par mi rtog dbyings mi zad/ /ces pa ni pha rol tu phyin pa'i theg pa'i lugs kyis sangs rgyas mya ngan las 'das pa dang / bstan pa nub par 'dod pa des gsal bar bya ba'i phyir de skad
<p>152a.5</p>ces gsungs so/ /sngags kyi bzhed pas ni/ /sangs rgyas mya ngan mi 'da' la/ /chos kyang nub par mi 'gyur ro/ /zhes pa'o/ /de nyid kyi don gsal bar bstan pa'i phyir/ chos dbyings dam pa zad mi shes/ /zhes gsungs te/ chos dbyings ni 'od gsal ba'o/ /dam pa
<p>152a.6</p>zhes pa ni chos dbyings de las sku gsung thugs kyi snang ba 'byung ste/ de zad mi shes pa'o/ /de'i phyir gzhan dag ni chu shing gi 'bras bu bzhin no/ /'dir ni rgya mtsho chen po la mchil ma dor ba bzhin no/ /da ni ye shes kyi khyad par bstan pa'i phyir/ bsod nams ldan pas bsod nams
<p>152a.7</p>tshogs/ /zhes bya ba la sogs pa gsungs te/ bsod nams ldan pa ni sngon gyi bsod nams yod pa'o/ /de'i bsod nams tshogs zhes pa ni bsod nams chung ngu ste/ tha na bskyed pa'i rim pa cig tsam byas kyang tshogs shin tu che bar 'gyur pa'o/ /de las cir 'gyur snyam pa la/ ye shes zhes
<p>152b</p>
<p>152b.1</p>bya ba la sogs pa gsungs te/ ye shes ni chos kyi dbyings kyi ye shes so/ /ye shes khyad par zhes pa ni me long lta bu la sogs pa bzhi der 'dus pa'i phyir ro/ /de'i phyir/ ye shes ldan pa yod med shes/ /zhes bya ba gsungs te/ ye shes de lta bu dang ldan pa ni yod pa ste mngon sum pa
<p>152b.2</p>dang / med pa ste lkog tu gyur pa mkhyen pa'o/ /de ci las byung na/ tshogs gnyis tshogs ni bsags pa po/ /zhes gsungs te/ tshogs gnyis las ni sku dang ye shes kyi snang ba ni dam pa zhes pa'i ming can zad mi shes pa 'byung bar 'gyur pa'o/ /de ltar chos kyi dbyings kyi sgra don bstan nas/ 
<p>152b.3</p>rnam par snang mdzad kyi sgra don bstan par bya ba'i phyir/ rtag pa kun rgyal rnal 'byor can/ /zhes bya ba la sogs pa gsungs te/ la la 'bras bu'i dus su gzugs sku ni mi 'dod de/ chos sku 'ba' zhig tu gnas so zhes 'dod la/ lam gyi dus su bsod nams kyi tshogs mi dgos so zhes chad
<p>152b.4</p>par lta ba'i phyogs dang mthun pa'i gti mug can de bsal bar bya ba'i phyir rtag pa zhes kyang bya'o/ /rgyal ba kun zhes pa ni dus gsum gyi de bzhin gshegs pa ste/ de rnams kyi sku'i snang ba ni rnam par snang mdzad do/ /rnal 'byor can ni de lta bu nyams su blang bar bya ba'i don to/ /da ni bsam
<p>152b.5</p>gtan du byed pa po bstan pa'i phyir/ bsam gtan bsam bya blo ldan mchog /ces gsungs te/ de la bskyed pa lha'i rnal 'byor du bsam gtan du bya ba dang / rdzogs pa ye shes su bsam gtan du bya ba'o/ /bsam bya'i blo ldan zhes pa ni de ltar bsam par byed pa'i gang zag de ni blo dang ldan
<p>152b.6</p>pa'i mchog ces bya'o/ /bsam gtan rang gi ngo bo bstan par bya ba'i phyir/ so so rang rig mi g.yo ba/ /zhes bya ba la sogs pa gsungs te/ bsam gtan de gzhan gyis rig par bya ba ma yin pas na rang rig go/ /de yang sems las gzhan du ma gyur pas na mi g.yo ba'o/ /de dag
<p>152b.7</p>gi 'bras bu bstan par bya ba'i phyir/ mchog gi dang po zhes bya ba la sogs pa rgyas par gsungs te/ mchog ni mchog gi dngos grub ste sku gsum yin la/ de'i dang po ni chos kyi sku'o/ /longs spyod rdzogs pa'i sku dang sprul ba'i sku bstan par bya ba'i phyir/ sangs rgyas sku lnga'i
<p>153a</p>
<p>153a.1</p>bdag nyid can/ /zhes gsungs te/ sangs rgyas kyang yin la sku yang yin pas sangs rgyas sku lnga ste/ 'di ltar rnam par snang mdzad kyi sku dang / mi bskyod pa'i sku dang / rin chen 'byung ldan gyi sku dang / 'od dpag med kyi sku dang / don thams cad yongs su grub pa'i
<p>153a.2</p>sku rnams so/ /bdag nyid ces pa ni sangs rgyas dang sku de nyid gcig pa'o/ /khyab bdag ye shes lnga yi bdag /ces pa ni/ /ye shes lngas bdag dang gzhan gyi dngos po thams cad la khyab pas na khyab bdag go/ /ye shes lnga zhes pa ni/ 'di ltar me long lta bu'i ye shes dang / mnyam
<p>153a.3</p>pa nyid kyi ye shes dang / so sor kun du rtog pa'i ye shes dang / bya ba grub pa'i ye shes dang / chos kyi dbyings kyi ye shes zhes bya'o/ /bdag ces pa ni bshad ma thag pa'i sku lnga dang / 'di nyid de nyid dang gzhan du brjod du med pas bdag nyid do/ /de'i phyir/ sangs rgyas lnga bdag cod
<p>153a.4</p>pan can ste/ de bzhin gshegs pa re re yang de bzhin gshegs pa lnga lnga'i cod pan can no/ /de dag ni ye shes yin la/ da ni dbyings bstan pa'i phyir/ spyan lnga chags pa med pa 'chang / /zhes gsungs te/ spyan zhes pa ni sangs rgyas spyan no/ /lnga zhes pa ni mA ma kI dang / 
<p>153a.5</p>gos dkar mo dang / sgrol ma dang / chos kyi dbyings kyi dbang phyug ma rnams so/ /des ci byed snyam pa la/ chags pa med pa 'chang zhes gsungs te/ chags pa med pa'i tshul gyis de dag dang snyoms par zhugs pa'o/ /de ni dbyings yin la des de bzhin gshegs pa rnams 'khrungs
<p>153a.6</p>par mdzad ces bya ba'i don to/ /de nas skye gnas gtan la dbab pa bstan par bya ba'i phyir/ sangs rgyas thams cad skyed pa po/ /zhes bya ba la sogs pa gsungs te/ sangs rgyas thams cad ni dus dang phyogs dang rigs kyis bsdus pa ste/ sangs rgyas kyang yin la thams cad kyang yin
<p>153a.7</p>pas so/ /skyed pa po zhes pa ni chos kyi dbyings kyi rang bzhin spyan lnga las so/ /bskyed pa nyid gang zhe na/ sangs rgyas sras po dam pa'i mchog /ces gsungs te/ sangs rgyas kyang yin la sras po yang yin pas sangs rgyas sras po'o/ /'di ltar sangs rgyas nyid sras po ste/ chos kyi
<p>153b</p>
<p>153b.1</p>dbyings las bltams pa'i phyir ro/ /de'i phyir dam pa dang mchog go/ /shes pa zhes pa ni tshig dbu ma mi mngon par byas pa ste/ shes rab po/ /de las skyes pa ni srid 'byung skye gnas med pa ste/ srid pa'i 'byung gnas sam skye gnas bzhi ste/ mngal dang / sgo nga dang / drod gsher dang / 
<p>153b.2</p>rdzus te skye bar byed pa'o/ /med ces pa ni de dag las skye ba med pa'o/ /yang de nyid gsal bar bstan pa'i phyir gsungs pa/ chos las 'byung ba srid pa sel/ /zhes pa ni chos zhes pa ni chos kyi dbyings so/ /de las 'byung ba skyed pa ste/ de'i phyir/ ye shes sku ste rang byung ba/ /zhes pa yang de
<p>153b.3</p>nyid las dgongs pa'o/ /des srid pa sel te skye gnas bzhi las byung ba bsal lo/ /de'i phyir de ni/ gcig pu sra mkhregs rdo rje'i bdag /ces gsungs te/ gcig pu zhes pa ni rang byung gi sku de'o/ /gzhan gyis gzhig cing gzhom du med pa'i phyir rdo rje dang 'dra ba la de skad ces bya'o/ / 
<p>153b.4</p>skyes ma thag tu 'gro ba'i bdag /ces pa ni chos kyi dbyings las skyes ma thag tu skye gnas bzhis bsdus pa thams cad rjes su 'dzin cing dbang bsgyur bas na 'gro ba'i bdag po'o/ /yang na chags bral gyi sku ste/ skye gnas bzhi la skye bar mdzad pa de 'gro ba dang mthun par mdzad pas na/ skyes ma thag tu
<p>153b.5</p>'gro ba'i bdag /ces bya'o/ /nam mkha' las byung rang byung ba/ /zhes pa ni/ nam mkha' zhes pa ni nam mkha' dang chos mthun pa ste chos kyi dbyings so/ /de las byung ba ni rang byung ba'i sku zhes bya'o/ /de dag gis ni ye shes kyi sku rang byung ba zhes pa de'i dbang du byas pa'o/ /sprul pa'i sku
<p>153b.6</p>ni skye gnas bzhi ka 'dul ba'i phyir/ 'gro ba dang mthun par bya ba'i don du de nyid kyang skye gnas bzhi ka las skye bar mdzad pa'o/ /da ni snang ba'i khyad par bstan par bya ba'i phyir/ shes rab ye shes me bo che/ /zhes bya ba la sogs pa gsungs te/ shes rab dang ye shes gnyis su
<p>153b.7</p>med pa ni me dang 'dra ba ste/ gsal ba dang sreg par byed pa ste nyon mongs pa'i tshogs so/ /'od gsal ba las sku dang ye shes kyi snang ba 'byung bas na 'od chen rnam par snang bar mdzad pa'o/ /rang bzhin gyis snang ba yin pas na ye shes snang ba'o/ /lam me ba zhes bya ba ni gsal ba'o/ / 
<p>154a</p>
<p>154a.1</p>'gro ba'i mar me ye shes sgron/ /zhes pa ni/ 'gro ba mun pa dang 'dra ba 'od gsal ba las sku dang me dang 'dra bas snang bar mdzad pa ste/ ye shes sgron ma'o/ /de nyid slar bshad pa/ gzi brjid chen po 'od gsal ba/ /zhes gsungs te/ g.yogs pa'am/ bar du
<p>154a.2</p>chod pa lta bu ma yin pas na gzi brjid chen po'o/ /'khor ba dang mya ngan las 'das pa thams cad la khyab pas na 'od gsal ba'o/ /da ni mdzad pa'i khyad par bstan par bya ba'i phyir/ sngags mchog mnga' bdag rig sngags rgyal/ /zhes bya ba la sogs pa gsungs te/ de lta bu de yang
<p>154a.3</p>sngags kyi lugs la yin gyi gzhan gyi lugs la ma yin pas na sngags mchog go/ /mnga' bdag rig sngags rgyal zhes pa ni de lta bu'i rdo rje 'chang yin pas so/ /yang na sngags mchog ni gnyis su med pa'i ye shes te/ yid skyob pas sngags so/ /de'i phyir mnga' bdag rig
<p>154a.4</p>sngags rgyal po'o/ /sku dang ye shes kyi snang bas/ sems can gyi don mdzad pas/ gsang sngags rgyal po don chen byed/ /ces bya ba'o/ /gtsug tor chen po rmad byung gtsug /zhes bya ba la/ gtsug tor yang yin la chen po yang yin pas gtsug tor chen po ste/ chos kyi dbyings
<p>154a.5</p>so/ /de las byung bar mdzad pas rmad du byung ba'i gtsug tor ro/ /de nyid gsal bar bstan par bya ba'i phyir/ nam mkha'i bdag po sna tshogs ston/ /zhes gsungs te/ nam mkha'i bdag po ni nam mkha' dang chos mthun pas bdag nyid do/ /sna tshogs ston ni de las skyes pa'i
<p>154a.6</p>ye shes kyi sku'i snang ba las sku dang ye shes sna tshogs pa mi zad par 'byung bar mdzad pa'o/ /sangs rgyas kun zhes pa ni sangs rgyas kyang yin la kun kyang yin pas sangs rgyas kun te de dus gsum gyis bsdus pa'o/ /sku yi mchog ces pa ni dus gsum gyi sangs rgyas ji srid du 'byung ba
<p>154a.7</p>de srid du sku'i snang ba mdzad pa'o/ /'gro kun zhes pa ni 'gro ba yang yin la kun kyang yin pas 'gro ba kun te ris drug go/ /dga' ba'i mig ces pa ni gang mos pa'i gzugs 'dzin pa ste/ 'gro ba kun gyi mig dga' bar byed ces bya ba'o/ /de nyid gsal bar bya ba'i phyir/ sna tshogs
<p>154b</p>
<p>154b.1</p>gzugs can skyed pa po/ /zhes gsungs te/ 'gro ba kun gang la mos pa de'i gzugs snang bar mdzad pas na skyed pa po zhes gsungs te/ de lta bu de la drang srong skye dgu zhes pa ni sems drang zhing ngag gsong por smra ba ste/ sangs rgyas bcom ldan 'das rnams so/ /mchod cing rjed pa
<p>154b.2</p>zhes pa ni gnyis su med pa'i 'od gsal ba rnam par snang mdzad ces bya ba'i ming can de la bsngags pa mdzad pa'am che ba brjod pa'o/ /rigs gsum ni gsang sngags dang / rig sngags dang / gzungs sngags dang / yang na sku gsung thugs kyi rigs las rigs brgya la sogs pa
<p>154b.3</p>'byung bas 'chad pa'o/ /gsang sngags la 'chang ba 'di'i tshul yod kyi gzhan la ni ma yin no zhes pa'i don to/ /dam tshig chen po gsang sngags 'dzin/ /zhes pa la/ dam tshig kyang yin la chen po yang yin pas dam tshig chen po ste/ mi 'da' ba'i phyir ro/ /de yang dang po 'gro
<p>154b.4</p>ba'i don byed pa'i sems bskyed pa'i phyir de skad ces bya ba'o/ /gsang sngags kyi tshul la yod pa'i yid skyob par byed cing gnyis su med par zung 'jug gi sku 'dzin pa'o/ /gtso bo dkon mchog gsum 'dzin pa/ /zhes pa la/ gtso bo zhes pa ni gnyis su med pa yin la/ de bzung bas
<p>154b.5</p>na dkon mchog gsum 'dzin pa'o/ /de yang / stong nyid snying rje dbyer med pa/ /gang du yid ni sgom byed na/ /de ni sangs rgyas dang ni chos/ /dge 'dun nyid du de bstan no/ /zhes pa de lta bu'o/ /theg pa mchog gsum ston pa po/ /zhes pa ni theg pa yang yin la mchog kyang yin pas
<p>154b.6</p>theg pa mchog ste rdo rje theg pa'o/ /gsum ni gsang sngags dang / rig sngags dang / gzungs sngags te/ de ston pa ni ye shes kyi sku'o/ /de'i ming ni/ don yod zhags pa rnam par rgyal/ /zhes pa la sogs pa rnams gsungs te/ rlung ngam nam mkha' la 'debs pa bzhin don med pa
<p>154b.7</p>ma yin nam snyam pa la/ don yod pa ste/ 'gro ba rnams rjes su 'dzin pas na zhags pa'o/ /gang gi zhags pa yin na rdo rje theg pa'i yin pas so/ /des nyon mongs pa las rnam par rgyal ba'o/ /'dzin pa yang yin la chen po rdo rje zhags pa yang yin pas 'dzin pa chen po rdo rje zhags pa ste/ theg
<p>155a</p>
<p>155a.1</p>pa gzhan gyi lam du mi gtong bas na 'dzin pa chen po'o/ /rdo rje ni stong pa dang snying rje dbyer med pas sems can rjes su 'dzin pas zhags pa'o/ /rdo rje lcags kyu zhags pa che/ /zhes pa ni zhags pa dang lcags kyu yin la/ de'i mtshan nyid rdo rje yin pa las rdo rje
<p>155a.2</p>lcags kyu zhags pa ste 'dren pa'i rnam grangs so/ /de dag gis ni chos kyi dbyings kyi ye shes bshad zin to/ /da ni long lta bu'i ye shes bstan par bya ba'i phyir/ rdo rje 'jigs byed 'jigs par byed/ /ces bya ba la sogs pa gsungs te/ 'dir chos kyi dbyings kyi ye shes ni mnyam
<p>155a.3</p>gzhag yin la/ me long lta bu'i ye shes ni rjes thob ste/ rjes la sku khro bo'i rnam par bstan pa ni mi bskyod pa zhes bya ba'i ming can no/ /'dir gdul bya zhe sdang can rnams ni sku khro bo ma yin pas mi 'dul bas/ de'i phyir sku mdog dang phyag mtshan dang rgyan dang cha lugs la sogs pa
<p>155a.4</p>rnam pa dang mtshan nyid gnyis su rtogs par bya'o/ /mtshan nyid ni rdo rje'o/ /yang bshad par bya ba lnga yin kyang gcig gi yon tan gyi bye brag tu rtogs par bya'o/ /de'i phyir dang po mdzad pa'o/ /phrin las kyis mi bskyod pa bstan te/ rdo rje ni gnyis su med pa'i ye shes so/ /des 'jigs
<p>155a.5</p>byed ces pa ni 'gro ba rnams 'jigs par byed pa bdud bzhi'am nyon mongs pa rnam par 'joms par byed pas 'jigs par byed pa'o/ /de gang gi snyam pa la/ khro bo'i rgyal po gdong drug 'jigs/ /zhes gsungs te/ sku'i rnam pa khro bo ste mche ba gtsigs pa la sogs pa'i
<p>155a.6</p>mtshan nyid can 'chad par 'gyur pa'o/ /rgyal po ni 'jig rten las 'das pa khyad par du gyur pa'o/ /gdong drug ni rtogs par bla'o/ /mig drug ni mi mnyam pa'i spyan mnga' bas so/ /yang na rig par byed pas na mig ste gsum gzung ngo / /lag drug ni g.yas pa mtshon cha
<p>155a.7</p>ste/ g.yon pa zhar la 'chang ba'o/ /stobs dang ldan zhes pa ni ma rungs pa 'dul ba'i stobs yod pa'o/ /keng rus mche ba ni keng rus shin tu dkar po dang 'dra ba'i mche ba dkar po bzhi'o/ /gtsigs pa ni gzhan dag gis gsal bar mthong ba ste/ 'dir ni smin ma nag po char sprin lta
<p>155b</p>
<p>155b.1</p>bu las 'od glog lta bu 'phro ba dang / shangs nas hUM zhes brjod pa 'brug gi sgra lta bu dang / mche ba bzhi rtse sprad pa'i bar nas ljags 'dril ba las rdo rje phra mo thog dang ser ba ltar 'dril ba'o zhes pa'i don to/ /cha lugs der ma zad de/ ha ha la gdong brgya pa/ /zhes pa ni drug yin la/ sems
<p>155b.2</p>can rjes su gzung bar bya ba'i phyir zhal brgyar sprul nas de gsol bar byed pas de skad ces bya'o/ /de'i mtshan nyid bstan par bya ba'i phyir gshin rje'i gshed po zhes gsungs te/ gshin rje ni nyon mongs pa 'bras bu dang bcas pa yin la/ gshed ni 'joms par byed pa ste de nyid do/ / 
<p>155b.3</p>bgegs ni bi nA ya ka'o/ /yang na lam log par 'dren pas na bgegs te/ mi dge ba'i bshes gnyen la sogs pa'o/ /rgyal ba ni de las rgyal bar byed pa ste/ gong ma nyid do/ /de lta bu'i stobs ci snyam pa la/ rdo rje shugs can no/ /rdo rje lta bu'i shugs thog lta bu'o/ /des 'jigs
<p>155b.4</p>par byed pas na 'jigs byed do/ /da ni rang bzhin thugs kyi mi bskyod pa bstan par bya ba'i phyir/ rdo rje grags pa rdo rje snying / /zhes pa la sogs pa gsungs te/ rdo rje ni sra ba brtan pa zhes bya ba la sogs pa chos bdun dang ldan par rang dang gzhan gyi grub mtha' las grags pas de'i thugs rdo rje
<p>155b.5</p>ltar gnyis su med pa ste/ rdo rje mi phyed ces bya'o zhes pa lta bu'o/ /sgyu 'phrul rdo rje gsus po che/ /zhes pa ni 'gro ba 'dul ba'i don du 'di lta bur mdzad pa'o/ /srid pa gsum yang de'i lto ba na yod pas gsus po che'o/ /da ni yon tan sprul pa'i mi bskyod pa bstan par bya ba'i phyir/ rdo
<p>155b.6</p>rje las skyes rdo rje'i bdag /ces bya ba la sogs pa gsungs te/ rdo rje las skyes zhes pa ni rdo rje ni stong pa'o/ /de las skyes pa'i phyir sku de lta bu de yang rdo rje'i bdag nyid do/ /rdo rje'i snying po mkha' 'dra ba/ zhes pa ni/ snying po ni gnyis su med pa ste rdo rje'o/ /mkha' 'dra zhes pa ni rdo rje snying
<p>155b.7</p>po chos kyi dbyings gnyis su med pa nam mkha' dang 'dra ba kun la khyab cing kun de'i khongs su gtogs pa'o/ /mi g.yo ral pa gcig gis bsgyings/ /zhes pa ni gong du bstan pa de dag mi g.yo ba ni mi bskyod pa ste/ de las ma g.yos par bstan to/ /ral pa gcig gis bsgyings
<p>156a</p>
<p>156a.1</p>zhes pa ni ji ltar ral pa'am/ skra mang po yod kyang dar gcig gis gcig tu bcings pa ltar snang ba'i bye brag mang po yod kyang gnyis su med pa mi bskyod par bsdams pa'o/ /yang na rigs kyi dbye ba mang por phye yang mi bskyod pa'am/ rdo rje'i rigs su bsdus pa'o/ 
<p>156a.2</p>glang chen ko rlon gos su gyon/ /zhes pa ni shin tu gdul bar dka' ba'i gdug pa can btul nas de'i pags pa gyon pa zhes pa'am/ yang na gti mug can gdul ba'i rtags su/ na bza' de mnabs pa'o/ /de ni nye bar mtshon pa ste/ dur khrod kyi rgyan gzhan gyis kyang brgyan pa'o/ / 
<p>156a.3</p>da ni gdul bya gsung gi mi bskyod pa bstan par bya ba'i phyir/ drag chen hA hA zhes sgrogs pa/ /zhes pa la sogs pa gsungs te/ gsung gi sgo nas gdul bya skrag cing tshar gcad par bya ba'i phyir/ ma rungs pa'i gad mo shin tu drag la che bar ha ha zhes dgod pa'o/ /de yang bzhin khros pa
<p>156a.4</p>dang bcas pas bgad pa ni ma rungs pa'i gad mo ste/ tshar gcad par bya ba'i phyir ro/ /bzhin mdangs phyung nas dgod pa ni/ rangs pa'i dgod pa ste/ gdul bya rjes su gzung ba'o/ /hI hI zhes sgrogs 'jigs par byed/ /ces pa ni hI hI zhes sgrogs pa'i tshe gnas dang mthu la sogs pa
<p>156a.5</p>dregs par byed pa'i ma rungs pa rnams 'jigs par mdzad pa'o/ /don chen po dang ldan pa'i phyir gad mo chen po'o/ /gad rgyangs ni lte ba nas yongs su bskyod pa'o/ /rdo rje gad mo cher sgrogs pa/ /zhes pa ni rdo rje ltar thogs pa med pa'i gsung gi sgo nas gdul bya 'dul bar mdzad pas na de
<p>156a.6</p>skad ces bya'o/ /'o na de ltar mi bskyod pa des gdul bya nye bar 'dul ba de rlom sems kyi ma yin nam snyam pa la de'i phyir/ rdo rje sems dpa' sems dpa' che/ /zhes bya ba la sogs pa gsungs te/ de ltar sku gsung thugs kyi mdzad pa mang du mdzad kyang gnyis su med pa gnyug ma chos
<p>156a.7</p>kyi dbyings las ma g.yos pa'i phyir gang ltar nang dang phyi rol tsha zhes pa la sogs pa'i don te/ de'i phyir de la de skad ces bya'o/ /rdo rje rgyal po bde ba che/ /zhes pa mang na yang gnyis su med pa'i rdo rje 'di thams cad kyi nang na rgyal po yin pas de skad ces bya'o/ /de nyid bde ba chen po ste/ de ltar
<p>156b</p>
<p>156b.1</p>na gdul bya rnams btul nas bde ba chen po la 'god par byed pa de la de skad ces bya'o/ /rdo rje drag po dga' ba che/ /zhes pa ni rdo rje ni gsung des gdul bya rnams dga' ba chen po ste/ gnyis su med pa'i lam la 'jog pa'o/ /rdo rje hUM ste hUM zhes sgrogs/ /zhes pa ni rdo rje ni rang gi rigs
<p>156b.2</p>yin la/ de skyed par byed pa rigs kyi sa bon hUM ste de 'don cing sgrogs pa'o/ /de'i phyir bskyed pa'i rim pa yang cho ga yan lag gsum gyis bskyed pa'o/ /da ni drag po sku'i mi bskyod pa bstan par bya ba'i phyir/ mtshon du rdo rje mda' thogs pa/ /zhes bya ba la sogs pa gsungs te/ 
<p>156b.3</p>gong du phyag drug smos pa'i phyag mtshan bstan pa ste/ rdo rje'i mda' ni thogs pa med par 'bigs par byed pa'i mda'o/ /'di dag la rnam pa dang mtshan nyid gnyis gnyis su shes par bya'o/ /rdo rje ral gri zhes pa ni rdo rje ltar thogs pa med par gcod pa'i ral gri ste/ shes rab chen
<p>156b.4</p>po'o/ /gcod pa ni nyon mongs pa mngon du rgyu dang bag la nyal ba ma lus pa sel bar byed pa'o/ /des ni 'jam pa'i rdo rje'i phyag g.yas gnyis smos pa ste/ g.yon gnyis na ut+pal dang / gzhu 'dzin pa'o/ /rdo rje kun 'chang rdo rje can/ /zhes pa ni sna tshogs rdo rje'o/ /'chang ba ni 'dzin
<p>156b.5</p>pa'o/ /rdo rje gcig pu ni rdo rje rtse gcig pa ste/ rnam pa thams cad kyang mtshan nyid rdo rje'i rigs su gcig pas de skad ces bya'o/ /g.yul ni nyon mongs dang g.yul 'gyed pa'i tshe des sel ba'o/ /de dag gi phyag mtshan bstan nas/ da ni spyan la sogs pa'i mtshan nyid bstan par bya ste/ de'i
<p>156b.6</p>phyir/ rdo rje 'bar ba mig mi bzad/ /ces bya ba la sogs pa gsungs te/ 'bar ba zhes pa ni me ste/ reg bya tsha ba dang kha dog dmar ba'i mtshan nyid dang ldan pas gdul bya ma rungs pa rnams gzigs pas/ rdo rje ltar thogs pa med par sreg pa'o/ /skra yang rdo rje 'bar ba ste/ /zhes pa
<p>156b.7</p>ni skra'i kha dog me 'bar ba ltar gyen la 'greng ba dang / mdog dmar ser gyi me lta bu des nam mkha' 'am steng gi phyogs na gnas pa'i gdug pa can rdo rje ltar thogs pa med par 'dul bar byed pa'o/ /rdo rje 'bebs pa zhes pa ni sku dbyar gyi char sprin ltar smin ma'i bar nas glog lta bu'i 'od 'byung
<p>157a</p>
<p>157a.1</p>ba dang / mche ba gtsigs pa'i bar nas ljags 'dril bas zhal dang tshems kyi bar nas rdo rje'i thog 'bebs pa'o/ /'bebs pa che zhes pa de dag gi ba spu nas kyang rdo rje ltar thogs pa med par rdo rje phra mo'i tshogs 'bebs pa'o/ /mig brgya pa zhes pa ni gdong pa brgya
<p>157a.2</p>la mi mnyam pa'i mig brgya yod pa'o/ /rdo rje'i mig ces pa ni/ reg bya tsha zhing kha dog dmar ba'i mig gis gdul bya rnams la bltas pas rdo rje ltar thogs pa med par sreg pa'o/ /lus ni rdo rje'i ba spu can/ /zhes pa ni ba spu gsum rtse mo 'dus pa'i rdo rje rtse mo can no/ /rdo rje'i sbu ni gcig pu'i lus/ / 
<p>157a.3</p>zhes pa ste/ shin tu rnyi zhing cha phra ba'i lus kyang rdo rje ltar thogs pa med par gdul bya 'dul bar byed pas lus khyab pas na lus so/ /sen mo skyes pa rdo rje'i rtse/ /zhes pa ni sen mo'i rtse rdo rje ltar rno bas gdul bya rnams kyi pags pa phug nas me 'bar bar byed pa'o/ /rdo rje snying po zhes pa ni
<p>157a.4</p>thugs rdo rje ste thogs pa med pa'o/ /de la g.yos pa'i pags pa yang rdo rje dang 'dra ba ste/ de'i phyir rdo rje go bgo ba zhes bya ba'o/ /mkhregs zhes pa ni mtshon pa ste/ rdo rje'i chos bdun dang ldan pa'o/ /rdo rje'i phreng thogs dpal dang ldan/ /zhes pa ni rdo rje'i mtshan nyid dang ldan pa'i thod pa'i
<p>157a.5</p>phreng bas ye shes lnga'i rang bzhin can gyi do shal can no/ /rdo rje'i rgyan gyis brgyan pa ste/ /zhes pa ni rus pa la rdo rje'i rnam pa ltar byas pa'am/ de ltar sra ba'i rgyan cha bdun dang ldan pa'o/ /da ni gsung gi rnam pa bstan par bya ba'i phyir ro/ /gad rgyangs hA hA nges par sgrogs/ /zhes bya
<p>157a.6</p>ba la sogs pa gsungs te/ zhum pa med pa'i sems kyis hA hA zhes sgrogs pas rang las gzhan pa rnams shin tu skrag par mdzad pa'o/ /yi ge drug pa rdo rje'i sgra/ /zhes pa ni gzhan dag gi /oM wA gI shwa ri muM zhes pa la bzhed do/ /la la yi ge drug pa ni 'khor los sgyur pa drug gi sngags
<p>157a.7</p>so zhes bzhed do/ /'dir/ zhal drug dril bu'i sgra dang ldan/ /zhes gsungs te/ zhal nas shin tu myur bar hUM drug brjod pa'am/ gdul byar bsgrag par bya ba'i phyir a la la la la la zhes brjod pa'o/ /phyir ji ltar bsgrags kyang nang du gnyis su med pa'i ngang las ma g.yos pas na 'jam
<p>157b</p>
<p>157b.1</p>dbyangs chen po'i sgra che ba'o/ /'jig rten gsum na sgra gcig pa/ /zhes pa ni 'jig rten gsum ni 'dod pa dang / gzugs dang / gzugs med pa'i khams so/ /de ni zin pa dang ma zin pa'i sgra ji snyed du grags kyang gnyis su med pa'i 'jam dbyangs kyi sgra gcig pu 'di mchog go/ /yang na lus
<p>157b.2</p>ngag yid gsum dbyer med gcig gi sgra sgrogs pa'o/ /ji tsam du khyab snyam pa la/ nam mkha'i mtha' klas sgra sgrogs pa/ /zhes pa 'dis ni bzlas pa'i phan yon kyang bshad pa'o/ /sgra dang ldan pa rnams kyi mchog /ces pa ni sgra ni zin pa dang ma zin pa'i sgra rnams las 'dir mchog
<p>157b.3</p>go/ phul lo/ /gya nom pa'o zhes bya ba la sogs pa'i don to/ /de dag gis ni me long lta bu'i ye shes bshad zin to/ /da ni so sor kun du rtog pa'i ye shes bstan par bya ste/ yang dag bdag med de bzhin nyid/ /ces bya ba la sogs pa gsungs te/ yang dag pa ni ma nor ba'o/ /de ni
<p>157b.4</p>mi slu ba'o/ /de ni yid kyis phrad par 'dod pa'o/ /phrad pa ni yod na phrad cing med na de ltar ma yin ste/ gnyis su med pa'i byang chub kyi sems zhes bya ba'i tha tshig go/ /de ni yid la phrad par gyur pa ste/ de la mi phrad pa ni ri bong gi rwa lta bu ma yin pa'o/ /bdag med pa ni chos dang gang zag gi
<p>157b.5</p>bdag gis dben pa'o/ /de'i mtshan nyid ni de bzhin nyid dang / yang dag pa'i mtha' dang / bsam gyis mi khyab pa'i dbyings dang / chos nyid dang zhes pa la sogs pa rnam grangs so/ /yi ge med ces pa ni rtog ge pa rnams kyi spyod yul ma yin te/ bla ma dam pa'i zhabs kyi pad+ma la gus pa'i spyod yul lo
<p>157b.6</p>zhes pa'i don to/ /des ni thugs kyi snang ba sgro 'dogs dang bral bas bstan pa'o/ /da ni gsung gi snang ba so sor dbye ba bstan par bya ba'i phyir/ stong nyid smra ba'i khyu mchog ste/ /zhes bya ba la sogs pa gsungs te/ gang ba lang rnams kyi nang na khyu mchog mchog tu gyur pa yin la/ 
<p>157b.7</p>'di yang stong pa nyid dang / yang dag pa'i mtha' zhes pa la sogs pa de smra ba mchog ste/ gzhan gyis zil gyis mi non pa'i phyir ro/ /zab cing rgya che sgra sgrogs pa/ /zhes pa ni zab pa ni bshad ma thag pa yin la/ de ston par byed pa'i sgra sgrogs par byed pa de la yang de skad ces bya'o/ /rgya che
<p>158a</p>
<p>158a.1</p>ba ni thabs mang ba dang / thabs che ba'i sgo nas so/ /da ni brjod pa'i sngags so/ /chos kyi dung ste zhes pa la sogs pa gsum ni ston par byed pa'i brda yin pas brda'i sngags so/ /dngos po 'di gsum gyi sgo nas yang dag pa'i mtha' ston par byed pa'o/ /mi gnas mya ngan
<p>158a.2</p>'das pa po/ /zhes pa ni 'khor ba dang mya ngan las 'das pa las mi gnas pa ste/ ye shes kyi sku zhes bya ba'i don to/ /de'i phyir 'di lta bu'i lam la skul bar byed do zhes pa'o/ /da ni sku'i snang ba mchog tu bstan par bya ba'i phyir/ gzugs med gzugs bzang dam pa
<p>158a.3</p>ste/ /zhes bya ba la sogs pa gsungs te/ gzugs med ces pa ni yul dpyad pas gzugs su yod pa dang / reg pas gzugs su yod pa zhes bya ba la sogs pa med pa'o/ /gzugs bzang zhes pa ni chu'i nang du skyes pa'i grib ma snang ba lta bur snang du rung ba'i phyir ro/ /dam pa ste
<p>158a.4</p>zhes pa ni tshogs gnyis las byung ba'i phyir ro/ /sna tshogs gzugs can yid las skyes/ /zhes pa ni phyogs gcig la gsal ba yin/ kha dog sna tshogs dang / gzugs sna tshogs dang / reg pa sna tshogs pa'i gzugs su snang ba can no/ /yid las skyes pa ni 'gro ba rnams kyi
<p>158a.5</p>yid sbyang bar bya ba'i phyir ro/ /yid dga' bar byed pa dang / yid tshim par byed pa dang / yid 'phrog par byed pa de skad ces bya ba'o/ /gzugs rnams thams cad snang ba'i dpal/ /zhes pa ni sku'i mtshan nyid thams cad du snang ba ste/ gang la gang gis 'dul ba'i sku'o/ /dpal zhes pa ni bdag dang
<p>158a.6</p>gzhan gyi don 'byung bas so/ /gzugs brnyan ma lus 'chang ba po/ /zhes pa la/ gzugs zhes pa ni snang du rung ba'o/ /brnyan zhes pa ni dngos po ma yin te/ chu'i gzugs brnyan lta bu'o/ /ma lus zhes pa ni che ba dang chung ba dang mang ba dang nyung ba la sogs pa ste/ 'chang ba ni de
<p>158a.7</p>lta bu'i gzugs 'dzin pa'o/ /yang na gzugs ni gsum ste/ 'ja' tshon lta bu dang / pad+ma lta bu dang / rnam par smin pa las byung ba'o/ /tshugs pa med cing che bar grags/ /zhes pa la/ 'ja' tshon lta bu'i sems de la 'byung ba bzhi'i gnod pas mi tshugs pas de skad ces
<p>158b</p>
<p>158b.1</p>bya'o/ /de lta bu la sku chen po zhes rang dang gzhan gyi grub pa'i mtha' las grags so/ /khams gsum dbang phyug chen po ste/ /zhes pa ni 'dod pa dang / gzugs dang gzugs med pa ni khams gsum mo/ /de la dbang sgyur pa ni dbang phyug ste/ tshangs pa dang / khyab 'jug dang / dbang
<p>158b.2</p>phyug chen po yin la/ de rnams kyi yang chen po ni gnyis su med pa'i sku'o/ /'phags lam shin tu mtho la gnas/ /zhes pa ni lam rnams las khyad par 'phags pa ste rdo rje'i theg pa'o/ /lam shin tu mtho ba ni rnam pa gnyis te/ de las bskrun pa'i ye shes kyi sku'o/ /dar ba
<p>158b.3</p>chen po chos kyi tog /ces pa ni chos dar la khyad pa'i snga ltas su brtags te/ sku 'di lta bu 'byung ba'o zhes gsungs so/ /'jig rten gsum na gzhon lus gcig /ces pa ni 'jig rten gsum ni 'dod pa dang / gzugs dang gzugs med pa'o/ /gzhon lus gcig ces
<p>158b.4</p>pa ni der gnas pa'i sems can 'gro ba rnams kyi don mdzad kyang de dag gi nyes pas ma gos pas na de skad ces bya'o/ /yang na zab mo ltar na 'jig rten gsum ni dga' ba dang / mchog tu dga' ba dang / dga' bral lo/ /gzhon lus gcig ni lhan cig skyes pa ste/ des
<p>158b.5</p>dga' ba gsum la rgyas 'debs pas na de skad ces bya'o/ /gnas brtan rgan po zhes pa ni gdod ma nas lhun gyis grub pas na rgan po'o/ /skye dgu'i bdag ni skyes so cog gi don mdzad pa ste/ dag pa dang ma dag pa bsdus pa'o/ /sum cu rtsa gnyis mtshan 'chang ba/ /zhes pa ni mtshan
<p>158b.6</p>dang dpe byad dang ldan pa'o/ /sdu gu 'jig rten gsum na mdzes/ /zhes pa ni lta bas chog mi shes pa'i sku zhes bya'o/ /yang na zab mo ltar sum cu rtsa gnyis ni rtsa'o/ /mtshan zhes pa ni byang chub kyi sems des khyab pa'o/ /'chang zhes pa ni bde ba dang ldan pa'o/ /sdu gu zhes pa ni blta
<p>158b.7</p>bas chog mi shes pa'i mtshan nyid thams cad dang ldan pa'i pho nya'o/ /'jig rten gsum ni de dang gnyis su med pa las byung ba'i dga' ba gsum mo/ /mdzes zhes pa ni de dag gi nang na lhan cig skyes pa mchog go zhes pa'o/ /da ni rdo rje slob dpon gyi mtshan nyid bstan par bya ba'i phyir/ 'jig
<p>159a</p>
<p>159a.1</p>rten shes legs slob dpon te/ /zhes pa la sogs pa gsungs te/ 'jig rten zhes pa tshu rol mthong ba rnams kyis sngar bshad pa'i sangs rgyas snang ba mtha' yas zhes bya ba sku mtshan dang dpe byad kyis spras pa de lta bu mthong ba'i skal ba med pa la rdo rje 'chang gnyis pa la
<p>159a.2</p>'jig rten 'di na bzhugs pa des shes pa ste/ phyin ci ma log pa'i lam ston pa dang legs pa ste/ byang chub gsum la sbyor bar byed pa'i lam ston par byed pa'i phyir slob dpon te/ de kho na nyid bcu dang / tshul bdun la sogs pa dang ldan pa'o/ /de lta bu de ni 'jig rten na bzhugs kyang
<p>159a.3</p>'jigs pa med de/ chu bo bzhi dang ngan song gsum gyi rgyu dang 'bras bu las grol bar mdzad pa'i phyir slob dpon du 'os pas na/ 'jig rten slob dpon 'jigs pa med/ /ces bya'o/ /mgon skyob 'jig rten yid gcugs pa/ /zhes bya ba la/ bla ma de ni slob ma rnams kyi mgon yin/ 
<p>159a.4</p>skyob pa yin te 'khor ba las so/ /'jig rten ni 'jig rten pa'i slob pa rnams so/ /yid gcugs pa zhes pa ni slob ma rnams kyis sems brtse zhing mthun par bya bar 'os pa'o/ /skyabs dang skyob pa bla na med/ /ces bya ba ni sems can gyi skyabs dang dpung gnyen du gyur pa ste/ 
<p>159a.5</p>dkon mchog gsum gyi ngo bo'o/ /de lta bu'i mtshan nyid dang ldan pa la bsnyen bkur sngon du 'gro bas gsol ba gdab par bya'o/ /de nas bla mas gnas dang yo byad ji lta bu rnams tshogs shing 'byor ram zhes dri bar bya'o/ /de'i tshe khas len na de nas bsnyen pa la 'jug par
<p>159a.6</p>bya ste/ grangs dang dus dang mtshan ma'o/ /bsnyen pa'i las ni dang por bshad/ /ces bya'o/ /de nas dang po sa brtag pa la sogs pa'i cho ga rdzogs par bya'o/ /de nas sa'i lha mo dang / lhag pa'i lha dang / bum pa dang / slob ma rnams sta gon du bya'o/ /de nas thig dang tshon
<p>159a.7</p>gyi man ngag shes par byas te/ dkyil 'khor bris la sku gsung thugs kyi rten dgod pa dang / phyi nang gi rgyan dang / mchod pa dgram pa dang / dkyil 'khor slar bshad pa'i cho gas dkyil 'khor bskyed pa dang / mnyes par bya ba'i khyad par rnams kyis dkyil 'khor mchod pa byas
<p>159b</p>
<p>159b.1</p>te/ slob ma gzhug par bya ba'i phyir khrus dang / gdong ras bcing ba dang / me tog gtong ba dang / 'dod pa dri ba dang / bgegs bskrad pa dang / dam tshig bsgrags pa dang / yol ba bsal ba dang / phyag bzhi bya ba dang / gral la dgod pa dang / dam tshig bsgrag pa dang / ye shes dbab pa dang / 
<p>159b.2</p>snang ba brtag pa dang / me tog dor ba dang / me tog mgo la gdags pa dang / gdong g.yogs blang zhing mig dbye ba dang / lha dang dkyil 'khor bstan pa rnams ni 'jug pa'i cho ga'o/ /de'i phyir/ nam mkha'i mtha' la longs spyod pa/ /zhes pa'i tshig gnyis po 'di bshad pa dang 'chad par 'gyur pa
<p>159b.3</p>gnyis ka'i don ston par byed pa'o/ /de la bshad pa'i dbang du byas nas bla ma'i mkhyen pa'i yon tan dang / sems can rjes su bzung ba'i thabs nam mkha'i mtha' dang mnyam par mkhyen pa'o/ /thams cad mkhyen pa'i ye shes mtsho/ /zhes pa ni ji ltar rgya mtsho las nor bu 'byung ba
<p>159b.4</p>ltar thams cad mkhyen pa yang bla ma las 'byung ba'o/ /'chad pa ltar na dbang yongs su rdzogs pa la nam mkha' ni chos kyi sku'o/ /longs spyod pa ni gzugs sku gnyis kyis sems can rjes su 'dzin pa'o/ /thams cad mkhyen pa'i ye shes ni sku gsum mo/ /mtsho zhes pa ni rin po che 'byung
<p>159b.5</p>bar byed pa ste/ dbang bskur ba las bdag dang gzhan gyi don 'byung ba'i phyir ro/ /da ni ma rig pa rig par bya ba'i phyir rig pa'i dbang bskur ba bstan par bya ba'i phyir/ ma rig sgo nga'i sbubs 'byed pa/ /zhes bya ba la sogs pa gsungs te/ ma rig pa zhes pa ni khams du ma 'dus pa la
<p>159b.6</p>bdag tu 'dzin pas na ma rig pas yin la/ de'i sbubs sam shubs zhes bya ste/ sgo nga dang 'dra ba rig pa'i srubs med pa'o/ /de gang gis 'byed na sngar bshad pa'i bla mas so/ /thabs gang gis na/ dbang gsum pas so/ /yang na ma rig pa ni rig pa'i ye shes la kun nas sgrib par byed pa
<p>159b.7</p>ste/ dper na sbubs sam sgo nga dang 'dra bas so/ /de 'byed pas na bla mas so/ /thabs gang zhe na/ rig pa'i dbang lnga ste/ de'i don ni rig pa'i dbang lngas gzugs la sogs pa lnga rnam par snang mdzad la sogs pa lnga dang / chos kyi dbyings la sogs pa'i ye shes lnga'i rang bzhin can bya ste/ 
<p>160a</p>
<p>160a.1</p>gti mug la sogs pa ni ye shes lnga'i rang bzhin dang / gzhan yang khams dang skye mched rnams kyang lhar byin gyis brlab po/ /des ci byed snyam pa la/ srid pa'i dra ba 'joms pa po/ /zhes bya ba gsungs te/ srid pa na 'khor ba nyon mongs pa dang bcas pa'o/ /de 'dra
<p>160a.2</p>ba'am rgya dang 'dra ba'o/ /'joms pa ni dbang gis te/ chu dang zhe sdang ni mi bskyod pa la sogs pa'i don to/ /nyon mongs ma lus zhi byed pa/ /zhes pa ni de nyid do/ /'khor ba'i rgya mtsho'i pha rol phyin/ /zhes pa ni 'khor ba ni 'khor bar byed pa ste/ skye ba la sogs pa'o/ /rgya mtsho ni mtsho dang 'dra ba'o/ / 
<p>160a.3</p>pha rol tu phyin pa ni ji ltar gzings dang mnyan pa dang / skye ba'i sgo nas phyin par byed pa ste/ bla ma dang dbang gi man ngag gis shes par bya ste/ pha rol tu phyin pa ni 'bras bu mngon du byas pa'o/ /yang na lung bstan pa dang dbugs dbyung ba bsdus pa'o/ /ye shes dbang bskur zhes pa ni ye shes lnga'i rang bzhin rigs
<p>160a.4</p>lnga'i rdzas kyi dbang bskur ba'o/ /cod pan can zhes pa ni phung po la sogs pa'i rtog pa gsal bar bya ba'i phyir lhar byas la/ de nyid kyi rtog pa gsal bar bya ba'i phyir cod pan la rigs lngas rgyas gdab po/ /yang na cod pan zhes pas ni cod pan nyid bzung la/ des ni dbang gi rdzas bzhi
<p>160a.5</p>po yang gzung ngo / /rdzogs pa'i sangs rgyas rgyan du thogs/ /zhes pa ni bshad ma thag pa de nyid do/ /yang na me tog gang la 'bab pa de nyid de la sbyin par bya ste/ mi 'bral bar bsgom par bya'o zhes pa'i don to/ /da ni rig pa grol bar bya ba'i dbang bstan par bya ba'i phyir/ sdug bsngal
<p>160a.6</p>gsum gyi sdug bsngal zhi/ /zhes bya ba la sogs pa gsungs te/ sdug bsngal gsum ni rig pa'i dbang gi ltar na 'gyur pa la sogs pa'i sdug bsngal gsum mam/ lus ngag yid gsum du gtogs pa'i sdug bsngal zhi ba'am bsal ba'o/ /gsum pa ltar na sdug bsngal ni dga' ba dang
<p>160a.7</p>po gsum ste/ rtog pa dang bcas pa'i phyir ro/ /de'i phyir sdug bsngal bsal nas zhi ba zhes pa lhan cig skyes pa'i ye shes gzung ngo / /de nyid slar bshad pa dang / gsum sel zhes pa ste/ rtog pa dang bcas pa'i dga' ba gsum mi 'dzin pas so/ /gsum gang zhe na/ mtha' yas zhes
<p>160b</p>
<p>160b.1</p>pa ste/ mtha' yas pa ni a nan+ta ste dga' ba'o/ /'grol ba ni lhan cig skyes pa mngon du byas pa'o/ /gsum thob ces pa ni sku gsum thob pa'o/ /sgrib pa kun zhes pa ni mtshan nyid dang bral ba'i skad cig ma rtogs pa rnams so/ /nges pa ni gdon mi za bar 'grol ba'o/ /mkha' ltar
<p>160b.2</p>mnyam zhes pa ni gnyis 'das nas ni gnyis mnyam pa zhes pa ste/ lhan cig skyes pa'i mtshan nyid do/ /chags pa ni bcas pa'i mtshan nyid des slar nyon mongs par mi 'gyur ram snyam pa la/ nyon mongs dri ma kun las 'das/ /zhes pa ste/ nyon mongs pa yang yin la dri ma yang yin
<p>160b.3</p>pas nyon mongs pa dri ma ste dga' ba gsum mo/ /'das pa ni de las 'das pa ste/ lhan cig skyes pa'o/ /dus gsum ni skad cig ma gsum mo/ /dus med ces pa ni gnyis su med pa ste/ mtshan nyid dang bral ba'o/ /rtogs pa ni rtogs par bya'o zhes pa'i don to/ /da ni de dag
<p>160b.4</p>gi phan yon mdor bsdus pa ste bstan par bya ba'i phyir/ sems can kun gyi gtso bo ste/ /zhes bya ba la sogs pa gsungs te/ sems can kun gyis de ltar dbang thob pa de dag go/ /gtso bo ni sems can gzhan gyi gtso bor gyur pa zhes pa'i don to/ /yon tan ni de bzhin gshegs
<p>160b.5</p>pa'i yon tan thams cad do/ /de nyid bkur bar 'os pas thod do/ /rnams kyi thod ces pa ni de bas kyang ches bla ma'i man ngag gus par gzung bar bya'o/ /lus kun las ni rnam grol ba/ /zhes pa ni bsgom par bya ba ston pa ste/ rig pa'i dbang dang ldan nas phung po lnga la sogs pa
<p>160b.6</p>rigs lnga la sogs par bsgom pa'o/ /gnyis pas ni skur 'dzin pa las grol te/ 'khor lo drug la bkod pa'i yig 'bru bsgom pa'o/ /gsum pa ni yig 'bru bsgom pa'i rtog pa las grol te/ thig le byang chub sems su bsgom pa'o/ /bzhi pa ni de dag thams cad gnyis
<p>160b.7</p>su med par bsgom pa'o/ /yang na lus kun zhes pa ni gsum ste/ las kyi lus dang / rnam par smin pa'i lus dang / bag chags kyi lus so/ /de dbang gsum gyis sbyor bar byed pa ste/ ye shes kyi lus su gyur pas/ nam mkha'i lam la rab gnas pa/ /zhes gsungs te/ nam mkha'
<p>161a</p>
<p>161a.1</p>ni 'dus ma byas te/ chos kyi sku mngon du byed pa'o/ /gnas pa ni longs spyod pa dang / sprul pa ste/ des sems can rjes su 'dzin par mdzad pas so/ /yang na nam mkha' ni go bla'o/ /de la gnas pa ni mkha' 'gro ma rnams te/ de dag dang mi gnyis par mkha'
<p>161a.2</p>spyod du 'gyur pa'o/ /da ni rlom sems med par dpe gsum gyi sgo nas sems can gyi don bya ba bstan pa'i phyir/ yid bzhin nor bu chen po 'chang / /zhes pa la sogs pa gsungs te/ de ltar nam mkha'i lam la gnas nas sems can rjes su 'dzin pa ni yid bzhin nor bu ltar rtog pa med pa
<p>161a.3</p>'jug pa'o/ /khyab bdag rin chen kun gyi mchog ni/ btang snyoms su byed pas de skad ces bya'o/ /mchog ni mchog gi dngos grub stsol bar mdzad pa'o/ /dpag bsam shing chen rgyas pa ste/ /zhes pa ni dpag bsam gyi shing las dgos pa 'byung ba ni shing gi lcug ma'am shing gas pa
<p>161a.4</p>las mi 'byung la/ rgyas pa kho na las 'byung gi ma rgyas pa las ma yin pa ltar sku gsum char las sems can gyi don 'byung gi chos su 'ba' zhig las ma yin/ yang na dga' ba dang mchog dga' ni myu gu ste de las ma yin la/ dga' bral ni skams pa lta bu yin pas de las ma yin gyi/ lhan cig
<p>161a.5</p>skyes pa ni rgyas pa yin la de las 'bras bu sku gsum 'byung ba'o/ /bum pa bzang po che ba'i mchog /ces pa ni grub pa'i bum pa las dgos pa 'byung ba ltar 'dir yang sems can rjes su gzung bar nus pa'o/ /che ba'i mchog ces pa ni mchog gis dngos grub stsol ba'o/ /byed pa
<p>161a.6</p>sems can kun don byed/ /ces pa ni snyoms par sems can gyi don byed pa ste/ de nyid gang zhe na/ phan 'dogs sems can mnyes gshin pa/ /zhes gsungs te/ don du gnyer bar bya bas na phan 'dogs pa ste/ sems can rnams ni gru zhig pa'am g.yang sa chen po'i kha
<p>161a.7</p>na 'dug pa'am/ gsal shing la bskyon pa lta bu'am/ ngan skyugs kyi nang du gang ba de dag la snyoms par bde ba'i rgyu dang 'bras bu la bkod pa de skad ces bya'o/ /mnyes gshin pa zhes pa ni rtag tu mi brjed par byed pa'o/ /da ni shes rab khyad par can gyi sgo nas sems can gyi don
<p>161b</p>
<p>161b.1</p>bya ba bstan par bya ba'i phyir/ bzang ngan shes shing dus shes la/ /zhes gsungs te/ bzang po'i dus shes pa dang / ngan pa'i dus shes par bya ba'i phyir nang gi sgo nas sems can rjes su 'dzin pa'o/ /nang gi dbang du byas nas rlung gi rgyu ba so sor rtogs par byed la/ phyi'i dbang du byas
<p>161b.2</p>nas dus sbyor bcu gnyis kyis so sor rtogs par byed de/ des na rnal 'byor gyi gtsug lag la mkhas par bya'o/ /khyab bdag ces pa ni 'khor ba dang mya ngan las 'das pa gnyis ka la khyab pa'o/ /dam shes zhes pa ni mi slu ba ste/ rnal 'byor gyi gtsug lag gis mi slu ba'o/ /dam
<p>161b.3</p>tshig ldan zhes pa ni dam tshig dang ldan pas sems can gyi don la 'jug pa'o/ /de lta bu'i rtsis kyis bzang ba dang ngan pa dang skye ba dang 'chi ba la sogs pa shes pa ni dus shes pa'o/ /dbang po zhes pa ni mchog dang mchog ma yin pa shes pa'o/ /rnam grol gsum la mkhas pa po/ /zhes
<p>161b.4</p>bya ba la/ rnam grol ni grol bar byed pa ste theg pa'o/ /gsum ni nyan thos dang / rang rgyal dang / theg pa chen po'o/ /mkhas pa po ni bshad ma thag pa'i dbang po mchog dang mchog ma yin pa la ci rigs par ston pa la de skad ces bya'o/ /yon tan ldan zhing yon tan shes/ /zhes bya ba la/ 
<p>161b.5</p>de ltar gtsug lag gi sgo nas yon tan dang ldan pa dang mi ldan pa yang shes par bya'o/ /yang na gtsug lag ni rang gi don yon tan shes pa yin la/ de'i sgo nas gzhan don yon tan dang ldan par shes par bya'o/ /chos shes bkra shis bkra shis 'byung / /zhes bya ba la/ chos shes pa
<p>161b.6</p>ni rtsis so/ /des bzang na ni bkra shis pa/ ngan na ni bkra mi shis pa ste/ bzlog par bya'o/ /yang na rtsis de shes pas bya ba ci byas kyang bkra shis pa'o/ /bkra shis kun gyi bkra shis pa/ /zhes bya ba ni 'jig rten las 'das pa'i bkra shis pa'o/ /de nyid bshad pa/ grags pa'i bkra
<p>161b.7</p>shis snyan grags dge/ /zhes gsungs te/ bkra shis pa nyid du snyan grags pa'o/ /dbugs 'byin ni lta ba log pa mngon par shes pa can yang rtsis 'di'i sgo nas dbugs 'byin par byed pa'o/ /chen po ni de ltar dbang thob pas dbugs 'byin cing ngal sos pa'o/ /dga' ba dang bde ba chen
<p>162a</p>
<p>162a.1</p>pos tshim par byed pas dga' ston che zhes pa'o/ /dga' chen rol mo chen po ste/ /zhes pa ni thams cad phyag rgya chen po la bkod pas so/ /bkur sti rim gro phun sum tshogs/ /zhes bya ba lha dang mi'i phun sum tshogs pa'i gzhi yin pas dbang la 'jug par bya'o zhes
<p>162a.2</p>pa'i don to/ /mchog tu dga' ba grags bdag dpal/ /zhes bya ba la/ mchog tu dga' ba gnyis su med pa'o/ /de gang la yod pa na grags bdag dpal te/ 'jig rten pa'i dpal bdag gi don to/ /mchog ldan mchog sbyin gtso bo ste/ /zhes pa ni rang mchog dang ldan pas gzhan la mchog
<p>162a.3</p>sbyin par nus pa de ni gtso bo rab phul gya nom pa zhes bya ba ste/ de'i phyir/ skyabs kyi dam pa skyabs su 'os/ /zhes pa ste/ 'di dang pha rol gyi 'jigs pa can rnams kyi skyabs su gyur pa'o/ /da ni brtul zhugs kyi cha lugs bzung nas sems can gyi don byed pa'i phan yon bstan par bya
<p>162a.4</p>ba'i phyir/ 'jigs chen dgra ste rab kyi mchog /ces bya ba la sogs pa gsungs te/ 'jigs chen yang yin la dgra yang yin pas 'jigs chen dgra ste/ chu bo bzhi dang / bdud bzhi dang / ngan song gsum dang / gnyis su 'dzin pa'i rtog pa ste/ de'i dgra ni brtul zhugs
<p>162a.5</p>so/ /de dag las grol bas na rab dang mchog dang gtso bo zhes bya'o/ /'jigs pa ma lus sel ba po/ /zhes pa ni 'jigs pa brgyad do/ /ma lus pa ni 'jigs pa'i bye brag ste/ cung zad tsam yang ma lus par brtul zhugs kyis sel ba'o/ /da ni brtul zhugs kyi cha lugs dngos
<p>162a.6</p>po bstan par bya ba'i phyir/ gtsug phud phud bu lcang lo can/ /zhes bya ba la sogs pa gsungs te/ 'dir mnyam par gzhag pa'i dus su ni he ru ka'i rgyan dang cha lugs 'di 'dra bar bsgoms la/ rjes la thob pa'am bskyed rdzogs la nus pa thob nas spyod pa byed pa'am/ yul nyi shu rtsa bzhir
<p>162a.7</p>rigs ldan tshol ba'i dus su 'di dag bya ba ste/ /rgyal tshab he ru ka'i spyod pa zhes bya'o/ /de'i phyir gtsug phud ni thod pa'i dum bu sor lnga pa'i tshad la 'khor lo'i gzugs su bris te/ de'i bug pa nas skra rnams drangs te spyi khab bya ba'i gtsug phud do/ /'khor lo'i steng du rus pa'i zla ba phyed pa
<p>162b</p>
<p>162b.1</p>dang / sna tshogs rdo rje byas pa ni phud bu'o/ /lcang lo ni rkun ma'am dpa' bo bsad pa'i skra las byas pa'i lan bu phra mo gnyis ldan pa g.yas g.yon du 'phyang ba'o/ /ral pa muny+dza cod pan thogs ni/ skra gyen du brdzes nas dar gyis bcings nas ral pa'i tshogs thur du 'dzag
<p>162b.2</p>pa'o/ /muny+dza ni skra'am rtsa las lhas ma legs par byas pa'i mchod phyir thogs 'chang ba'o/ /gdong lnga ni rus pa'am ba so las thod pa skam po'i dbyibs byas pa lnga mgo la 'jog pa'o/ /de'i kha nas rus pa las byas pa'i mu tig ha ra'i gzugs che chung du byas pa las ring thung byas pa'i rim pa
<p>162b.3</p>gsum dang ldan pas/ zur phud lnga pa me tog thod/ /ces bya ba'o/ /gtsug phud lnga dang ldan zhes pa ni gdong lnga po re re'i steng du rus pa las byas pa'i rdo rje re re phreng ba'o/ /mgo zlum ni skra brdzes pas 'dzum par snang ba'o/ /brtul zhugs chen po 'chang zhes pa ni lag pa la sogs pa yang rus
<p>162b.4</p>pa'i rgyan gyis rdzogs par byas te/ g.yon pa'i gru mos rnal 'byor gyi lhung bzed gzung / lag pas kha T+wAM ga gzung / lag pa g.yas pa Da ma ru dang ldan par byas pa/ lhung bzed dang kha T+wAM ga dur khrod kyi ras kyis g.yogs nas spyod pa'o/ /tshangs par spyod pa ni phyi nang gi byang chub kyi sems
<p>162b.5</p>lhung bar mi bya'o/ /de lta bu'i brtul zhugs ni brtul zhugs rnams kyi nang na mchog go/ /de ni dka' thub mthar phyin pa ste tha mal ba'i rtog pa bcom pa'o/ /dka' thub che zhes pa ni de lta bu'i dka' thub kyis mchog gi dngos grub sgrub pa'o/ /de lta bu'i spyod pas ni nang gi dri ma bkrus pas
<p>162b.6</p>na gtsang gnas te gtsang sbra can no/ /gau ta ma ni skad sor bzhag pa ste/ dam pa zhes pa'am mchog ces pa'o/ /gtsang sbra de yod pa ni nang gi bram ze'o/ /tshangs pa tshangs pa shes pa ni dri ma dag pa ste/ mi gnas pa'i mya ngan las 'das pa'o/ /de nyid bstan par bya ba'i phyir/ mya ngan
<p>162b.7</p>las 'das pa zhes pa ni thob pa'o zhes pa'o/ /grol ba ni rtogs pa las so/ /thar pa ni bcings pa las so/ /de'i lus gnyis pa thams cad las rnam par grol ba'o/ /rnam grol zhi ba ni nyan thos kyi chags bral gyi lus so/ /zhi ba nyid ni chags bcas kyi lus te rdo rje 'chang gi sku'o/ /yang na
<p>163a</p>
<p>163a.1</p>rnam grol zhi ba ni 'khor ba la mi gnas pa'o/ /zhi ba nyid ni mya ngan las 'das pa la mi gnas pa'o/ /de nyid bstan par bya ba'i phyir/ /mya ngan 'das zhi mya ngan 'das/ /zhes pa'o/ /legs par mya ngan 'das pa ni mi gnas pa'i mya ngan las 'das pa ste/ gzhan ni ma legs pa'i'o/ / 
<p>163a.2</p>da ni shes rab ye shes kyi dbang gi mtshan nyid gtan la dbab pa bstan par bya ba'i phyir/ bde sdug sel ba mthar gyur pa/ /zhes bya ba la sogs pa gsungs te/ bde ba ni dga' ba dang mchog dga' ste bde ba nyid kyi phyir ro/ /sdug pa ni dga' bral ste/ 'dod pa'i phyir ro/ /sel ba ni log
<p>163a.3</p>par rtog pa sel pa ste/ gnas la sogs pa'o/ /mthar gyur pa ni lhan cig skyes pa ste/ mchog mtha' zhes gsungs pa'i phyir ro/ /mthar gyur pa zhes pas dga' bral du log par rtog pa bsal pa'i phyir ro/ /chags bral lus las 'das pa'o/ /zhes gsungs te/ chags
<p>163a.4</p>bral ni nyan thos kyi mya ngan las 'das pa ste/ de dang mthun pa'i dga' bral las 'das pa ste/ thub pa med pa dpe med pa/ /zhes pa ni dga' ba gsum gyis mi thub pa'o/ /dpe med pa de skar ma dang zla ba lta bu'o/ /mi mngon pa ni dbang po'i spyod yul ma yin pa'o/ /ci'i phyir zhe na/ 
<p>163a.5</p>mi snang ba ni spyod yul ma yin pa'o/ /gsal byed min pa ni gsal byed gzhan la mi ltos pa'o/ /mi 'gyur pa ni rtag pa'i phyir ro/ /gal te mi rtag na sangs rgyas kyi ye shes ma yin par 'gyur pa'i phyir ro/ /kun 'gro zhes pa ni phyogs cha med pa'i phyir ro/ /khyab pa po zhes pa ni gzugs
<p>163a.6</p>can ma yin pa'i phyir te/ nam mkha' bzhin no/ /khyab dang rdo rje bdag nyid dang / /'gyur med dus ni thams cad pa'o/ /zhes gsungs te/ shin tu legs pa nyid du 'gyur ro/ /yang na chos kyi sku ro gcig pa'i phyir mi 'gyur ro/ /de'i ming kun 'gro zhes bya ba ste/ khyab pa'i phyir ro/ / 
<p>163a.7</p>khyab pa ni khams gsum mam dbang po drug pa'o/ /ji ltar 'byung ba bzhi la nam mkha' khyab pa bzhin no/ /phra ba ni rtogs par dka' ba'o/ /zag pa med pa ni yul dang yul ma yin pas srid par mi 'khor ba'i phyir ro/ /sa bon bral zhes pa ni rgyu 'bras tha mi dad pa'i phyir zag bcas
<p>163b</p>
<p>163b.1</p>kyi sa bon dang bral ba'o/ /yang na zag bcas kyi sa bon dang bral bas zag pa med pa'o/ /rdul med ces pa ni rdul ni dri ma yin la/ de ni dga' ba gsum gyi dri ma dang bral bas so/ /dri ma med pa ni lhan cig skyes pa'o/ /nyes pa spangs pa skyon med pa/ /zhes pa ni lhan cig skyes pa'i skyon du
<p>163b.2</p>'gyur pa kun zhes pa'o/ /shin tu sad pa'i bdag /ces pa ni nyams su myong ba'i dus su gnyid sad pa lta bu ste/ sangs zhes pa'i don te sangs rgyas zhes pa'o/ /kun zhes pa ni kun mkhyen pa ste/ 'khor 'das kun gnyis su med par shes shing rig pa ste/ mi slu bas na dam
<p>163b.3</p>pa'o/ /rnam par shes pa'i chos nyid 'das/ /zhes pa ni shes pa dang shes bya las 'das pa'o/ /de'i mtshan nyid ji lta bu snyam pa la/ ye shes gnyis med tshul 'chang ba/ /zhes gsungs te/ shes pa dang shes bya gnyis su med pa'i tshul 'chang ba'o/ /des sems can gyi don mdzad pa'i tshul gsungs pa/ 
<p>163b.4</p>rnam par rtog med lhun gyis grub/ /ces pa ste/ sngon gyi smon lam gyis mdzad pa lhun gyis grub pa'o/ /des ci byed snyam pa la/ dus gsum sangs rgyas las byed pa/ zhes gsungs so/ /dus gsum gyi sangs rgyas ji lta bu zhe na/ sangs rgyas thog ma tha ma med/ /ces gsungs te/ thog ma zhes pa ni sngon
<p>163b.5</p>du 'gro ba ste rgyu'o/ /tha ma zhes pa ni 'gag pa ste rkyen gyis mi 'jig pa'o/ /med ces pa ni skye ba'i rgyu dang 'gag pa'i rkyen te/ rang byung ba zhes pa'i don to/ /de nyid gsungs pa/ dang po sangs rgyas rgyu med pa/ /zhes gsungs te/ nyan thos rdul phra rab rgyur 'dod pa de med pa'o/ /des na rgyu ni sngon du 'gro ba yin
<p>163b.6</p>la/ de yang bdag gi bya ba la sogs pa'o/ /'bras bu sngon du rgyu ba'i tshe rgyu de dang 'bras bu bdag nyid gcig la sogs pa yod dam/ 'on te med/ yod do zhe na/ rgyu 'gags pa las 'bras bu 'byung ngam/ 'on te ma 'gags pa las 'byung / 'gags pa las 'byung ngo zhe na/ 'gags pa'i phyir
<p>163b.7</p>'bras bu gang las 'byung / ma 'gags na rgyu dang 'bras bu dus gcig par 'gyur pas na 'di ni bdag med pa'o/ /de gang gis mthong snyam pa la/ ye shes mig gcig dri ma med/ /ces gsungs te/ ye shes ni shes rab ye shes so/ /mig gcig dri ma med pa ni mig dang 'dra bas so/ /ye shes
<p>164a</p>
<p>164a.1</p>lus can de bzhin gshegs/ /zhes pa ni de lta bu gang gis mthong ba de ye shes kyi sku zhes bya ste/ de bzhin gshegs pa zhes bya'o/ /da ni dbang bzhi pa'i mtshan nyid gtan la dbab pa'i phyir/ tshig gi dbang phyug ces bya ba la sogs pa gsungs te/ 'di thob par byed pa bla ma la
<p>164a.2</p>ltos dgos pas dang po bla ma mnyes par bya ba'i phyir maN+Dal dang tshogs kyi mchod pa sngon du 'gro bas tshig 'dis bstod par bya ste/ gsum par ngos bzung ba de/ 'dis nyams su blang bar bya'o/ /tshig dbang thob pas na tshig gi dbang phyug ste/ snang ba mtha' yas zhes bya'o/ /smra ba che zhes pa
<p>164a.3</p>ni smra ba rnams kyi nang na bzhi pa mchog yin pas so/ /smra ba'i skyes mchog ni bzhi pa smra bas so/ /smra ba'i rgyal po ni gzhan klan ka tshol bas zil gyis mi non pas so/ /smra ba'i dam pa ni 'di'i sgo nas gzhan rtogs pas so/ /mchog gi gnas ni dngos grub kyi gnas so/ /smra ba'i seng ge ni
<p>164a.4</p>lta ba ngan pa tshar gcod pas so/ /tshugs pa med pa ni gzhan gyi klan kas so/ /de ltar na kye zhes sngon du song bas phyag 'tshal bstod ces bya'o/ /da ni bzhi pa'i mtshan nyid gtan la dbab pa bstan par bya ba'i phyir/ kun du lta ba zhes bya ba la sogs pa gsungs te/ 'dir rten dang bcas pa
<p>164a.5</p>dang / rten med pa gnyis te/ rten bcas kyi dbang du byas te/ kun zhes pa ni rgyal rigs la sogs pa'o/ /lta ba ni las rgya la ye shes kyis rgyas btab pa ste/ sangs rgyas spyan la sogs pa'i rang bzhin gnas lngar yi ge dgod pa'o/ /de la brten nas mchog tu dga' ba ste/ phyag rgya chen po 'byung
<p>164a.6</p>bas de skad ces bya ba'o/ /gzi brjid phreng ba ni 'od zer te/ spyan la sogs pa bkug nas bstims te der bya ba'o/ /blta na sdug pa zhes ni ltar blta na sdug pa byas nas de skad ces bya'o/ /'od bzang 'bar ba dpal gyi be'u/ /zhes pa ni snying gar nyams su myong ba'o/ /lag na 'od 'bar snang ba po/ /zhes pa ni lag
<p>164a.7</p>pas rdzas la sogs pa len pa ltar pho nya 'dis kyang gnyis su med pa len par byed pa'o/ /sman pa che mchog gtso bo ste/ /zhes pa ni thabs kyis zug rngu 'byin pa'o/ /de nyid bshad pa/ zug rngu 'byin pa bla na med pa ste/ chung yang sdug bsngal skyed par byed pas so/ /yang na ye shes kyi phyag rgya'i dbang
<p>164b</p>
<p>164b.1</p>du byas nas kun zhes pa yul lnga gzugs rdo rje ma la sogs par lta'o/ /ye shes la las kyi phyag rgya gdab pa ste/ bde ba skye ba'i rten rung bar lta ste/ tsum+ba na dang / A ling+ga dang / na kha pra ha ra la sogs pa bya'o/ /gzi brjid phreng ba blta na sdug /ces pa ni 'od zer gyi phreng bas reg rdo rje ma la
<p>164b.2</p>sogs pa spyan drang ba dang der bya ba ste/ blta na sdug pa ni las dang 'dra bar ro/ /lhag ma ni gong ma bzhin no/ /sman pa ni nyon mongs pa'i nad gso ste zug rngu zhes bya'o/ /chos kyi phyag rgya ltar na kun du zhes pa lus kun du ste/ spyi bo la sogs pa'o/ /blta na sdug ces pa ni gnas der 'khor lo lta ba ste/ 
<p>164b.3</p>bde ba chen po la sogs pa'o/ /gzi brjid ni gtum mo'o/ /phreng ni 'khor lo bzhi rim pas bsreg pa ste/ lte ba'i a'o/ /dpal be'u ni snying gar bag chags bsreg pa'o/ /lag na 'od 'bar ni des ye shes kyi bdud rtsi blangs pa'o/ /sman pa ni sngar bsregs pa gso bar byed pa'o/ /zug rngu ni
<p>164b.4</p>bdag tu lta ba'o/ /da ni de dag gi mthun pa'i dpe bstan par bya ba'i phyir/ sman rnams ma lus ljon pa'i shing / /zhes pa la/ sman gyi ljon pa'i shing ni sdong bu dang me tog dang yal ga dang lo ma la sogs pa thams cad sman du 'gyur pa ltar pho nya de dag la bltas pa dang mthong ba la sogs pas gnyis su
<p>164b.5</p>med pa'i grogs su 'gyur pas so/ /nad do cog gi dgra che ba/ /zhes pa ni nyon mongs pa'i nad rnams rtsad nas gcod pas na nad kyi dgra bo chen po'o/ /sdu gu zhes pa ni de ltar byin gyis brlabs pa de'o/ /'jig rten gsum gyi mchog ni gnyis su med pa rtogs par byed pa'i thabs mchog tu gyur pa gzhan
<p>164b.6</p>med pas de skad ces bya'o/ /dpal ldan zhes pa ni bdag dang gzhan gyi don 'byung bas so/ /rgyu skar dkyil 'khor can ni ye shes des nyon mongs pa zil gyis non pa ste/ ji ltar zla ba'i dkyil 'khor gyis skar ma'i tshogs zil gyis gnon pa bzhin no/ /de ji tsam du snyam pa la/ phyogs bcu nam
<p>164b.7</p>mkha'i mthar thug par/ /chos kyi rgyal mtshan legs par 'dzugs/ /zhes gsungs te/ phyogs bcu ni yul dang dbang po'o/ /chos kyi rgyal mtshan ni ye shes so/ /'dzugs pa ni bstan pa ste gsum pa'i ye shes so/ /'gro na gdugs gcig yangs pa ste/ /zhes pa ni 'gro ba drug go/ / 
<p>165a</p>
<p>165a.1</p>gdugs ni gdugs dang 'dra ba ste tsha ba'i gdung ba sel par byed cing skyob pa'i phyir ro/ /yangs pa ni khyab pa'o/ /gang gi gdugs she na/ byams dang snying rje dkyil 'khor can/ /zhes gsungs te/ rgyu byams pa dang snying rje yin la/ rnam pa lha'i dkyil 'khor gyi snang ba
<p>165a.2</p>sems can rjes su 'dzin par mdzad par gdugs so/ /mtshan nyid gang zhe na/ /dpal ldan pad+ma gar gyi bdag /ces gsungs te/ gar mkhan dang glu mkhan la sogs pa shin tu dman pa'i 'gro ba yang dag par 'dzin pas na gar gyi dbang phyug go zhes bya'o/ /de ltar na rlom sems mnga' 'am
<p>165a.3</p>zhe na/ khyab bdag chen po zhes gsungs te/ byams pa dang snying rjes mchog dang dman pa'i don mdzad pa'i phyir ro/ /'dod pa 'byung ba'i phyir ram/ lha'i dkyil 'khor gyis gdul bya rjes su 'dzin pas na rin chen gdugs so/ /de ltar dbang bskur bas sangs rgyas thams cad kyi gtso bor gyur
<p>165a.4</p>pa la sogs pa'i phan yon rgyas par bstan par bya ba'i phyir/ sangs rgyas kun gyi gzi brjid che/ /zhes bya ba la sogs pa gsungs te/ 'di dag thams cad sangs rgyas kun zhes gzhi gcig la bsdu bar shes par bya'o/ /de ltar dbang thob pa'i gang zag ste/ sangs rgyas kun ni rigs
<p>165a.5</p>lnga'i de bzhin gshegs pa'o/ /de'i gzi brjid dam pa mchog tu gyur pa rdo rje 'chang chen po ste de ltar 'gyur pa'o/ /sangs rgyas kun gyi sku 'chang ba/ /zhes pa ni dus gsum gyi sangs rgyas thams cad kyi sku dang mi gnyis par 'gyur pa'o/ /sangs rgyas kun gyi rnal 'byor che/ /zhes pa ni
<p>165a.6</p>sangs rgyas thams cad kyi sku de nyams su bzhes pa ste/ de dang ldan pa de yang de ltar 'gyur ro zhes bya'o/ /sangs rgyas kun gyi bstan pa gcig /ces pa ni bstan pa'i ngo bo phyag rgya chen po ste de nyid du 'gyur pa'o/ /de gang gi mthu yin snyam pa la/ rdo rje rin chen dbang bskur dpal/ /zhes gsungs
<p>165a.7</p>te/ rdo rje ni bum pa ltar na rdo rje dngos so/ /des mtshon pa'i dril bu'i yang ngo / /rin chen ni cod pan no/ /de bzhin du chu dang / ming yang gzung ngo / /dbang bskur ba ni bshad pa ltar ro/ /dpal ni bshad pa rnams 'jig rten las 'das pa'i phun sum tshogs pa ste che ba'o/ /gsang ba ltar na
<p>165b</p>
<p>165b.1</p>rdo rje ni bla ma'o/ /rin chen ni pho nya'o/ /dbang bskur ba ni de las byung ba'i byang chub kyi sems kyis slob ma'i lce la 'jog pa'o/ /dpal ni des de'i ngag gi sgrib pa zad par byed pa'o/ /gsum pa ltar na rdo rje ni slob ma'o/ /rin po che ni de la byin pa'i phyag rgya'o/ /dbang bskur ba ni bla ma'i man ngag gis lhan cig
<p>165b.2</p>skyes pa bstan pa'o/ /dpal ni de'i yid kyi sgrib pa zad pa'o/ /bzhi pa ltar na rdo rje ni slob dpon no/ /rin po che ni slob ma'o/ /de la des tshig dbang rin po che sbyin pa'o/ /dpal ni ye shes kyi sgrib pa zad par byed pa'o/ /da ni 'jig rten pa'i phun sum tshogs pa bstan par bya ba'i phyir/ rin chen kun bdag
<p>165b.3</p>dbang phyug ste/ /zhes bya ba la sogs pa gsungs te/ ji ltar rin chen kun zhes pa ni gser la sogs pa'o/ /dbang phyug ni yid bzhin gyi nor bu'o/ /de ltar dang po dang gnyis pa ni rin po che'o/ /gsum pa ni yid bzhin gyi nor bu'o/ /'jig rten dbang phyug ni 'khor los sgyur pa'i rgyal po'o/ /bye brag
<p>165b.4</p>ni shar gyi yul 'khor skyong la sogs pa ste/ bdag ces pa ni de rnams kyi bdag po dbang dang ldan par de 'gyur ro/ /yang na 'jig rten dbang phyug la sogs pa de dag gis bsrung ba dang sbed pa la sogs par 'gyur pa ste/ phan yon las kyang gsal bar bstan to/ /rdo rje 'chang ba kun gyi rje/ /zhes pa la rdo
<p>165b.5</p>rje 'chang ba ni byang chub sems dpa'o/ /yang na gnod sbyin lag na rdo rje'o/ /rje zhes pa ni de rnams la dbang byed par de 'gyur pa'o/ /da ni dbang dang ldan pa des sangs rgyas kyi sku gsung thugs kyi gsang bar 'gyur pa bstan par bya ba'i phyir/ sangs rgyas kun gyi thugs che ba/ /zhes bya ba
<p>165b.6</p>la sogs pa gsungs te/ gsang ba gsum po 'di grangs can la sogs pa'i rtog ge ba dang / byang chub sems dpa' rnams dang / chags bral gyi de bzhin gshegs pas rtog par dka' ba'o/ /de ltar gsang ba gsum dang / dbang dang ldan pa de'i lus ngag yid gsum dbyer med par 'gyur pa'o/ /sangs
<p>165b.7</p>rgyas kun ni rigs lnga'o/ /thugs ni thugs kyi gsang ba'o/ /de'i lhag ma ni go sla'o/ /da ni bskyed pa'i rim pa mdor bsdus te nyams su blang pa bstan par bya ba'i phyir/ rdo rje nyi ma snang ba che/ /zhes bya ba la sogs pa gsungs te/ 'di dag ni skad cig mas skyed par byed pa'o/ /rdo rje nyi ma ni chos
<p>166a</p>
<p>166a.1</p>mthun pa ste/ mdog dmar ba dang sdug bsngal skyed pa dang / reg bya tsha ba'i phyir khrag go/ /rdo rje zla ba dri med 'od/ /ces pa ni kha dog dkar ba dang / bde ba skyed pa dang / bsil ba ste byang chub kyi sems so/ /chags bral la sogs chags pa che/ /zhes pa ni gnas
<p>166a.2</p>skabs lnga'i rang bzhin te/ yi ge dang / phyag mtshan no/ /kha dog sna tshogs 'bar ba'i 'od/ /ces pa ni 'od zer spro ba dang bsdu ba'o/ /rdo rje skyil krung rdzogs sangs rgyas/ /zhes pa ni bu skyes pa ste/ mngal nas skyed pa'i don to/ /byang chub pa lnga'i dbang du byas pa/ rdo rje nyi ma snang ba che/ /zhes
<p>166a.3</p>pa ni tshogs gnyis sngon du song bas bsrung ba rdo rje ra ba dang / der chos kyi 'byung gnas dang / gzhal yas khang gdan dang bcas pa'i nang du kA li tshar gnyis las grub pa'i nyi ma'i dkyil 'khor la yang kA lis brgyan pa ste/ ji ltar byi ru la mu men gyi 'phra bkod pa lta bur bsgom pa ni mnyam pa
<p>166a.4</p>nyid kyi ye shes kyi rang bzhin no/ /rdo rje zla ba dri med 'od/ /ces pa ni A li zung las byung ba'i zla ba'i dkyil 'khor rgyas pa la dbyangs kyis brgyan pa ni ji ltar dung la mu tig bkod pa lta bu ste me long lta bu'i ye shes kyi ngo bo'o/ /der yi ge hUM nag po bsam pa ni so sor rtog pa'i ye shes kyi ngo
<p>166a.5</p>bo'o/ /de gnyis las 'od zer phar spro zhing bsdus pa las rdo rje hUM dang ldan pa ni bya ba nan tan gyi rang bzhin no/ /chags bral zhes pa ni sprul ba'i sku ste/ yum med pa'i yab bam/ /yab med pa'i yum bsgom pa ste khro bo'o/ /yang na 'jam pa'i rdo rje zhal gcig phyag bzhi pa g.yas
<p>166a.6</p>na ral gri dang / mda'/ g.yon ut+pal dang gzhu 'dzin pa'o/ /sogs zhes pa ni longs spyod pa'i sku ste/ chags pa che zhes pa ni yab yum kha sbyor khro bo rnam par bsgom pa'o/ /kha dog sna tshogs zhes pa ni dkar po la sogs pa gang 'dod pa'o/ /'bar ba'i 'od ces pa ni dkar po
<p>166a.7</p>yang shin tu dkar ba zhes bya ba la sogs pa'o/ /rdo rje skyil krung rdzogs sangs rgyas/ /zhes pa ni bzhugs stabs te ji lta bu'i yang zhes pa'i don to/ /de dag ni bsdus pa la dga' ba'i dbang du mdzad nas bskyed pa'i rim pa gsungs pa'o/ /yang na klog pa'i dbang du byas nas tshogs sogs
<p>166b</p>
<p>166b.1</p>pa sngon du song bas seng ge'i gdan gyi steng du zla ba la muM blta ste/ de las byung ba'i bcom ldan 'das shAkya thub pa chags bral gyi sku bsams te/ sems can snod kyi dbang gi snod du rung bar byas la/ de dag la dkyil 'khor drug la bstod pa'i rim pas klog pa ni klog pa'i man ngag go/ /da ni 'gro ba
<p>166b.2</p>dang mthun par skyes pas kyang 'gro ba'i nyes pa'i skyon gyis ma gos par bstan par bya ba'i phyir/ sangs rgyas 'gro ba'i chos 'dzin pa/ /la sogs pa gsungs te/ 'gro ba'i chos ni pha mas bu skyes pa ltar na khrag dang khu ba dang gnas skabs lnga'i tshul lo/ /'dzin pa ni mthun pa ste/ de ltar
<p>166b.3</p>na yang de'i nyes pas mi gos par bstan par bya ba'i phyir/ dpal ldan sangs rgyas pad+ma skyes/ /zhes gsungs te/ bdag dang gzhan gyi don 'byung ba ni dpal ldan no/ /sangs rgyas ni de ltar bskyed pa'o/ /pad+ma zhes pa ni ji ltar pad+ma 'dam las byung yang 'dam gyis ma gos pa ltar/ 'dir
<p>166b.4</p>yang 'gro ba dang chos mthun yang de'i nyes pas gos pa ni ma yin no/ /da ni lam gyi che ba mdor bsdus te bstan par bya ba'i phyir/ kun mkhyen ye shes mdzod 'dzin pa/ /zhes bya ba la sogs pa gsungs te/ kun zhes pa ni yod pa dang med pa'i dngos po ste/ de mkhyen pa ni kun mkhyen no/ / 
<p>166b.5</p>ye shes mdzod 'dzin zhes pa ni sku gsung thugs kyi gsang ba 'dzin pa'o/ /de gang gi mthu yin zhe na/ rgyal po sgyu 'phrul sna tshogs 'chang / /zhes pa ste/ rgyal po ni rdo rje 'chang ngo / /sgyu 'phrul zhes pa ni sgyu 'phrul dang 'dra ba ste/ sku che ba dang chung ba dang / mang ba dang nyung ba dang / chags
<p>166b.6</p>pa dang bral ba dang bcas pa'i sku sna tshogs par bskyed cing sprul pa'o/ /de ltar na yang rlom sems yod dam zhe na/ sgyu 'phrul sna tshogs 'chang zhes kyang gsungs te/ dper na sgyu ma mkhan gyis rin po che las grub pa'i gzhal yas khang du de bzhin gshegs pa 'khor rnam bzhi dang bcas
<p>166b.7</p>pa sprul zhing / de yang de dag la chos gsung bar mdzad pa sprul ba yang de dang de dag la rlom sems su mi byed do/ /de bzhin du che ba sangs rgyas rig sngags rgyal/ /zhes gsungs te/ 'bras bu'i dus su sangs rgyas kyi mthu mi nyams par 'gyur pa ni bskyed pa'i rim pa dang / sngags bzlas pa
<p>167a</p>
<p>167a.1</p>dang / 'od zer spro bsdu la sogs pa'i mthu ste/ rig sngags rgyal zhes pa rdo rje theg pa'i lugs las byung ba ste de'i che ba'o/ /da ni rdzogs pa'i rim pa mdor bsdus las/ yi ge rab mchog gi rnal 'byor pa las dang pha rol tu phyin pa rdzogs par bstan par bya ba'i phyir/ 
<p>167a.2</p>rdo rje rnon po ral gri che/ /zhes pa la sogs pa gsungs te/ rang 'dod pa'i lhar bskyed pa sngon du song ba'i lus la 'khor lo bltas pa'i sprul par rdo rje dang ldan pa'i ral gri bsam pa ste/ rnam pa ni rdo rje'o/ /mtshan nyid ni rnon po'o/ /mthun pa'i dpe ral gri zhes bya ba ni de'i rtse mo la yi ge a
<p>167a.3</p>bsam pa yin pas de skad ces bya'o/ /de nyid gsal bar bstan par bya ba'i phyir/ yi ge mchog ste rnam par dag /ces gsungs te/ yi ge rnams kyi nang nas mchog tu gyur pa ni/ a ste ral gri'i rtse mor blta'o/ /rnam par dag ces pa ni 'og nas rig par bya'o/ /theg pa chen po sdug bsngal
<p>167a.4</p>gcod/ /ces pa ni theg pa chen po ni rdo rje'i theg pa chen po'o/ /de'i lugs des rdo rjes sdug bsngal gcod pa ste/ snying ga chos kyi 'khor lo la nyon mongs pa can gyi yid kyi ngo bo phung po lnga dang 'byung ba lnga'i rang bzhin gyi yi ge gnas pa de gcod pa dang chos mthun par sreg pa'o/ /mtshon cha
<p>167a.5</p>chen po rdo rje chos/ /zhes pa ni de ltar nyon mongs pa gcod pas mtshon cha ste ral gri'o/ /chos zhes pa ni longs spyod kyi 'khor lo ste/ de nas laM byung nas haM gnas su 'gro ba zhes bya ba'i don to/ /de la yi ge a gnas pa ni rdo rje chos so/ /rdo rje zab mo dzi na dzika / ces pa'i zab mo
<p>167a.6</p>ni byang chub kyi sems gnyis su med pa'o/ /dzi na dzika ni rgyal ba 'dzin pa ste/ rgyal ba ni bde ba chen po'o/ /des bzung ba ni haM ngo / /de ltar bsgom pa'i sgrub pa po ni rdo rje blo gros can no/ /don bzhin rig ces pa ni bde ba chen po nas rna ba g.yas nas phyir byung smin ma'i dbus nas zhugs te
<p>167a.7</p>tshangs pa'i bu ga nas song ste/ de bzhin gshegs pa rnams kyi thugs ka na gnas pa'i dam tshig gi 'khor lo dkrugs te/ de byang chub kyi sems bkug ste spyi bo nas zhugs te sngar bsregs pa rnams gsos nas 'gengs pa rim gyis 'chad la/ rig pa rnams rnam par dag pa ni
<p>167b</p>
<p>167b.1</p>don bzhin rig pa ste bsgom pa'o/ /pha rol phyin pa kun rdzogs pa/ /zhes bya ba la sogs pa ni sngar bstan par zad do/ /sa rnams kun gyi rgyan dang ldan/ /zhes pa ni rang gi lus la sogs pa rnams rgyan dang 'dra bas gnas pas de skad ces bya'o/ /rnam par dag pa bdag med chos/ / 
<p>167b.2</p>zhes pa ni rnam par shes pa ni pha rol tu phyin pa la sogs pa'o/ /dag pa ni ro gcig pa ste byang chub kyi sems kyi las so/ /bdag med ces pa ni bshad ma thag pa ste/ de nyams su blang bar bya ba'i chos so/ /da ni rtsa dang thig le sgyu 'phrul dra ba'i tshul du bsgom pa bstan par bya ba'i phyir/ yang
<p>167b.3</p>dag ye shes zla 'od bzang / /zhes bya ba la sogs pas bstan te/ yang dag ces pa ni don phyin ci ma log pa ste/ don dam pa byang chub kyi sems so/ /zla ba 'od bzang zhes pa ni/ kun rdzob byang chub kyi sems zla ba lta bu la brten nas/ ye shes skye bas na bzang po zhes bya'o/ / 
<p>167b.4</p>de nyid thabs gang yin snyam pa la/ brtson chen sgyu 'phrul dra ba ste/ /zhes bya ba la sogs pa gsungs te/ brtson chen ni rlung ngo / /sgyu 'phrul zhes pa ni/ sngar bstan pa'i byang chub kyi sems de bsrub cing srub pa'i sbyor bas zhu ste/ 'khor ba dang mya ngan las
<p>167b.5</p>'das pa 'phrul par byed pas de skad ces bya'o/ /dra ba zhes pa ni rtsa ste/ sprul pa'i 'khor lo la sogs par byang chub kyi sems 'dzin pa'o/ /rgyud ces pa ni rgyu'i rgyud la gnas pa ste sa bon zhes pa'o/ /kun zhes pa ni 'khor ba dang mya ngan las 'das pa ma lus pa'i sa bon no/ / 
<p>167b.6</p>bdag po mchog ces pa ni rgyu las gzhan med pa'i phyir ro/ /rdo rje gdan ni ma lus ldan/ /zhes pa ni de bzhin gshegs pa bzhugs pa'i gnas rdo rje gdan yin pa ltar don dam pa dang kun rdzob gnyis su med pa ni de bzhin gshegs pa 'byung ba'i gnas so/ /ye shes sku ni gnyis su med pa'o/ /rnams
<p>167b.7</p>zhes pa ni rnam par snang mdzad la sogs pa'o/ /ma lus 'chang zhes pa ni rdo rje'i gdan de la bzhugs zhes pa'i don to/ /kun du bzang po blo gros bzang / /sa'i snying po 'gro ba 'dzin/ /zhes gsungs te/ ye shes kyi sku can gyi de bzhin gshegs pa rnams rdo rje'i gdan la bzhugs par ma zad
<p>168a</p>
<p>168a.1</p>kyi byang chub sems dpa' rnams kyang bzhugs zhes bstan pa'i phyir rtogs pa phul du phyin pas na kun du bzang po'o/ /sa'i snying po 'gro ba 'dzin/ /zhes pa ni yon tan thams cad bskyed pas so/ /snying po ni de rnams kyi snying po ste sku gsum mo/ /des ci byed snyam pa la/ 
<p>168a.2</p>'gro ba 'dzin zhes gsungs te/ dag pa dang ma dag pa'i 'gro ba rjes su 'dzin pa'o/ /sangs rgyas kun gyi snying po che/ /zhes pa ni don dam pa dang kun rdzob kyi byang chub kyi sems de ni sangs rgyas thams cad kyi snying po ste rgyu'o/ /da ni sprul pa'i 'khor lo la chos thams cad ro gcig par bya ba'i phyir/ 
<p>168a.3</p>sprul pa'i 'khor lo zhes bya ba la sogs pa gsungs te/ sprul pa'i 'khor lo la yi ge sde tshan re re la yang kha dog lnga lngar bkod pa ni sna tshogs 'chang zhes zer ro/ /yang na sna tshogs ni las dge ba dang mi dge ba las grub pa'i 'khor ba sna tshogs sprul pa'i a las 'byung ba'o zhes zer ro/ / 
<p>168a.4</p>'dir rang gi 'dod pa nyams su blang ba'i rim pa'o/ /sprul pa'i 'khor lo nyid sna tshogs te/ 'di ltar 'khor ba dang mya ngan las 'das pa'o/ /de nyid bstan pa/ dngos po kun gyi rang bzhin mchog /ces gsungs te/ dngos po yang yin la kun kyang yin pas dngos po kun te/ phung
<p>168a.5</p>po dang khams dang skye mched las 'byung zhing 'jig pa dang don byed nus pa'i chos rnams so/ /rang bzhin mchog ni de dag yin pas so/ /dngos po ni snga ma bzhin no/ /rang bzhin 'dzin ces pa ni snang ba dang stong pa tha mi dad pa'i rang bzhin 'dzin pa'o/ /skye med chos de sna tshogs don/ /zhes
<p>168a.6</p>pa ni sna tshogs pa'i don skye ba med pa zhes bya'o/ /de bas na/ chos kun ngo bo nyid 'chang ba/ /zhes bya'o/ /shes rab chen pos skad cig la/ /chos kun khong du chud pa 'chang / /zhes pa ni de ltar na lam de khong du chud pa ni shes rab chen po ste/ skad cig gis chos thams cad ro gcig
<p>168a.7</p>par khong du chud pa ste/ lam myur pa zhes bya'o/ /de ltar na skad cig gis chos thams cad de kho na nyid du rtogs la/ tshe gcig gis rdo rje 'chang 'thob pa ni gsang sngags kyi lam che ba'i khyad par ro/ /de ltar na tshe gcig gis chos kun skad cig gcig la mngon par rtogs pa ste/ des na/ 
<p>168b</p>
<p>168b.1</p>thub pa blo mchog yang dag mtha'/ /zhes gsungs te/ 'khor ba zlog pa thub pa ste rdo rje 'chang zhes bya'o/ /de bzhin du sangs rgyas bcom ldan 'das dang / bde bar gshegs pa dang / rgyal ba zhes bya'o/ /yang na de ltar rtogs pa ste thub pa'i blo dang mnyam pa ste/ yang dag pa'i mthar
<p>168b.2</p>thug pa zhes bya'o/ /mi g.yo rab tu dang ba'i bdag /ces bya ba la/ mi g.yo ba ni the tshom mi za'o/ /rab tu dang ba ni 'od gsal chos kyi sku mngon du byas par 'gyur pa'i bdag nyid do/ /rdzogs pa'i sangs rgyas ni dus gsum gyi'o/ /byang chub ni gnyis su med pa ste de tsam gcig tu zad do/ / 
<p>168b.3</p>sangs rgyas kun zhes pa ni dus gsum gyi'o/ /mngon sum zhes pa ni sangs rgyas kun gyi mngon sum du mdzad cing phyag bya ba dang / de ltar bdag gis mngon sum du byas so zhes pa'i don to/ /ye shes me lce 'od rab gsal/ /zhes pa ni nyon mongs pa ma lus par bsreg nas 'od gsal
<p>168b.4</p>bar gnas so zhes bya ba'i don to/ /de dag gis ni so sor rtog pa'i ye shes bshad zin to/ /da ni chags bcas lam gyi spyod pa la 'jug pa'i phan yon bstan par bya ba'i phyir/ 'dod pa'i don grub dam pa ste/ /zhes bya ba la sogs pa gsungs te/ 'dir 'dod pa'i sgo nas don grub pa ni gnyis
<p>168b.5</p>te/ ngan song sbyong ba dang / grol bar byed pa'o/ /de gang gis 'grub par byed snyam pa la/ 'dod pa zhes gsungs te/ 'dod pa ni gzugs la sogs pa lnga'o/ /des gzugs rdo rje la sogs pa dkyil 'khor gyi lha'i bdag nyid kyi don grub pa de gang zhe na/ ngan song thams cad rnam sbyong ba/ / 
<p>168b.6</p>zhes bya ba la sogs pa gsungs so/ /gzhan dag ni 'dod pa'i yon tan gyis ngan song gsum du 'gro bar 'gyur ro zhes zer te/ 'dir de nyid kyis sbyong ba'o/ /mgon po zhes pa ni de nyid la bya'o/ /sems can kun gyi mchog ces pa ste/ de lta bu'i gang zag de/ las dang po pa'i sa pa yin
<p>168b.7</p>na yang theg pa gsum gyi gang zag gi nang nas de mchog go/ /sems can thams cad rab grol byed/ /ces pa ni lam 'di'i sgo nas bcings pa las mnyam snyam du grol bar byed ces pa'i don to/ /yang na 'dod pa ni thabs khyad par can tshogs kyi mchod pa la brten nas don gnyis
<p>169a</p>
<p>169a.1</p>su med pa yin la/ de nyid la 'go nas 'byung ba'i pho nya dang snyoms par 'jug pas ni de skad ces bya'o/ /des cir 'gyur zhe na/ ngan song thams cad rnam sbyong ba/ /zhes gsungs te snga ma bzhin no/ /da ni dpa' bo dang rten gyi gang zag gi sgra 'jug pa'i rgyu mtshan
<p>169a.2</p>bstan par bya ba'i phyir/ nyon mongs g.yul du gcig dpa' ba/ /zhes bya ba la sogs pa gsungs te/ 'dir khyad par rnam pa bzhir 'gyur te/ nyon mongs pa dang g.yul 'gyed pa'i tshe dpa' ba ste/ nyon mongs pa rtsad nas gcod pa'i bsam pa gcig pu yod pa ste dang po'o/ / 
<p>169a.3</p>mi shes pa ni nyon mongs pa bsal ba'i thabs mi shes pa nyid dgra yin pas de shes par byed pa ni 'joms pa ste gnyis pa'o/ /blo ldan ni dpa' bo'i blo ste sngar gyi blo dang ldan pa'o/ /sgeg 'chang zhes pa ni lus cha gsum du 'khyog pa'am grim zhes ston pa'o/ /dpal dang ldan zhes pa ni
<p>169a.4</p>bdag dang gzhan don 'byung bar bya ba'i bsam pa can te gsum pa'o/ /brtan po ni nyon mongs pa las rgyal bar byed pa'i dus su blo brtan pa ste/ theg pa gzhan la 'dod pa dang bral ba ste bzhi pa'o/ /da ni de'i cha lugs bstan par bya ba'i phyir/ mi sdug gzugs 'chang ba zhes bya ba la
<p>169a.5</p>sogs pa gsungs te/ mi sdug pa ni lus dang rgyan te/ lus ni nam mkha'i gos gyon pas so/ /rgyan mi sdug pa ni rus pa'i rgyan 'chang ba'i phyir/ lag pa brgya po zhes pa ni gar byed pa dang 'brel te/ gar gyi rigs brgya byed pa'o/ /kun bskyod cing zhes pa ni gom pa'i stabs zhes
<p>169a.6</p>bya ba dang 'brel te/ rdo rje dril bu dang ldan pa'i lag pas g.yas dang g.yon dang dbus dag tu gar byed cing lag pa gnyis dkur gnas te/ rkang pas sa la chos kyi 'byung gnas mthe bong gis bri bar bya'o/ /de bzhin du lag pas gar byed cing gru gsum du byas te rkang pas sna tshogs rdo rje bri
<p>169a.7</p>bar bya'o/ /de gnas gcig cig gi nang du gcig byas te/ de nas zil gyis gnon pa dang / mchod pa dang rigs mtshon par byed pa'i gar rnams byed pa ni/ dpal ldan lag pa brgyas gang la/ /nam mkha' khyab par gar byed pa/ /zhes pa'i don to/ /da ni sbyor thabs brdas bstan
<p>169b</p>
<p>169b.1</p>pa bshad par bya ba'i phyir/ sa yi dkyil 'khor gzhi'i khyon/ /zhes bya ba la sogs pa gsungs te/ de la tshogs kyi 'khor lo'i gnas skabs 'dir gnas khyad par can du steng 'og skyang nul byas te dkyil 'khor gyi thig btab la/ der dkyil 'khor gcig pa'i dpa' bo dang / rigs
<p>169b.2</p>ldan dgug pa dang / brda 'dri ba dang / dbye bsal byas te dkyil 'khor gyi rim pas gral la bkod de/ 'dod pa'i yon tan lngas tshul ji lta bar mchod de/ reg rdo rje'i gnas skabs 'dir ni ji ltar sa las khri shing dang lo ma dang me tog la sogs pa 'byung ba ltar/ 'dis kyang
<p>169b.3</p>gnyis su med pa'i ye shes kyi sku 'byung bar byed pas de skad ces bya'o/ /dkyil 'khor zhes pa ni de'i lus lha'i dkyil 'khor du byin gyis rlabs shing de las snying po len pas so/ /rkang pa ya gcig ces pa ni dpa' bo'i'o/ /mthil gyis gnon zhes pa ni rim gyis dbang ba'o/ / 
<p>169b.4</p>rkang mtheb ces pa ni rkang pa'i bye brag ste/ e ka aM gu li ste sor mo gcig mtshon pa nor bu'o/ /sen mo ni de las byung ba ste byang chub kyi sems so/ /khyon zhes pa ni de'i nus pa'o/ /tshangs pa zhes pa ni haM gi gnas so/ /de nas byang chub kyi sems spyan drang zhing gshegs su
<p>169b.5</p>gsol ba ni du ma'i grangs su bya zhing mya ngan las mi 'da' bar bya ba'i phyir rtse nas gnon zhes gsungs te/ nor bu'i rtsa nas bzlog ste gshegs par bya'o/ /da ni gnyis su med pa'i don gtan la dbab pa bstan par bya ba'i phyir/ don gcig gnyis med ces gsungs te/ des cir
<p>169b.6</p>'gyur snyam pa la/ don zhes pa ni gnyis su med pa yin la/ de yang kun rdzob kyi kun+da dung lta bu dang / nyi ma dang / de'i bde ba tha mi dad par dpa' bo dang pho nyas nyams su myong ba'o/ /da ni chos kyi don gtan la dbab pa bstan par bya ba'i phyir/ chos kyi don zhes gsungs te/ chos
<p>169b.7</p>kyi zhes pa ni phung po dang / khams dang / skye mched do/ /de'i don ni gnyis su med pa/ 'dod par bya ba ni bslu ba/ phrad par gyur pa zhes bya ba'i tha tshig go/ /da ni dam pa'i don gtan la dbab pa bstan par bya ba'i phyir/ dam pa'i don de 'jigs pa med/ /ces gsungs te/ 
<p>170a</p>
<p>170a.1</p>de la 'dod par bya ba ni don dam pa ste/ mi slu ba'i phyir ro/ /'jigs pa med ces pa ni 'jigs pa can ni nyan thos la sogs pa yin la/ 'dir thabs de lta bu la 'jigs par mi bya'o zhes bya ba'i tha tshig go/ /da ni rnam par rig pa'i don gtan la dbab pa
<p>170a.2</p>bstan par bya ba'i phyir/ rnam rig sna tshogs gzugs don can/ /zhes bya ba la sogs pa gsungs te/ don dam pa de rnam par shes pa'i tshogs brgyad du snang ba ste/ de dag gnas gyur pa ni ye shes lnga'o/ /des na de la rnam rig ces pa ni yid kyi rnam par shes pa'o/ /sna tshogs zhes
<p>170a.3</p>pa ni sgo lnga'i rnam par shes pa'o/ /gzugs don can zhes pa ni nyon mongs pa can gyi yid do/ /sems dang zhes pa ni yid kyi rnam par shes pa'o/ /rnam shes rgyu dang ldan zhes pa ni kun gzhi rnam par shes pa ste/ 'dir bi dz+nyA na ni bi dza ste sa bon zhes bya ste/ de rgyas pa ni rgyun yin te/ de'i rigs 'dzin pa ste/ 
<p>170a.4</p>ye shes sku'i ming can ye shes lnga gnyis su med pa'i byang chub kyi sems so/ /da ni dngos po ma lus pa'i don gtan la dbab pa bstan par bya ba'i phyir/ dngos don ma lus rnams la dga'/ /zhes bya ba la sogs pa gsungs te/ thabs khyad par can gyi sgo nas dngos po rnams
<p>170a.5</p>la dga' ba dang bde ba la bstan te don dam pa de rtogs pa'o/ /yang na dngos don ma lus rnams la dga' bar bya'i spang bar mi bya'o/ /stong pa nyid dga' 'dod chags blo/ /zhes pa ni stong pa nyid kyi rang bzhin pho nya dang de kho na la dga' ba dang / sems can gyi don la 'dod cing chags
<p>170a.6</p>par byed pa de la de skad ces bya'o/ /de lta na 'dod chags kyis nyes par mi 'gyur zhe na/ de'i phyir/ /srid pa'i 'dod chags rnam spangs pa/ /zhes gsungs te/ srid pa gsum gyi tha mal pa'i 'dod chags la sogs pa'i skyon lnga spangs pa'o/ /srid gsum dga' ba chen po pa/ /zhes
<p>170a.7</p>pa ni gong du smos pa de dag lus ngag yid gsum gyi de kho na nyid du bsgyur ba'o/ /da ni kun rdzob byang chub kyi sems su gtan la dbab pa bstan par bya ba'i phyir/ sprin dkar dag pa bzhin du dkar/ /zhes bya ba la/ srid pa'i skyon gyis ma gos pa dang / de'i mdog bstan pa'o/ /'od bzang ston ka'i zla ba'i 'od/ / 
<p>170b</p>
<p>170b.1</p>ces pa ni reg bya bsil ba dang / mdog dkar ba dang / bde bar bskyed par chos mthun te/ thabs kyi byang chub kyi sems so/ /shes rab kyi byang chub kyi sems bstan par bya ba ni/ nyi ma 'char ka'i dkyil ltar mdzes/ /zhes gsungs te/ mdog dmar ba dang / reg bya tsha ba dang / sdug
<p>170b.2</p>bsngal bskyed par mthun pa'o/ /sen mo'i 'od ni shas cher dmar/ /zhes pa ni byang chub kyi sems ltung bar byed pa'i gnas rtsa gsum 'dus pa ste/ de'i mdog kyang de 'dra'o/ /da ni dpa' mo'i lus dang yan lag gi mtshan nyid bstan par bya ste/ cod pan bzang po mthon ka'i rtse/ /zhes pa
<p>170b.3</p>la sogs pa gsungs te/ 'dir gzugs dang lang tsho'i mtshan nyid ston pa ste/ lo'i grangs ni yan lag bcu gnyis zhes 'og na gsal ba'o/ /yang na/ bden don rnam pa bcu gnyis ldan/ /de nyid rnam pa bcu drug rig /rnam pa nyi shus byang chub pa/ /zhes pas bstan to/ /cod pan ni skra bcings pa'i
<p>170b.4</p>dar dpyangs so/ /mthon ka ni nag po'o/ /de'i rtse mo ni li ba'o/ /de'i skra mchog tu mthug pa dang / gnag pa dang li ba'o/ /mthon ka chen po 'chang / /zhes pa ni skra'i mdog go/ /nor bu chen po 'od chags dpal/ /zhes pa ni byang chub kyi sems ltung ba'i gnas so/ /'od chags dpal zhes pa ni pad+ma
<p>170b.5</p>rA ga'i mdog can no/ /da ni de'i rgyan dang cha lugs bstan par bya ba'i phyir/ sangs rgyas sprul pa'i rgyan dang ldan/ /zhes bya ba la sogs pa gsungs so/ /sangs rgyas ni longs spyod rdzogs pa'i sku ste/ de la dbu rgyan dang snyan cha la sogs pa mnga' ba ltar 'di la yang de ltar brgyan par bya'o/ / 
<p>170b.6</p>sprul pa zhes pa ni chags bral te de la rang bzhin gyi rgyan shangs kyi dbyibs mtho ba dang / spyan yangs pa dang / tshems dkar ba dang / tshags dam pa dang / ma gas pa dang ldan pa'o/ /'jig rten khams brgya kun bskyod pa/ /zhes pa ni 'jig rten gyi khams na gnas pa'i dpa' bo brgya'i sems
<p>170b.7</p>dus gcig tu bskyod par nus pa'am/ yang na rtsa rnams kyi byang chub kyi sems kun bsdus pa'i nus pa de smin pa'o/ /de nas tshogs kyi 'khor lo'i gnas skabs 'dir byang chub kyi phyogs kyi chos sum cu rtsa bdun 'dus par bya ste/ de la tshogs kyi lam gyi chos bcu gnyis bstan par
<p>171a</p>
<p>171a.1</p>bya ba'i phyir/ rdzu 'phrul rkang pa'i stobs chen ldan/ /zhes bya ba la sogs pa gsungs te/ mgyogs par bskyod pas na rdzu 'phrul gyi rkang pa ste/ chags bcas kyi lam myur ba zhes bya ba'i don to/ /de yang bzhi ste/ sems kyi rdzu 'phrul gyi rkang pa dang / brtson 'grus
<p>171a.2</p>kyi dang / 'dun pa'i dang / dpyod pa'i ting nge 'dzin gyi rdzu 'phrul gyi rkang pa'o/ /sems kyi rdzu 'phrul gyi rkang pa ni sems pa ste/ dogs pa med pa'i sems kyis skad cig gis rdo rje 'chang thob par 'dod pa'o/ /brtson 'grus kyi rdzu 'phrul gyi rkang pa ni le lo la mi gnas par bdag dang gzhan gyis
<p>171a.3</p>skad cig gis sangs rgyas kyi ye shes 'dod pa ste/ pho nya'i lus spyan ma la sogs pa'i rang bzhin du sgom pa'o/ /'dun pa'i rdzu 'phrul gyi rkang pa ni skad cig gis de kho na nyid khong du chud par 'dod pa'o/ /dpyod pa'i rdzu 'phrul gyi rkang pa ni bla ma'i man ngag la the tshom mi za bar 'jug pas
<p>171a.4</p>rtogs par bya'o/ /stobs ni 'gro ba ste/ gong nas gong du 'gro bas na chen po'o/ /de nyid ces pa ni bshad ma thag pa'o/ /de nyid dran pa chen po 'chang / /zhes pa ni de lta bu'i man ngag mi brjed par bya ba'o/ /yang na dran pa ni dran pa nye bar gzhag pa bzhi ste/ dran pa bzhi po ting 'dzin
<p>171a.5</p>rgyal/ /zhes pa la/ lus dran pa nye bar gzhag pa ni lhar lta ba ste phung po la sogs pa'o/ /tshor ba dran pa nye bar gzhag pa ni de la brten nas skye ba'i phyir bde ba chen por lta'o/ /chos dran pa nye bar gzhag pa ni bla ma'i man ngag ste/ chos thams cad skye ba med par ro gcig par lta'o/ /sems
<p>171a.6</p>dran pa nye bar gzhag pa ni sems phyag rgya chen po'i ngo bor gcig tu dran par bya'o/ /de dag bsgom bya yin pas ting nge 'dzin ces bya'o/ /'dir yang dag par spong ba bzhi blta bar bya ste/ dge ba'i chos ma skyes pa skyed pa ni gsum pa'o/ /skyes pa 'phel ba ni bzhi pa rin po che tshig dbang ngo / / 
<p>171a.7</p>mi dge ba'i chos ma skyes pa mi skyed pa ni dam tshig go/ /skyes pa spong ba ni de spong ba ste/ de dag kyang gsal bar byas so/ /de dag ni tshogs kyi lam gyi chos so/ /da ni sbyor ba'i lam bstan par bya ste/ /dad pa'i dbang po ni rdo rje theg pa la mos pa'o/ /brtson 'grus kyi dbang po ni bla ma'i man ngag
<p>171b</p>
<p>171b.1</p>len pa la brtson pa'o/ /dran pa'i dbang po ni de la shes bzhin du byed pa'o/ /ting nge 'dzin gyi dbang po ni de goms par byed pa ste bsgom pa'o/ /shes rab kyi dbang po ni de dag gi gnas yin pa'i phyir/ rigs ldan bsten par bya ba'o/ /de dag khyad par du bya ba'i stobs lnga ste/ 'di ltar 'dod pa'i stobs dang / brtson
<p>171b.2</p>'grus kyi stobs dang / ting nge 'dzin gyi stobs dang / dran pa'i stobs dang / shes rab kyi stobs zhes bya'o/ /da ni mthong ba'i lam gyi chos bstan par bya ste/ byang chub yan lag me tog spos/ /zhes gsungs te/ byang chub thob par byed pa'i yan lag bdun no/ /de yang longs spyod du bya ba dang rgyan du bya ba'o/ /longs spyod
<p>171b.3</p>du bya ba ni/ me tog spos zhes pa ste spos dngos so/ /yon chab dang / mar me dang / dri dang / zhal zas dang / sgra zhes pa bdun no/ /rgyan du bya ba ni me tog gi rgyan nam rin po che'i rgyan te mgul rgyan dang / rna rgyan dang / dpung rgyan dang / lag gdub dang / do shal dang / ske rags dang / rkang gdub bo/ /spos zhes pa ni de'i
<p>171b.4</p>lus la ga pur la sogs pa bcang bar bya'o/ /de bzhin gshegs pa'i yon tan mtsho/ /zhes pa ni mthar phyin pa'i lam ste/ de bzhin gshegs pa ni rigs lnga'o/ /yon tan ni stobs dang mi 'jigs pa dang / gzungs dang / ting nge 'dzin la sogs pa'o/ /mtsho zhes pa ni yon tan 'byung ba'i
<p>171b.5</p>phyir ro/ /yang na de bzhin gshegs pa'i yon tan ni 'dod pa'i yon tan lnga ste yum mo/ /lam gyi yan lag brgyad tshul rig /ces pa ni lam ni 'phags pa'i bden pa'o/ /yan lag ni yang dag pa'i lta ba la sogs pa brgyad do/ /tshul zhes pa ni theg pa chen por gsungs pa dang / ming dang grangs
<p>171b.6</p>mthun pas de skad ces bya'o/ /rig ces pa ni rdo rje theg pas de'i don ston pa'i phyir yang dag pa'i lta ba ni rang gi lha'i rnal 'byor ro/ /yang dag pa'i rtog pa ni de nyid la nges par rtog pa'o/ /yang dag pa'i ngag ni rdo rje'i bzlas pa la sogs pa'o/ /yang dag pa'i dran pa ni lus ltar dran pa dang / tshor ba bde
<p>171b.7</p>bar dran pa dang / chos skyon med par dran pa dang / sems phyag rgya chen por dran pa'o/ /yang dag pa'i ting nge 'dzin ni lhan cig skyes pa la dmigs pa'o/ /yang dag pa'i las kyi mtha' ni sems can gyi don byed pa'o/ /yang dag pa'i rtsol ba ni rdo rje'i theg pa la rtsol bar byed pa'o/ /yang dag pa'i tshor ba ni
<p>172a</p>
<p>172a.1</p>sha lnga bdud rtsi lngas 'tsho ba'o/ /yang dag sangs rgyas lam rig pa/ /zhes pa la yang dag pa ni mi slu ba'o/ /gang gis na sangs rgyas te/ yang dag pa'i rdzogs pa'i sangs rgyas dus gsum du bzhugs pa'o/ /de dag skyed par byed pa ste pho nya'o/ /lam rig pa zhes pa
<p>172a.2</p>ni pho nya la brten nas de ltar rig pa ste bsgom pa'i lam gyi chos so/ /da ni chags bcas kyi lam gyi phan yon rgyas par bshad par bya ba'i phyir/ sems can kun la shas cher chags/ /zhes bya ba la sogs pa gsungs te/ sems can kyang yin la kun kyang yin pas sems can kun te 'gro ba
<p>172a.3</p>drug go/ /shas cher chags pa ni gnyis te/ nyon mongs pa lhag par che ba la chags pa dang / snying rje'i sgo nas chags pa las 'di ni nyon mongs pa lhag par che ba la chags pa ste/ 'dod chags can rjes su bzung nas snang ba mtha' yas 'dzud pa la sogs pa'o/ /snying rje'i sgo nas chags pa ni
<p>172a.4</p>nyan thos kyi rigs can la bden pa bzhi ston pa la sogs pa'o/ /yang na rgyu'i gnas skabs na pho nya la sogs pa la chags pa ni sems can kun la shas cher chags pa'o/ /'bras bu'i dus na sems can gyi don la chags pas de skad ces bya'o/ /de ltar na de gnyis ka nyon mongs pa can du mi
<p>172a.5</p>'gyur ram snyam pa la/ gsungs pa/ nam mkha' lta bur chags pa med/ ces gsungs te/ de ltar chags kyang de skyon gyis mi gos te/ nam mkha' dang / bum pa dang / yid bzhin gyi nor bu la sogs pa bzhin du'o/ /de ltar na sems can gyi don ji lta bu snyam pa la/ sems can kun
<p>172a.6</p>gyi yid la 'jug /ces gsungs te/ sems can kyang yin la kun kyang yin pas sems can kun te 'gro ba drug go/ /yid la 'jug ces pa ni yid dang ji ltar mthun pa'o/ /yang na sems can kun ni slob ma'o/ /yid la 'jug pa ni gnyis te/ bla ma'i byin rlabs dang / slob ma'i rtsol ba dang / 
<p>172a.7</p>de'i sgo nas gnyis su med pa'i ye shes la 'jug pa ste/ bla ma'i ngag las so/ /sems can kun gyi yid ltar mgyogs/ /zhes pa ni rim gyis ma yin te/ /skad cig gis mdzad pas de skad ces bya'o/ /lung las kyang / mkhyen pa'i skad cig gcig gis kyang / /shes bya'i dkyil 'khor
<p>172b</p>
<p>172b.1</p>kun khyab can/ /zhes pa lta bu'o/ /de lta bu yang rigs ldan des ster ba'o/ /da ni ye shes kyi phan yon bstan par bya ba'i phyir/ sems can kun gyi dbang don shes/ /zhes bya ba la sogs pa gsungs te/ dbang po shes pa ni mchog dang mchog ma yin pa'o/ /don shes pa ni gzugs rdo rje ma la
<p>172b.2</p>sogs pa yin par shes par 'gyur ro/ /sems can kun gyi yid 'phrog pa/ /zhes pa ni spyi dang bye brag tu 'phrog pa'o/ /chags bcas kyi lam gyis spyir rtog pa dang bcas pa dang / rtog med du 'phrog pa'o/ /bye brag tu 'phrog pa ni rnal 'byor pa'i yid gnyis su med pa ste a wa d+hU tIr 'phrog pa'o/ / 
<p>172b.3</p>phung po lnga don de nyid shes/ /zhes bya ba la/ phung po lnga ni gzugs la sogs pa'o/ /de'i don shes pa ni ye shes lnga gnyis su med par shes pa'o/ /rnam dag phung po lnga 'chang ba/ /zhes bya ba la/ rnam par dag pa ni khams dang skye mched de rnams gti mug rdo rje la sogs pa dang / gzugs rdo rje ma la
<p>172b.4</p>sogs pa'o/ /phung po lnga ye shes lnga'i rang bzhin bde bar gshegs pa lnga'o/ /nges 'byung kun gyi mtha' la gnas/ /zhes bya ba la/ nges 'byung kyang yin la kun kyang yin pas nges 'byung kun te/ 'bras bu nges par 'byung ba'i thabs te theg pa gsum mo/ /mtha' zhes pa ni de rnams kyi mthar thug
<p>172b.5</p>pa chags bcas kyi lam mo/ /nges par 'byung ba kun la mkhas/ /zhes pa ni chags bcas kyi lam 'dir rtogs par bya ba'o/ /gzhan yang dran par bya ba'i phyir/ nges 'byung kun gyi lam la gnas/ /nges par 'byung ba kun ston pa/ /zhes pa ni chags bcas kyi lam 'dir ldan par ston
<p>172b.6</p>pa'o/ /da ni rnam pa thams cad kyi mchog dang ldan pa'i phan yon bstan par bya ba'i phyir/ yan lag bcu gnyis srid rtsa bton/ /zhes pa la sogs pa gsungs te/ yan lag kyang yin la bcu gnyis kyang yin pas yan lag bcu gnyis te/ 'di ltar ma rig pa dang / 'du byed dang / rnam par
<p>172b.7</p>shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi zhes bya ba rnams so/ /de rnams ni srid pa'i yan lag dang rtsa ba'o/ /bton zhes pa ni 'di rnams shes pas srid pa'i rtsa ba'o zhes bya'o/ /de la 'di
<p>173a</p>
<p>173a.1</p>rnams shes par byed pa'i tshul kyang gnyis te/ rgya che ba dang / zab pa'i lugs gnyis so/ /de la rgya che ba ni lugs dang mthun pa dang / lugs las bzlog pa ste/ de shes pas srid pa'i rtsa ba bton pa'o/ /zab pa ni rdo rje theg pa'i tshul zhes bya'o/ /de yang gnyis te/ bskyed
<p>173a.2</p>pa'i rim pa dang / rdzogs pa'i rim pa'o/ /de la bskyed pa'i rim pas srid pa'i rtsa ba 'joms pa ni 'di lta ste/ ma rig pa zhes pa ni bdag tu 'dzin pa la bya ste/ 'di ltar khams drug 'dus pa las bdag dang / bdag gir 'dzin pa 'byung ba'o/ /de la khams drug ni sa dang chu dang me dang rlung dang nam
<p>173a.3</p>mkha' dang rnam par shes pa'i khams so/ /de rnams 'dus pa ni tshogs pa gcig gi bdag nyid do/ /de rnams kyi nus pa'i rtsal gyi phung po dang skye mched dang khams rnams bskyed pa'o/ /de nas gcig la bdag tu bzung bas lhag ma la bdag gir 'dzin pa'o/ /de'i phyir ma rig pa zhes bya'o/ / 
<p>173a.4</p>de yongs su dag par bya ba'i phyir sems sbyong ste/ 'di ltar dam pa'i bka' drin gyis 'brel ba'i skyes bu gnas dben par mchod pa'i rten dang yo byad lta gon bya zhing lus dang ngag gi bya ba bya zhing tshogs bsags nas phyi dang nang gi rten 'brel gyi chos thams cad stong pa nyid du bsam zhing / oM swa b+hA wa shud+d+ho
<p>173a.5</p>zhes bya bas stong pa nyid du bsgom zhing / ar na a tsit+ta ni a nu ta pa ta ste/ a kA ro la sogs pa'i sngags kyis so/ /de'i phyir ma rig pa skye ba med par yongs su dag pa'o/ /de la sgra mthar bsam zhing yongs su bsrung bar bya'o/ /ra ba dang gur gyi nang du nam mkha'i khams rnam par dag pa'i chos
<p>173a.6</p>'byung ba bskyed de/ de'i nang du yaM las byung ba'i rlung gi khams gzhu lta bu'o/ /baM las byung ba'i chu'i khams zlum po'o/ /der raM las byung ba'i me'i khams gru gsum mo/ /der laM las byung ba'i sa'i khams rnam par dag pa gru bzhi pa'o/ /de rnams kyi sa bon ni yid kyi rnam par shes pa'i
<p>173a.7</p>khams rnam par dag pa ste/ de ltar na khams drug po yang phyi rol gyi don gyis bskyed pa ni ma yin gyi/ rang gi rnam par shes pa las byung ba ste/ gzung 'dzin gyis stong pa'i sems tsam du shes par bya'o/ /de nas de dag gi khyad par 'dus pa las yi ge oM du bsam zhing rnam par snang mdzad kyi
<p>173b</p>
<p>173b.1</p>rnam par gyur pa las gzhal yas khang ngo / /de yang rang gi sems kyi snang ba tsam ste/ de lta bas na sems gzung 'dzin gyis stong pa nyid ma rig pa rig par byed pa ste/ bdag dang bdag gir 'dzin pa las grol ba'o/ /'du byed rnam par dag pa ni 'di lta ste/ de yang ma rig pa'i rkyen gyis 'du byed
<p>173b.2</p>'byung ba ste/ de ci'i phyir zhe na/ khams drug po nyid las bdag tu bzung nas bdag ni skyes pa'o/ /bdag ni bud med do snyam du bdag dang gzhan du rtog pa'o/ /de'i dbang gis gcig la gcig lhag par chags te/ mngon par 'du byed pa'o/ /'dir khams drug po nyid skyes pa dang / 
<p>173b.3</p>bud med ma yin te/ sems ni pho mor ma grub ste rig pa tsam mo/ /rig pa de nyid yi ge'i ngo bo ste A li dang kA li'o/ /de las zla ba dang nyi ma'o/ /de dag ni mngon par 'du bya ba yin te 'du byed do/ /'du byed de nyid kyi rkyen gyis rnam par shes pa ste/ rang gi lha'i phyag rgya dang sa bon no/ /yid
<p>173b.4</p>kyi rnam par shes pa de nyid kyi rkyen gyis ming dang gzugs zhes bya ste/ rang gi lha'i sku 'od kyi gong bu'o/ /rnam par shes pa'i rkyen gyis skye mched drug ste/ de las sku yongs su rdzogs pa ni skye mched drug go/ /de ltar skye mched drug gi rkyen gyis reg pa zhes bya ste/ 'dod chags chen pos rjes su chags
<p>173b.5</p>shing yab yum gnyis reg pa las zhu ba'i ngo bo nyid la gnas te/ reg pa'i rkyen gyis tshor ba zhes bya ba ni bde ba zhes bya'o/ /tshor ba bde ba'i rkyen gyis sred pa ni yab yum kha sbyor du bzhengs pa'o/ /sred pa'i rkyen gyis len pa ni sku gsung thugs byin gyis brlab pa dang / ye shes sems dpa' bstim
<p>173b.6</p>pa dang / dbang blang ba dang / skye mched byin gyis brlab pa dang / mchod pa dang / bstod pa dang / bdud rtsi myang ba dang / sngags bzlas pa ni gzhan la rag las pa'i tshul gyis len pa'o/ /len pa'i rkyen gyis srid pa ni sku spro ba dang bsdu ba mngon du mdzad pa'o/ /srid pa'i rkyen gyis skye ba nyid ni lha'i 'khor
<p>173b.7</p>lo thun mong ba rnams so/ /skye ba'i rkyen gyis rga shi ni dkyil 'khor bsdu zhing mi dmigs par spyan drang zhing gshegs su gsol ba'o/ /de ni bskyed pa'i rim pa'i tshul gyi gdams ngag go/ /rdzogs pa'i rim pa'i tshul ni bla ma dam pa'i zhal la ltos par bya'o/ /yang na yan lag bcu gnyis ni pho nya'i lo grangs su
<p>174a</p>
<p>174a.1</p>shes par bya'o/ /de ltar na dag pa rnam pa bcu gnyis 'chang ba'o/ /bden bzhi'i tshul gyi rnam pa can/ /zhes pa ni ji skad du bshad pa'i theg pa chen por bden pa bzhi ni sdug bsngal shes par byed pa dang / kun 'byung spang par bya ba dang / lam rgyud la brten par bya ba dang / 'gog
<p>174a.2</p>pa ni 'bras bu mngon du bya bar 'dod pa'o/ /'dir ni rnam pa de dag mi 'dod de/ ming dang grangs mthun la don ni dga' ba bzhi rtogs par bya ba'o/ /shes pa brgyad po zhes pa ni rnam par shes pa'i tshogs brgyad de/ kun gzhi rnam par shes pa dang / nyon mongs pa can gyi yid dang / sgo lnga'i
<p>174a.3</p>rnam par shes pa dang / yid kyi rnam par shes pa ste brgyad do/ /rtogs pa 'chang zhes pa ni kun gzhi gnas gyur pa sprul pa'i sku/ nyon mongs pa can gyi yid gnas gyur pa chos kyi sku/ sgo lnga'i rnam shes gnas gyur pa longs spyod rdzogs pa'i sku/ yid kyi rnam par shes pa gnas gyur pa sku
<p>174a.4</p>gsum ngo bo nyid kyi sku ste/ des na de skad ces bya'o/ /bden don rnam pa bcu gnyis ldan/ /zhes pa ste bden pa ni mi slu ba ste/ don rnam pa bcu gnyis ldan pa ste/ gang zhe na/ dang po dbang bzhi las skad cig ma bzhi dang / de la brten nas dga' ba bzhi skye bas de skad ces bya'o/ /de nyid rnam pa bcu drug
<p>174a.5</p>rig /ces pa ni rgyu mthun pa dang / rnam par smin pa dang / skyes bu byed pa dang / dri ma med pa dang / 'bras bu bzhi ste bcu drug go/ /rnam pa nyi shus byang chub pa/ /zhes pa ste/ rnam pa ni sngar bsgrags pa de nyid dang / nyi shu ni der chos kyi sku dang / longs spyod rdzogs pa'i sku dang / sprul
<p>174a.6</p>pa'i sku dang / ngo bo nyid kyi sku ste/ bzhi bsnan pas de skad ces bya'o/ /de dag rig pas/ rnam pa sangs rgyas kun rig mchog /ces sbyar ro/ /byang chub pa zhes pa ni chags bcas kyi lam de lta bu la brten nas byang chub thob pa'o zhes pa'i don to/ /rnam par sangs rgyas kun rig mchog / 
<p>174a.7</p>ces bya ba la/ rnam pa ni sngar bshad pa nyi shu po ste lam mo/ /sangs rgyas ni 'bras bu'o/ /thabs gang snyam pa la/ kun rig mchog ste snga ma de dag rig pa ni thabs kyi mchog go/ /de ltar na ji skad du bshad pa'i theg pa chen por ni bgrod pa'i lam du gsungs la/ 'dir ni ldan pa'i chos so zhes
<p>174b</p>
<p>174b.1</p>gsungs so/ /da ni thun mong ma yin pa'i 'bras bu bstan par bya ba'i phyir/ sangs rgyas kun gyi sprul pa'i sku/ /zhes bya ba la sogs pa gsungs te/ sangs rgyas kyang yin la kun kyang yin pas sangs rgyas kun te/ de dag skyed par byed pa ni yum shes rab kyi pha rol tu phyin pa'i rang bzhin pho nya'o/ / 
<p>174b.2</p>de'i phyir pho nya'i che ba yin par rig par bya'o/ /de'i grangs ji tsam snyam pa la/ bye ba dpag med 'gyed pa po/ /zhes gsungs te/ theg pa chen por longs spyod rdzogs pa'i sku las sprul zhing grangs bye ba brgyar 'gyed par 'dod la/ 'dir ni gnyis su med pa'i 'od gsal ba las 'byung zhing sku khro bo'i rnam pa
<p>174b.3</p>dpag tu med par sprul nas sems can gyi don mdzad pa ste/ 'dir ni ji skad du bshad pa'o/ thub pa chen po thub chen ldan/ /zhes pa'i don gsal bar bstan pa'o/ /da ni lam nye bar rtogs pa'i phan yon bstan par bya ba'i phyir/ skad cig thams cad mngon par rtogs/ /zhes bya ba la sogs pa
<p>174b.4</p>gsungs te/ 'dir skad cig ma ni bzhi ste/ chos thams cad mngon par rtogs pa'i skad cig ma dang / sems can gyi don rig pa'i skad cig ma dang / bye brag 'byed pa'i skad cig ma dang / mngon par rdzogs par sangs rgyas pa'i skad cig ma dang / gzhan du ni mtshan nyid dang bral ba dang / rnam par smin
<p>174b.5</p>pa dang / rnam pa sna tshogs pa dang / rnam par nyed pa zhes bya ba'i ming can te/ lam myur ba dang / thob bya dga' ba bzhi yun thung bas skad cig ma zhes bya'o/ /thams cad ces pa ni phung po dang khams dang skye mched kyis bsdus pa'i chos so/ /mngon par rtogs pa zhes bya ba ni gnyis su med par
<p>174b.6</p>mngon sum du rtogs pa'o/ /des na rtogs par bya ba 'jig rten pa dang / 'jig rten las 'das pa'i chos thams cad dus dang mtshan nyid dang bral ba'i skad cig ma rtogs pa'o/ /yang na dus gang gis na skad cig gcig la/ gang rtogs na chos thams cad tshul ji ltar rtogs pa mngon
<p>174b.7</p>sum du lhan cig skyes pa'o/ /sems kyi skad cig don kun rig /ces pa ni sems kyi zhes pa ni mchog dga' ste/ gzung ba dang 'dzin pas ston ka'i nyi ma phyed kyi nam mkha' lta bur rig pa ste/ sems tsam du rig pa'o/ /'dir byang chub ni dge ba'i bshes gnyen la rag las pa yin la/ 
<p>175a</p>
<p>175a.1</p>rang dgar 'jug pa rnams blo bgam par bya ba'i phyir 'di dang phyi mar dkrugs te bstan pa'o/ /de'i phyir skad cig la rtogs shing tshe gcig gis sangs rgyas par byed pa'i lam ni rdo rje theg pa'o/ /de lta na sems can thams cad la lam 'di ma bstan pa ci'i phyir zhe na/ 
<p>175a.2</p>theg pa sna tshogs thabs kyi tshul/ /zhes bya ba la sogs pa gsungs so/ /theg pa ni gsum ste nyan thos la sogs pa'o/ /sna tshogs thabs kyi tshul zhes pa ni thabs sna tshogs gsum bstan pa ste/ de yang skad cig ma rtogs par byed pa'i thabs su rig par bya ste/ 'dir ni re zhig bsti
<p>175a.3</p>gnas tsam du rig par bya'o/ /'gro ba'i don la rtogs pa po/ /zhes bya ba ni las dang po pa la 'gro ba drang ba'i don la dgongs nas gsungs pa ste/ de'i phyir/ theg pa gsum gyi nges 'byung la/ /zhes bya ba ni theg pa gsum ni go bla'o/ /nges par 'byung ba ni 'bras bu ste/ dgra bcom pa la sogs
<p>175a.4</p>pa yin la de'i lam ni de dag go/ /theg pa gcig gi 'bras bur gnas/ /zhes pa ni bzhi pa rdo rje'i theg pa'o/ /'bras bur gnas zhes pa ni 'bras bu sku gsum lam du byed pa ste/ 'khor lo gsum du nyams su myong ba'o/ /de yang mgrin par longs spyod rdzogs pa'o/ /snying gar chos
<p>175a.5</p>kyi'o/ /lte bar sprul pa'i sku'o/ /de bzhin du me long lta bu dang / mnyam pa nyid dang / so sor rtog pa rnams ni longs spyod rdzogs pa'o/ /bya ba nan tan ni sprul pa'o/ /chos kyi dbyings rnam par dag pa ni chos kyi sku'o/ /de bzhin du yang rgyu mthun pa ni sprul pa'o/ /rnam par smin pa ni chos so/ / 
<p>175a.6</p>skyes bu byed pa ni longs spyod do/ /dri ma med pa ni bde ba chen po'i tshul gyis gnas pas na de skad ces bya'o/ /da ni spang bya spangs pa'i phan yon bstan par bya ba'i phyir/ nyon mongs khams rnams dag pa'i bdag /ces bya ba la sogs pa gsungs te/ nyon mongs khams ni rtsa ba dang nye ba'i
<p>175a.7</p>nyon mongs pa'o/ /rnams zhes pa ni khams gsum gyi nyon mongs pa'o/ /dag pa ni 'dir skad cig gis so/ /gzhan ni bskal pa grangs med pa gsum la sogs pa'o/ /las kyi khams rnams zad byed pa/ /zhes bya ba la/ dge ba dang mi dge ba'i las las skyes pa'i khams gsum
<p>175b</p>
<p>175b.1</p>gyi bag chags rnams skad cig gis zad par byed pa'o/ /chu bo rgya mtsho kun las rgal/ zhes pa ni gang+gA dang / sin+d+hu la sogs pa ni chu bo yin la/ /de rnams gcig tu 'dus pa ni rgya mtsho'o/ /de bzhin du skye ba la sogs pa ni rgyun mi 'chad pa'i phyir chu bo yin la/ de rnams gcig tu
<p>175b.2</p>'dus pa ni rgya mtsho ste/ srid pa'i rgya mtsho de las kyang skad cig gis so/ /de bzhin du/ sbyor ba'i dgon pa las byung ba/ /zhes bya ba la/ 'dir mu ge'i dgon pa dang / gcan gzan gyi dgon pa dang / lam ring zhing yang ba'i dgon pa de na chu dug can la sogs pa'i dgon pa yod pa'i phyir ro/ / 
<p>175b.3</p>de bzhin du 'khor ba'i dgon pa 'di na yang skye ba la sogs pa'i sdug bsngal yang ba las 'byung bar byed pa ni chags bcas kyi lam 'di'i phan yon no/ /nyon mongs nye ba kun nyon mongs/ /zhes bya ba la/ 'dod chags dang khong khro ba la sogs pa drug rtsa ba'i nyon mongs pa dang / khro ba dang khon du 'dzin pa
<p>175b.4</p>la sogs pa nye ba'i nyon mongs pa dang / zhe sdang la sogs pa kun nas nyon mongs pa dang / bag chags bcas pa gtan spangs pa/ /zhes bya ba la/ bag chags sa bon tsam yang ma lus par spangs te/ gang gis she na/ lam gong ma des so/ /da ni thob bya thob pa'i phan yon bstan par
<p>175b.5</p>bya ba'i phyir/ snying rje chen po shes rab thabs/ /zhes bya ba la sogs pa gsungs te/ rgyu snying rje chen po ni rgyu'i gnas skabs su dmigs pa med pa'i snying rje dang / shes rab ces bya ba gnyis su med pa rdzogs pa'i rim pa dang / thabs zhes bya ba bsod nams kyi tshogs dang / bskyed pa'i
<p>175b.6</p>rim pa bsgom pa'o/ /don yod 'gro ba'i don byed pa/ /zhes bya ba la/ sngar bsod nams kyi tshogs bsags pa don yod kyang yod la byed kyang byed pa ste sku gnyis pa'o/ /gang gi don byed snyam pa la/ 'gro ba ste/ de dag gis bsdus pa rnams so/ /'gro ba rnams kyi don byed pa'i dus na
<p>175b.7</p>rlom sems yod dam snyam pa la/ 'du shes kun gyi don spangs shing / /zhes bya ba la/ 'du shes ni yul la mtshan mar 'dzin pa ste/ rtag pa dang ldan pa ni skyes pa zhes pa la sogs pa'o/ /don spangs zhes pa ni da ni bdag gis lha la sogs pa thabs 'di'i sgo nas 'di bya'o snyam
<p>176a</p>
<p>176a.1</p>pa gang yin pa de la de skad ces bya'o/ /rnam shes don ni 'gag par byed/ /ces bya ba la/ 'dir shes pa dang shes bya gnyis med ces bya'o/ /de'i phyir/ sems can kun yid yul dang ldan/ /zhes gsungs te/ sems can yang yin la yul yang yin pas sems
<p>176a.2</p>can kun yid yul te dag pa dang ma dag pa'o/ /yid ni yul gyi dbang po mchog dang mchog ma yin pa'i bye brag gis rdo rje 'chang dang / chos kyi sku dang / longs spyod rdzogs pa dang / sprul pa'i sku'i bye brag gis rjes su 'dzin cing snang ba'o/ /sems can kun gyi yid rig pa/ /zhes pa ni de
<p>176a.3</p>dag gis dbang po mchog dang mchog ma yin pa'o/ /mkhyen pa des ci mdzad snyam pa la/ sems can kun gyi yid la gnas/ /zhes gsungs te/ ji ltar mos pa bzhin don sgrub pa'o/ /de dag sems dang mthun par 'jug /ces bya ba la/ de dag ces bya ba ni sems can de dag go/ / 
<p>176a.4</p>de dag gi sems dang rjes su mthun par 'jug pa ste/ ji ltar chus rjes su bkang pa'i snod shin tu mang por zla ba shar ba na zla ba mang po ma yin pa ltar 'dir yang gang la gang mos par 'jug pa'o/ /zhugs nas ci byed snyam pa la/ sems can kun yid tshim par byed/ /ces bya ba gsungs
<p>176a.5</p>te/ de dag ni rang rang gi dga' ba dang bde bas tshim par byed pa'o/ /de nyid gsal bar bstan par bya ba'i phyir/ sems can kun gyi yid dga' ba/ /zhes gsungs te/ de dag chos la zhugs nas kyang spyod par byed pa'o zhes pa'i tha tshig go/ /grub pa mthar phyin 'khrul pa med/ / 
<p>176a.6</p>ces bya ba la/ 'khrul pa med pa ni rgyu rten gyi gang zag dang lam 'khrul pa med pas sgrub pa mthar phyin pa ste/ byas pa don yod pa'o/ /de ci las byung zhe na/ nor ba thams cad rnam par spangs/ /zhes gsungs te/ nor ba ni lta ba dang spyod pa zung du ma 'brel pa'o/ /ji ltar bskyed pa'i
<p>176a.7</p>rim pa dang rdzogs pa'i rim pa res 'jog tu bsgom pa lta bu'o/ /don gsum the tshom med pa'i blo/ /zhes pa ni rgyu dang las dang 'bras bu la the tshom dang bral ba'o/ /des ci 'gyur snyam pa la/ kun don yon tan gsum gyi bdag /ces gsungs te/ kun zhes pa ni 'gro ba dag pa dang ma dag
<p>176b</p>
<p>176b.1</p>pa'o/ /yon tan gsum ni sku gsum ste/ de'i bdag nyid du 'gyur ro zhes pa'o/ /phung po lnga zhes pa ni dpa' bo dang dpa' mo'o/ /de'i don ni phung po lnga la sogs pa lha dang lha mor bskyed pa'o/ /dus gsum zhes pa ni skye ba'i dus dang / gnas pa'i dus dang / 'gag pa'i dus
<p>176b.2</p>so/ /skye ba'i dus ni byang chub pa lnga'i don te/ kun+da lta bu dang / rang byung ste/ nyi zla zhes bya ba'i ming can la sogs pa mngal nas skye ba'o/ /gnas pa'i dus ni skyes zin nas sems can gyi don la sku spro ba dang bsdu ba mngon par mdzad pa'o/ /'gag pa'i dus ni gtso 'khor gnyis su med par
<p>176b.3</p>bsdu ba'o/ /de nas 'bras bu'i dus su yang sku dang ye shes kyi snang bas sems can gyi don mdzad pa'o/ /sngar bstan pa'i skad cig ma gnyis kyi 'phror gyur pa bstan par bya ba'i phyir/ skad cig thams cad bye brag phyed/ /ces gsungs te/ skad cig ni sngar bshad zin to/ /thams cad
<p>176b.4</p>ces bya ba ni bya ba mang ba ste/ lta ba dang / 'dzum pa dang / A ling ga dang / tsum+ba na dang / na kha pra ha ra la sogs pa'o/ /bye brag phyed ces bya ba ni dga' ba bzhi'i bye brag shes par bya ba'i tha tshig go/ /skad cig gcig gis rdzogs sangs rgyas/ /zhes bya ba ni rdzogs pa ni kun thob par
<p>176b.5</p>rdzogs pa'o/ /sangs rgyas ni bzhi pa'i dus su 'di gzung bar bya'o/ /sangs rgyas kun gyi rang bzhin 'chang / /zhes bya ba la/ sngar gyi de nyid gsal bar ston pa ste/ sangs rgyas kyang yin la kun kyang yin pas sangs rgyas kun te/ phung po lnga po gnas gyur pa'i de bzhin gshegs pa
<p>176b.6</p>lnga'o/ /de yang rgyu'i gnas skabs su phung po dang khams dang skye mched de bzhin gshegs pa sras dang bcas par bskyed cing spro ba dang bsdu ba'i sku mngon du byas pas 'bras bu'i dus su sems can gyi don du sku dang ye shes kyi snang bar mdzad pa la de skad ces bya'o/ /lus med lus te lus kyi
<p>176b.7</p>mchog /ces bya ba la/ ting nge 'dzin las byung ba'i lus ye shes kyi sku yin pas lus med pa'o/ /lus te zhes pa ni snga ma bzhin no/ /lus kyi mchog ces bya ba ni ye shes kyi snang bar ma 'gags par rgyu la snang bas lus kyi mchog go/ /lus kyi mtha' ni rtogs pa po/ /zhes bya ba
<p>177a</p>
<p>177a.1</p>la/ lus can thams cad kyi nang na mthar thug pa'i lus 'di yin pas rtogs pa'am/ sangs rgyas pa'o/ /'o na de gzhan la snang bar mi 'gyur ram zhe na/ gzugs rnams sna tshogs kun du ston/ /zhes gsungs te/ ji ltar nor bu dag ras kyis 'gyur pa ltar 'dir sems
<p>177a.2</p>can gyi dbang po'i bye brag gis sku mdog sna tshogs pa dang / phyag mtshan dang / bzhugs tshul dang / zhi ba dang / khro bo la sogs par snang ba'i phyir de skad ces bya'o/ /de'i phyir/ nor bu chen po rin chen tog /nor bu chen po zhes pa ni nor bu'i kha dog ras kyis 'gyur pa'am/ de las 'dod dgu
<p>177a.3</p>'byung bar byed pas so/ /de'i mtshan nyid ci snyam pa la/ rin chen tog ces bya ba ste/ rin chen 'byung ldan zhes bya ba'o/ /de dag gis mnyam pa nyid kyi ye shes bshad zin to/ /de ltar mnyam pa nyid kyi ye shes bshad nas/ da ni bya ba grub pa'i ye shes bstan par bya ba'i phyir/ /sangs rgyas
<p>177a.4</p>kun gyis rtogs bya ba/ /zhes gsungs so/ /sangs rgyas kyang yin la kun kyang yin pas sangs rgyas kun te dus gsum gyi'o/ /rtogs par bya ba ni rdo rje 'chang ngo / /des ni bya ba grub pa'o/ /da ni gsang sngags kyi don thams cad bskyed par bstan par bya ba'i phyir/ sangs rgyas byang chub bla
<p>177a.5</p>na med/ /ces bya ba la sogs pa gsungs te/ sangs rgyas zhes bya ba ni dus gsum gyi sangs rgyas so/ /de'i byang chub ni thob par bya ba'i phyir rdo rje 'chang chen po'o/ /des na mchog go/ /gang gis grub na/ gsang sngags las byung yi ge med/ /ces gsungs te/ yi ge med
<p>177a.6</p>pa ni 'og nas 'chad par byed do/ /gsang sngags chen po rigs gsum pa/ /zhes bya ba la gsang sngags chen po ni rdo rje 'chang ngo / /de las phye ba ni rigs gsum ste sku gsung thugs so/ /yang na rig sngags gsang sngags gzungs sngags la de skad ces bya'o/ /gsang sngags don kun
<p>177a.7</p>bskyed pa po/ /zhes bya ba la/ gsang sngags kyi don kun ni dngos grub gnyis so/ /skyed par byed pa ni grub par byed pa ste/ de'i don grub pa zhes bya'o/ /da ni thob par byed pa'i thabs khyad par can bstan par bya ba'i phyir/ thig le chen po yi ge med/ /ces bya ba la sogs pa gsungs te/ 
<p>177b</p>
<p>177b.1</p>sngar gyi yi ge med ces gsungs pa de gsal bar ston pa ste/ thig le chen po ni phyag rgya chen po ste/ de la gnyis kyi rtogs pa thams cad spangs nas yi ge med pa'o/ /de la ming ngam tha snyad 'dogs na stong pa zhes bya ba ste/ de nyid gsum ye shes lnga'i snang bas sems can gyi don byed
<p>177b.2</p>pas na chen po yi ge lnga zhes bya'o/ /yang na reg pa sra ba/ bskyod pa rlung / dro ba me/ byang chub kyi sems chu ste/ 'byung ba bzhi las grub pa'i lus te/ phung po dang / khams dang / skye mched la sogs pa chags pa'o/ /de las rtsa dang rlung dang thig le'i dbye bas gnas pa ni bshad
<p>177b.3</p>pa dang 'chad pa'i don to/ /thig le stong pa yi ge brgya/ /zhes bya ba la/ phung po dang / khams dang / rigs dang / ye shes lnga las bye brag re re la yang lnga lngar phye bas rigs brgyar 'gyur pa de skad ces bya'o/ /rnam pa kun ldan rnam pa med/ /ces bya ba ni rigs kyis dbye ba de rnams
<p>177b.4</p>'grib par bsdus pas ni rnam pa med pa ste/ gnyis su med par thams cad dang bral bar zhes bya'o/ /yang na kun rdzob bam tha snyad tsam du rnam pa de dag dang ldan la/ don dam par rnam pa med pa zhes bya'o/ /de tshul ji ltar shes par bya snyam pa la/ bcu drug phyed phyed thig le can/ / 
<p>177b.5</p>zhes gsungs so/ /rdo rje dang pad+ma gnyis mnyam pa la gnyis/ kun rdzob kun+da dang / don dam pa bden pa gnyis te/ gzhir gnas pa la de skad ces bya'o/ /de ltar gnyis 'das nas gnyis mnyam pa'i lhan cig skyes pa'i bde ba ci 'dra snyam pa la/ yan lag med pa'i rtsis
<p>177b.6</p>las 'das/ /zhes gsungs te/ 'dir ni lhan cig skyes pa'i mtshan nyid de/ yan lag ces pa ni spros pa ste de med pa'o/ /rtsis las 'das zhes pa ni bcu drug phyed phyed la sogs pa'i grangs las 'das pa'o/ /bsam gtan bzhi'i rtse mo can/ /zhes bya ba la/ dga' ba dang / 
<p>177b.7</p>bde ba dang / rtog pa dang / dpyod pa ni bsam gtan bzhi pa'o/ /de dang grangs mthun pa ni bsam gtan bzhi ste dga' ba bzhi'o/ /rtse mo zhes pa ni mdzes pa'i spyi bo can zhes pa ni bdag med pa'i cha ste/ gnyis kyi bar gyi cha la gnas pa ste/ dpyod pa ni bsam gtan bzhi lhan cig
<p>178a</p>
<p>178a.1</p>skyes pa'o/ /de'i dang po ni dbang gi dus so/ /gnyis pa ni rtse mo gsum gyi rtse mo nyid yin pa'i phyir ro/ /bsam gtan yan lag kun shes shing / /zhes pa ni phyag rgya bzhi dang / skad cig ma bzhi dang / dga' ba bzhi ni bsam gtan gyi yan lag gam thabs bya ste/ 
<p>178a.2</p>des nges par shes par bya'o zhes bya ba'i don to/ /da ni thabs khyad par can gyi de'i sgo nas longs spyod rdzogs pa'i sku sgrub pa bstan par bya ste/ de'i phyir/ ting 'dzin rig dang rgyud rig pa/ /zhes bya ba la sogs pa gsungs te/ longs spyod rdzogs pa'i sku'i rgyu ting nge 'dzin yin la/ de nyid rig
<p>178a.3</p>zhes bya ste/ ting nge 'dzin las byung ba'i sku zhes bya ba'i don to/ /rgyud ces bya ba ni rgyun yin la de nyid kun rdzob dang don dam pa rang bzhin can ni byang chub kyi sems so/ /de nyid gsal bar bstan par bya ba'i phyir/ ting 'dzin lus can lus kyi mchog /ces gsungs so/ /ting 'dzin lus ni
<p>178a.4</p>de las byung ba'o/ /lus can rnams las mchog tu gyur pa yin pas lus kyi mchog ste/ chu nang gi gzugs brnyan lta bu'o/ /de gang gi lus yin zhe na/ longs spyod rdzogs sku kun gyi rgyal/ /zhes gsungs te/ sku de ni theg pa chen po yang 'dod pas/ de'i khyad par bstan pa ni kun gyi rgyal zhes
<p>178a.5</p>gsungs so/ /de ni gzhan don du sku de lta bu'i rnam par snang ba'o/ /yang na rdo rje nor bu'i cha la gnas pa'i bde ba'i longs spyod pa ste/ rnam pa thams cad kyi mchog dang ldan pa zhes bya'o/ /da ni sprul pa'i sku'i bye brag bstan par bya ba'i phyir/ sprul pa'i sku ste zhes bya ba la sogs pa gsungs so/ /de ni gcig
<p>178a.6</p>tu ma nges te/ gdul bya'i snod kyi rim pa la de dang der ston pa zhes gzhan dag 'dod pa la de skad ces bya'o/ /'dir ni sku'i mchog ste/ khyad par du gyur pa chags bcas khro bo'i skur snang bar mdzad cing skur yang ston pas de dag ces bya'o/ /sangs rgyas sprul pa'i rgyud 'chang ba/ /zhes pa la/ rgyud ni rdo rje 'chang
<p>178a.7</p>ste/ de'i rgyud ni de ltar snang bar 'gyur pa'o/ /yang na rgyud ni rgyun te/ rgyun mi 'chad par gdul bya rjes su 'dzin par mdzad pa'o/ /phyogs bcur sprul pa sna tshogs 'gyed/ /ces bya ba la/ ji ltar nags la me mched na la lar ni bdo ba'o/ /la lar ni bdo yol lo/ /la lar ni mgo zug go/ /la lar ni
<p>178b</p>
<p>178b.1</p>du ba 'thul lo/ /la lar ni shi ba'o/ /de bzhin du phyogs la lar ni yum gyi lhums su zhugs pa'o/ /la lar ni bltam mo/ /la lar ni rol rtsed mdzad do/ /la lar ni khab bzhes so/ /la lar ni rab tu 'byung ngo / /la lar ni dka' thub mdzad do/ /la lar ni bsod snyoms mdzad do/ /la lar
<p>178b.2</p>ni bdud 'dul bar mdzad do/ /la lar ni mngon par sangs rgyas so/ /la lar ni chos kyi 'khor lo bskor ro/ /la lar ni mya ngan las 'das par mdzad de des na de skad ces bya'o/ /de lta bur sprul nas kyang ci mdzad ce na/ ji bzhin 'gro ba'i don mdzad pa/ /zhes bya ba la/ gang la gang gis 'dul
<p>178b.3</p>ba'i gzugs dang kha dog dang spyod pa rnams dang cha mthun par mdzad pa ste/ ji ltar sngon gyi dus na khyim bdag ku su li zhes bya ba lus bong mtshon gang ba cig yod par gyur pa la/ de la khang pa dpangs sor lnga pa'i tshad tsam cig te/ der bcom ldan 'das 'khor rnam bzhi dang bcas pa gdugs tshod la
<p>178b.4</p>byon par zhus so/ /de'i tshe bcom ldan 'das 'dzum pa mdzad do/ /de'i tshe kun dga' bos bcom ldan 'das la 'dzum pa mdzad pa'i rgyu dang rkyen zhus so/ /bcom ldan 'das khyim bdag 'di la khang pa sor lnga pa las med pa 'dir bcom ldan 'das 'khor rnam bzhi dang bcas spyan drang ba
<p>178b.5</p>la ci'i phyir 'dzum pa mdzad ce na/ bka' stsal pa khyim bdag 'di'i khang par ni da ltar nga spyan 'dren cing 'gro bar ma zad de/ 'das pa'i sangs rgyas grangs med pa rnams kyang spyan drangs shing byon la bsod snyoms kyang gsol bar mdzad do/ /phyis kyang mdzad par 'gyur ro zhes gsungs te/ 
<p>178b.6</p>bcom ldan 'das 'khor dang bcas pa yang sku chung bar mdzad pa ma yin par der gshegs shing bsod snyoms kyang gsol lo/ /de dag der bzhugs pa de'i tshe shin tu yangs par bzhugs par mdzad pas de'i tshe kun dga' bo la sogs pa ngo mtshar du gyur pa la bcom ldan 'das
<p>178b.7</p>kyis bka' stsal pa/ 'di la ngo mtshar du byar med de/ rdul phra mo gcig gi steng na sangs rgyas bcom ldan 'das rdul snyed kyi drangs kyis kyang bzhugs par mdzad do zhes bka' stsal pas/ kun dga' bo la sogs pa'i 'khor thams cad yi rang bar gyur to/ /de'i phyir gsungs pa dang / 
<p>179a</p>
<p>179a.1</p>lha dang lha dbang lha yi lha/ /zhes gsungs te/ lha dang zhes pa ni 'khor la/ lha dbang zhes pa ni gtso bo ste brgya byin no/ /de'i phyir lha'i lha ni brgya byin de nyid do/ /des na lha'i bdag po'o/ /lha min bdag ces pa ni lha min gyi gtso bo'o/ /'chi med dbang po lha yi bla/ /zhes bya ba la/ 'chi
<p>179a.2</p>med dbang po ni lha ma yin gyi rgyal po'i bye brag gi ming ngo / /lha'i bla zhes pa ni lha ma yin rnams kyi bla mar gyur pa ste/ gtso bo zhes bya'o/ /de bzhin du mi la sogs pa la sbyar ro/ /'joms byed 'joms byed dbang phyug po/ /zhes bya ba la/ 'jig rten pa rnams kyi 'joms byed ni bdud bzhi dang / chu bo bzhi yin la/ 
<p>179a.3</p>de 'joms byed 'joms byed dbang phyug ni sku'i khro bo rnam par snang ba'o/ /srid pa'i dgon pa las rgal ba/ /zhes bya ba la/ srid pa gsum ni dgon pa ste/ ji ltar 'brog dgon par mu ge dang / gcan gzan dang / lam nyam nga ba la sogs pa yod pa ltar/ 'dir yang skye ba la sogs pa'i chu bo dang / 
<p>179a.4</p>'dod chags la sogs pa mang pa'i phyir de skad ces bya'o/ /las rgal ba zhes pa ni de las rgal bar gyur pas na rgal ba zhes bya'o/ /ston pa gcig pu 'gro ba'i bla/ /zhes bya ba la/ 'gro ba ni drug go/ /de rnams kyi ston pa ni sprul pa'i sku ste/ brgya byin la sogs pa re re ni gcig pu'o/ /de'i phyir 'gro
<p>179a.5</p>ba rnams kyi bla ma'o/ /da ni che ba bstan par bya ba'i phyir/ 'jig rten phyogs bcur rab grags pa/ /zhes bya ba la sogs pa gsungs te/ 'jig rten ni gsum ste/ de phyogs bcu'i lha'i skad dang klu dang gnod sbyin gyi skad la sogs par chos sgrogs par byed pa'am/ yang na sprul pa'i skur
<p>179a.6</p>grags pa'o/ /chos kyi sbyin bdag che ba po/ /zhes bya ba la/ sems can rnams la chos kyi char chen po 'bebs pas na chos kyi sbyin bdag go/ /chos kyi sbyin pa ni mtshon pa ste/ zang zing la sogs pa yang ngo / /byams pa'i go cha chas pa ste/ /snying rje yi ni ya lad bgos/ / 
<p>179a.7</p>zhes bya ba la/ rgyu byams pa dang snying rje las byung ba'i go cha'am/ de nyid goms pa ni go cha dang 'dra ba'o/ /shes rab ral gri mda' gzhu thogs/ /zhes bya ba la/ shes rab gsum ni ral gri dang 'dra'o/ /mda' ni snying rje'o/ /gzhu ni stong pa nyid do/ /de ltar na sems can gyi don gyi gnas
<p>179b</p>
<p>179b.1</p>skabs 'dir rlom sems kyi don gyis rnam par dben pa'o/ /yang na sngar/ chags bral la sogs chags pa che/ /zhes gsungs pa'i phyir phyag mtshan du rig par bya ste/ g.yas ral gri dang mda'/ g.yon ut+pal dang gzhu 'dzin pa'i 'jam pa'i rdo rje bsgom par bya'o/ /des ci byed ce na/ 
<p>179b.2</p>nyon mongs mi shes g.yul ngo sel/ /zhes gsungs te/ shes rab chen po mi shes pa'i g.yul las rgyal bar byed cing nyon mongs pa'i mgo lhung bar byed pa'o/ /de'i phyir/ dpa' bo bdud dgra bdud 'dul ba/ /zhes gsungs so/ /'dir 'gro ba'i bdud kyang yin la dgra yang yin pas
<p>179b.3</p>bdud dgra ste/ nyon mongs pa rnams so/ /de sel cing de las rgyal bar byed pa ni sprul pa'i sku ste/ dpa' bo zhes bya'o/ /bdud nyid gang zhe na/ bdud bzhi'i 'jigs pa gang zhes gsungs te/ lha'i bu dang / 'chi bdag dang / nyon mongs pa dang / phung po'i bdud do/ /yang na bdud
<p>179b.4</p>ni chu bo chen po bzhi'o/ /de sel bar byed pa ni ji ltar gru zhig pa lta bu'am/ g.yang kha la 'dug pa lta bu'i sems can skyabs dang dpung gnyen med pa dag 'don par byed pa'o/ /bdud kyi dpung rnams pham byed pa/ /zhes bya ba la/ de'i 'khor bzhi dang / de'i dmag gi dpung rnams pham
<p>179b.5</p>par byed pa'o/ /de dag gis pham par byed ce na/ rdzogs pa'i sangs rgyas 'jig rten 'dren/ /zhes gsungs so/ /thabs dang shes rab rdzogs pa'am gnyis su med pa las byung ba ni sangs rgyas te sprul pa'i sku'o/ /des 'jig rten gyi 'gro ba 'dren par mdzad pa ste/ 'jig rten
<p>179b.6</p>'dren pa'i rdzogs pa'i sangs rgyas sprul pa'i sku de la drin lan lan gyis blan par bya bar 'os pa ste/ de'i phyir/ mchod 'os zhes bya ba la sogs pa gsungs te/ drin che bas na mchod par 'os pa'o/ /dga' ba'am yi rang bas bstod pa la 'os pa'o/ /gus par bya bas na
<p>179b.7</p>phyag gi gnas so/ /rtag tu bsten par bya bas ni ri mor bya bar 'os pa'o/ /de nyid rgyal po dang 'dra bas na bkur bar 'os pa'o/ /de'i gong na gzhan med pas 'di 'ba' zhig bsams pas gzhan brjod pas na de skad ces bya'o/ /bla ma dang 'dra ba'i phyir phyag bya bar 'os
<p>180a</p>
<p>180a.1</p>pa'o/ /bla ma zhes bya ba ni de'i gong na gzhan med pa'o/ /rab ces pa ni mtshon pa ste phul lo/ /gya nom pa'i mchog go zhes bya ba'i tha tshig go/ /de'i khyad par gzhan gsungs pa/ 'jig rten gsum po gom gcig bgrod/ /ces bya ba la/ 'jig rten gsum
<p>180a.2</p>ni sngar bstan par zad do/ /de ni rgya mtsho dang 'dra ba ste/ gom pa gcig ni tshe gcig gis bgrod par byed pa'o/ /de'i che ba'i khyad par gzhan gsungs pa/ /mkha' ltar mtha' med rnam par gnon/ /zhes gsungs so/ /'dir gnyis su med pa'i ye shes nam mkha' dang 'dra ba rtog ge pa
<p>180a.3</p>dang / grangs can la sogs pa dang / nyan thos dang / rang sangs rgyas dang byang chub sems dpa' la sogs pa rnams kyis rtogs par mi nus pa yang tshe gcig gis rtogs par byed pa'o/ /yang na 'jig rten gyi khams thams cad gom pa gcig gis bgrod par byed pa'o/ /gsum rig
<p>180a.4</p>gtsang ma dag pa ste/ /zhes pa la/ ye shes sgrib pa mi mnga' bas dus gsum rig pa ste/ gtsang ma dag pa zhes bya ba 'od gsal du rig pa'o/ /yang na skad cig tsam gyis sgrib pa gnyis dag par byed pa'o/ /mngon shes drug ldan rjes dran drug /ces bya ba la/ rim pa dang po'i gnas skabs
<p>180a.5</p>su skye mched byin gyis brlabs pas mngon shes drug dang ldan pa'i byang chub sems dpa' sems dpa' chen po sa'i snying po'am/ gti mug rdo rje zhes bya ba la sogs pa'i ming can du gyur pa'o/ /rjes dran drug ces pa ni pha rol tu phyin pa drug dag pa'i rang bzhin spyi gtsug la sogs pa drug rnam
<p>180a.6</p>par dag pa ste/ 'khor lo'i gzugs kyis mi bskyod pa zhes pa la sogs par 'gyur ro/ /rdzu 'phrul chen po 'jig rten 'das/ /zhes bya ba la/ 'dir rdzu 'phrul ni gnyis te/ 'jig rten pa dang / 'jig rten las 'das pa'o/ /de la 'jig rten las 'das pa'i
<p>180a.7</p>rdzu 'phrul ni sngon sems dang chu la sogs par bskyed pas 'bras bu'i gnas skabs su nam mkha' dang chu la yang sa la bya ba bzhin du 'gyur pa la sogs pa ni zad pa dang / 'dir dkar po la sogs pa'i kha dog lnga zil gyis gnon par byed pa'o/ /'jig rten pa'i rdzu 'phrul yang 'jig rten
<p>180b</p>
<p>180b.1</p>rten 'dir stobs dang mthu dang ldan yang zil gyis gnon pa dang / nyi zla lag gis len pa dang / stod nas me 'bar zhing smad nas chu 'bab pa la sogs pa 'byung bar nus pa'o/ /shes rab pha rol phyin pa'i mtha'/ /zhes bya ba la/ lam dang gzhung dang 'bras bu gsum dang ldan pa
<p>180b.2</p>ni/ shes rab kyi pha rol tu phyin pa yin la/ de mthar thug pa ni mi'i gzugs la sogs par gnas pa'i pho nyas shes pa'o/ /des ci 'gyur zhe na/ shes rab kyis ni de nyid thob/ /ces bya ba gsungs te/ de la yang de kho na nyid thob ste/ bde ba chen po'i mchog 'di la/ /bdag
<p>180b.3</p>dang gzhan yang yod ma yin/ /zhes gsungs pa lta bu'o/ /bdag rig gzhan rig thams cad pa/ /zhes pa ni/ bdag rig pa zhes pa bdag gi don rig pa'o/ /gzhan rig pa zhes pa ni/ gzhan don lhun gyis grub pa ste/ de'i phyir don yod grub pa zhes bya'o/ /bdag
<p>180b.4</p>dang gzhan gyi don grub pas ci bya snyam pa la/ kun la phan pa'i gang zag mchog /ces bya ba gsungs te/ kun zhes pa ni sa ma pa tha ste/ mnyam par byed pa zhes bya'o/ /de lta bu de ni gang zag rnams kyi nang na mchog tu 'gyur pa'o/ /dper bya kun las 'das pa ste/ /zhes
<p>180b.5</p>bya ba la/ pho nya las thob pa'i de kho na nyid de ni dper bya ba thams cad las 'das pa'o/ /shes dang shes bya'i bdag po mchog /ces bya ba la/ yul dang yul can du gyur pa thams cad de las byung ba'am/ de'i bdag nyid yin pa'am/ bdag po'o/ /mchog ces pa ni gnyis
<p>180b.6</p>su med pa zhes bya ba'i tha tshig go/ /gtso bo chos kyi sbyin bdag ste/ /zhes pa la/ gtso bo zhes bya ba ni 'bras bu'o/ /chos shes pa ni lam ste/ lam dang 'bras bu gnyis su med par ston pas na chos kyi sbyin bdag go/ /de nyid gang zhe na/ phyag rgya bzhi yi don ston pa/ /zhes gsungs
<p>180b.7</p>so/ /rdo rje theg pa'i lam ni phyag rgya bzhi'i don du bsdus pa'o/ /phyag rgya bzhi ni las kyi phyag rgya dang / chos kyi phyag rgya dang / phyag rgya chen po dang / dam tshig gi phyag rgya'o/ /de'i don ni skad cig ma bzhi ste/ sngar bstan pa bzhin no/ /de'i phyir 'di la 'gro ba rnams kyi bsnyen
<p>181a</p>
<p>181a.1</p>bkur bya bar 'os pa ste 'chad par 'gyur ro/ /da ni don rnam par dag pa des gzhan gyi don byed par bstan par bya ba'i phyir/ 'gro ba'i bsnyen bkur gnas kyi mchog /ces bya ba la sogs pa gsungs te/ phyag rgya'i don ston par byed pa de 'gro ba rnams
<p>181a.2</p>kyis bsnyen bkur bya ba'i gnas su gyur pas mchog go/ /nges 'byung gsum po bgrod rnams kyi/ /don gyi dam pa zhes bya ba la/ nges par 'byung ba ni 'bras bu ste/ nyan thos dang / rang rgyal ba dang / byang chub sems dpa'o/ /bgrod par bya ba ni lam yin la/ de
<p>181a.3</p>dag rnams kyi gtso bor don gyi dam pa 'di gzung bar bya'o/ /de ci'i phyir zhe na/ rnam dag dpal zhes gsungs te/ rnam par dag pa ni 'di la de dag ldan pa ste/ de'i phyir dpal zhes bya'o/ /dpal zhes pa ni gnyis su med pa bdag dang gzhan gyi don thams cad 'byung
<p>181a.4</p>ba'o/ /'jig rten gsum na skal bzang che/ /zhes pa ni lha dang mi rnams kyi phun sum tshogs pa 'di las lhag pa med pas skal ba bzang po'o/ /dpal ldan 'byor pa kun byed pa/ /zhes bya ba ni 'dis bdag dang gzhan gyi don phun sum tshogs pa 'grub par byed pa de skad ces
<p>181a.5</p>bya'o/ /de gang zhe na/ 'jam dpal dpal dang ldan pa'i mchog /ces bya ba gsungs te/ gnyis pa thams cad kyi zug rngu med pas 'jam pa'o/ /bdag dang gzhan gyi don thams cad 'byung bas dpal dang ldan pa'i mchog ces bya'o/ /bya ba grub pa'i ye shes
<p>181a.6</p>bshad zin to/ /de bzhin gshegs pa mi bskyod pa chos kyi dbyings kyi ye shes kyi sgo nas bstod par bstan par bya ste/ de ci'i phyir/ mchog sbyin rdo rje mchog khyod 'dud/ /ces bya ba la sogs pa gsungs te/ mchog ni rdo rje'i mtshan gyi rnam grangs ye shes kyi sku/ 
<p>181a.7</p>rang byung 'jam dpal/ ye shes sems dpa'/ dpal dang ldan pa'i mchog ces bya ba'i ming can te/ rang yang mchog dang ldan pa/ gzhan la yang mchog dang ldan pa sbyin par byed pa rdo rje ltar brtan la sra ba gnyis su med pa de gus pas nyams su blang bar bya ba la/ 
<p>181b</p>
<p>181b.1</p>de skad ces bya'o/ /yang dag mthar gyur ces pa la/ yang dag pa ni theg pa gsum mo/ /mthar gyur pa ni rdo rje theg pa'o/ /yang na de dag gnyis su med pa'i rdo rje 'chang ba chen po'o/ /stong nyid las byung zhes bya ba la/ /stong nyid ni gnyis su med pa
<p>181b.2</p>ste/ de las byung ba'i ye shes kyi sku'o/ /yang na stong nyid ni pho nya'o/ /de las byung ba ni gnyis su med pa'i ye shes so/ /sangs rgyas byang chub ces pa ni/ dus gsum gyi sangs rgyas thams cad kyi rtogs par bya ba yin pas byang chub bo/ /yang na sangs rgyas ni sgrub pa
<p>181b.3</p>po'i phung po la sogs pa'o/ /byang chub ni rtogs par bya ba ste/ 'dud ces pa ni rtogs nas nyams su blang bar bya'o/ /da ni rnam par snang mdzad la me long lta bu'i ye shes kyi sgo nas bstod pa bstan par bya ste/ de'i phyir/ sangs rgyas chags pa khyod la 'dud/ /ces bya ba la sogs
<p>181b.4</p>pa gsungs te/ sangs rgyas ni dus gsum dang phyogs kyis bsdus pa'o/ /chags pa ni sems can gyi don la chags pa'o/ /yang na dman pa'i 'gro ba gar mkhan lta bu yang rjes su 'dzin pa'o/ /sangs rgyas 'dod la phyag 'tshal 'dud/ /ces pa ni sems can rnams sangs rgyas
<p>181b.5</p>rnams thob par 'dod pa'i phyir/ sangs rgyas dgyes pa ni sangs rgyas par 'dod pa'i rigs kyi bu la dgyes pa'am/ yang na sems can gyi don la dgyes par mdzad do/ /sangs rgyas rol la ni sems can gyi don mdzad pa bcu gnyis kyis rol pa ston pa'o/ /yang na pho nya'i
<p>181b.6</p>b+ha gar ling+ga gzhag pa'o/ /de lta bu la phyag 'tshal ba ni gus pa'i tshul gyis so/ /da ni snang ba mtha' yas la so sor kun du rtog pa'i sgo nas bstod par bya ba'i phyir/ sangs rgyas 'dzum pa zhes bya ba la sogs pa gsungs te/ sems can gyi don du chos gsungs pa la 'dzum
<p>181b.7</p>mdangs phyung nas tshems mche ba mngon par 'dzum pa mdzad pa'o/ /sangs rgyas bzhad la zhes pa ni 'di'i gsung snang ba mtha' yas yin la/ sems can la gsung gis chos bstan pas rjes su 'dzin pas so/ /sangs rgyas gsung nyid ces pa ni chos rnam pa gsum
<p>182a</p>
<p>182a.1</p>gyi char 'bebs pa'o/ /sangs rgyas thugs zhes pa ni gnyis su med pa las mi bskyod pas na thugs rnam par mi rtog pa la mnyam par gzhag pa'o/ /da ni rin chen 'byung ldan la mnyam pa nyid kyi ye shes kyi sgo nas bstod pa bstan par bya ba'i phyir/ 
<p>182a.2</p>med pa las byung zhes bya ba la sogs pa gsungs te/ bdag med pa las byung zhing sgyu ma'i dpe bcu gnyis dang 'dra bas sems can gyi don mdzad pa'am/ yang na sangs rgyas kyi yon tan thams cad 'byung bas rin chen 'byung ldan te/ yid bzhin gyi nor bu lta bu'o/ /sangs
<p>182a.3</p>rgyas 'byung ba zhes pa ni sku dang ye shes kyi snang ba zad mi shes pa 'byung ba ste/ sangs rgyas kyi yon tan no/ /nam mkha' las byung zhes pa ni skye gnas kyi chos kyis ma gos pa'o/ /ye shes las byung zhes pa ni mnyam pa nyid kyi ming can ye shes lnga gcig tu gyur pa ste/ rin chen
<p>182a.4</p>'byung ldan zhes bya'o/ /da ni don yod grub pa la bya ba nan tan gyi ye shes kyi sgo nas bstod pa bstan par bya ba'i phyir/ sgyu 'phrul dra ba zhes gsungs te/ sems can gyi don mdzad pa'i dus su dkyil 'khor gyi 'khor lo sgyu 'phrul dra ba mdzad pa ste/ rlom sems med pas zhes bya
<p>182a.5</p>ba'i tha tshig go/ /sgyu 'phrul dra ba de nyid ji lta bu snyam pa la/ sangs rgyas rol ston te/ sems can rnams la mdzad pa bcu gnyis kyi tshul du ston par mdzad pa'o/ /thams cad thams cad ces pa ni 'khor ba thams cad dang sgyu 'phrul dra ba lta bur khyod las byung zhing mkhyen pa ste/ mdor
<p>182a.6</p>na rigs lngar ma zad par sgom dang mtshams ma yan chad la bstod pa'o/ /ye shes sku nyid ces pa ni zhus pa'i skabs su/ ye shes sku ste rang byung ba zhes pa'i lan gsungs pa dang / gzhung gi brjod bya la bstod pa'o/ /ye shes kyi sku rnam 'phrul du 'byung pa'i sku ste/ rang byung / 
<p>182a.7</p>dpal/ ye shes sems dpa'/ rdo rje 'chang chen po zhes bya ba'i ming can de la gus pa'i tshul gyis phyag bya bar 'os pa bstod par 'os pas de skad ces bya'o/ /rigs lnga la bstod pa bshad zin to/ /da ni chos thams cad rnam par dag pa'i sngags bstan par bya ba'i phyir/ oM
<p>182b</p>
<p>182b.1</p>zhes bya ba la sogs pa gsungs te/ oM ni shis pa brjod par bya/ sarba d+harmA zhes bya ba ni phung po dang khams dang skye mched kyis bsdus pa'i chos thams cad do/ /de rnam par dag pa'i rang bzhin te/ ji lta bu zhes na/ a b+hA wa ste dngos po med pa chu'i zla ba lta bur snang
<p>182b.2</p>ba'o/ /de'i glo bur du ma yin te/ swa b+hA wa ni rang bzhin gyis dag pa ste/ bi shud+d+ha zhes pa dang 'brel lo/ /rang bzhin dag pa de dag gang gis mthong zhing rtogs snyam pa la/ badzra tsa k+Shu zhes gsungs te/ snang ba dang stong pa dbyer med pa'i rdo rje de skad du bshad pa'i sangs rgyas spyan/ 
<p>182b.3</p>la sogs pa'i thabs kyi byed par gyis mthong ba'am rtogs pa'o/ /tshul ji ltar snyam pa la/ a zhes pa thabs dang / A zhes pa shes rab gnyis las byung ba'i aM ste thig le kun rdzob kyi ngo bo dang / aHzhes pa don dam pa skye ba med pa bde ba'i rnam par rtogs pa ste/ mdor
<p>182b.4</p>na chos thams cad rang bzhin gyis rnam par dag pa dngos po med pa ste/ thabs kyi khyad par gyis gnyis su med pa'i bde bar rtogs shing khong du chud par 'gyur ro zhes bya ba'i don to/ /da ni rang bzhin rnam par dag pa'i sngags bstan par bya ba'i phyir/ pra kr-i ti zhes
<p>182b.5</p>bya ba la sogs pa gsungs so/ /de ni rang bzhin rnams bcos pa'o/ /pa ri shud+d+hAH zhes pa ni yongs su dag pa'o/ /rang bzhin gyis yongs su dag pa ste/ yang gzhan du mi lta ste/ 'khor ba 'di nyid dag pa ste/ de gang zhe na/ sarba d+harmA ste/ 'khor ba'i
<p>182b.6</p>chos thams cad do/ /de yang res 'ga' ba yin nam zhe na/ yang du lta ste/ ji srid du dag pa de yang gzugs la sogs pa'o/ /de nyid gsal bar bstan par bya ba'i phyir/ sarba ta thA ga te zhes gsungs te/ de bzhin gshegs pa thams cad kyi dz+nyA na kA ya
<p>182b.7</p>te/ ye shes kyi sku'o/ /many+dzu shrI ni 'jam dpal lo/ /pa ri shud+d+hI tA ni yongs su dag pa'o/ /mu pA ni lus so/ /dA ye ti a zhes pa ni go 'phang ngo / /a ni thabs la/ aH ni shes rab bo/ /de'i don ni ji srid du chos thams cad yongs su dag pa ma bcos pa
<p>183a</p>
<p>183a.1</p>gang la yod pa de bzhin gshegs pa thams cad kyi ye shes kyi sku/ yongs su dag pa 'jam dpal gyi ming can de'i go 'phang thob par 'gyur ro zhes bya ba'i tha tshig go/ /da ni de bzhin gshegs pa thams cad kyi snying po bstan par bya ba'i phyir/ oM sarba
<p>183a.2</p>ta thA ga ta zhes bya ba la sogs pa gsungs te/ 'di ni rgyun du bgrang bar bya ba'i snying por shes par bya'o/ /sarba ta thA ga ta ni de bzhin gshegs pa thams cad do/ /hr-i da ya ni snying po ste ye shes kyi sku'o/ /des na ye shes kyi sku de de bzhin gshegs pa thams cad kyi thugs
<p>183a.3</p>ka na gnas pa de rtogs pas ci byed ce na/ ha ra ha ra ste tha mal pa'i lus dang / ngag dang / yid kyi nyon mongs pa thams cad 'phrog par byed pa'o/ /'phrog pas cir 'gyur zhe na/ de gang gi snying po na/ sku gsung thugs kyi snying po'o/ /des las ci byed na/ khams
<p>183a.4</p>gsum gyi rtogs pa 'phrog cing 'joms par byed pa'o/ /oM hUM hrI/ zhes gsungs te/ sku gsung thugs su 'gyur pa'o/ /gang gi yin na/ b+ha ga wAn te bcom ldan 'das kyi'o/ /mtshan gyi khyad par gsungs pa/ dz+nyA na mUrti zhes gsungs te/ ye shes kyi lus
<p>183a.5</p>zhes bya bar 'gyur ro/ /de tshig gi sgo nas ston par byed pas na/ wA gI shwa ra ste/ ngag la dbang byed pas na ngag gi dbang phyug go/ /tshig gi sgo nas bstan pas cir 'gyur snyam pa la/ ma hA wA tsa zhes bya ba gsungs te/ chos thams cad gnyis su med pa'i ye
<p>183a.6</p>shes kyi skur 'tshed cing kha dog sgyur bar byed do/ /gang na/ sarba d+harmA ste chos thams cad do/ /ci dang ci 'dra bar na/ ga ga na ste nam mkha' dang 'dra bar ro/ /a ma la ni dri ma med pa'o/ /de nyid gsal bar bstan par bya ba'i phyir/ su pa ri shud+d+hA ste shin tu
<p>183a.7</p>yongs su dag pa'o/ /de thams cad gar bsdu na/ d+harma d+hA tu ste chos kyi dbyings dang / dz+nyA na gar+b+ha ste ye shes kyi snying po/ aHste skye ba med par thim pa'o/ /de'i don ni de bzhin gshegs pa thams cad kyi thugs ka na bzhugs pa'i bcom ldan 'das ye shes kyi sku de
<p>183b</p>
<p>183b.1</p>tshig gi sgo nas bstan pas/ khams gsum gyi lus ngag yid kyi nyon mongs pa 'phrog par byed pa'o/ /de'i mtshan nyid kyi khyad par bstan pa ni/ chos thams cad nam mkha' dang 'dra bar dri ma med par chos kyi dbyings rnam par dag pa'i ye shes so/ /des rnam par
<p>183b.2</p>rtog pa thams cad de nyid du 'gyur par byed pa zhes bya ba'i tha tshig go/ /de dag gis rgyud kyi dngos po yongs su shes par bya ba'i phyir/ lan gnang ba bshad zin pa ste rdzogs zhes bya ba'i tha tshig go/ /da ni bcom ldan 'das kyis gsungs pa'i don la rjes su yi rang ba'i tshul gyis
<p>183b.3</p>gus pa bstan par bya ba'i phyir/ de nas dpal ldan rdo rje 'chang / /zhes bya ba la sogs pa gsungs te/ de nas zhes bya ba ni bar gang gis kyang ma chod pa ste/ zhus pa'i lan gsungs pa'i de ma thag pa'o/ /dpal ldan rdo rje 'chang ni sdud pa po ste/ tshig gi don bshad zin to/ / 
<p>183b.4</p>dga' zhing mgu nas thal mo sbyar/ /zhes bya ba la/ sdud pa po chos thos pas dga' ba ste mdangs phyung zhes pa'o/ /mgu ni rjes su yi rang ba'o/ /thal mo sbyar ba ni gus pa'i don to/ /yang na dga' zhing mgu ba ni/ bde ba rgyas pa'o/ /mgon po bcom ldan de bzhin gshegs/ / 
<p>183b.5</p>zhes pa ni bdag dang gzhan gyi mgon mdzad pa la de skad ces bya'o/ /de ni bcom ldan 'das de bzhin gshegs pa rdo rje 'chang ste/ ming gzhan shAkya thub pa zhes bya'o/ /rdzogs sangs rgyas la phyag 'tshal nas/ /zhes pa ni rang gi ston pa'i zhabs la spyi bos gtugs pa'o/ /de ni zhes pa ni
<p>183b.6</p>rdo rje 'chang ngo / /bdag dang gzhan gyi mgon du gyur pas so/ /gsang ba'i bdag po lag na rdo rje khro bo'i rgyal zhes pa la/ sku gsung thugs kyi gsang ba 'dzin pa ste bshad zin to/ /lag na rdo rje khro bo'i rgyal/ /zhes pa ni de'i ming can gyi 'khor rnams so/ /sna tshogs gzhan dang
<p>183b.7</p>lhan cig tu/ /zhes bya ba la/ sgrol ma dang khro gnyer can la sogs pa'i dpa' mo rnams ni sna tshogs pa'o/ /gzhan zhes pa ni sdud pa po las gzhan du gyur pa'i 'khor rnams so/ /lhan cig ces pa ni de rnams dang mnyam por zhes pa'i don to/ /gsang bstod nas
<p>184a</p>
<p>184a.1</p>ni tshig 'di gsol/ /zhes bya ba la/ skad gsang la che bas 'og nas 'byung ba rnams gsol ba'o/ /da ni don chen po'i phyir rjes su yi rang ba bstan par bya ba'i phyir/ mgon po zhes bya ba la sogs pa gsungs so/ /kye mgon po zhes bos nas bdag cag
<p>184a.2</p>ces pa ni 'khor rnams so/ /yi rang ba ni mgu ba'o/ /legs so zhes bya ba ni bdag gi don du chos snang ba'o/ /yang legs so zhes bya ba ni gzhan don du'o/ /yang na lhag ma ma lus pa'o/ /legs par gsungs zhes bya ba ni sgra la skyon med de/ thog ma dang / bar
<p>184a.3</p>dang / mthar dge bar gsungs pa'o/ /rnam par grol ba'i 'bras bu ni mi gnas pa'i mya ngan las 'das pa thob pa'i don du'o/ /'gro ba mgon med rnams dang ni/ /bdag cag ces bya ba ni ji ltar rgya mtsho gru bzhi pa la sogs pa lta bu'o/ /byang chub thob pa'i don chen mdzad/ /ces pa ni
<p>184a.4</p>nyan thos dang / rang rgyal ba la sogs pa'i lam la ma bkod par bla na med pa yang dag par rdzogs pa'i byang chub la bkod par mdzad pa bka' drin che zhes pa'i don to/ /thabs gang gi sgo nas she na/ sgyu 'phrul dra ba'i tshul bstan pa/ /zhes gsungs te/ bskyed pa lha'i
<p>184a.5</p>rnal 'byor dang / rdzogs pa ye shes kyi rnal 'byor ni sgyu 'phrul dra ba ste/ de'i lam gyi sgo nas shes pa'o/ /'di ni rnam dag legs pa'i lam/ /zhes bya ba la/ bshad ma thag pa'i lam 'di ni bde bas bde bar sgrub pa'i phyir/ rnam par dag pa legs pa'i
<p>184a.6</p>lam ste/ dus gsum gyi bde bar gshegs pa'i gshegs shul 'di bkod pa la rjes su yi rang ngo zhes bya ba'i tha tshig go/ /da ni zab mo sangs rgyas kyis gsungs pa la rjes su yi rang ba bstan par bya ba'i phyir/ zab cing yangs la rgya che ste/ /zhes bya ba la sogs
<p>184a.7</p>pa gsungs te/ rdo rje theg pa ni zab ste/ rtogs par dka' pa'i phyir ro/ /yangs pa ni 'dir kun shang pa'o/ /rgya che ba ni 'dir kun 'dus la theg pa gzhan du 'di ma 'dus pa'i phyir ro/ /don che ba ni bdag gi'o/ /'gro ba'i don ni gzhan don te/ de byed pa la de skad
<p>184b</p>
<p>184b.1</p>ces bya'o/ /sangs rgyas rnams kyi yul 'di ni/ /zhes bya ba la/ 'di ni nyan thos dang / rang rgyal dang / byang chub sems dpa' dang / sangs rgyas rnams kyi spyod yul ma yin te/ rdo rje 'chang chen po 'ba' zhig gi yul yin no zhes pa'i don to/ /de'i phyir/ rdzogs
<p>184b.2</p>pa'i sangs rgyas kun gyis bshad/ /ces pa ni/ de dag gi phyir rjes su yi rang ngo zhes bya'o/ /de ltar bdag cag rnams kyang yi rang ba'o zhes bya ba'i don to/ /bcom ldan 'das kyi bka' la rjes su yi rang ba bshad zin to/ /thog ma bar mtha' sgra'i gtso bo dang
<p>184b.3</p>ldan rgyud kyi rgyal po 'gro ba'i don mdzad gsang ba zab mo'i don/ /zab cing rgya cher gyur pas 'di don legs par shes pa'i skye bos sbrang rtsi 'thung ba shin tu dkon/ /yi ge rig byed pa yi ming can de yis nye bar bzung zhing 'chi med mang 'thungs sgra ngan chen po de'i/ gdams pa la brten
<p>184b.4</p>bdag gi khe dang grags pa la sogs don gnyer min zhing rang gi blo gros rlom pas min/ /de yis gsungs pa glo rdol bum pa lta bur gyur pas 'jigs shing bdag dang gzhan don grub pa min pas de bzhin du/ 'di bris pa las bsod nams ci yod des ni nyon
<p>184b.5</p>mongs ma lus spangs dang de yi thabs la mkhas par shog /'phags pa 'jam dpal gyi mtshan yang dag par brjod pa'i 'grel pa 'jam dpal gyi sprul pa mi'i dbang po grags pas mdzad pa/ byang chub sems dpa' spyan ras gzigs kyi bka' brgyud pa
<p>184b.6</p>rdzogs so// //rgya gar gyi mkhan po a b+ha ya badzra dang / bod kyi lo tsA ba sbal rdo rje rgyal pos bsgyur cing zhus te gtan la phab pa'o/ /[]@##/ /rgya gar skad du/ Ar+ya many+dzu shrI nA ma sang+gI ti tI kA
<p>184b.7</p>bi ma la pra b+hA/ bod skad du/ 'phags pa 'jam dpal gyi mtshan yang dag par brjod pa'i 'grel pa dri ma med pa'i 'od ces bya ba/ 'phags pa 'jam dpal gzhon nur gyur pa la phyag 'tshal lo/ /stong nyid snying rje'i bdag nyid can/ /srid gsum skye dang zad pa
<p>185a</p>
<p>185a.1</p>med/ /shes dang shes bya gcig pa'i lus/ /dang po'i sangs rgyas la phyag 'tshal/ /rnam pa dang bcas rnam pa med pa'i bcom ldan 'das ma shes rab ma des rab tu 'khyud/ dgod pa la sogs sgeg dang 'jigs pa'i 'dod pa'i bde ba rnam par
<p>185a.2</p>spangs pa'i mi 'gyur bde/ /sku gsum dang ldan dus gsum yang dag mkhyen pa'i sangs rgyas rnams ni rab tu skyed byed pa/ /thams cad mkhyen pa dang po mchog gi sangs rgyas bcom ldan gnyis med de nyid la phyag 'tshal/ /stong nyid ye shes yang dag pa/ /rnam
<p>185a.3</p>dag ye shes mi g.yo ba/ /mtshan med ye shes yang dag cing / /chos kyi bdag nyid gnyis med sems/ /smon pa'i ye shes dag pa yi/ /gsung gi sngags ni mi zad dbyangs/ /de bzhin mngon par 'du mi byed/ /ye shes dag phyir rnyog pa med/ /sku yi rnam pas
<p>185a.4</p>rdzu 'phrul gshegs/ /rdo rje sems dpa' sems dpa' che/ /byang chub sems dpa' de bzhin gshegs/ /dam tshig sems dpas gsungs pa gang / /dngos dang dngos med zad pa'i bdag /thog ma tha ma med zhi ba/ /byang chub sems la phyag 'tshal lo/ / 
<p>185a.5</p>sprul pa po yi sku gsung thugs/ /ye shes gcig tu sbyor ba rdzogs/ /longs spyod rdzogs pa'i sku gsung thugs/ /ye shes gcig tu sbyor ba sdom/ /dpal ldan chos kyi sku gsung thugs/ /ye shes gcig tu sbyor ba sdom/ /lhan cig skyes
<p>185a.6</p>pa'i sku gsung thugs/ /ye shes gcig tu sbyor ba sdom/ /sad pa'i rmi lam gnyid stug dang / /bzhi pa dbang po gnyis skyes bde/ /ye shes thugs gsung sku yi ni/ /gnas bzhi rnams su mi gnas te/ /las kyi phyag rgya rnam par spangs/ /phyag
<p>185a.7</p>rgya chen po las byung ba/ /lhan skyes gzhan dang lhan cig min/ /rnam rtog bsgom pa las 'das pa/ /phyag rgya chen po mi 'gyur bde/ /gzung dang 'dzin pa'i rnam pa yi/ /rtog pa brjod pa rnam par spangs/ /dri za'i grong khyer rnam pa dang / /phra rnams kyi ni rang bzhin du/ / 
<p>185b</p>
<p>185b.1</p>thabs dang shes rab rang bzhin sbyor/ /e waM yi ge la phyag 'tshal/ /de bzhin gang zhig rdo rje rnal 'byor bde gshegs dpag tu med pa dang ni bstan pa de bzhin 'di/ /byang chub sems dpa' mchog gi rdo rje 'chang bas gsang sngags ma lus pa rnams
<p>185b.2</p>rig pas yang dag bsdus/ /blun po bdag gis rnal 'byor mchog tu mi 'gyur bde ba dus 'khor mtshan brjod gnyis don bshad par 'dod/ /nam mkha' la ni mgyogs par 'gro ba'i nam mkha'i bdag po 'gro zhes ci'i phyir gzhan dag la
<p>185b.3</p>mi 'gro/ /ston pa rang gi lung bstan gang zhig rgyal ba'i bdag po bde ster rdo rje theg pa ma lus pa'i/ /sdud par byed pa mchog gi rdo rje 'dzin par rgya cher 'grel byed bdag 'dra'i byang chub sems dpa' ste/ /de phyir sangs rgyas kyi mthus lha dang klu dang mi
<p>185b.4</p>rnams kun ni smin par bya ba'i don du gsungs/ /gang dag mngon shes lnga med de ni brdzun pa'i tshig gis bdag ni rgyal ba'i dbang po yin zhes smra/ /sna tshogs klu yis ma 'ongs dus su rtag tu rtog ge la sogs bstan bcos kyis dregs pa'i/ /sangs
<p>185b.5</p>rgyas pa rnams gzhan gyi rtog ge'i stobs kyi dbang gis log par yang ni smra ba 'byung / /rtog ge'i dregs pa'i tshul gang gis ni rgan pa'i yul gang ston par byed/ /blo ngan de dag kho na'i nyes pa 'joms pa'i rgya cher 'grel pa bdag gis bri bar bya/ / 
<p>185b.6</p>mchog tu mi 'gyur bzhi pa dang / /de bzhin shes rab ye shes gang / /sangs rgyas de yang de bzhin 'dir/ /phyag rgya chen po rgyal bas gsungs/ /dpyid kyi dus su phrad pa'i myu gu ni/ /ltung 'gyur a mra'i 'bras bu ci phyir 'byung / /shes rab 'dus
<p>185b.7</p>pas gang gi khu ba 'dzag /'di ni de yi bde ba gang gis 'phel/ /gang gis 'dzag pa med pa ma thob par/ /de 'dzag bde ba 'dod pa sdug bsngal yin/ /chu ni kun gyi 'tsho ba byed pa ni/ /tsa Ta ka skom sa ya chu mi 'thung / /'khor ba bde ba mi rtag pa/ /ma
<p>186a</p>
<p>186a.1</p>thob 'dod pa rmongs chen po/ /mkhas pa mthar phyin spangs byas la/ /yang dag rgyal ba'i bden ston to/ /ri [(]dgas [,]dwags [)]rgyal po ri [(]dgas [,]dwags [)]zas za ba/ /lo gcig nang du gal te 'khrig par spyod/ /gseg ma phra mo zas su za ba yi/ /phug ron
<p>186a.2</p>rtag tu 'dod pa spyod pa yis/ /gnyis ka la yang mchog gi bde ba med/ /res 'ga' rtag tu khu 'dzag gang ji bzhin/ /de bzhin 'dod ldan nang ni dka' thub pa/ /sad dang rmi lam na ni 'dzag pa'i phyir/ /ji ltar gnyid log sprul gyis sos btab pa/ /mi 'tsho khu ba bsdus pa
<p>186a.3</p>med pa ltar/ /de bzhin du ni so yis btab pa yi/ /dka' thub dang ni byis pa'i skyon rnams so/ /ji ltar rdo sogs skud pa las byas gos/ /de nyid mer bsregs dag par 'gyur pa ltar/ /de ltar skyes bu'i shes rab ye shes sems/ /ji ltar dngul chu me la bsregs na rab
<p>186a.4</p>tu 'brel te g.yo bar mi 'gyur ltar/ /de bzhin skye gnas dang ni reg pa khu ba rtag tu 'pho ba yin/ /ji ltar sman la sogs pa'i stobs kyis g.yo ba yang ni me dang phrad na de 'ching ltar/ /de bzhin shes rab yang dag phrad pas khu ba'i blo yis sbyangs pas so/ /rgyud 'di dag gi rgya cher
<p>186a.5</p>'grel/ /de bzhin gshegs pas lung bstan pa'i/ /'jam dpal gyis ni bskul nas ni/ /'jig rten mgon pos bris pa nyid/ /byis pa mkhas dang rmongs rnams la/ /rgyud kyi gsang ba gsal byed do/ /ma nyid bu rnams la phan pa/ /bde 'dod lus can thams cad
<p>186a.6</p>la/ /lam bzang rdo rje sems dpa' yi/ /bdag gis rig pa'i rnal 'byor pa/ /de phyir de ni myur du bri/ /'dir dang por re zhig rtsa ba'i rgyud kyi rjes su 'brangs nas/ brjod par bya ba dang / rjod par byed pa dang / 'brel ba dang / dgos pa dang / /dgos pa'i yang
<p>186a.7</p>dgos pa mngon par gzigs nas/ gdul bya'i skye bo nges pa dang bral ba rnams kyi rang gi sems kyi bsam pa de nyid kyi skye ba 'dir sangs rgyas nyid kyi 'bras bu ster ba/ bde ba chen po la gnas pa'i dang po mchog gi sangs rgyas rdo rje dbyings kyi dkyil 'khor chen po seng ge'i
<p>186b</p>
<p>186b.1</p>gdan la bzhugs nas sangs rgyas dang byang chub sems dpa' dang khro bo'i rgyal po dang / lha dang / klu dang / lha mo'i tshogs kyis yongs su bskor ba/ khams gsum gyis zhabs kyi pad+ma la phyag 'tshal ba/ lo ka gsum pas gcig tu 'khor los sgyur ba'i dang po mchog
<p>186b.2</p>gi sangs rgyas rgyu med pa'i bcom ldan 'das dpal dus kyi 'khor lo la zla ba bzang pos gsol ba btab pas/ stong phrag bcu gnyis pa dang / dang po mchog gi sangs rgyas rgyu med pa'i dus kyi 'khor lo rdo rje 'chang / ye shes kyi sku'i dbang du gyur pa'i mtshan yang
<p>186b.3</p>dag par brjod pa dang ldan pa/ rgyud rnams thams cad kyi rdo rje'i tshig gi dbang du gyur pa/ rgyud gzhan gyi rjes su 'brangs nas rtogs par bya'o/ /sangs rgyas kyi rin po che'i za ma tog kha bye ba/ lo ka dang lo ka las 'das pa'i bden pa la brten pa mngon par byang
<p>186b.4</p>chub pa bzhi dang / rdo rje bzhi yongs su dag pa dang / sku bzhi dang / rigs drug dang / bden pa bcu gnyis dang / de kho na nyid bcu drug dang / stong pa nyid bcu drug dang / snying rje bcu drug gi bdag nyid dang / lo ka pa'i dbang bcu dang / lo ka las 'das pa'i dbang bcu
<p>186b.5</p>gcig pa gsal bar dbang bskur ba dang / dam tshig gi phyag rgya dang / las kyi phyag rgya dang / ye shes kyi phyag rgya dang / phyag rgya chen pos lo ka dang lo ka las 'das pa'i sgrub pa ni/ mtshan yang dag par brjod pa'i le'u bcu bzhir gnas pa ni brjod par bya'o/ /'dir rjod
<p>186b.6</p>par byed pa ni le'u bcu bzhi'i tshig dang yi ge'i tshogs su gnas pa'o/ /yang brjod par bya ba ni dang po sangs rgyas rgyu med pa'o/ /rjod par byed pa yang de skad brjod pa'o/ /yang na brjod par bya ba ni ye shes kyi sku/ rjod par byed pa ni de'i tshig gi tshogs so/ /brjod bya dang rjod byed kyi
<p>186b.7</p>mtshan nyid kyi brjod bya rjod byed kyi 'brel pa'o/ /'dir dang po dkyil 'khor du 'jug pa dang / lo ka pa'i dbang byin nas bsod nams dang ye shes kyi tshogs kyis sems can gyi don byed pa ni dgos pa'o/ /shes rab chen po bzhi pa lo ka las 'das pa'i dbang bskur nas rgyu med pa'i phyag rgya
<p>187a</p>
<p>187a.1</p>chen po'i dngos grub thob par bya ba'i phyir bsod nams dang ye shes kyi tshogs kyis sems can gyi don byed pa ni dgos pa'i yang dgos pa'o/ /de dag gis ni de nyid brjod par bya ba'i mtshan nyid du yang dag par gzigs nas/ gdul bya'i skye bo nges pa dang
<p>187a.2</p>bral ba rnams kyi sems zhes bya ba ni nges pa'i nyan thos kyi sdom pa la bya ste/ 'dod pa'i longs spyod lnga la nges par longs spyod pa dang bral ba'i tshul khrims kyi sdom pa zhes bya ste/ de dang bral ba ni nges pa dang bral ba'o/ /de rnams kyi rang gi sems kyi bsam pa ni nges pa'i longs
<p>187a.3</p>spyod la nges par 'dod pa'o/ /de bzhin du dbang po gnyis kyi bde ba chen po 'dod pa'i rang gi sems kyi bsam pa ni nges pa dang bral ba zhes bya'o/ /rang gi sems kyi bsam pas skye ba 'di nyid la sangs rgyas kyi 'bras bu ster bas zhes bya ste/ 'dir skye ba ni mi'i skya ba 'di nyid
<p>187a.4</p>la sangs rgyas ster ba rgyud kyi rgyal por ro/ /lha la sogs pa'i 'gro ba lnga'i skye ba rnams kyis ni ma yin no/ /de ci'i phyir zhe na/ las med pa'i sar skyes pa'i phyir ro/ /'dir lha la sogs pa rnams kyis kyang mir skye ba thob nas sangs rgyas nyid kyi 'bras bu nges par
<p>187a.5</p>thob par 'gyur zhes bcom ldan 'das kyi nges pa'o/ /bsod nams dang ye shes kyi tshogs kyis khams drug gi bdag nyid kyi skyes bu chen po'i gang zag gis shes bzhin du las ngan pa'i skye ba 'dir sangs rgyas nyid kyi 'bras bu ster bar 'gyur pa ni ma yin zhes bya ba ni de
<p>187a.6</p>bzhin gshegs pa'i nges pa'o/ /des na 'dir sngags kyi theg pa las bcom ldan 'das kyis gsungs pa 'di lta ste/ rigs ngan smyig ma mkhan la sogs/ /mtshams med lnga po byed pa dag /sngags kyi spyod pa rjes spyad pas/ /tshe 'di nyid la sangs rgyas 'gyur/ / 
<p>187a.7</p>zhes gsungs pa ni bden te/ gang sngon du byas pa'i mtshams med pa la sogs pa ma rungs pa'i las te/ skye ba 'dir sngags kyi theg pa'i phyir phyag rgya chen po mi 'gyur pa'i bde ba'i don gyis bcom pa nyid de/ gzhan glo bur gyi mi dge ba la mi 'jug pa'i phyir rdo rje chos
<p>187b</p>
<p>187b.1</p>'byung [(]gyi [,]gi [)]khang par bdud bzhi'i bgegs la sogs pa 'jug pa'i sgo rnams su/ byams pa dang / snying rje dang / dga' ba dang / btang snyoms la sogs pa'i byang chub kyi phyogs kyi chos rnams kyi sgo glegs bcug nas/ der rdo rje sems dpa' bsgrub pa'i phyir/ phyag rgya chen
<p>187b.2</p>po dang lhan cig pa'i mtshams med pa byas pa yang / skye ba 'di nyid la sangs rgyas kyi 'bras bu rnyed par 'gyur zhes bya ba ni de bzhin gshegs pa'i bka'i nges pa'o/ /yang sngags kyi theg par zhugs pa tsam gyis ni mtshams med pa lnga la sogs pa ma rungs pa'i las byas pa
<p>187b.3</p>yang skye ba 'di nyid la sangs rgyas nyid kyi 'bras bu rnyed par zhes bya ba ni sangs rgyas bcom ldan 'das kyi dgongs pa ma yin no/ /'dir bcom ldan 'das kyis theg pa gsum gyi don mi shes par gsungs pa/ theg pa gsum ni bcom ldan 'das kyis thog mar dge ba bar du dge
<p>187b.4</p>ba tha mar dge bar gsungs so/ /sngags kyi theg par zhugs nas sdig pa mi byed pa ni sangs rgyas nyid kyi 'bras bu rnyed par 'gyur ro zhes bya ba ni de bzhin gshegs pa'i nges pa'o/ /sngags pas sha mi bza' ba'o/ /za ba yod na gsod pa yod pas so/ /rin gyis nyos na yang
<p>187b.5</p>de'i don du gsod pa'i phyir na sha sngags pas bza' bar mi bya'o/ /rnal 'byor pa rnams sha ma bkag pa ni kha na ma tho ba med pa'i ba lang dang khyi la sogs pa rang gi las kyis shi ba rnams so/ /go ku la sogs pa lnga dang rnam par snang mdzad la sogs pa lnga rnams/ yungs kar gyi
<p>187b.6</p>tshad tsam nyin re bzhin du dam tshig gi don du bsten par bya'o/ /rtag tu kha na ma tho ba med pa'i bud med dang chang ni bsgom pa ma rmongs pa'i chos su gsungs so/ /rtsa ba'i rgyud las bcom ldan 'das kyis bka' stsal pa/ 'di lta ste/ lha nor 'dzin dang pha ma dang / /yid 'dod
<p>187b.7</p>sgrub don 'tshong ba gang / /sems can skyon med bsad pa gang / /gdug pa sdig pa byed rnams kyis/ /kha na ma tho byas pa'i sha/ /nyos nas sha dang 'dod bcas las/ /ma blangs snod du lhung ba dang / /kha na ma tho med nyid phyir/ /srog chags gcig cig gi ni sha//mang
<p>188a</p>
<p>188a.1</p>po zos pa mchog yin te/ /srog chags du ma yi ni sha/ /mi gcig gis ni mi bza' ba'o/ /snying rje bskyed par bya ba'i phyir/ /rnal 'byor ldan pas bza' bar byed/ /rnam par mi rtog pa yi sems/ /kha na ma tho med gzhan med/ /rigs kyi zhen pa
<p>188a.2</p>bzlog pa'i phyir/ /bza' ba btung ba thams cad sbyin/ /rigs ngan po la bgrod par brjod/ /rdo rje 'chang gi de nyid bstan/ /ces pas theg pa gsum gyi don shes par bya ste 'dir mang po ma spros so/ /rgyas par 'grel pa chen po las shes par bya'o/ /de rnams nyan
<p>188a.3</p>thos dang pha rol tu phyin pa dang sngags kyi theg pa rnams su mchog tu mi 'gyur pa ni/ snying por bcom ldan 'das rdo rje 'dzin pa mtshan yang dag par brjod par de bzhin gshegs pas gsungs pa/ de'i don mi shes pa'i bla ma dam pa ma yin pa nyams pa mchog tu mi
<p>188a.4</p>'gyur pa'i ye shes nyams pa ma 'ongs pa'i dus su 'byung bar 'gyur te/ sems can nyams par byed pa ste nyams par byed pa'i phyir rtsa ba'i rgyud du rnam pa lnga'i ye shes kyi bstod par tshigs su bcad pa lngas ye shes lnga bsgom pa bcom ldan 'das kyis gsungs pa
<p>188a.5</p>'di lta ste/ stong pa'i dngos po dngos 'di la/ /brtag pa'i gzugs ni spangs pa ste/ /gzhon nu ma yis ma long du/ /gzugs brnyan nyid du mthong ba bzhin/ /zhes pa bems po med pa'i 'jig rten las 'das pa'i bde ba'o/ /gzugs phung me long lta bu'i ye shes
<p>188a.6</p>so/ /dngos po thams cad mnyam par 'gyur/ /gcig ni rang bzhin g.yo med gnas/ /g.yo med ye shes yang dag 'byung / /chad pa min dang rtag min pa'o/ /zhes tshor ba'i phung po mnyam pa nyid kyi ye shes so/ /thams cad 'du shes bdag nyid bdog/ /a yi yi ge rigs
<p>188a.7</p>las byung / /g.yo med chen po go 'phang rnyed/ /shes pa med cing shes bya'ang med/ /ces 'du shes kyi phung po so sor kun du rtog pa'i ye shes so/ /skye ba med pa'i chos rnams la/ /'du byed spangs pa rnams la yang / /byang chub med cing sangs rgyas med/ /sems can srog
<p>188b</p>
<p>188b.1</p>kyang med do zhes/ /'du byed kyi phung po bya ba nan tan gyi ye shes so/ /rnam par shes pa'i chos las 'das/ /ye shes dag pa dri ma med/ /rang bzhin 'od gsal ba yi chos/ /chos kyi dbyings su mngon par son/ /zhes rnam par shes pa'i phung po shin tu rnam par dag pa chos kyi
<p>188b.2</p>dbyings kyi ye shes so/ /de bzhin du nyung ngu'i rgyud du yang gsungs te ma spros so/ /de bzhin du mtshan yang dag par brjod par bcom ldan 'das rdo rje sems dpa' mchog tu mi 'gyur pa'i ye shes sangs rgyas dang / byang chub sems dpa' rnams kyi snying por gyur pa/ /de
<p>188b.3</p>bzhin gshegs pas tshigs su bcad pa brgya drug cu rtsa gnyis su bstan pa la/ /de nas dpal ldan rdo rje 'chang / /zhes pa la sogs pa nas/ /lus btud nas ni spyan sngar 'dug /ces bya ba'i bar gyi tshigs su bcad pa bcu drug gis zhu ba bstan pa'o/ /de nas bcom
<p>188b.4</p>ldan shAkya thub/ /ces bya ba nas/ /bcom ldan de ni legs zhes gsol/ /zhes bya ba'i bar gyi tshigs su bcad pa drug gis lan bstan pa'o/ /de nas bcom ldan shAkya thub/ /ces bya ba nas/ rigs chen gtsug tor cher gzigs nas/ /zhes bya ba'i bar gyi tshigs su
<p>188b.5</p>bcad pa gnyis kyis rigs drug la gzigs pa bstan/ gsang sngags rgyal po drug ldan zhing / /zhes bya ba la sogs pa nas/ a ra pa tsa nA ya te na maH/ /zhes bya ba'i bar gyi tshigs su bcad pa gsum gyis sgyu 'phrul dra bas mngon par byang chub pa'i rim pa bstan/ /'di
<p>188b.6</p>ltar sangs rgyas bcom ldan 'das/ /zhes bya ba nas/ /theg pa chen po'i tshul gyi mchog /ces bya ba'i bar gyi tshigs su bcad pa bcu bzhis rdo rje dbyings kyi dkyil 'khor chen po'i bstod pa gsungs so/ /sangs rgyas rnam par snang mdzad che/ /zhes bya ba la sogs pa
<p>188b.7</p>nas/ rdo rje lcags kyu zhags pa che/ /zhes bya ba'i bar gyi tshigs su bcad pa rkang pa gcig gis mchog nyi shu rtsa lngas shin tu rnam par dag chos kyi dbyings kyi bstod pa bstan to/ /rdo rje 'jigs byed 'jigs par byed/ /ces bya ba la sogs pa nas/ / 
<p>189a</p>
<p>189a.1</p>sgra dang ldan pa rnams kyi mchog /ces bya ba'i bar rkang pa gcig gis lhag pa'i tshigs su bcad pa bcus me long lta bu'i ye shes kyi bstod pa bstan to/ /yang dag bdag med de bzhin nyid/ /ces bya ba la sogs pa nas/ /ye shes me lce 'od rab
<p>189a.2</p>gsal/ /zhes bya ba'i bar gyi tshigs su bcad pa bzhi cu rtsa gnyis kyis so sor kun du rtog pa'i ye shes la bstod pa bstan to/ /'dod pa'i don grub dam pa ste/ /zhes bya ba la sogs pa nas/ nor bu chen po rin chen tog/ /ces bya ba'i bar gyi tshigs su bcad pa nyi shu
<p>189a.3</p>bzhis mnyam pa nyid kyi ye shes la bstod pa bstan to/ /sangs rgyas kun gyis rtogs bya ba/ /zhes bya ba la sogs pa nas/ 'jam dpal dpal dang ldan pa'i mchog /ces bya ba'i bar gyi tshigs su bcad pa bco lngas bya ba nan tan gyi ye shes kyi bstod pa bstan to/ / 
<p>189a.4</p>mchog sbyin rdo rje mchog khyod 'dud/ /ces bya ba la sogs pa nas/ ye shes sku nyid khyod la 'dud/ /ces bya ba'i bar gyi tshigs su bcad pa lngas de bzhin gshegs pa lnga la ye shes kyi bstod pa'o/ /tshigs su bcad pa brgya drug cu rtsa gnyis pa 'di dag ni theg pa thams cad las
<p>189a.5</p>bton nas bsdus pa bcom ldan 'das rdo rje 'dzin pa'i snying po'o/ /kun du bzang po mchog tu mi 'gyur pa'i bde ba chen po nam mkha'i khams thams cad kyi mthar thug pa son pa snang bar byed pa'i ye shes/ rnam par dag pa'i tshogs yang dag par bsdus pa/ zab cing rgya che ba'i
<p>189a.6</p>gzugs kyi mchog /rang bzhin gyis 'od gsal ba/ /thog ma dang tha ma rnams kyi bdag dang bdag gi gzung ba dang 'dzin pa la sogs pa'i dri ma spangs pa/ dus thams cad du nyon mongs pa'i tshogs thams cad kyi rang bzhin shes pa/ 'khor ba'i bag chags las
<p>189a.7</p>rnam par grol ba/ /'gro ba dang 'ong ba rnam par spros pa med pa'i gzugs rang gi ngang gis rab tu 'jug pa/ rmugs pa dang rnam pa sna tshogs pa las grol ba/ ting nge 'dzin dang gzungs rnams kyi rten/ bum pa bzang po dang dpag bsam gyi shing dang yid bzhin gyi nor bu
<p>189b</p>
<p>189b.1</p>bzhin/ sems can gyi bsam pa yongs su skong ba/ thub pa chen po rnams kyi spyod yul/ sems [(]gyi [,]kyi [)]phung po chen po mchog tu zhi bar byed pa/ sgyu ma lta bu rmi lam lta bu gzugs brnyan lta bu sgra brnyan lta bu de bzhin du dus gsum gyi nges pa chen po'o/ /rnal 'byor pa rnams kyi
<p>189b.2</p>rang rig pa mchog tu mi 'gyur pa'i bde ba/ /rnal 'byor pa rnams kyis spang bar mi bya zhes de bzhin gshegs pa'i nges pa 'di bsgom par bya'o/ /rtsa ba'i rgyud kyi rgyal por ye shes kyi le'ur gsungs pa 'di lta ste/ /du ba la sogs bsgom pa nyid/ /sems ni mi g.yo ba ru
<p>189b.3</p>byas/ /dbu ma dag par byas nas ni/ /mchog tu mi 'gyur bde ba bsgom/ /rdo rje pad+mar rab gzhag la/ /srog ni thig ler gzhag par bya/ /thig le 'khor lo'i thig le rnams/ /rgyu mthun rdo rje dgag pas ni/ /rnal 'byor de la rtag tu 'khyud/ /steng du sa bon rtag tu
<p>189b.4</p>bya/ /phyag rgya che la rab sbyangs pas/ /rdo rje 'bebs pas byin gyis rlob/ /nyi khri chig stong drug brgya ni/ /mchog tu mi 'gyur skad cig la/ /rgyal po chen po yongs mkhyen nas/ /rdo rje sems dpa' rang nyid 'gyur/ /zhes pas so/ /de bzhin du nyung ngu'i rgyud du yang
<p>189b.5</p>gsungs pas 'dir ma spros so/ /lag na rdo rje 'chang zhes bya ba la sogs pa nas/ /phyogs bcur dam pa chos kyi rnga sgra chen po rgyun mi 'chad par sgrogs pa'i chos kyi rgyal por 'gyur ro'i bar gyi phan yon bstan to/ /oM sarba d+harmA zhes bya ba
<p>189b.6</p>la sogs pa nas/ dz+nyAn gar+b+ha A zhes bya ba la sogs pa'i bar gyis sngags kyi le'u bstan to/ /de nas dpal ldan rdo rje 'chang / /zhes bya ba la sogs pa nas/ /rdzogs pa'i sangs rgyas kun gyis bshad/ /ces pa'i bar gyis rjes su yi rang ba bstan to/ /de ltar le'u bcu bzhi'i don brjod par bya'o/ /le'u
<p>189b.7</p>bcu bzhi'i tshig ni rjod par byed pa'o/ /de ston par byed pa'i ston pa dang / zhu ba po'i 'brel pa ni 'dir brjod par bya ste/ sangs rgyas bcom ldan 'das ni sa bcu gnyis kyi dbang phyug ste/ /sngon du sangs rgyas dang bsod nams dang ye shes kyi tshogs dang / smon lam gyi dbang
<p>190a</p>
<p>190a.1</p>gis sprul pa'i skus sems can gyi don byed par snang ste/ /mkhas pa sgyu 'phrul chen po 'chang / /sgyu 'phrul chen po'i mig 'phrul can/ /zhes pas/ 'phags pa'i yul lum+bi'i tshal du shAkya'i rigs mi'i dbang po zas gtsang gi lha mo sgyu 'phrul ma chen mo'i lhums
<p>190a.2</p>nas yang dag par 'byung ba'i don grub gzhon nu zhes bya'o/ /des dka' ba rnam spyad nas sa bcu gnyis phyis mngon du mdzad ces bya'o/ /de bzhin du sham+b+ha la'i yul ka lA pa'i grong khyer du lha mo nyi ma'i 'od rnam par rgyal ma'i mngal nas yang dag par byung ba'i sa bcu'i dbang phyug phyag
<p>190a.3</p>na rdo rje zla ba bzang po zhes bya'o/ /chu bo si ta'i byang phyogs su zla ba bzang po'i gdul bya bye ba phrag dgu bcu rtsa drug gi grong khyer na gnas pa rnams dang po mchog gi rgyud kyi rgyal po yang dag par rdzogs pa'i sangs rgyas kyi lam thob par bya ba'i phyir/ byang chub sems dpa' phyag na rdo rje
<p>190a.4</p>rgyal po zla ba bzang por gyur to/ /'di dag sangs rgyas dang byang chub sems dpa' dag gis ston pa po dang zhu ba po'i 'brel ba sprul pa'i sku'am longs spyod pa'i skus kyang rung ste snga ma dang phyi ma la 'gal ba med do/ /sangs rgyas dang byang chub sems dpa'i mdzad pa la sems
<p>190a.5</p>can gyis brtag par mi bya'o/ /'phags pa'i yul du bcom ldan 'das rdo rje 'chang gis dpal 'bras phung gi gtsug lag khang du rigs gsum mgon po la sogs par snang ngo / /yul sham+b+ha lar rgyal po zla ba bzang pos bram ze drang srong rnams la/ /rdo rje'i tshig gsal bar
<p>190a.6</p>mdzad pa rdo rje'i tshig gsal bar byed pa'i stong phrag bcu gnyis pa dang po mchog gi sangs rgyas yang dag par bstan to/ /de las bsdus pa'i rgyud sdud par byed pa'i phyir/ 'phags pa 'jam dpal gyi sprul pa rgyal po grags pa mi'i dbang po lung bstan to/ /pad+ma
<p>190a.7</p>dkar po bdag kyang rgya cher 'grel pa byed pa rtsod pa'i dus gnyis par lung bstan to/ /de nas bdag gi rjes la gshin rje mthar byed la sogs pa lung bstan to zhes bya'o/ /rtsa ba'i rgyud las bcom ldan 'das kyis gsungs pa 'di lta ste/ dang po'i lo nas drug brgya'i lo/ / 
<p>190b</p>
<p>190b.1</p>sham+b+hal zhes bya ba 'byung / /drang srong rnams ni smin don phyir/ /'jam dpal grags pa'i dbang po ste/ /sgrol ma lha mo chen mo 'dir/ /sras po pad 'chang 'jig rten dang / /zla ba bzang po de rigs bdag /shAkya'i rigs las yang dag 'byung / /ngag gi dbang phyug
<p>190b.2</p>de rigs dag /de nas grags pa rdo rje'i rigs/ /rigs bzhi po ni rigs gcig ste/ /rtsod dus bram ze'i rigs ma yin/ /zhes gsungs pas don dam par na bcom ldan 'das nyid ston pa dang sdud pa dang 'grel pa byed pa dang tha mi dad par grub bo/ /dam pa dang po bcom
<p>190b.3</p>ldan 'das kyis gsungs/ phyag na rdo rjes bsdus pa lha stong phrag drug brgya nyi shu la nyung ngu'i rgyud kyi lha rnams 'khor lo sdom pa che chung gnyis dang / rnal 'byor rig pa'i lha tshogs 'dus pa drug sgyu 'phrul dra ba gsum gyi lha rnams so/ /de la dpal rgyu skar gyi dkyil 'khor can
<p>190b.4</p>zhes pa'o/ /de rnams phyag na rdo rjes glegs bam du bris so/ /sems can rnams the tshom med par bya ba'i phyir/ sngags kyi theg pa thams cad las bsdus nas/ mtshan yang dag par brjod pa bcom ldan 'das kyis phyag na rdo rje la yang dag par bstan to/ /des na gang
<p>190b.5</p>dang po mchog gi sangs rgyas kyi theg pa mi shes pa des mtshan yang dag par brjod pa mi shes so/ /gang mtshan yang dag par brjod pa mi shes pa des rdo rje 'chang gi ye shes kyi sku mi shes so/ /gang rdo rje 'chang gi ye shes kyi sku mi shes pa des ni sngags kyi theg pa mi shes so/ / 
<p>190b.6</p>gang sngags kyi theg pa mi shes pa de 'khor ba ste thams cad du bcom ldan 'das rdo rje 'chang gi lam dang bral bas so/ /des na dang po mchog gi sangs rgyas thar pa'i don du slob ma mchog rnams kyis mnyan par bya'o/ /bla ma dam pas kyang bshad par bya'o/ /de nas le'u
<p>190b.7</p>dang po zhus pas bshad par bya ste/ sdud pa po dang / de'i grogs dang / zhu ba'i tshul ji ltar dang / dgos pa gang gi ched du dang / yul gang la zhus pa dang / chos gang zhus pa dang / gzung bar khas blangs pa gsal bar bya ste/ de nas dpal ldan rdo rje 'chang / / 
<p>191a</p>
<p>191a.1</p>zhes pa la/ 'di skad bdag gis thos pa la sogs pa med par/ de nas zhes pa ji ltar yin zhe na bshad par bya ste/ tshig gi rjes su 'brang ba na rtsa ba'i rgyud khri drug stong ba'i sgyu 'phrul dra ba sngar gsungs pa'i rjes yin pas na de nas zhes bya'o/ /yang
<p>191a.2</p>'di skad bdag gis thos pa la brtags te/ sangs rgyas kyis thos pa yin na sangs rgyas min te gzhan la rag las pas so/ /sdud pa po yin na bka' bslad pa'i phyir ro/ /de yang rtsa ba'i rgyud las gsungs pa/ /'di skad bdag gis thos pa 'dir/ /drang srong rnam la
<p>191a.3</p>chos bstan pa/ /gzhan las thos phyir kun mkhyen min/ /zhes pas so/ /don gyi rjes su 'brang na ston pa dang sdud pa dang 'grel par byed pa tha mi dad pa dang gang du rdo rje'i rigs su yang gsungs la/ rgyud gzhan dang gzhan du yang gsal lo/ /'dir brjod bya'i don
<p>191a.4</p>la yang 'jug ste/ a tha shrI badzra d+ha ra zhes pas rgyu dang lam dang 'bras bur sbyar te thog ma bar dang mthar dge ba'o/ /rgyu las kyi sar skyes pa rnams la/ de la a tha ni shes rab kyi rang bzhin ma'i lus so/ /thas thabs kyi rang bzhin pha'i lus so/ /shrI ni yi ge gsum du 'gro
<p>191a.5</p>ste/ sha shu kra'i sgras pha'i khu ba'o/ /ra rak+ta'i sgras ma'i khrag yin no/ /gu gu i yin pas/ i pa zhes pa waM yin no/ /ba na bA yu yin pas rlung ste kun gzhi rnam shes dang bcas pa'o/ /de bzhin tshogs pa'i sgra'i skad du dpal du 'gro ste mi'i lus su grub pas so/ / 
<p>191a.6</p>badzra ni rdo rje yin te mi'i lus la gnas nas nam mtsho'i bar du dbyer mi phyed pas rdo rje'o/ /d+ha ra ni 'dzin pa'am yang na 'chang bar 'gro bas khams drug dang ldan pa'i mi'i lus skye ba 'di rnams sangs rgyas pa'i rgyu'i lus sems su 'grub pa'o/ /bar du dge ba'i lam yin
<p>191a.7</p>pas/ a ni gtum mo'i lte ba las ye shes kyi me 'bar ba'o/ /tha ni spyi bo byang chub kyi sems 'dzag pa'o/ /shrI ni dpal te bde ba rim gyis skyes pa'o/ /badzra ni dbyer mi phyed pas bde ba dang stong pa'o/ /d+ha ra ni 'dzin pa yin pas sangs rgyas pa'i bar du'o/ /tha mar dge
<p>191b</p>
<p>191b.1</p>ba ni sangs rgyas kyi sa bcu gnyis pa ste/ a ni rnam par thar pa bzhi stong pa chos kyi dbyings rnam par dag pa'o/ /tha ni snying rje mthar phyin pa'i ye shes rnam pa lnga dang ldan pa'o/ /shrI ni dpal te bdag dang gzhan gyi don du sku bzhi thob pa'o/ /badzra ni sku bzhi tha dad pa ma yin
<p>191b.2</p>pa'o/ /d+ha ra ni mchog tu mi 'gyur pa'i ye shes chen po 'chang bas na rdo rje 'chang zhes bya'o/ /tshig gi rjes su 'brang na de nas zhes sngar bshad nas/ dpal ldan rdo rje 'chang zhes pa la 'di ni sdud pa po phyag na rdo rje'o/ /sems can thams cad kyi skad gzhan gyis de
<p>191b.3</p>bzhin gshegs pas gsungs pa'i chos rnams kyi sdud pa po nyid kyi phyir/ de bzhin gshegs pa thams cad kyi snyan du gyur pas na gsang ba'i bdag po'o/ /gsang ba ni nyan thos dang rang sangs rgyas kyi theg pa las/ bla na med pa'i rdo rje'i theg pa nyid sdud pa'i phyir
<p>191b.4</p>gsang ba'i bdag po'o/ /de bzhin du phyi ru 'jig rten pa'i kun rdzob tu gsang ba'i sgras ni gnod sbyin te/ de'i bdag po ni gsang ba'i bdag po'o/ /lcang lo can gyi gnas ni phyi'i lcang lo can gyi sgra ni srog nyams pa'i ro'i tshogs te/ de 'di la yod pa ni dur khrod kyi lcang lo
<p>191b.5</p>can no/ /gnod sbyin chen po des sems can rnams 'tshe ba'i bgegs du ma byed do/ /de dag gi gnod pa byed pas lcang lo can gyi gnas te/ nags su ri [(]dgas [,]dwags [)]kyi bdag po bzhin du lcang lo can gyi gnas su gnod sbyin chen po bdag po zhes bya'o/ /nang gi lcang lo can
<p>191b.6</p>zhes bya ba la drug brgyas lhag pa stong phrag nyi shu rtsa gcig gi dbugs dbyung ba dang rngub pa rnams las brgya phrag sum cu rtsa drug gis ma gang ba 'gog pa 'di la yod pa ni chos kyi sprin gyi sa ste/ de'i gnas lcang lo can gyi gnas te bdud dang nyon mongs pa dang shes bya dang / snyoms
<p>191b.7</p>par 'jug pa'i sgrib pa de gang zad par gnod par byed pa ste/ /gnod sbyin gyi bdag po'o/ /de bzhin gshegs pas chos ston pas seng ge'i sgras sems can rnams la chos ston pa la/ phyag na rdo rjes gsol ba btab ces bya'o/ /gdul dka' 'dul ba rnams kyi mchog/ / 
<p>192a</p>
<p>192a.1</p>ces pa la gdul dka' ba ni phyi ru gnod sbyin yin te/ nang du ni bdud dang nyon mongs pa la sogs pa'o/ /'dul ba rnams kyi mchog ni byes bcu'i dbang phyug go/ /dpa' bo 'jig rten gsum las rgyal/ /zhes pa dpa' bo ni sku gsung thugs gzhan gyis brdzi
<p>192a.2</p>pa dang bag tsha ba mi mnga' ba'o/ /des na 'jig rten gsum las rnam par rgyal ba'o/ /rdo rje dbang phyug gsang ba'i rgyal/ /zhes pa rdo rje ni rdo rje'i theg pa mchog tu mi 'gyur pa'i ye shes so/ /de la dbang sgyur pa'i mngon du gyur pas na dbang phyug pa'o/ /gsang ba ni zab pa ste/ nyan
<p>192a.3</p>thos la sogs pa rtogs par dka' ba'o/ /de la longs spyod pas rgyal ba'o/ /pad+ma dkar po rgyas 'dra'i spyan/ /pad+ma rgyas 'dra'i zhal mnga' ba/ /zhes pas phyi ru spyan dang zhal gyi mdangs legs par kun gyis bkur ba dang mchod pa'i gnas su gyur pa'o/ /nang du ni pad+ma'i sgras
<p>192a.4</p>stong pa nyid kyi don la rtag tu gnas pa ste/ 'dir rtsa ba'i rgyud las gsungs pa/ e dang pad+ma nam mkha'i dbyings/ /b+ha ga chos 'byung chu skyes kyi/ /seng ge'i gdan bzhugs rdo rje 'chang / /rgyud gzhan du ni nga yis bshad/ /ces pa'o/ /rang gi lag gis rdo rje mchog/ 
<p>192a.5</p>yang dang yang du gsor byed pa/ zhes pa phyi ru sems can rnams kyi don du sku'i phrin las kyi gdug pa can 'dul ba'o/ /nang du ni rang gi lag gis ni rang gi dpal lo/ /de gang zhe na rdo rje mchog ste/ /stong pa dang snying rje dbyer mi phyed pa'i bde ba chen po'o/ /yang dang yang du gsor
<p>192a.6</p>byed pa/ /thugs rdo rje lta bus sems can gyi don 'byung ba'o/ /de ltar sdud pa po bshad nas de dang lhan cig pa'i grogs bshad par bya ste/ lhan cig tu zhes bya bar sbyar ro/ /tshul ji ltar na lus btud rnams dang ngo / /de yang gang zhe na/ khro gnyer rim par ldan la
<p>192a.7</p>sogs/ /lag na rdo rje mtha' yas pa/ /zhes so/ /khro gnyer ni smin ma bsdus pa dang mche ba gtsigs pa la sogs pa'i khro bo cha byad dang ldan pa'o/ /sogs ni gtso bo grangs lnga brgya'o/ /mtha' yas pa ni lnga po de re re la yang mtha' yas pa dang ldan pa'o/ /dpa' bo gdul
<p>192b</p>
<p>192b.1</p>dka' 'dul pa po/ /zhes pa sngar bshad do/ /'jigs su rung dang dpa' byad can/ /zhes pa 'jigs su rung ba ni sku dang gsung dang thugs kyi nyams dgu dang ldan pa'o/ /dpa' byad ces pa mdor bstan/ /rgyas par/ khro bo'i lus kyi gzugs ldan pa/ /zhes sbyar ro/ / 
<p>192b.2</p>shin du gdug par gyur rnams la/ /zhi bas phan par mi 'gyur te/ /shes rab thabs kyi rnal 'byor pas/ /khro bo de bzhin gshegs kun mdzad/ /ces pas gdug pa can tshar gcod pa'i phyir sku che ba byin pa smin pa gsus pa che ba mche ba gtsigs pa zhal rngam pa/ 
<p>192b.3</p>dbu skra gyen du brdzes pa'o/ /de ltar mdzad pa'i dgos pa sangs rgyas phrin las zhes pa sangs rgyas kyi phrin las kyis sems can 'khor ba las sgrol ba'o/ /de rnams kyi phyag mtshan ni/ /rdo rje rtse mo rab 'phro ba/ /rang gi lag gis gsor byed pa/ /zhes pa'o/ /rdo rje ni rtags kyi'o/ / 
<p>192b.4</p>rab 'phro ba ni sems can gyi don du'o/ /nyon mongs pa dang bcas pa yin nam zhe na/ snying rje che dang shes rab dang / /thabs kyis 'gro don byed pa'i mchog /ces pas snying rje gsum dang shes rab gsum gyis sems can gyi don byed pa'i thabs la mkhas pas don byed pa'o/ /dga'
<p>192b.5</p>mgu rangs pa'i bsam pa can/ /zhes pa nas/ dga' ba ni sems can gyi don byed pa'o/ /mgu ba dang rangs pa ni gzhan ma gus pa med par ro/ /de ltar zhu ba'i grogs bshad nas su la zhu ba'i tshul ji ltar bshad na/ su lan/ de bzhin gshegs pa bcom ldan 'das/ / 
<p>192b.6</p>rdzogs pa'i sangs rgyas la zhes pa/ /mdzes pa dang gang ba dang phyin ci ma log par gshegs pa ste/ bag chags dang bcas pa'i dri ma spangs pas mdzes par gshegs pa'o/ /dper na rims na dbyang ba lta bu'o/ /gang ba ni legs pa'i yon tan thams cad kyis brgyan pa'o/ / 
<p>192b.7</p>phyin ci ma log par gshegs pa ni de kho na nyid kyi don la gnas pa'o/ /bcom ldan 'das ni b+ha ga bAn te bcom pa dang ldan pa'o/ /bdud bzhi bcom pa dang / dbang phyug la sogs pa'i yon tan drug dang ldan pa'o/ /spangs pa ni spang bya ma lus pa spangs pas/ rdzogs pa dang rgyas pas ni
<p>193a</p>
<p>193a.1</p>thob bya ma lus pa thob pa'o/ /phyag 'tshal ba ni/ thal mo sbyar bar byas nas ni/ /spyan sngar 'dug ste 'di skad gsol/ /zhes pa ni zhu ba la gus par byed pa'i tshul te go sla'o/ /de ltar zhu tshul bstan nas/ dgos pa gang gi ched du bshad par bya ste
<p>193a.2</p>khyab bdag bdag la sman pa dang / bdag don bdag la thugs brtse'i phyir/ /zhes pa/ khyab bdag ni bcom ldan 'das te/ thugs rjes sems can thams cad mnyam par khyab pa'o/ /des na thugs brtse ba'i phyir zhes pa'o/ /bdag la sman pa ni rang gi don du zhus pa dang / 
<p>193a.3</p>bdag don bdag la ni gzhan gyi don du zhus pa'o/ /sgyu 'phrul dra bas mngon rdzogs pa'i/ /byang chub ci nas bdag thob mdzod/ /ces pa sgyu 'phrul dra ba ni sku dang gsung dang thugs dang ye shes la bzhi bzhi bcu drug gis mngon par rdzogs par sangs rgyas pa zhus pa ste/ 'og nas
<p>193a.4</p>de nyid rnam pa bcu drug rig /ces pas lan 'debs pas 'dir ma spros so/ /des byang chub thob par zhus pa ni dgos pa'o/ /nyon mongs pas ni sems dkrugs shing / /zhes pa nyon mongs pa ni drug lnga'am gsum mo/ /sems dkrugs pa ni de'i bag chags kyi dbang
<p>193a.5</p>gis so/ /mi shes pa zhes pa rang dang po'i sangs rgyas sku bzhi'i ngo bor gnas pa ma shes pa'o/ /'dam du bying pa de ma shes pa'o/ /sems can rnams ni 'khor ba na gnas pa rnams so/ /ji ltar 'khor ba na chos dang longs spyod dang / sprul pa dang / ye shes sku la bag
<p>193a.6</p>chags dri ma glo bur bas bsgribs nas gnyid dang rmi lam dang sad pa dang / bzhi pa'i gnas skabs kyi dus sad par byed de/ de rnams la smin par bya ba'i phyir na/ bla med 'bras bu thob pa ni gzhan la phan pa'i dgos pa'o/ /nyon mongs ma lus bsal ba dang / /mi shes
<p>193a.7</p>ma lus spangs pa'i phyir/ /zhes pa sbyor ro/ /nyon mongs ma lus ni drug /rtsa ba'i nyon mongs pa la sogs pa'o/ /mi shes ma lus ni ji lta ba dang ji snyed pa mi shes pa'o/ /bsal ba dang mang ba ni lam mo/ /de'i phyir/ bsam pa'i khyad par ji bzhin du/ /sems can rnams
<p>193b</p>
<p>193b.1</p>la bshad par 'tshal/ /zhes pa bsam pa'i rim pa thun mong theg pa gsum dang khyad par du yang gsang sngags kyi yang rim pa'i lam rnams zhus so/ /de ltar dgos pa bstan nas yul gang la zhu ba bshad par bya ste/ /rdzogs pa'i sangs rgyas bcom ldan 'das/ /zhes pa'i
<p>193b.2</p>'bras bu gong du bshad do/ /'gro ba'i bla ma ston pa po/ /zhes pa 'gro ba sems can rigs drug tu 'khod pa'o/ /bla ma ni sangs rgyas chos ston pa'o/ /dam tshig chen po de nyid mkhyen/ /zhes pa dang po sems bskyed nas rang don chos sku thob pa dang / gzhan don gzugs skus
<p>193b.3</p>don 'byung bas dam tshig go/ /dam tshig ni de nyid mkhyen pa na'o/ /yang na gdul bya'i bsam pa mkhyen pas na'o/ /dbang po bsam pa mkhyen mchog gis bshad du gsol zhes sbrel to/ /de yang dbang po bsam pa ni/ rab dang 'bring dang tha ma dang 'tsham par chos
<p>193b.4</p>ston pa'o/ /de ltar zhu ba'i yul bstan nas chos gang zhus pa bshad de/ bcom ldan 'das kyi ye shes sku/ /gtsug tor chen po tshig gi bdag /ye shes sku ste rang byung ba/ /'jam dpal ye shes sems dpa' yi/ /zhes pa bcom ldan 'das ni dus gsum gyi sangs
<p>193b.5</p>rgyas so/ /de'i sku ni ye shes kyi sku'o/ /de ston par byed pas na sangs rgyas dbu'i gtsug tor dang 'dra bas bcom ldan 'das so/ /de nyid tshig thams cad kyi bdag pos bshad du gsol zhes sbyar ro/ /gang zhe na ye shes kyi sku'o/ /de rdul phra rab las grub pa ni ma yin te rang rig pa'i snang bas
<p>193b.6</p>so/ /rang rig don du 'dod dam zhe na ma yin te/ rnam par shes pa'i chos nyid las 'das pa/ shes rab kyi pha rol tu phyin pa/ lhan cig skyes pa rang bzhin gyis 'od gsal ba/ mchog tu mi 'gyur pa'i ye shes dang po'i sangs rgyas/ phyag rgya chen po'i zhes rnam grangs so/ /rang byung ba zhes
<p>193b.7</p>pa rgyu med de thabs las ma byung / tha dad pa las ma byung / des na thabs dang shes rab gnyis su med pa'i rang byung gi sku ste/ de'i phyir rtsa ba'i rgyud las gsungs pa/ rnal 'byor thabs kyi tshul gyis min/ /shes rab gcig pu yang ma yin/ /thabs dang shes rab snyoms 'jug
<p>194a</p>
<p>194a.1</p>pa'i/ /rnal 'byor de bzhin gshegs pas gsungs/ /zhes pas so/ /'jam dpal ye shes sems dpa' yi/ /zhes pa de'i rang bzhin ni de yin pa'i phyir ro/ /ming ni yang dag brjod pa'i mchog /don zab don ni rgya che zhing / /don chen
<p>194a.2</p>mtshungs med rab zhi ba/ /zhes pa ming gi ye shes kyi sku de'i'o/ /yang dag brjod pa'i mchog ni sku'i snang lugs te/ phyi dang nang gzhan du snang bar brjod do/ /don zab ces pa mi 'gyur pa'i ye shes so/ /don rgya che ba ni theg pa gsum mo/ /don chen mtshungs med ces
<p>194a.3</p>pa gsang sngags kyi lam dang 'bras bu'o/ /rab zhi ba zhes pa theg pa de rnams dang gsang sngags kyi 'bras bu zag pa med pa'i ye shes su zhi ba'o/ /thog ma bar dang mthar dge ba/ /zhes pa rgyu dang lam dang 'bras bur go bar bya'o/ /'das pa'i sangs rgyas rnams
<p>194a.4</p>kyis gsungs/ /ma 'ongs rnams kyang gsungs 'gyur la/ /da ltar byung ba'i rdzogs sangs rgyas/ /yang dang yang du gsungs pa gang / /zhes pa dang po'i sangs rgyas de thog ma med pa'i dus su thog ma med pa'i sangs rgyas kyis gsungs so/ /ma 'ongs pa rnams
<p>194a.5</p>kyang gsung bar 'gyur pa dang / da ltar yang de bzhin gshegs pas so/ /rgyud chen sgyu 'phrul dra ba las/ /rdo rje 'chang chen gsang sngags 'chang / /dpag med rnams kyi bka' bzhin du/ /glur blangs gang lags bshad du gsol/ /zhes pa dam pa dang por sgyu
<p>194a.6</p>'phrul dra ba gsum rgyas par bstan te/ sus bshad na rdo rje 'chang gis so/ /gang bshad na gsang sngags de brtag dka' bas so/ /rdo rje 'chang gcig pur ma nges te dpag tu med pa rnams kyi bka' bzhin du'o/ /glur blangs ni tshig gang du blangs pa ni min te glu'o/ /de ma
<p>194a.7</p>go ba shes par 'dod pas rgyud phyi ma 'di bshad du gsol zhes zhus pa'o/ /de ltar chos gang zhus pa bstan nas/ gsung bar khas blangs pa bshad par bya ste/ mgon po rdzogs sangs rgyas kun gyi/ /gsang 'dzin ci nas bdag 'gyur phyir/ /nges par 'byung gi bar du
<p>194b</p>
<p>194b.1</p>ni/ /bdag gi bsam pa brtan pos gzung / /zhes pa mgon po ni sems can gyi'o/ /de sangs rgyas yin pas so/ des gsungs pa sdud pa po bdag nyid phyag na rdo rje'o/ /sems can thams cad 'khor ba las nges par ma byung gi bar du bdag gi bsam pa ni sems bskyed pa
<p>194b.2</p>las ma nyams par bya ba'i phyir ro/ /gsang dbang lag na rdo rje yis/ /de bzhin gshegs la de skad du/ /gsol nas thal mo sbyar byas te/ /lus btud nas ni spyan sngar 'dug /ces pa mjug bsdus pa ste go sla'o/ /de ltar le'u dang po'i bshad pa'o// //da ni gnyis
<p>194b.3</p>pa lan bshad par bya ste/ ston pa dang sku'i cho 'phrul dang / gsung gi cho 'phrul dang / sdud pa po legs par brjod pa dang / chos ston pa la gdams pa dang / sdud pa pos gus par bya ba gsal bar bya'o/ /de nas bcom ldan shAkya thub/ /rdzogs pa'i sangs rgyas rkang gnyis mchog / 
<p>194b.4</p>ces pa ston pa ste de nas ni zhu ba song bas so/ /bcom ldan 'das ni sngar bshad/ shAkya ni rigs phun sum tshogs pa'o/ /thub pa ni sku gsung thugs thub pas mnyam pa la gnas pa ni thugs kyi cho 'phrul lo/ /rdzogs pa'i sangs rgyas de lha dang mi rnams kyi mchog tu gyur pas na rkang gnyis
<p>194b.5</p>mchog go/ /des 'khor gus par bya ba'i phyir sku'i cho 'phrul mdzad pa/ nyid kyi zhal nas ljags bzang ba/ /ring zhing yangs par brkyang mdzad de/ /zhes pa zab mo'i chos gsung pa'i rtags su ljags bzang ba dang / ring ba dang mtha' yas pa'i tshogs la gsungs pa'o/ /'jig
<p>194b.6</p>rten gsum po snang po byed cing / /zhes pa zhal gyi sgo nas 'od zer 'phros pas so/ /bdud bzhi'i dgra rnams 'dul byed pa/ /zhes pa nyon mongs pa dang 'chi bdag dang phung po dang lha'i bu'i bdud do/ /sems can rnams kyi ngan song gsum/ /sbyong bar byed pa'i 'dzum bstan nas/ /zhes pa
<p>194b.7</p>lha dang mi rnams kyi ngan song gi rgyu dang ngan song gsum gyi 'bras bu la gnas pa sbyong ba'i zhal 'dzum par snang ba'o/ /tshangs pa'i gsung ni snyan pa yis/ /'jig rten gsum po kun bkang nas/ /zhes pa 'jig rten pa lha tshangs pa gdong bzhi nas rig byed brjod pa ni ma yin te/ de
<p>195a</p>
<p>195a.1</p>bzhin gshegs pa ni sems can rnams 'khor ba las thar ba'i chos kyi sgra sgrogs pa ni tshangs pa'i gsung ngo / /snyan pa ni rang rang gi skad du go ba'o/ /'jig rten gsum po kun bkang nas/ /zhes pa 'dod pa dang gzugs dang gzugs med pa'o/ /kun ni
<p>195a.2</p>stong gsum gyi stong chen po na gnas pa'o/ /bkang nas zhes pa gsung gcig gsungs pas dus gcig la rang rang gi skad du go ba ni gsung gi cho 'phrul lo/ /de nas sdud pa po la legs par brjod pa ni/ lag na rdo rje stobs po che/ /gsang dbang la ni slar gsungs pa/ /zhes pa la
<p>195a.3</p>sogs pa ste/ lag na rdo rje ni dbyibs dang chos su go bar bya'o/ /stobs po che ni bdud dang nyon mongs pa bcom pa'o/ /gsang dbang ni sngags kyi sdud pa po'o/ /slar gsungs pa ni len no/ /snying rje che dang ldan gyur pas/ /zhes pa sdud pa po'i yon tan no/ /'gro la phan pa'i don du
<p>195a.4</p>khyod/ /ces pa dgos pa'o/ /nga las nyan par brtson pa ni/ /legs so dpal ldan rdo rje 'chang / /lag na rdo rje khyod legs so/ /zhes sbyar te/ /nga las nyan par brtson pa ni/ /zhes bya ba phyag na rdo rje la le lo med kyang gzhan don du brtson par mngon pa'o/ /legs so gcig ni nyan pa la
<p>195a.5</p>brjod la gcig brtson 'grus dang ldan pa'o/ /gsang ba'i bdag po de phyir ngas/ /zhes pa nyan par 'dod pa dang brtson 'grus dang ldan pas na de'i phyir ro/ /khyod la legs par bstan par bya/ /zhes pa ni snod kyi rim pas don rim par bstan par bya zhes zhal gyis bzhes pa'o/ /khyod ni
<p>195a.6</p>rtse gcig yid kyis nyon/ /zhes pas phyag na rdo rje la thugs yeng ba med kyang ma 'ongs pa rnams la gdams pa'o/ /de ltar chos sdud pa la gdams nas brjod bya'i chos bstan pa ni/ /ye shes lus can 'jam dpal gyi/ /ming brjod pa ni don che ba/ /dag par byed cing sdig sel ba/ / 
<p>195a.7</p>zhes pa gang du ye shes kyi sku zhus pa'o/ /de lta ba'i lus ni 'jam dpal gyi sku'o/ /ming la brten nas don khong du chud pas na don che ba'o/ /don des dag par byed pas na spang pa phun sum tshogs pa'o/ /sdig pa sel bas na ye shes phun sum tshogs pa'o/ /sdud pa pos gus par bya ba ni/ / 
<p>195b</p>
<p>195b.1</p>bcom ldan de ni legs zhes gsol/ /zhes pa gus pas sems la 'dzin pa'o/ /de ltar le'u gnyis pa'i bshad pa'o// //da ni rigs kyi dbye ba brjod par bya ste/ rigs la gang gis gzigs pa dang / rigs gcig pa dang gnyis pa dang gsum dang lnga dang drug dang sum cu
<p>195b.2</p>dang / drug cu dang / sum brgya drug cu dang / stong brgyad cur phye bas gsal bar bya'o/ /rigs de rnams la gang la gang gis gzigs na/ de nas bcom ldan shAkya thub/ /ces pa nas cher gzigs pa zhes par 'brel te thams cad mkhyen pas so/ /gsang sngags rigs chen
<p>195b.3</p>thams cad dang / /zhes pas gsang sngags ni man+t+ra yin pas/ man ni yid yin/ tra ni skyob pas yid skyob pa'i rigs te/ thugs kyi bdag po'i rigs gcig go/ /gsang sngags rig sngags 'chang ba'i rigs/ /zhes pa gsang sngags 'chang ba thabs kyi rigs dang / /rig sngags
<p>195b.4</p>'chang ba shes rab kyi rigs te/ /thabs dang shes rab kyi rigs gnyis so/ /rigs gsum la ni rnam par gzigs/ /zhes pa sku gsung thugs kyi rigs gsum mo/ /phyag rgya chen po'i rigs mchog dang / /zhes pa mi bskyod pa la sogs pa rgyas 'debs pa'i rigs lnga'o/ / 
<p>195b.5</p>rigs mchog dang zhes pa rigs kyi bdag po dpal rdo rje 'chang dang rigs drug go/ /'jig rten 'jig rten 'das pa'i rigs/ /zhes pas rigs drug re re la yang lnga lngar phye bas rigs sum cu ste 'jig rten pa'i rigs so/ /'jig rten las 'das pa'i rigs ni rigs sum cu las thabs
<p>195b.6</p>dang shes rab kyi phye bas rigs drug cu'o/ /'jig rten snang byed rigs chen dang / /zhes pa rigs drug cu la pha las thob pa'i rigs gsum dang / ma las thob pa'i rigs gsum dang / drug gis phye bas rigs sum brgya drug cu'o/ /rigs chen dang zhes pa ni rigs sum
<p>195b.7</p>brgya drug cu la sku dang gsung dang thugs kyi rigs gsum dang phye bas rigs stong brgyad cur 'gyur ro/ /de ltar rigs kyi dbye ba mang na yang / rigs chen gtsug tor cher gzigs nas/ /zhes pa 'dir rigs drug gtsor gzung ngo / /de ltar le'u gsum pa'i bshad pa'o// // 
<p>196a</p>
<p>196a.1</p>da ni sgyu 'phrul dra bas mngon par byang chub pa brjod par bya ste/ tshig gi bdag pos tshigs su bcad/ /gsang sngags rgyal po drug ldan zhing / /zhes pa la sogs pa gang gis gsung pa gang gsung pa de'i ngo bo dang dbyangs yig dang mtshams sbyar ba'i dod dang sngags
<p>196a.2</p>kyi rgyal po drug rnams kyis gsal bar bya'o/ /de la tshig gi bdag po ni de bzhin gshegs pa'o/ /tshigs su bcad ces pa tsheg par bdun par 'chad pa dang / /rigs mang yang drug tu nges par tshigs su bcad pa'o/ /de ni gang gis bsdus pa'o/ /gang gsung na/ gsang sngags
<p>196a.3</p>rgyal po drug ldan zhing / /zhes pa gsang sngags ni brjod bya'i don te/ /phyi ru ni 'jig rten khams so/ /nang du ni mi'i lus so/ /gzhan ni lam dang 'bras bu'i tshul du'o/ /rgyal po drug ldan zhing zhes pa phyir 'byung ba lnga ye shes kyi khams dang drug las snod kyi 'jig rten gyi khams dang bcud
<p>196a.4</p>rigs drug gi sems can no/ /nang du ni mi'i lus kho na ste phung po drug dang khams drug dang / /dbang po drug dang / yul drug dang / las kyi dbang po drug dang / las kyi dbang po'i yul drug dang ldan pas so/ /gzhan lam dang 'bras bu la ni spang bya nyon mongs pa lnga/ cha mnyam
<p>196a.5</p>pa gcig dang drug /de'i gnyen po dkyil 'khor drug dbyibs lha drug dang gsang sngags rlung dang / chos steng dang / 'og gi rtsa drug dang / 'khor lo drug dang / khams drug dang / de bzhin sbyor ba'i yan lag drug go/ /'bras bu ni longs spyod rdzogs pa'i sku rgyal ba rigs drug tu nges par
<p>196a.6</p>byas pa'o/ de ni de rnams kyi ngo bor brjod par bya ste/ gnyis su med par 'byung ba dang / /mi skye chos can 'di gsungs pa/ /zhes pa rgyu dang rkyen med pa dang / /skye ba dang skye ba med pa gnyis ka med par rang byung ba ste/ sems can rnams la bag chags kyi stobs kyis
<p>196a.7</p>so/ /lam la gnas pa ni de'i lam mo/ /'bras bu la gnas pa rnams 'bras bu'i tshul du'o/ /de'i phyir bcom ldan 'das kyis gsungs pa/ sgyu ma chen po grags chen mo/ /'byung ba me rnams sdud byed ma/ /rang nyid byed cing rang nyid 'phrog /rang nyid rgyal po rang nyid
<p>196b</p>
<p>196b.1</p>gtso/ /zhes bya ba ste don dam par brdzun pa nyid de/ /byed pa po med pas na 'byung ba dang zhes bya'o/ /mi skye chos can 'di gsungs pa/ /zhes pa 'og tu 'byung ba'i a rnams so/ /dbyangs yig rnams bstan pa ni/ a A/ i I/ u U/ e ai/ o au/ aM aHzhes
<p>196b.2</p>pa gong du/ don zab don ni rgya che zhing / /zhes pa zhus lan gyi tshigs su bcad pa ste/ a ni brda'i rang bzhin te gnyis so/ /de bzhin nyid kyi brda dang ngag gis brjod pa'i brda'o/ /a des spros pa dang grags pa dang bral ba'i chos nyid ma bcos pa mi 'gyur pa'i ya shes su go bas zab pa'i
<p>196b.3</p>lam bstan pa'o/ /de yang 'og na/ thog ma med pa spros med bdag /de bzhin nyid bdag dag pa'i bdag /ces 'byung ngo / /ngag tu brjod pa'i brda ni mchu dang rkan la sogs pa'i sgra la brten nas don mtshon pa ste rgya che ba'i lan no/ /de yang yi ge 'di rnams kyis theg pa thun mong pa gsung
<p>196b.4</p>dang khyad par pa'i theg pa'i gsang sngags rnams su gnas te/ 'og nas/ theg pa gsum gyi nges 'byung la/ /theg pa gcig gis 'bras bur gnas/ /zhes pa'o/ /theg pa gsum gyi don mi shes pa ni byang chub mi thob pas nyan thos kyi theg pa mi dge ba las ldog pa dang / /'dod pa'i yon tan
<p>196b.5</p>lnga la chags pa'i dbang gis longs spyod pa las ldog pa'o/ /de med na byang chub med pas na dang po la nyan thos ni phyi rol na rdul phra mo rdzas su grub par 'dod la/ nang du gang zag gi bdag med pa'i chos bdag rtag pa dang / mi rtag par khas len par khur khur ba yod par 'dod pas na/ rdul
<p>196b.6</p>phra rab 'dus pa las snod dang bcud kyi 'jig rten 'byung ba bshad par bya ste/ a A dang po nam mkha' stong par ro/ /i I ni rlung gi rdul phra mo 'dus pa las rlung gi dkyil 'khor rgya chen po'o/ /e ai ni me'i rdul phra mo 'dus pa las me'i khor yug go/ /de'i steng du o au las sa'i
<p>196b.7</p>rdul phra rab 'dus pa las sa'i khor yug go/ /de'i dbus su aM aHni ye shes kyi khams ri rab dang ri gzhan rnams so/ /de nas s+thi to ni gnas de na/ hr-i di ni snying po ste bcud sems can no/ dz+nyA na mU rti ni gdod nas ye shes can no/ /de su'i yin na ra haM ni nga'i yin pa'o/ /bud+d+ho
<p>197a</p>
<p>197a.1</p>bud+d+hA nAM ni sangs rgyas kyi snying po can/ t+r+ya d+h+wa brti nAM ni dus gsum du bde bar gshegs pa'i snying po dang ma bral bar gnas so/ /badzra tI k+Sh+Na la sogs pa'i sngags drug ni rigs drug gi sems can no/ /yang dbyangs yig bcu gnyis ni dum bu bcu gnyis so/ /gnam
<p>197a.2</p>la yang khyim bcu gnyis te/ /nyi zla dang gza' skar gyis brgyan pa'o/ /der yang zab pa'i don cir yang ma grub pa las rgya che ba cir yang snang du rung bar shar ba don dam par na rdo rje 'chang gi sku'o/ /de yang dus 'khor las gsungs pa/ dus las stong pa las ni rlung dang me dang chu dang sa dang
<p>197a.3</p>gling dang rgya mtsho dang / /rgyu skar zla ba nyi ma skar ma'i tshogs dang drang srong rnams dang 'byung po klu rnams dang / /byol song skye gnas rnam bzhi sna tshogs sa yi steng na mi rnams dang ni dmyal ba rnams/ /stong pa'i dbus nas yang dag 'byung ba chu las lan tshwa bzhin du sgo nga'i nang nas skyes pa
<p>197a.4</p>rnams/ /sku dang ye shes nam mkha' nges par rlung me chu sa rnams te brtan pa rnams dang g.yo ba dang / /mthong ba med par skyes pa'i lha ste rnam pa bcu po sa yi steng du rdo rje'i skur gsungs pa/ sngags kyi skye gnas las ni skye bar 'gyur pa mi yi bdag po slar yang 'di dag 'jig
<p>197a.5</p>par 'gyur/ /de ltar gang gis yang dag kun du rtogs pas grol zhing phyugs kyi sems su mi 'gyur ro/ /zhes pas gsal lo/ /de nas rang rgyal ba'i theg pa ni slob dpon mi 'dod pas sangs rgyas med pa'i zhing du smon lam btab nas/ der skyes pa dang dur khrod du phyin nas ro la brtags
<p>197a.6</p>pas/ skye ba las byung de srid pa las byung / de yang de bzhin du gong ma gong ma las byung bas/ ma rig pa las byung bar shes pas rten 'brel lugs 'byung dang lugs las bzlog pas sangs rgyas thob pas na dbyangs bcu gnyis ni rten 'brel bcu gnyis so/ /de la brten nas
<p>197a.7</p>sangs rgyas pas bse ru lta bur gcig tu gnas pas na bud+d+ho bud+d+hA'o/ /sngags drug ni ne tso ltar khyu lding ba'o/ /yang byang chub sems dpa'i theg pa ni dang po sems bskyed nas pha rol tu phyin pa drug la longs spyod pas sa bcu gnyis rim gyis bgrod nas sangs rgyas pa'i don mtshon te
<p>197b</p>
<p>197b.1</p>dbyangs bcu gnyis sa bcu gnyis te a sbyor ba'i lam/ A ring po tshogs kyi lam/ i mthong ba'i lam sa dang po'o/ /de nas rim gyis bgrod nas sa bcu 'das nas gnas 'og min du sangs rgyas pa'i bud+d+ho bud+d+hA'o/ /sngags drug ni pha rol tu phyin pa mthar phyin pa'i sku dang ye shes so/ 
<p>197b.2</p>gzhan zhes bya ba sngags kyi lam 'bras bu dang sbyor bas/ dang po sbyar bya glo bur gyi dri ma drug ni/ a A ni nam mkha'i khams zhe sdang ngo / i I ni rlung gi khams phrag dog go/ /u U ni chu'i khams 'dod chags so/ /e ai ni lus rlung yin dang bsam pa me'i khams nga rgyal lo/ / 
<p>197b.3</p>o au ni lus chu yin dang bsam pa sa'i khams gti mug go/ /aM aHni ye shes kyi khams nyon mongs pa cha mnyam pa'o/ /de nyid gnyen por dkyil 'khor drug ni/ a A ni me long lta bu ye shes mi bskyod pa'i lha'i dkyil 'khor ro/ i I ni bya ba grub pa'i ye shes don yod grub pa'i
<p>197b.4</p>lha dang dkyil 'khor ro/ /u U ni so sor rtog pa'i ye shes snang ba mtha' yas kyi lha dang dkyil 'khor ro/ /e ai ni mnyam pa nyid kyi ye shes rin chen 'byung ldan gyi lha dang dkyil 'khor ro/ /o au ni chos kyi dbyings rnam par dag pa'i ye shes rnam par snang mdzad kyi lha dang dkyil
<p>197b.5</p>'khor ro/ /aM aHni ye shes lnga'i ngo bo nyid rdo rje dbyings kyi dkyil 'khor dang rdo rje 'chang gi sku'o/ /s+thi to hr-i di ni lha rnams kyi thugs ka'o/ /dz+nyA na mU rti ni ye shes pa'o/ /ra haM nga'o/ /bud+d+ho bud+d+hA nAM ni sangs rgyas so/ /t+r+ya d+h+wa brti nAM ni dus gsum sangs rgyas so/ /badzra tI k+Sh+Na ni snang ba
<p>197b.6</p>mtha' yas thugs kar rdo rje rnon po/ duH khats+tshe da ni mi bskyod pa'i thugs kar sdug bsngal kun gcod do/ /pradz+nyA dz+nyA na ni rnam snang gi thugs kar shes rab ye shes so/ /dz+nyA na kA ya ni don yod grub pa'i thugs kar ye shes kyi sku can no/ /pA gI shwa ri ni rin chen 'byung ldan gyi thugs
<p>197b.7</p>kar ngag gi dbang phyug go/ /a ra pa tsa na zhes pa rdo rje sems dpa'i thugs kar ye shes bsdus pa bsgom mo/ /sngags 'di rnams brda yin pas don rnams mtshon/ /sa bon yin pas lha rnams bskyed/ srog bskul ba yin pas snying po zlos/ bsgom bya yin pas
<p>198a</p>
<p>198a.1</p>thugs kar gnas pa'o/ /de'i dbyibs kyi rnal 'byor ro/ /da ni sngags kyi rnal 'byor la/ lte ba'i 'khor lo la khyim bcu gnyis nas 'pho ba bcu gnyis su nyin mtshan bcu gnyis phrugs gcig la rgyu/ /grangs nyi khri chig stong drug brgya rgyu/ dbyu gu
<p>198a.2</p>drug cu tham pa'o/ /de la a ni rtsa g.yas nas nam mkha'i rlung stong brgyad brgya rgyu/ A ni rtsa g.yon nas nam mkha'i rlung stong brgyad brgya rgyu/ i I ni rtsa g.yas dang g.yon nas rlung gi rlung stong brgyad brgya brgyad brgya rgyu/ /u U ni rtsa g.yas dang g.yon nas chu'i rlung stong brgyad brgya brgyad
<p>198a.3</p>brgya rgyu'o/ /e ai ni rtsa g.yas dang g.yon nas me'i rlung stong brgyad brgya brgyad brgya rgyu'o/ /o au ni rtsa g.yas dang g.yon nas sa'i rlung stong brgyad brgya brgyad brgya rgyu'o/ /oM aHni rtsa g.yas dang g.yon nas gong gi grangs rnams kyi kha nas 'pho ba'i bar du lnga bcu rtsa drug
<p>198a.4</p>dang rkang pa re re ye shes kyi rlung rgyu bas/ spyir bsdams pas drug brgya dang bdun cu rtsa lnga ni nyin zhag gcig pa'o/ /s+thi to ni gnas yin pas rtsa dbus mar ro/ /hr-i di ni snying po yin pas dbu ma'i gzugs so/ /dz+nyA na mU rti ni des ye shes skye bas bud+d+ho bud+d+hA nAM sangs rgyas so/ 
<p>198a.5</p>/t+r+ya d+h+wa brti nAM ni rtsa dbus mar sdom pa'o/ /de 'khor lo drug na gnas pas sngags te ye shes sems dpa' drug go/ /da ni chos kyi rnal 'byor la 'khor lo drug ni/ a A ni spyi bor nam mkha'i 'khor lo/ u U ni dpral ba chu'i 'khor lo/ e ai ni mgrin pa me'i 'khor lo/ 
<p>198a.6</p>i I ni snying ga rlung gi 'khor lo/ /o au ni lte ba sa'i 'khor lo/ /aM aHni gsang gnas ye shes kyi 'khor lo'o/ /de la steng 'og gi rtsa drug ni aM aHsteng gi rtsa dbus ma'o/ /e ai g.yas kyi rtsa ro ma'o/ /i I ni g.yon gyi rtsa brkyang ma'o/ /'og gi gsum la o
<p>198a.7</p>au ni g.yas bshad pa 'bab pa'o/ /u U ni g.yon dri chu 'bab pa'o/ /aM aH ni dbus dung can ma byang chub kyi sems 'bab pa'o/ /khams drug ni sa dang me dang rlung dang nam mkha' dang / ye shes kyi lam rtsa stong phrag bdun cu rtsa gnyis nas 'bab pa/ 'khor lo drug
<p>198b</p>
<p>198b.1</p>tu 'dzin pa ni sangs rgyas yin te ye shes sems dpa' drug go/ /de bzhin nyid sbyor ba'i yan lag drug tu sbyar nas/ aM aHni so sor bsdus pa'o/ /a A ni bsam gtan no/ /i I ni srog rtsol lo/ /e ai ni 'dzin pa'o/ /u U ni rjes su dran pa'o/ /o au ni
<p>198b.2</p>ting nge 'dzin to/ /de las 'bras bu 'byung ba ni nam mkha' chos kyi 'byung gnas su thugs rdo rje rab tu bzhag nas/ bsnyen pas dus kyi thog mar so sor bsdus pa la sogs pa bsgom par bya'o zhes bshad pas/ des sa bcu gnyis pa rim gyis bgrod pa'i brdar dbyangs yig
<p>198b.3</p>bcu gnyis sngar bshad do/ /'di la mtshan ma yang rnam pa gsum ste/ dang po'i mtshan ma dang / bar ma'i mtshan ma dang / tha ma'i mtshan ma'o/ /dang po'i mtshan ma ni du ba la sogs pa'i mtshan ma ste/ /yan lag drug gi sbyor ba las gzugs yongs su rdzogs par mi
<p>198b.4</p>'gyur pa'i skad cig ma thob pa'o/ /bar ma'i mtshan ma ni lugs las byung bas mchog tu mi 'gyur pa'i skad cig la rlung brgya phrag bco brgyad 'gags pas sa dang po thob bo/ /mngon par shes pa lngas ma mthong ba'i don yang dag par mthong ba 'jig rten pa'i dngos grub thob pa
<p>198b.5</p>zhes bya'o/ /tha ma'i mtshan ma ni 'khor lo re re la sa gnyis gnyis rim gyis thob/ rlung brgya phrag sum cu so drug 'gags nas sangs rgyas rdo rje 'chang nyid mchog tu mi 'gyur pa'i skad cig gis sa bcu gnyis thob pa ni phyag rgya chen po'i dngos grub ces bya'o/ /de ltar le'u bzhi pa'i
<p>198b.6</p>bshad pa'o// //da ni rdo rje dbyings kyi dkyil 'khor chen po brjod par bya ste/ 'di ltar sangs rgyas bcom ldan 'das/ /rdzogs pa'i sangs rgyas a las byung / /a ni yig 'bru kun gyi mchog /don chen yi ge dam pa yin/ /zhes pa gang du dbyangs yig la dbyibs
<p>198b.7</p>kyi rnal 'byor dang / sngags kyi rnal 'byor dang / chos kyi rnal 'byor dang / de bzhin nyid kyi rnal 'byor mdor bstan pa las 'dir ji ltar 'byung ba snyam pa'i rnam par rtog pa dang ldan pa'i 'khor rnams la 'di lta ste zhes pa'o/ /sangs rgyas zhes pa spangs pa dang thob pa gnyis yod pa'o/ / 
<p>199a</p>
<p>199a.1</p>'o na sangs rgyas kyi mchog pa la bcom ldan 'das cis she na/ sangs rgyas ni nyan thos dang rang sangs rgyas la yang yod pas/ de las khyad par du bcom ldan 'das ni rnam pa thams cad mkhyen pa'o/ /yang bcom ldan 'das rnam pa thams cad mkhyen pa
<p>199a.2</p>yin na rdzogs pa'i sangs rgyas zhes pa zlos so snyam pa rigs lnga'i de bzhin gshegs pa las khyad par dpal rdo rje sems dpa' rdo rje 'chang kho na'o/ /de gang na a las byung zhes pas e'i rnam pa chos 'byung ngo / /a ni yig 'bru kun gyi mchog /ces pa baM yig go/ / 
<p>199a.3</p>don chen yi ge dam pa yin/ zhes pa a k+Sha ra ste mi 'gyur pa'o/ /de ltar yang stong phrag drug cu pa sgyu 'phrul dra ba'i tan+t+ra las gsungs pa/ sngags kyi skye gnas yi ge med/ /gsang sngags chen po rigs gsum pa/ /stong pa chen po yi ge lnga/ /thig le stong pa yi ge drug / 
<p>199a.4</p>ces pa la 'di brda rnam pa gnyis te gcig ni ngag gi brda dang / gnyis pa ni de bzhin nyid kyi brda'o/ /sngags kyi brda ni ngag gi brjod pa ste 'jig rten pa'o/ /de bzhin nyid kyi brda ni don dam pa ste brjod pa dang bral ba'o/ /bcom ldan 'das kyis sngags kyi theg pa las gsungs
<p>199a.5</p>so/ /de ltar na mya ngan las 'das pa ye shes kyi khams gzhal du med cing brjod du med pa ste/ dbyangs dang gsal byed kyi mtshan nyid brjod du med pa zhes bya'o/ /nam mkha'i khams la sogs sngags kyi brdas ni ngag gi brjod pa'i mtshan nyid mgrin pa la sogs pa nas brjod
<p>199a.6</p>pa'i chos rnams bcom ldan 'das kyis gsungs pa'o/ /de la stong pa chen po yi ge lnga ni rnam par shes pa'i khams a gri gug lta bu dbus su'o/ /steng du 'du byed rlung gi khams a dbyug pa lta bu'o/ /g.yas su tshor ba me'i khams a tsheg drag lta bu'o/ /g.yon du 'du
<p>199a.7</p>shes chu'i khams las thig le lta bu'o/ /'og tu gzugs sa'i khams a thong gshol lta bu'o/ /de ltar lnga ni baM yig rdo rje sems dpa'i rang bzhin mtshon par byed pa'i brda'o/ /sngar gyi mtshan ma lnga'i steng du rnam par shes pa la sogs pa mtshon par byed pa'i gsal byed ka'i
<p>199b</p>
<p>199b.1</p>sde tshan nam mkha'i khams so/ /shar du 'du byed la sogs pa mtshon par byed pa tsa'i sde tshan rlung gi khams so/ /lho ru tshor ba la sogs pa mtshon par byed pa Ta'i sde tshan me'i khams so/ byang du 'du shes mtshon par byed pa'i sde tshan chu'i khams so/ /de'i
<p>199b.2</p>nub tu gzugs la sogs pa mtshon par byed pa ta'i sde tshan sa'i khams so/ /'og tu ye shes khams la sogs pa mtshon par byed pa sa'i sde tshan ye shes kyi khams so/ /de rnams gcig tu gyur pa ni e yig chos kyi dbyings so/ /'di stong pa chen po yi ge lnga ni
<p>199b.3</p>dbyangs yig gi tshogs te khu ba dang zla ba zhes bya'o/ /thig le stong pa yi ge drug ni gsal byed 'dus pa ste khrag dang nyi ma zhes bya'o/ /'dir khu ba dang rdo rje ni waM yig ste rdo rje'o/ /khrag dang nyi ma ni e yig ste pad+ma'o/ /rdo rje dang pad+ma ni 'di dag gi ngag gcig pa nyid ni rdo rje sems
<p>199b.4</p>dpa' zhes bya/ /de mi 'gyur pas na a k+Sha ra'o/ /dbyangs dang gsal byed kyi dang po dang / tha ma 'dus pas gnyis su med pa'o/ /rdo rje sems dpa' de yang gnyid dang rmi lam dang / sad pa dang bzhi pa'i gnas skabs bzhi dag pa'i sku bzhi ste/ /sku bzhi la dag bya gnas
<p>199b.5</p>skabs bzhi/ dag byed rnal 'byor bzhi/ dag pa mngon byang bzhi/ dag pa'i 'bras bu mkhyen pa bzhi/ dag pa'i mtshan nyid rnam thar bzhi/ dag pa'i ngo bo rdo rje bzhi'o/ /lhan cig skyes pa'i sku de nyid stong pa nyid kyi rnam par thar pa dang / /yongs su dag pa'i ye shes rdo rje dang / 
<p>199b.6</p>thams cad mkhyen pa dang / thabs dang shes rab kyi bdag nyid rnam par dag pa'i rnal 'byor zhes bya'o/ /chos kyi sku de nyid mtshan ma med pa'i rnam par thar pa dang / rnam par dag pa'i thugs rdo rje dang / ye shes kyi sku dang thabs dang shes rab kyi bdag nyid chos kyi rnal 'byor zhes
<p>199b.7</p>bya'o/ /longs spyod rdzogs pa'i sku smon pa med pa rnam par thar pa dang / rnam par dag pa'i gsung rdo rje dang / nyi ma'i sku dang thabs dang shes rab kyi bdag nyid sngags kyi rnal 'byor ces bya'o/ /sprul pa'i sku de nyid mngon par 'du byed pa med pa'i rnam par thar pa dang / /yongs su
<p>200a</p>
<p>200a.1</p>dag pa'i sku rdo rje dang / pad+ma'i 'dab ma bzhin du yangs pa'i spyan dang / thabs dang shes rab kyi bdag nyid dbyibs kyi rnal 'byor zhes bya bar gsungs so/ /de la e waM gyi don ni dbyibs dang sngags dang / /chos dang de bzhin nyid dang bzhi la 'jug ste/ gzhung
<p>200a.2</p>dkyil 'khor drug rnams brjod bya 'di rnams la la ni rgyas par ston/ /la la ni bsdus par ston/ la la ni shin tu bsdus par ston to/ /de la rdo rje dbyings kyi dkyil 'khor 'di dang po la dbyibs kyi rnal 'byor rgyas par bstan to/ /e ni gzhal yas khang yin la/ waM ni rigs drug
<p>200a.3</p>gi lha rnams so/ /de ji ltar grub ce na dpal dus kyi 'khor lo las gsungs pa/ 'khor lo'i snying por gyur pa mi yi bdag po dkyil 'khor gyi ni nges par sum cha'o/ /phung po khams kyi lhag pa'i lha dang slar yang snam bu phyi mar rdo rje sgra ma la sogs brgyad/ /phyi rim 'khor
<p>200a.4</p>lor gnas pa nges par phyogs bcur 'khod pa nyi mar bzhugs pa'i khro bo'i tshogs rnams so/ /de yi rtsig pa ra ba la ni chu gter bzhi yis bskur ba'i byang chub sems dpa' ma lus pa/ /sgyu 'phrul dra bas rnam pa gsum ste lus kyi dbye bas lha ni zhal gsum pa la phyag drug
<p>200a.5</p>pa/ /rmongs pa'i sems kyi dbang las g.yon gyi zhal nas cho ga la sogs ma lus pa rnams spro/ /zhes pa de bsgom par bya ba'i rim pa ni dang po'i sbyor ba ni 'di lta ste/ gnas khang la sogs sngon du 'gro bas nam smad gnyid sad pa dang / bdag thun mtshams kyi rdo rje 'chang
<p>200a.6</p>zhal gcig phyag gnyis pa g.yas rdo rje g.yon dril bu 'dzin pa cig tu bsam/ khrus byas stan bde ba la 'dug la spyi bor oM dkar po/ mgrin pa AH dmar po/ /snying gar hUM mthing nag /lte bar ho ser po/ gsang bar k+Sha sngon po/ spyi gtsug tu haM ljang gu rnams bsams la
<p>200a.7</p>'khor lo rtsa ba'i grangs bzhin du rdo rje kha dog drug tu gyur nas ba spu'i bu ga rnams nas 'thon nas gnod par byed pa rnams phyir ded nas/ dpag tshad mang por bsgral/ de nas rdo rje ra ba dang sa gzhi dang gur du gyur nas 'dus pa las lus la ba spu'i bu ga re re yang rdo rje re rer gyur pa ni
<p>200b</p>
<p>200b.1</p>bsrung ba bya ba dang lus dag pa rdo rjer bya'o/ /oM sarba d+harmA b+hA wa swa b+hA wa bi shud+d+ha badzra tsak+Shu aM aHzhes lan cig brjod pas ngag dag /gnyis dang gsum bzlas pas sems dag par bya'o/ /de nas thugs ka'i hUM las 'od 'phros pas/ rang bzhin gyi gnas nas sgyu 'phrul
<p>200b.2</p>dra ba'i lha rnams dang bla ma dang bcas pa mdun gyi nam mkha' la spyan drangs la lha mo rnams kyis mchod par bya'o/ /thog ma med pa nas bsags pa'i sdig pa bshags so/ sangs rgyas dang byang chub sems dpa' la sogs pa'i dge ba byas pa la rjes su yi rang bar bya'o/ /lha
<p>200b.3</p>de dag la skyabs su 'gro bar bya'o/ /bdag gi dngos po dbul ba'o/ /byang chub mchog tu sems bskyed do/ /byang chub kyi lam bsten to/ /tshad med pa bzhi bsgom mo/ /oM sarba d+harmA la sogs pa lan gsum bzlas pas dngos po thams cad stong par bsam mo/ /de'i rjes la
<p>200b.4</p>stong pa nyid dang mtshan ma med pa dang / /smon pa med pa dang / mngon par 'du mi byed par bsam par bya'o/ /dkyil 'khor rgyal mchog la/ de nas stong pa nyid las 'jig rten las 'das pa'i phung po gzung bar bya ba'i phyir 'byung ba rim brtsegs bskyed pa ni nam mkha' chos kyi 'byung gnas
<p>200b.5</p>gru gsum pa nam mkha' khyab par bsam par bya'o/ /rnam par shes pa nA da'i tshul du gnas pa las yaM nag po cig 'og tu chad pas de gyur pa las rlung gi dkyil 'khor nag po zla ba phyed pa lta bu rgya chen po la steng dang 'og tu rdo rje gnyis dang / mtha'i rtse mo la rlung gi ba dan gyis mtshan pa'o/ / 
<p>200b.6</p>de'i steng du raM dmar po cig chad pas de gyur pa las me'i dkyil 'khor dmar po gru gsum rgya chen po cig bsam ste/ steng 'og tu sna tshogs rdo rje gnyis dang / mtha' ma'i zur gsum la g.yung drung ris dmar pos mtshon pa'o/ /de'i steng du baM dkar po cig chad pas de gyur pa
<p>200b.7</p>las chu'i dkyil 'khor dkar po zlum po rgya chen cig bsam/ steng dang 'og tu sna tshogs rdo rje gnyis dang mtha' mar pad+ma dkar po 'dab ma lngas mtshan pa'o/ /de'i steng du laM ser po cig chad pas de gyur pa las sa'i dkyil 'khor ser po rgya che ba la steng dang 'og tu sna tshogs
<p>201a</p>
<p>201a.1</p>rdo rje gnyis dang zur bzhi la rdo rje rtse mo lnga pas mtshan pa'o/ /de'i steng du maM sna tshogs pa'i mdog can cig chad pa de gyur pa las dbus kyi ri rab shar nag po/ /lho dmar po/ nub ser po/ /byang dkar po/ dbus mthing ga zlum po dpangs su dpag tshad
<p>201a.2</p>'bum phrag gcig pa/ /'og gi rgyal dpag tshad stong phrag bcu drug pa/ steng gi rgya la dpag tshad stong phrag lnga bcu pa/ steng gi phyogs bzhi na lcog bzhis mtshan pa'o/ /de'i steng du k+Sha yig chad pas de gyur pa las sna tshogs pad+ma dpag tshad stong phrag nyi shu rtsa lnga pa gcig bsam par
<p>201a.3</p>bya'o/ /de'i steng du haM dkar po la zla ba'i dkyil 'khor dpag tshad stong phrag phyed dang bcu gsum pa cig bsam mo/ /de'i steng du tsheg drag dmar po las nyi ma'i dkyil 'khor dmar po zla ba'i dkyil 'khor dang rgya mnyam pa'o/ /de'i steng du thig le sngon po las sgra gcan gyi dkyil 'khor
<p>201a.4</p>sngon po nyi zla dang rgya mnyam pa'o/ /de las aM haM yaM raM baM laM badzra A kA sha bA yu te dza u da ka pr-i thi bI badzra swa b+hA ba pa ny+tsa d+hA two badzra maN+Dal ni ku ru ku ru swA hA/ zhes brjod pas brtan par bya'o/ /de'i steng du hUM yongs su gyur pa las rdo rje'i ra ba dang gur dang sa gzhir gyur par bsam mo/ /de'i steng
<p>201a.5</p>du b+h+rUM mam yang na oM las byung ba'i gzhal yas khang gru bzhi pa sgo bzhi pa sgo gnyis brtsegs pa/ rta babs dang snam bu dang dra ba phyed pa dang / /dril bu dang / rnga yab dang / rgyal mtshan dang / ri [(]dgas [,]dwags [)]kyis mtshan pa/ gzhal yas khang gi phyi rol rdo rje ra ba'i nang du dur khrod
<p>201a.6</p>brgyad dang bcas pa rin po che'i rtsig pa lngas phyi rim dkyil 'khor la yod pa nang pho brang dkyil 'khor gru bzhi la le tshe dgu pa ka ba bcu drug rgyan dang ldan pa sum cha la gtso bo'i gdan ni paM las gyur pa'i gdan 'dab ma brgyad pa/ /de'i steng du zla ba dang nyi ma dang sgra gcan gyi gdan dang
<p>201a.7</p>bcas par bsam par bya'o/ /de nas yab yum bskyed pa ni/ /'di ltar sangs rgyas bcom ldan 'das/ /rdzogs pa'i sangs rgyas a las byung / /a ni yig 'bru kun gyi mchog /don chen yi ge dam pa yin/ /zhes pa phung po lnga dang khams lnga dang lnga lnga cha mnyam pa'i drug pa
<p>201b</p>
<p>201b.1</p>yang yab yum bskyed pa gdan thog tu mtshan sum cu rtsa gnyis kyi sa bon du A li bcu drug nyis skor las zla ba'i dkyil 'khor du gyur pa me long lta bu'i ye shes so/ /dpe byad bzang po'i sa bon du kA li so bzhi nyis skor las nyi ma'i dkyil 'khor du gyur pa mnyam pa nyid kyi ye shes so/ / 
<p>201b.2</p>de nyid kyi bar du hUM sngon po cig bsam pa ni so sor rtog pa'i ye shes so/ /hUM de 'phros 'dus pa las rdo rje hUM gis mtshan pa'o/ /de las 'phros 'dus pa las haM sngon po cig tu gyur pa ni bya ba grub pa'i ye shes so/ /de las 'od 'phros 'dus pa gcig tu gyur pa las yab yum gyi skur
<p>201b.3</p>rdzogs pa ni chos kyi dbyings kyi ye shes las mngon par byang chub pa'o/ /de yang gdan pad+ma dang nyi ma dang zla ba dang dus me'i steng na drag po dang 'dod pa'i lha mnan pa/ dang po'i sangs rgyas rdo rje sems dpa' sku mdog sngon po zhal gsum pa phyag drug pa zhal dbus sngo ba g.yas dmar ba
<p>201b.4</p>g.yon dkar po/ /phyag g.yas dang po rdo rje/ bar pa gri gug /tha ma dgra s+t+wa/ g.yon na dril bu dang / /thod pa dang / tshangs pa'i mgo bo'o/ /dbu la ral pa'i thor tshugs dang sna tshogs rdo rje'i steng na mi bskyod pa bzhugs pa/ g.yon gyi phyogs na zla ba phyed pa can no/ dbu la thod
<p>201b.5</p>pa lngas brgyan pa/ thod pa rlon pa'i phreng bas se ral khar brgyan pa/ stag gi pags pa'i sham thabs mnabs pa zhabs g.yas brkyang bas bzhugs pa'o/ /yum chos kyi dbyings kyi dbang phyug ma sku mdog dang phyag mtshan yab dang mthun pas yab la 'khyud nas zhabs g.yon
<p>201b.6</p>brkyang ba'o/ /yab kyi thugs ka na nyi ma'i dkyil 'khor la a ra pa tsa na zhes bya ba ye shes lnga bsdus pa'i ngo bo sku mdog sngon po rdo rje dang dril bu 'dzin pa sems dpa'i skyil krung gis bzhugs pa'o/ /thugs ka na 'khor lo rtsibs bcu la a ra pa tsa na ya te na maHgnas pa'o/ / 
<p>201b.7</p>de'i lte ba la a sngon po'o/ /yab kyi sku la 'khor lo drug gi lte ba la haM oM AH hUM ho k+Sha/ /ljang gu dang / dkar po dang / dmar po dang / nag po dang / ser po dang / /sngon po rnams rim gyis gnas pa'o/ /a las 'od 'phros pas sems can thams cad bsdus nas yab
<p>202a</p>
<p>202a.1</p>kyi zhal du zhugs nas rtsa dbus ma nas yum gyi pad+mar zhugs pas byang chub kyi sems su zhu ba de ye shes sems dpa'i thugs ka'i a la thim par bsam mo/ /a las 'od 'phros pas de bzhin gshegs pa thams cad spyan drangs nas yab kyi zhal dang dbu ma
<p>202a.2</p>dang yum gyi pad+mar zhu ba de ye shes sems dpa'i thugs ka'i a la thim par bsam mo/ /de nas 'khor bskyed pa ni skye ba'i rim pas dbyung bar bya ste/ rnam shes phung po dag pa mi bskyod pa ni/ mchod pa chen po zhe sdang che/ /nyon mongs kun gyi dgra che ba/ /zhes pa ye shes
<p>202a.3</p>sems dpa'i thugs ka'i a las a cig rna ba g.yas nas 'thon nas mdun gyi nam mkha' la mi bskyod pa sku mdog dang zhal phyag la sogs pa gtso bo dang mthun pa cig tu gyur nas dbu'i steng gi mi bskyod pa la thim mo/ /de nas shar la sogs pa'i phyogs kyi le tshe bzhi la yab kyi
<p>202a.4</p>gdan pad+ma dang nyi ma'i steng du spros pa las 'du byed kyi phung po dag pa don yod grub pa ni/ mchod pa chen po khro ba che/ /khro ba chen po dgra che ba/ /zhes pa ni a las a cig sna g.yas pa las 'thon nas shar gyi le tshe'i gdan thog tu don yod grub par gyur nas zhal gsum la phyag
<p>202a.5</p>drug pa sku dang rtsa ba'i zhal nag po g.yas dmar ba g.yon dkar ba/ phyag g.yas na ral gri dang / gri gug dang / rtse gsum pa g.yon phub dang thod pa dang kha T+wAM ga bsnams pa'o/ /tshor ba'i phung po dag pa rin 'byung ni/ mchod pa chen po chags pa che/ /chags pa thams cad
<p>202a.6</p>sel bar byed/ /ces pas a las raM cig mig g.yas nas 'thon nas lho'i gdan thog tu rin chen 'byung ldan zhal gsum phyag drug pa/ sku dang rtsa ba'i zhal dmar po/ /g.yas dkar po/ g.yon nag po/ g.yas na mda' dang lcags kyu dang / /cang te'u dang g.yon
<p>202a.7</p>na gzhu dang / zhags pa dang / nor bu dri ma med pa'o/ /rdo rje skyil krung du bzhugs pa'o/ /'du shes kyi phung po dag pa snang ba mtha' yas ni/ mchod pa chen po 'dod chags che/ /sems can thams cad dga' bar byed/ /ces pa a las u cig lce zur g.yas nas 'thon nas byang
<p>202b</p>
<p>202b.1</p>gi le tshe'i gdan thog tu snang ba mtha' yas su gyur nas zhal gsum pa phyag drug pa sku dang rtsa ba'i zhal dkar po g.yas nag po g.yon dmar po/ /phyag g.yas na tho ba dang mdung dang / rtse gsum pa/ g.yon na pad+ma dkar po 'dab ma brgyad pa dang / me long dang / bgrang phreng ngo / /rdo rje
<p>202b.2</p>skyil krung gis bzhugs pa'o/ /gzugs kyi phung po dag pa rnam par snang mdzad ni/ mchod pa chen po gti mug che/ /gti mug blo te gti mug sel/ /zhes pa a las l-i cig bshang lam g.yas zur nas 'thon nas nub kyi le tshe'i gdan thog tu rnam par snang mdzad zhal gsum
<p>202b.3</p>pa phyag drug pa/ sku dang rtsa zhal ser po g.yas dkar po g.yon nag po/ /g.yas na 'khor lo dang dbyug pa dang rdo rje/ g.yon na mdung dang / lcags kyu dang / dril bu'o/ /rdo rje skyil krung du bzhugs pa'o/ /nam mkha'i khams dag pa rdo rje dbyings phyug ma ni/ a ni yig 'bru kun
<p>202b.4</p>gyi mchog /ces pa yang a las a cig rna ba g.yon nas 'thon nas mdun gyi nam mkha' la rdo rje dbang phyug ma mi bskyod pa dang 'dra ba cig tu gyur nas de nas rtsa ba'i yum la thim mo/ /mtshams bzhi'i le tshe'i steng du gdan pad+ma dang zla ba'i steng du yum rnams pad+ma'i bzhugs
<p>202b.5</p>stangs kyis gnas te/ rlung gi khams dag pa sgrol ma ni/ /tshig kun rab tu gsal bar byed/ /ces pa a las i sna g.yon pa nas me'i mtshams kyi gdan thog tu sgrol mar gyur nas sku mdog la sogs pa ni don yod grub pa bzhin no/ /me'i khams dag pa gos dkar mo ni/ 
<p>202b.6</p>tshig tu brjod pa spangs pa ste/ /zhes pa a las r-i cig mig g.yon pa nas 'thon nas bden bral du gos dkar mor gyur te rin 'byung bzhin no/ /chu'i khams dag pa mA ma kI la a las u cig lce zur g.yon nas dbang ldan gyi mtshams su mA ma kI ra gyur nas snang ba mtha'
<p>202b.7</p>yas bzhin no/ /sa'i khams dag pa sangs rgyas spyan ni/ srog chen po ni skye ba med/ /ces pa a las l-i cig bshang lam nas 'thon nas rlung gi mtshams su sangs rgyas spyan du gyur nas rnam par snang mdzad bzhin du/ yum rnams pad+ma'i bzhugs stangs kyis
<p>203a</p>
<p>203a.1</p>gnas pa'o/ /de rnams phung po drug dang khams drug bsdus pas lha'i dbus kyi pho brang ni ye shes kyi 'khor lo'o/ /de'i phyi rol lha rnams kyi thugs kyi 'khor lo la/ sems dpa' bcu drug spros te/ yang a las a bzhi sna'i sgo nas shar gyi snam bu la rim
<p>203a.2</p>pas sems dpa' bzhir gyur te/ mkhas pa sgyu 'phrul chen po 'chang / /zhes pa dang po snying ga'i 'khor lo dag pa rlung gi khams rdo rje las so/ /sgyu 'phrul chen po don grub pa/ /zhes pa de'i 'og sna'i dbang po dag po rdo rje las so/ /rlung gi khams dag pa rdo rje srung ba'o/ / 
<p>203a.3</p>sgyu 'phrul chen po dga' bas dga'/ /zhes pa de'i 'og reg bya dag pa rlung gi khams gnod sbyin no/ /sgyu 'phrul chen po mig 'phrul can/ /zhes pa tha mal yul sgra nam mkha'i khams dag pa rdo rje khu tshur ro/ /de bzhin du sku mdog la sogs pa don yod grub pa bzhin no/ /yang a
<p>203a.4</p>las a bzhi mig nas 'thon nas lho phyogs kyi gdan thog tu sems dpa' bzhir gyur te/ /gzugs che lus kyang che ba ste/ zhes pa ste dang po mgrin pa me'i 'khor lo dag pa me'i khams sems dpa' rdo rje rin chen no/ /kha dog che zhing lus bong che/ /zhes pa de'i 'og mig gi dbang po
<p>203a.5</p>dag pa me'i khams rdo rje nyi ma'o/ /ming yang che zhing rgya che ba/ /zhes pa de'i 'og ro'i khams dag pa rdo rje rgyal mtshan no/ /dkyil 'khor chen po yangs pa yin/ /zhes pa tha ma yid nam mkha'i khams dag pa rdo rje bzhad pa'o/ /de bzhin rin chen 'byung ldan bzhin no/ /yang a las
<p>203a.6</p>u cig lce las 'thon nas byang phyogs kyi gdan thog tu gyur spros pas sems dpa' bzhir gyur te/ shes rab mtshon chen 'chang ba ste/ /zhes pa dang po dpral ba chu'i 'khor lo dag pa rdo rje chos so/ /nyon mongs chen po lcags kyu'i mchog /ces pa de'i 'og yul gzugs dag pa
<p>203a.7</p>chu'i khams rdo rje rnon po'o/ /grags chen snyan grags chen po ste/ /zhes pa de'i 'og lce'i dbang po dag pa chu'i khams rdo rje rgyu'o/ /snang ba chen po gsal ba che/ /zhes pa tha ma khu ba chos dag pa nam mkha'i khams rdo rje smra ba'o/ /de bzhin snang ba mtha' yas bzhin no/ /yang a las
<p>203b</p>
<p>203b.1</p>A li bzhi bshang ba'i sgo nas 'thon pa nub phyogs kyi gdan thog tu sems dpa' bzhir gyur te/ 'dod pa chen po zhes pa dang po lte ba'i sa'i 'khor lo dag pa rdo rje sems dpa'o/ /bde ba chen po zhes pa de'i 'og lus kyi dbang po dag pa sa'i khams rdo rje rgyal po/ dga' ba chen po zhes pa
<p>203b.2</p>de'i 'og tu yul dri sa'i khams dag pa rdo rje legs pa'o/ /mgu ba chen po zhes pa tha ma rna ba'o/ /dbang po dag pa ye shes kyi khams rdo rje chags pa'o/ /de bzhin rnam par snang mdzad bzhin no/ /sems dpa' thams cad gdan pad+ma dang nyi ma'i steng na sems dpa'i skyil krung gis bzhugs
<p>203b.3</p>pa'o/ /de thugs kyi 'khor lo'o/ /de'i sgo g.yas g.yon gyi 'dod pa'i yon tan gyi snam bu la mchod pa'i lha mo brgyad spros te/ brtson 'grus chen po brtul ba yin/ /zhes pa yang a las sna g.yon nas ni gcig 'phros pas shar gyi sgo'i g.yas kyi gdan thog tu pags pa rlung gi khams
<p>203b.4</p>dag pa gar ma sngon mo gar bsgyur ba'o/ /tshul khrims chen po 'chang ba'i mchog /ces pa a las mA cig mig g.yon nas 'thon nas lho'i sgo'i g.yas su 'phros pa las khrag me'i khams dag pa mA le dmar mo phreng ba 'dzin pa'o/ /bzod chen 'chang ba brtan pa po/ /zhes pa
<p>203b.5</p>a las gI cig lce zur g.yon nas 'thon nas byang sgo'i g.yas su 'phros pas rngul chu'i khams dag pa gI ti dkar mo pi wang gis glu len pa'o/ /byams chen rang bzhin dpag tu med/ /ces pa a las a cig bshang lam g.yon zur nas nub sgo'i g.yas su spros pas rus pa
<p>203b.6</p>sa'i khams dag pa lA s+ye ser mo 'gying ba'i tshul byed pa'o/ /smon lam ye shes rgya mtsho ste/ /zhes pa a las gcig sna sgo g.yon nas 'thon nas sgo g.yon du 'phros pas sha rlung gi khams dag pa dri chab ma nag mo dri thogs pa'o/ /shes rab chen po lus 'chang ba/ 
<p>203b.7</p>zhes pa a las mig g.yon nas du cig 'thon nas lho sgo'i g.yon du 'phros pas chu ser me'i khams dag pa'i me tog ma dmar mo me tog thogs pa'o/ /stobs po che la thabs che ba/ /zhes pa a las lce zur g.yon nas a cig 'thon nas byang sgo'i g.yon du 'phros pas/ gci
<p>204a</p>
<p>204a.1</p>ba chu'i khams dag pa mar me ma mar me thogs pa'o/ /bsam gtan chen po ting 'dzin gnas/ /zhes pa a las bshang lam gyi g.yon du d+hu cig 'phros/ nub sgo'i g.yon du spros pas rkang pa dag pa sa'i khams bdug spos ma ser mo thogs pa'o/ /lha mo
<p>204a.2</p>brgyad po zhal gcig phyag gnyis ma zhi ba'i tshul du pad+ma dang zla ba'i gdan la bzhugs pa'o/ /de ni gsung gi 'khor lo'o// //de nas sku'i 'khor lo la khro bo bcu spros te/ rdzu 'phrul chen po'i stobs dang ldan/ /zhes pa a las ya cig sna g.yon pa nas 'thon nas shar gyi
<p>204a.3</p>rtsibs la spros pas ngag gi dbang po rlung gi khams dag pa bgegs mthar byed nag po'o/ /shugs chen mgyogs pa chen po ste/ /zhes pa a las mig g.yon pa nas ra cig 'thon nas/ lho'i rtsibs la spros pas lag pa'i dbang po me'i khams dag pa shes rab mthar byed do/ /rdzu 'phrul
<p>204a.4</p>chen po cher grags pa/ /zhes pa a las lce'i zur g.yon nas wa cig 'thon nas/ byang phyogs kyi rtsibs la spros pas rkang pa'i dbang po chu'i khams dag pa khro bo pad+ma mthar byed pa'o/ /stobs chen pha rol gnon pa ste/ /zhes pa a las bshang ba'i lam nas la cig 'thon
<p>204a.5</p>nas nub kyi rtsibs la spros pas bshang ba'i dbang po sa'i khams dag pa khro bo gshin rje mthar byed pa'o/ /srid pa'i ri bo chen po 'joms/ /zhes pa/ a las mig g.yas pa nas a cig 'thon nas/ me'i rtsibs la spros pas 'dus pa rlung gi khams dag pa dbyug sngon can no/ / 
<p>204a.6</p>mkhregs shing rdo rje chen po 'chang / /zhes pa mig g.yas pa nas ra cig 'thon nas/ bden bral gyi rtsibs la spros pas me'i khams dag pa khro bo 'dod pa'i rgyal po'o/ /drag po chen po drag shul che/ /zhes pa a las chu'i lam nas wa cig spros pas/ dbang ldan gyi rtsibs la
<p>204a.7</p>rngul chu'i khams dag pa khro bo mi g.yo ba'o/ /'jigs chen 'jigs par byed pa po/ /zhes pa a las gtsug tor nas la cig 'thon nas/ rlung gi rtsibs la spros pas bad kan sa'i khams dag pa khro bo stobs po che'o/ /shar dang me'i khro bo'i zhal phyag ni don grub bzhin no/ /lho
<p>204b</p>
<p>204b.1</p>dang bden bral ni rin 'byung bzhin no/ /byang dang dbang ldan ni snang mtha' bzhin no/ /nub dang rlung mtshams ni rnam snang bzhin no/ /mgon po rigs mchog chen po ste/ /zhes pa rna ba g.yon pa nas ha cig 'thon nas/ steng gi rtsibs la dbang po mchog ye shes dag pa khro bo gtsug tor 'khor los
<p>204b.2</p>sgyur pa sku mdog gtso bo dang mthun pa'o/ /bla ma gsang sngags che ba'i mchog /ces pa a las rna ba g.yas pa nas ha cig 'thon nas 'og gi rtsibs la gci ba'i dbang po nam mkha'i khams dag pa khro bo gnod mdzes so/ /zhal phyag la sogs mi bskyod dang mthun pa'o/ /khro bo rnams
<p>204b.3</p>nyi ma'i gdan la g.yas brkyang bas bzhugs pa'o/ /de ni sku'i 'khor lo'o/ /lha bzhi bcu gsum gyi sgyu 'phrul dra ba'o/ /zhe lnga'i sgyu 'phrul dra ba ni/ theg pa chen po'i tshul la gnas/ /zhes pa ye shes 'khor lo'i steng du rdo rje sems dpa' bzhugs pa'o/ /theg pa chen po'i tshul gyi mchog
<p>204b.4</p>ces pa ye shes 'khor lo'i 'og tu rdo rje dbang phyug ma gdan pad+ma dang zla ba la gnas pa ste zhe lnga'i sgyu 'phrul dra ba'o/ /zhe dgu pa'i sgyu 'phrul dra ba ni de'i steng du/ byams chen rang bzhin dpag tu med/ /ces pas a las sna nas hoHcig shar sgor 'phros pas sgo ba dril bu'o/ /snying rje
<p>204b.5</p>chen po blo yi mchog /ces pa a las mig nas hUM cig 'phros pas/ nang gi lho'i sgor sgo ba zhags pa'o/ /shes rab chen po blo chen ldan/ /zhes pa a las lce las baM cig 'thon nas/ byang gi nang sgor 'phros pas sgo ba lcags sgrog ma'o/ /mkhas pa chen po thabs che ba/ / 
<p>204b.6</p>zhes pa a las bshang lam nas dzaHcig 'thon nas/ nub kyi nang sgor 'phros pas sgo ba lcags kyu'o/ /sku mdog gi rigs gong ma bzhin du bsams pas zhe dgu pa'i sgyu 'phrul dra ba'o/ /da ni las rgyal mchog brjod par bya ste/ ye shes sems dpa' spyan drang ba ni/ ye shes sems dpa'i thugs ka'i a
<p>204b.7</p>las 'od zer kha dog lnga 'phros pas rang bzhin gyi gnas nas sgyu 'phrul dra ba'i lha tshogs spyan drangs nas mdun gyi nam mkha' la bzhugs pa la lha mo brgyad kyis bstod pa bya/ 'dud kyis bstod la de nas khro bo bgegs mthar byed kyis dzaH zhes brjod pas dgug /khro bo shes rab mthar byed kyis hUM
<p>205a</p>
<p>205a.1</p>zhes brjod pas gzhug /khro bo gshin rje mthar byed kyis baM zhes brjod pas bcings/ khro bo pad+ma mthar byed kyis hoHzhes brjod pas dgyes par bya'o/ /des dam tshig pa ye shes sems dpa'i rang bzhin du byas so/ /de nas spyi gtsug dang dpral ba dang mgrin
<p>205a.2</p>pa dang snying ga dang lte ba dang gsang ba rnams su/ haM oM AH hUM hoH k+Sha kha dog so sor 'od zer 'phros 'dus pa las rigs drug gi de bzhin gshegs pa drug tu gyur pas gtso bo la byin gyis brlabs/ 'khor rnams la sku gsung thugs las oM AH hUM las rigs gsum du gyur pas
<p>205a.3</p>byin gyis brlab bo/ /de nas dbang bskur ba ni thugs ka'i a las 'od zer 'phros pas ye shes kyi lha'i tshogs spyan drangs nas mdun gyi nam mkha' la bzhugs pa la/ mchod pa rnam pa sna tshogs pas mchod nas/ bdag la dbang bskur cig par gsol ba btab pas/ rigs lnga'i de bzhin
<p>205a.4</p>gshegs pa yab yum gyi bum pa ye shes kyi bdud rtsis gang bas lha rnams kyi spyi bo nas blugs pas lus kyi sgrib pa rnams dag nas/ chu thigs pa re re spyi bor gsal ba las/ gtso bo yab yum la mi bskyod pas rgyas btab pa'o/ /don grub dang sgrol ma la don grub kyis/ rin 'byung dang gos
<p>205a.5</p>dkar mo la rin 'byung gis/ snang mtha' dang mA ma kI la snang mthas/ rnam snang dang sangs rgyas spyan la rnam snang gis/ 'khor shar phyogs pa la spyi bor ral gri re/ lho phyogs pa la rin po che re/ nub phyogs pa la 'khor lo re/ byang phyogs pa la pad+ma re res rgyas btab pa'o/ /de nas
<p>205a.6</p>mchod pa byas gsang ba'i dbang bskur bar gsol ba btab pas/ rigs lnga yab yum gyi byang chub kyi sems [(]gyi [,]kyi [)]chu rgyun ngag la bab pas ngag gi sgrib pa dag go/ /yang mchod pa byas nas gsol ba btab pas/ mi bskyod pa yab yum der zhugs nas gzhan rigs bzhi po yum bzhi la steng gi yab
<p>205a.7</p>bzhi zhugs nas 'khyud/ yab bzhi la steng gi yum bzhi zhugs nas 'khyud nas snyoms par zhugs pa las dga' ba bzhi la bzhi bzhi bcu drug nyams su myong bas sems kyi dri ma dag pa ni dbang gsum pa'o/ /de nas mi bskyod pa yab yum gyi dbang bzhi pa mi 'gyur pa'i ye shes dang brtan
<p>205b</p>
<p>205b.1</p>par bsam mo/ /da ni gzhan lus sngags kyi rnal 'byor dang / rang lus chos kyi rnal 'byor 'og nas/ rdo rje nyi ma snang ba che/ la sogs pa dang / stong pa chen po yi ge lnga/ /la sogs par 'gyur ro/ /'dir dag pa de bzhin gyi rnal 'byor ni/ dag pa rnam thar bzhi dang / dag
<p>205b.2</p>byed ye shes lnga dang / 'bras bu sku bzhi dang / lam pha rol tu phyin pa bcu dang / sku bzhi'i mdzad pa'o/ /de la dag pa rnam thar bzhi ni/ srog chen po ni skye ba med/ /tshig tu brjod pa spangs pa ste/ /brjod pa kun gyi rgyu yi mchog /tshig kun rab tu gsal bar byed/ /ces pa mi'i
<p>205b.3</p>lus khams drug dang ldan pa la sku bzhi rang bzhin gyis gnas pa glo bur gyi dri ma gnyid dang rmi lam dang / sad pa dang bzhi pa'i bag chags kyi dri mas g.yogs pa'o/ /srog chen po ni skye ba med/ /ces pa stong pa nyid kyi rnam par thar pa ste/ phyi nang gi dngos po thams cad gcig dang du mas
<p>205b.4</p>dpyad na ci'i ngor yang ma grub pa'i phyir na stong pa'o/ /stong pa nyid bsgoms pas rang bzhin gyis dag pa la glo bur gyi dri ma yod pa dag nas ye shes su dag pa'o/ /tshig tu brjod pa spangs pa ste/ /zhes pa mtshan ma med pa ste stong pa nyid de yang rgyu dang mtshan mas stong pa'i phyir na mtshan ma med
<p>205b.5</p>pa'o/ /de bsgoms pas gnyid mthug po'i dri ma dag pa nas sems chos skur dag pa'o/ /brjod pa kun gyi rgyu yi mchog /ces pa smon pa med pa ste/ mtshan ma med pa de yang glo bur du gnyid du 'char ba'i phyir na smon pa med pa ste/ de bsgoms pas rmi lam gyi dri ma dag nas ngag
<p>205b.6</p>longs skur dag pa'o/ /tshig kun rab tu gsal bar byed/ /ces pa mngon par 'dus ma byas pa'o/ /glo bur ba de yang byed pa po la la ma ltos par rang bzhin 'byung ba'i phyir na mngon par 'dus ma byas pa'o/ /de bsgoms pas sad pa'i gnas skabs dag nas lus sprul pa'i skur
<p>205b.7</p>dag pa'o/ /de yang rtsa ba'i rgyud las/ sems dang ngag dang lus dbye bas/ /gnyid log rmi lam sad pa dang / /bzhi pa'i de nyid ces su grags/ /rmongs pa bla ma'i bka' yis ni/ /sems dang ngag lus yang dag 'khrugs/ /lus can rnams kyi khu ba shor/ / 
<p>206a</p>
<p>206a.1</p>zhes pa'o/ /yang de nyid nas/ chags sems dri ma can gyi sems/ /'dzag pas 'khor bar byed pa ste/ /de yi rnam dag sbyor ba yis/ /dag pa'i rang bzhin dri ma med/ /ces pa'o/ /dag byed ye shes lnga ni/ mchod pa chen po 'dod chags che/ /la sogs te
<p>206a.2</p>nyon mongs pa lnga lha lnga ru dag /lha lnga ye shes lngar dag pa 'og tu ye shes lnga la bstod pa'i le'u lnga'i mdor bstan pa yin te/ mchod pa chen po 'dod chags che/ /sems can thams cad dga' bar byed/ /ces pa 'dod chags dag pas so sor rtog pa'i ye shes te/ sems can thams
<p>206a.3</p>cad dga' bar byed pa ni 'dod pa'i longs spyod lnga la mngon par zhen la 'dod chags che zhes pas mi 'gyur pa'i ye shes chags pa chen pos tha mal pa'i chags pa dang bral ba'o/ /de ka thun mong ma yin pa'i mchod pa yin pas che ba'o/ /mchod pa chen po zhe sdang che/ /nyon mongs kun gyi dgra che ba/ / 
<p>206a.4</p>zhes pa zhe sdang dag pa ni me long lta bu'i ye shes te/ tha mal pa'i chags pa dang bral ba ni zhe sdang ste rang bzhin gyis 'od gsal ba'o/ /de nas nyon mongs pa'i dgra chen po'o/ /mchod pa chen po gti mug che/ /gti mug blo ste gti mug sel/ /zhes pa'o/ /gti mug rnam par dag pa chos kyi dbyings
<p>206a.5</p>kyi ye shes te 'od gsal lo/ /de gzung 'dzin gnas su dag pas gti mug chen po ste/ de la gnas pa ni gti mug blo ste de mi shes pa'i gti mug bral ba ni sel ba'o/ /mchod pa chen po khro bo che/ /khro ba chen po dgra che ba/ /phrag dog rnam par dag pa bya ba grub pa'i ye shes te/ gti mug de
<p>206a.6</p>la 'du byed kyi rnam rtog mi gnas pas na/ phrag dog dag pa ste des na khros pa'o/ /khros pa chen po des khro ba bcom pa'o/ /mchod pa chen po chags pa che/ /chags pa thams cad sel bar byed/ /ces pa ser sna dag pas mnyam pa nyid kyi ye shes te/ zag med kyi chags pa chen po
<p>206a.7</p>des/ ser sna'i chags pa sel bar byed pa'o/ /des na nyon mongs pa lnga ye shes lngar dag pa la mchod pa chen po'o/ /'bras bu sku bzhi la lhan cig skyes pa'i sku ni/ 'dod pa chen po bde ba che/ /dga' ba chen po mgu ba che/ /zhes pa 'dod pa chen po ni rang bzhin lhan cig
<p>206b</p>
<p>206b.1</p>skyes pa'o/ /de mi 'dzag pas na bde ba'o/ /de mi 'gyur pas na dga' ba chen po'o/ /de la gnas pas mgu ba chen po'o/ /de la chos kyi sku ni/ shes rab mtshon chen 'chang ba ste/ /nyon mongs lcags kyu che ba'i mchog /grags chen snyan grags chen po ste/ /snang ba chen po gsal
<p>206b.2</p>ba che/ /zhes pa chos sku bstan pa ste/ /shes rab chen po ni ji lta ba dang ji snyed pa shes pa'o/ /'chang ba ni sa bcu pa la gnas pa'o/ /shes rab kyi lcags kyu des nyon mongs 'joms pa ni dpe glang po che'i sna la lcags kyus btab pa dang 'dra bas so/ /de chos sku'i ngang la bzhugs
<p>206b.3</p>kyang grags pa dang snyan pa chen pos 'jig rten khams la khyab pas so/ /de ye shes kyi snang ba la gnas pas snang ba chen po gsal ba che ba'o/ /de la longs sku ni/ gzugs che lus kyang che ba ste/ /kha dog che zhing lus bong che/ /ming yang che zhing rgya che ba/ /dkyil 'khor chen po yangs
<p>206b.4</p>pa yin/ /zhes pa longs spyod rdzogs pa'i sku'o/ /khams rnams dag pa ye shes lnga'i sku la gnas pa'i byang chub sems dpa' rnams kyi snang bar 'gyur pa longs sku yin pas gzugs che ba'o/ /lus che ba rgyus ma bskyed pa'o/ /kha dog che ba gcig tu ma nges pa'o/ /lus bong
<p>206b.5</p>che ba dbyibs che ba'o/ /ming che ba de bzhin gshegs par brtag pa'o/ /rgya che ba gtso bo dang 'khor lo'o/ /dkyil 'khor chen po yangs pa yin/ /zhes pa rigs bsdus pa dang bye brag pa'o/ /de la sprul pa'i sku ni/ mkhas pa sgyu 'phrul chen po 'chang / /sgyu 'phrul chen po don grub pa/ / 
<p>206b.6</p>sgyu 'phrul chen po dga' bas dga'/ /sgyu 'phrul chen po'i mig 'phrul can/ /zhes pa tshogs lam sbyor lam pa'i snang bar gyur pa dang gang la gang gis 'dul bar snang ba'i sku ste/ mkhas pa ni sems bskyed pa'o/ /sgyu 'phrul chen po 'chang ba ni de 'bras bu las 'byung ba'o/ /des sems
<p>206b.7</p>can gyi don byed pas don grub pa'o/ /des don byed pa la sems can dga' ba yin la/ de la dgyes par snang bas dga' bas dga' ba'o/ /mig 'phrul can ni sgyu ma'i mkhan pos mig sngags btab pa la rta dang glang po la sogs pa med bzhin du snang ba'o/ /lam pha rol tu phyin pa bcu ni/ 
<p>207a</p>
<p>207a.1</p>sbyin bdag chen po gtso bo ste/ /zhes pa thun mong ba la chos dang zang zing mi 'jigs pa skyabs kyi yin la/ chen po dang gtso bor ni nor la yongs su 'dzin pas spangs pa'o/ /tshul khrims chen po 'chang ba'i mchog /ces pa tshul khrims thun mong ba mi dge ba las
<p>207a.2</p>log pa yin la/ chen po 'chang ba'i mchog ni byang chub sems kyi thig le mi 'dzag pa'o/ /bzod chen 'chang ba brtan pa po/ /zhes pa bzod pa thun mong ba ji mi snyam pa'i bzod pa dang chos la nges par sems pa yin la chen po 'chang ba brtan pa ni yul lnga yul can la thim pa'o/ /brtson
<p>207a.3</p>'grus chen po brtul ba yin/ /zhes pa brtson 'grus thun mong dge ba'i las la brtson pa yin la/ chen po brtul ba ni g.yas g.yon gyi rlung rtsa dbus mar gnas pa'o/ /bsam gtan chen po'i ting 'dzin gnas/ /zhes pa bsam gtan thun mong pa sems rtse gcig tu gnas
<p>207a.4</p>pa yin la/ chen po ni ting nge 'dzin zag pa med pa'i bde ba la gnas pa'o/ /shes rab chen po'i lus 'chang ba/ /zhes pa shes rab thun mong pa thos bsam bsgom gsum pa yin la chen po'i lus 'chang ba zhes pa ni mchog tu mi 'gyur pa'i ye shes kyi sku'o/ /stobs po che zhes pa
<p>207a.5</p>'khor 'das kyi chos thams cad zil gyis gnon pa'o/ /thabs che ba ni nyon mongs pa lnga ye shes lngar dag pa'o/ /smon lam rgya mtsho ni sems can la tshad med pa'i thugs rjes khyab pa'o/ /ye shes rgya mtsho ni mi 'gyur pa'i ye shes de la tshad gzung ba med pa'o/ /da ni sku bzhi'i mdzad
<p>207a.6</p>pa brjod par bya ste/ byams chen rang bzhin dpag tu med/ /snying rje chen po blo yi mchog /shes rab chen po blo chen ldan/ /mkhas pa chen po thabs che ba/ /zhes pa sprul sku'i mdzad pa ste/ sprul sku de'i byams par bya ba ni sems can no/ /yul tshad med pa la byams pa'i thugs rje
<p>207a.7</p>tshad med pas na/ /chen po dang dpag tu med pa'o/ /snying rje chen po ni sems can gyi sdug bsngal la dgongs pa'o/ /blo yi mchog ni sdug bsngal de thugs kyis mi bzod par snang ba'o/ /'o na sprul skus don bya ba'i rnam rtog yod dam zhe na/ lan ni/ shes rab chen po blo chen
<p>207b</p>
<p>207b.1</p>ldan/ /zhes pa'o/ /dmigs pa med pa'i snying rje'o/ /des blo dang ldan pa'o/ /mkhas pa chen po ni sprul pa'i sku'o/ /thabs che ba ni gang la gang gis 'dul ba'i thabs mkhyen pas so/ /da longs sku'i mdzad pa la/ rdzu 'phrul chen po stobs dang ldan/ /shugs chen mgyogs pa chen
<p>207b.2</p>po ste/ /rdzu 'phrul chen po cher grags pa/ /stobs chen pha rol gnon pa po/ /zhes pa longs sku de rdzu 'phrul che bas mang por snang ba'o/ /stobs dang ldan pa ni rdul gcig gi steng du rdul snyed kyi sangs rgyas bzhugs pa'o/ /shugs che ba dang mgyogs pa ni lag pa brkyang
<p>207b.3</p>bskum gyis stong gsum gyi stong na bzhugs par snang ba'o/ /rdzu 'phrul chen po cher grags pa ni gsung gi sgra gsung dbyangs drug cus chos ston pa'o/ /stobs chen pha rol gnon pa po ni nyan thos dang rang rgyal ba'i sangs rgyas pas stobs des khyad par du byas pa'o/ /da ni chos
<p>207b.4</p>sku'i mdzad pa la/ srid pa'i ri bo chen po 'joms/ /mkhregs shing rdo rje chen po 'chang / /drag po chen po drag shul che/ /'jigs chen 'jigs par byed pa po/ /zhes pa la srid pa'i ri bo chen po ni/ /ma rig pa nas rga shi'i bar du'o/ /de 'joms pas chos sku thob pas so/ / 
<p>207b.5</p>chos sku'i rang bzhin ni dbyer mi phyed pas mkhregs pa'i rdo rje chen po 'chang ba ste/ drag po chen po ni chos sku yin la/ de nyon mongs pa dang lhan cig mi gnas pas drag shul che ba'o/ /'jigs chen ni las dang nyon mongs pa yin la/ 'jigs par byed pa ni de spangs pa'am bcom pas
<p>207b.6</p>so/ /da ni lhan cig skyes pa'i sku'i mdzad pa la/ mgon po rigs mchog chen po ste/ /bla ma gsang sngags che ba'i mchog /theg pa chen po'i tshul la gnas/ /theg pa chen po'i tshul gyi mchog /ces pa la mgon po ni lhan cig skyes pa'i sku mi 'gyur pa'i ye shes so/ /rigs mchog
<p>207b.7</p>chen po ni rigs bzhi'i rang bzhin sku bzhi'i mchog tu gyur pa'o/ /bla ma ni gong na med pa'o/ /gsang sngags ni rnal 'byor gyi rgyud man chad kyi spyod yul du ma gyur pa'o/ /sngags che ba'i mchog ni rnal 'byor bla na med pa'i spyod yul du gyur pa ye shes kyi sku'o/ /theg pa chen po'i tshul la
<p>208a</p>
<p>208a.1</p>gnas pa ni nyan thos dang rang rgyal ma yin pa'i theg pa chen po'o/ /theg pa chen po'i tshul gyi mchog ni byang chub sems dpa'i theg pa las kyang khyad par du gyur pa gsang sngags bla na med pa'i theg pa la gnas pa'o/ /de ltar le'u lnga pa'i bshad pa'o// // 
<p>208a.2</p>da ni chos kyi dbyings kyi ye shes la bstod pa brjod par bya ste/ sangs rgyas rnam par snang mdzad che/ /thub pa chen po thub chen ldan/ /zhes pa la dang po dbyings kyi rnal 'byor ni dkyil 'khor drug rim gyis bsgom pa ltar na/ sngar rdo rje dbyings kyi dkyil 'khor gyi gtso bo dang po'i sangs
<p>208a.3</p>rgyas rdo rje sems dpas gtso bo byas pa de 'pho ba ste/ mi bskyod pa nub kyi le tshe la bzhugs/ rdo rje dbyings kyi dbang phyug ma rlung gi mtshams kyi le tshe la bzhugs/ dbus kyi le tshe la rnam par snang mdzad dang yum sangs rgyas spyan zhal sbyor du bzhugs pa sku mdog dang phyag mtshan ni rang gi sngar
<p>208a.4</p>bzhin no/ /yab kyi thugs ka'i nyi ma'i dkyil 'khor la ye shes sems dpa' shes rab ye shes zhes bya ba zhal gcig pa phyag gnyis pa sku mdog ser po/ g.yon 'khor lo dang / g.yas na ral gri bsnams pa rdo rje skyil krung du zhugs pa de'i thugs ka nas 'khor lo rtsibs bcu pa la/ 
<p>208a.5</p>oM pradz+nyA dz+nyA na mU rta ye na maHzhes pa gnas pa'o/ /de'i lte ba la a ser po gnas par bsam mo/ /nub kyi 'khor sngar ser po yin pa la mi bskyod pa'i rigs ljang gur 'gyur ro/ /rdo rje sems dpa' yab yum ni rigs so so la thim pa'o/ /dkyil 'khor drug rang rkyang par bsgom na dang po gnas
<p>208a.6</p>srung ba nas tha ma dbang bskur ba yan chad gong bzhin bsgoms pa la 'og tu/ mchog gi dang po sku gsum 'chang / /sangs rgyas sku lnga'i bdag nyid can/ /khyab bdag ye shes lnga yi bdag /sangs rgyas lnga bdag cod pan can/ /zhes pa dang sbyar ro/ /'jig rten pa'i dbang bcu rnam
<p>208a.7</p>dag dang bcas pa dang / /'jig rten las 'das pa'i dbang bcu gcig pa dang / dbang bskur slob ma'i mtshan nyid dang slob dpon gyi mtshan nyid dang / theg pa gsum dang / dbang bzhi thun mong du bstan pa dang / 'bras bu sku bzhi'i mtshan nyid dang / sbyor ba'i yan lag drug
<p>208b</p>
<p>208b.1</p>bstan pa'o/ /de rnams la dang po/ /sangs rgyas rnam par snang mdzad che/ /thub pa chen po thub chen ldan/ /zhes pa sangs rgyas ni rigs lnga'i nang nas sku'i rigs so/ /'og min du lha bzhi bcu zhe gsum mam zhe lnga'am zhe dgu'i sgyu 'phrul dra ba'i ngo bor bzhugs pa'o/ /thub pa
<p>208b.2</p>chen po ni sku gsung thugs thub pa'o/ /thub chen ldan ni mi 'gyur pa'i ye shes mnga' bas so/ /de'i rgyu gang zhe na/ gsang sngags tshul chen las byung ba/ /gsang sngags tshul chen bdag nyid can/ /zhes pas gsang sngags tshul chen las byung ba ni dbang bcu ste/ chu dang cod
<p>208b.3</p>pan dang dar dpyangs dang rdo rje dril bu dang brtul zhugs dang ming dang rjes gnang dang bdun slob ma'i dbang ngo / /brgyad pa bum pa'i dbang slob dpon gyi'o/ /dgu pa gsang ba'i dbang ngo / /bcu pa shes rab ye shes te 'jig rten pa'i dbang ngo / /gsang sngags tshul chen bdag nyid can ni
<p>208b.4</p>'jig rten las 'das pa'i dbang ni bcu gcig pa bzhi pa zhes bya'o/ /dbang bzhi pa bum pa la sogs pa'i dbang ni 'phags pa'i yul na gnas pa rnams la sbas nas gsal bar mdzad do/ /de cis she na/ snod min pa la nor la bltas nas chos ston pa dang / /nor med na mi dge ba
<p>208b.5</p>bcu srung ba rnams la mi ster ba'i phyir dbang gsal bar ma mdzad do/ /dbang gsum pa shes rab ye shes ni/ de ltar de bzhin bzhi pa'i ye shes la sangs rgyas kyi ye shes yin te/ rgyu dang 'bras bu tha dad med par byed pa'i bcom ldan 'das kyis gsungs pa'i phyir ro zhes smra bar gyur to/ / 
<p>208b.6</p>de'i phyir 'di rnam par dag pa'i phyag rgya chen po'i dngos grub ster bar byed pa dang po mchog gi sangs rgyas las rab tu gsal bar byed pa glegs bam du bris pa ste/ chu bo si ta'i byang phyogs su skal ba dang ldan pa'i sems can rnams kyi mos pa mkhyen nas bcom ldan 'das kyis bstan
<p>208b.7</p>pa dang / phyag na rdo rjes glegs bam du bris so/ /mtshan yang dag par brjod pa tshad mar byas te/ gang gis sems can the tshom med par gyur pa des sngags kyi theg pa thams cad kyi nges pa'i don sngags kyi theg pa las mtshan yang dag par brjod pa bcom ldan 'das kyis phyag
<p>209a</p>
<p>209a.1</p>na rdo rje la bstan to/ /des na bdag gi gnas skabs gsum ste/ btags pa ba cha mthun pa mtshan nyid pa'o/ /las dang po skye bar skyes pa la btags pa tsam mo/ /tshogs dang sbyor ba phun sum tshogs pa la dbang cha mthun pa tsam mo/ /sa dang po nas bcu pa'i bar du
<p>209a.2</p>'jig rten pa'i dbang yin te dbang mtshan nyid pa'o/ /sa bcu gcig pa ni 'jig rten las 'das pa'i dbang ngo / /des na dbang la mtshan nyid pa ni dbang bdun bskur ba'i chu'i ming can byin gyis brlabs pas sa bdun par lung bstan la dge bsnyen du brjod do/ /dge tshul du bum pa'i dbang bskur
<p>209a.3</p>bas sangs rgyas kyi sras gzhon nu zhes sa brgyad pa mi g.yo bar lung bstan to/ /gsang ba'i dbang bskur bas dge slong du gyur te rgyal tshab gzhon nu zhes sa dgu pa legs pa'i blo gros su lung bstan pas gnas brtan zhes bya'o/ /shes rab ye shes kyi dbang bskur bas slob ma sdud par byed par
<p>209a.4</p>'gyur te/ sa bcu pa chos kyi sprin du lung bstan pa'i phyir sangs rgyas gnyis pa bzhin no/ /de'i phyir na rig ma bcu khyim pa'i slob ma la slob dpon gyis gtad par bya'o/ /'dir rtsa ba'i rgyud las bcom ldan 'das kyis gsungs pa/ tsha mo dang ni sring mo dang / /de bzhin sring mo'i skyed byed ma/ / 
<p>209a.5</p>de ltar chung ma'i skyed byed ma/ /ma mo de bzhin bud med rnams/ /pha khu spun gyi chung ma dang / /de bzhin tsha mo skyed byed ma/ /rang gi ma dang tsha mo dang / /rang gi chung ma mchog gi gzugs/ /sgrol ma la sogs chos kyi khams/ /rig ma bcu po rang rig skyes/ /dbang gi dus su rab tu sbyin/ /thar pa
<p>209a.6</p>'dod pas gzung bar bya/ /zhes pas rig ma bcus dbang bskur ba yin no/ /pha rol tu phyin pa bcu dang / sa bcu dang / shes pa bcu dang / stobs bcu dang / yi ge bcu'i brda'o/ /sna tshogs don ni ma lus byed/ /rnam bcu dbang ldan che ba po/ /zhes pa brda yin te/ / 
<p>209a.7</p>h+k+Sh+m+l+W+r+yaM 'di la phyi dang nang dang gzhan du bshad pa yod pa 'dir ma spros te/ 'grel pa chen por shes par bya'o/ /'dir dbang rnam dag dang bcas pa'i phyir bkod pa'o/ /pha rol phyin bcu thob pa ste/ /zhes pa rig ma bcu la brten nas dbang bcu thob pas pha rol tu phyin pa bcur dag pas
<p>209b</p>
<p>209b.1</p>thob pa'o/ /pha rol phyin pa bcu la gnas/ /zhes pa dbang dang po thob pas sbyin pa'i pha rol tu phyin pa'o/ /de ltar dbang re re la pha rol tu phyin pa re re dag nas slob dpon la stobs kyi pha rol tu phyin pa dang gsang dbang la smon lam gyi pha rol tu phyin pa dang / shes rab ye shes kyi pha
<p>209b.2</p>rol tu phyin pa'o/ /de pha rol tu phyin bcu dag pa ste/ de ka la/ pha rol phyin pa bcu yi tshul/ /zhes pa pha rol tu phyin pa bcu dag pa'o/ /mgon po sa bcu'i dbang phyug ste/ /sa bcu la ni rab tu gnas/ /zhes pa dbang bcu thob pas sa bcu thob pa ste/ chu dbang gis ni rab tu dga'
<p>209b.3</p>ba'i sa'o/ /de bzhin du rim pa ji ltar dri ma med pa dang 'od byed pa dang / 'od zer 'phro ba dang / sbyang dka' ba dang / mngon du gyur pa dang / ring du song ba dang / mi g.yo ba dang / legs pa'i blo gros dang / chos kyi sprin rnams thob pa'o/ /shes bcu rnam dag bdag nyid can/ /zhes pa
<p>209b.4</p>rig ma bcu pha rol tu phyin pa bcur shes par bya ba dang sa bcur shes par bya'o/ /shes bcu rnam dag 'chang ba po/ /zhes pa/ shes rab ye shes la brten nas mi 'dzag pa'i ye shes thob par 'chang ba'o/ /rnam pa bcu po don bcu'i don/ /zhes pa de sems can gyi don byed pa'o/ /don gang gis
<p>209b.5</p>byed na/ thub dbang stobs bcu khyab pa'i bdag /ces pa stobs bcu ni/ bsam pa'i stobs dang / lta ba'i stobs dang / sbyor ba'i stobs dang / shes rab kyi stobs dang / smon lam gyi stobs dang / theg pa'i stobs dang / spyod pa'i stobs dang / rnam par 'phrul pa'i stobs dang / 
<p>209b.6</p>byang chub pa'i stobs dang / chos kyi 'khor lo bskor ba'i stobs so/ /stobs rnams thob par byed pa ni dbang bcu yin te/ sna tshogs don ni ma lus byed/ /rnam bcu dbang ldan che ba po/ /zhes pa 'jig rten pa'i dbang bcu'i brda gang du yi ge bcu brtsegs pa'o/ /bskur ba'i dbang bcu bskur
<p>209b.7</p>bas thag pa'i dbang bcu ni byang chub sems dpa'i dbang bcur 'gyur te/ tshe la dbang ba dang / las la dbang ba dang / shin tu mos pa la dbang pa dang / yo byad la dbang ba dang / smon lam la dbang ba dang / rdzu 'phrul la dbang ba dang / chos la dbang ba dang / sems la dbang ba
<p>210a</p>
<p>210a.1</p>dang / skye ba la dbang ba dang / ye shes la dbang ba'o/ /bcom ldan 'das kyis rnal 'byor pa rnams kyi gnas skabs gsungs pa rnal 'byor pa dang po sems bskyed la/ phyis byis par gyur pa de nas gzhon nur gyur pa'o/ /las dang po'i sbyor ba skyes pa sbyor ba phun sum tshogs pa/ bsam pa phun
<p>210a.2</p>sum tshogs pa/ phyir mi ldog pa'i dbang bskur thob pa/ skye ba gcig tu thogs pa zhes so/ /de ltar 'jig rten pa'i dbang bcu bstan nas/ da ni 'jig rten las 'das pa'i dbang bcu gcig pa brjod par bya ste/ thog ma med pa spros med bdag /de bzhin
<p>210a.3</p>nyid bdag dag pa'i bdag /ces pa nas/ gnyis su med dang gnyis med ston/ /yang dag mtha' la rnam par gnas/ /zhes sbyar ro/ /thog ma med pa ni ma skyes pa'i rang bzhin no/ /spros pa ni rtag chad dang bral ba dmigs pa dang bral ba'o/ /de bzhin nyid ni ma bcos pa'o/ /de'i bdag
<p>210a.4</p>po ni dag pa'i bdag ces dag pa ni glo bur gyi dri ma dang bral ba'o/ /gnyis su med pa dang ni yul dang yul can nam dbyings dang ye shes so/ /des na lhan cig skyes pa'i don la gnas pas na gnyis med ston pa'o/ /yang dag mtha' la rnam par gnas/ /zhes pa yang dag pa ma nor ba thob
<p>210a.5</p>par bya ba'i phyir don thob pas mngon du gyur pa'o/ /de ltar dbang bcu gcig bstan nas dbang bskur bar bya ba'i slob ma ni/ bden par smra zhing tshig mi 'gyur/ /ji skad smras pa de bzhin byed/ /ces pa ste bden par smra ba ni snod kyi dri ma dag pa g.yo dang sgyu spangs pa'o/ /tshig mi 'gyur pa ni
<p>210a.6</p>dam bcas pa las mi 'da' ba'o/ /ji skad smras pa ni slob dpon kyi bka'o/ /de bzhin byed pa ni slob ma'i bka' yin te/ dbang bdun pa thob pas bskyed pa'i rim pa bsgom pa dang / brgyad pa thob pas gzhan gyi don dbang dang rab gnas dang slob ma bsdu bar bya'o/ /gsang ba thob pas
<p>210a.7</p>bde ba chen po bsgom pa dang / shes rab ye shes thog pas bde ba stong par go ba dang / dbang bcu gcig pa thob pas lhan cig skyes pa bsgom pa dang / de rnams kyi dam tshig la gnas pas de bzhin byed pa'o/ /de ltar slob ma bstan nas/ /slob dpon gyi tshad dam mtshan nyid ni lam
<p>210b</p>
<p>210b.1</p>gang la gnas pa dang / don gang gis bya ba'o/ /dang po ltar na/ /bdag med seng ge'i sgra dang ldan/ /mu stegs ri dwags ngan 'jigs byed/ /ces pa bdag med pa la gnyis te/ gang zag gi bdag med pas mu stegs las khyad par du byas pas dper na seng ge'i sgras ri dwags bzhin no/ / 
<p>210b.2</p>chos kyi bdag med pas nyan thos las khyad par du byas pas dpe gong ma bzhin te/ de ni tshogs lam dang sbyor ba'i lam la gnas pa'i slob dpon no/ /kun du 'gro ba'i don yod stobs/ /zhes pa kun du 'gro ba ni sangs rgyas kyi zhing stong gsum gyi stong chen por ro/ /don yod pa'i stobs
<p>210b.3</p>ni sems can gyi don du ste sa dang po nas bdun pa'i bar du'o/ /de bzhin gshegs pa'i yid ltar mgyogs/ /zhes pas nyan thos su phyir mi ldog pas de bzhin gshegs pa dang 'dra ba'am cha mthun pa brgyad pa'o/ /rgyal ba dgra rgyal rnam par rgyal/ /zhes pa las dang nyon mongs
<p>210b.4</p>pa las rgyal bas sa bcu skye ba gcig gis thob pa'o/ /'khor los sgyur pa stobs po che/ /zhes pa sa bcu gnyis pa de bzhin gshegs pa'o/ /de ltar lam gang na gnas pa bstan nas/ don gang gi bya ba la/ tshogs kyi slob dpon tshogs kyi mchog /ces bya ba la sogs te/ 
<p>210b.5</p>tshogs kyi ni tshogs lam man chad pa'i sems can rnams la'o/ /slob dpon ni de'i'o/ /tshogs kyi mchog ni sbyor ba'i lam mo/ /yang tshogs rje ni sbyor lam pa'o/ /tshogs bdag ni mthong lam pa'o/ /dbang dang ldan ni sa dang po pa des dbang mtshan nyid pa thob pas so/ /mthu chen ni
<p>210b.6</p>sa dang po pa de'o/ /de'i slob dpon ni zhes pa 'dzin pa ste/ phyir mi ldog pa la gnas pa'i sa brgyad pa'o/ /tshul chen ni sa brgyad pa slob ma'o/ /gzhan gyi dring mi 'jog pa ni sangs rgyas kho na'o/ /de la tshig gi rje ni don la mkhas pas rje'o/ /des ni tshig bdag chos gsungs pa'i
<p>210b.7</p>gsung la dbang thob pa'o/ /smra mkhas pa ni don phyin ci ma log par bstan pa'o/ /des na tshig la dbang ba tshig mtha' yas/ zhes pa gsung gcig gsungs kyang du mar go ba'o/ /tshig bden pa dang bden par smra/ /zhes pas rang rang gi skad du don go ba dang don nges par ston par go ba'o/ 
<p>211a</p>
<p>211a.1</p>de ltar slob dpon gyi mtshan nyid bstan nas da ni theg pa gsum dang dbang bzhi thun mong du bstan pa ni/ de la thun mong gi theg pa las nyan thos kyi ni/ bden pa bzhi ni ston pa po/ /phyir mi ldog par phyir mi 'ong / /zhes pa bden pa bzhi ni sdug bsngal dang kun 'byung
<p>211a.2</p>dang 'gog pa dang lam gyi bden pa'o/ /ston pa po ni bcom ldan 'das te nyan thos rnams la'o/ /phyir mi ldog pa phyir mi 'ong ba ni rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa'o/ /de ltar zung bzhi dang ya brgyad de nyan thos rnams so/ / 
<p>211a.3</p>rang rgyal ni/ 'dren pa rang rgyal bse ru'i tshul/ /nges 'byung sna tshogs las byung ba/ /'byung ba chen po rgyu gcig po/ /zhes pas rang rgyal ba ni sngon du bskal ba mang por tshogs bsags nas/ 'khor ba'i skyon la bsams nas slob dpon med pa'i sa phyogs su sangs rgyas par
<p>211a.4</p>smon lam btab nas der skyes pas rten 'brel lugs 'byung dang lugs bzlog bsgoms pas rang rgyal bar gyur pa'o/ /de la 'dren pa ni ne tso ltar khyung lding pa'i rang rgyal lo/ /bse ru'i tshul ni gcig pur gnas pa'i rang rgyal ba'o/ /de gang gi dbang gis na nges 'byung zhes pa sngar
<p>211a.5</p>'khor ba las blo log pa'o/ /sna tshogs pa ni sngar tshogs bsags pas so/ /las 'byung ba ni de'i 'bras bu'o/ /'byung ba chen po ni rang rgyal ba'i byang chub bo/ /rgyu gcig po ni rgyu dkar po dang nag po 'dres pa ma nges pas dge ba'i las kho na las grub pa'o/ /theg pa chen po pa ni/ 
<p>211a.6</p>dge slong dgra bcom zag pa zad/ /ces pa la sogs pa ni dge slong ni dge ba'i chos la 'dun pa yin pas theg pa chen po'i rten no/ /dgra bcom pa ni lam ste bdag med pa gnyis kyis nyon mongs pa'o/ /zag pa zad pa ni 'bras bu ste/ 'khor bar gnas pa'i rgyud zad pas sangs rgyas so/ / 
<p>211a.7</p>'dod chags bral bas dbang po thul/ /zhes pa yul la chags pa dang bral bas dbang po rnams rang zhi ba'o/ /bde ba rnyed pa ni chags pa dang bral ba'i 'bras bu'o/ /des na bdud dang nyon mongs las mi 'jigs pa thob pa'o/ /bsil bar gyur pa ni zhe sdang la sogs pa'i byed las so/ /rnyog
<p>211b</p>
<p>211b.1</p>pa med pa ni chos nyid rang bzhin gyis dwangs pa la glo bur gyi dri ma dang bral ba'o/ /thun mong ma yin pa gsang sngags kyi dbang dang sbyar na/ bden pa bzhi ni ston pa po/ /zhes pa ston pa po ni gong du bshad pa'i slob dpon de'o/ /bden pa ni mi slu ba ste don dam par ro/ /bzhi ni dbang ste bum pa dang / 
<p>211b.2</p>gsang ba dang shes rab ye shes dang bzhi pa ste mdor bstan pa'o/ /rgyas pa las/phyir mi ldog pa phyir mi 'ong / /zhes pa dbang bdun pa rim gyis thob pa'i rjes la brgyad pa bum pa'i dbang bskur bas brgyad pa'o/ /'dren pa rang rgyal ni slob ma'i tshogs sdud pas 'dren pa'i rang rgyal lo/ / 
<p>211b.3</p>bse ru'i tshul ni slob ma mang po yang slob dpon gcig gis grol bar byed pa'o/ /nges 'byung sna tshogs las byung ba/ /'byung ba chen po rgyu gcig po/ /zhes pa gsang ba'i dbang ste/ nges 'byung sna tshogs ni slob dpon dang slob ma rig pa'i khams sna tshogs pa rnams nges par rtsa'i lam nas byung
<p>211b.4</p>nas slob ma'i ngag la bskur ba'o/ /'byung ba ni sa la sogs pa lnga'o/ /chen po ni ye shes kyi lam mo/ /kun rdzob byang chub sems la brten nas don dam pa'i byang chub thob pa'i rgyu yin pas rgyu gcig pu'o/ /dge slong dgra bcom zag pa zad/ /'dod chags bral bas dbang po thul/ /zhes
<p>211b.5</p>pa dbang gsum pa ste dge slong ni thig le mi 'dzag pas so/ /dgra bcom pa ni thig le 'dzin pa'i khrag 'dzag pa yin pas de ni dgra bcom pa zag pa zad pa'o/ /'dod chags bral ba ni 'dzag pa'o/ /des na dbang po rnams thul ba'o/ /bde ba rnyed pas 'jigs med thob/ /bsil bar
<p>211b.6</p>gyur pas rnyog pa med/ /ces pa dbang bzhi pa ste bde ba rnyed pa ni mi 'gyur ba'i ye shes so/ /des 'dzag pa'i 'jigs pa med pa'o/ /bsil bar gyur pa ni sa bcu gcig pa'i ye shes so/ /de la 'jig rten pa'i rnyog pa med pas med pa'o/ /da ni sku bzhi la de'i rgyu lam dang ngo bo dang mjug
<p>211b.7</p>bsdus pa'o/ /dang po thob pa'i rgyu ni/ bdag gir mi 'dzin ngar mi 'dzin/ /bden pa gnyis kyi tshul la gnas/ /zhes pa bdag gir mi 'dzin pa ni yul rnams la'o/ /ngar mi 'dzin pa ni 'dzin pa'i sems stong par rtogs pa'o/ /bden pa gnyis ni snang ba dang / /lha kun rdzob kyi bden pa
<p>212a</p>
<p>212a.1</p>rang bzhin med pa don dam pa'o/ /de su la yod na sa dang po la yod pas shes pa 'ba' zhig las byung ba zhes pa gnyis te shes pa ni sa dang po pa'o/ /shes rab mtshon chen rnams 'joms pa/ /zhes pas sa dang po'o/ /shes rab des nyon mongs pa mngon du gyur pa
<p>212a.2</p>rnams bcom pa'o/ /des sa bcu rim gyis brgyud nas sangs rgyas pas/ 'khor ba'i pha rol mthar son pa/ /zhes pas sa bcu pa yang las dbang min te/ smon lam gyi dbang gis sems can gyi don la bzhugs la sangs rgyas de'i mthar son pa'o/ /bya ba ni sems can don yin la
<p>212a.3</p>byas pa ni bskal pa grangs med pa gsum du'o/ /de byas nas skam sa ni sa bcu gnyis so/ /sa bcu gnyis pa'i ngo bo la sku bzhi ste/ dang po sprul pa'i sku ni/ rig pa dang ni rkang par ldan/ /bde gshegs 'jig rten rig pa'i mchog /ces pa rig pa ni sems can gyi don bya ba la rig cing
<p>212a.4</p>mkhas pa'o/ /rkang pa ni sku'i khyad par yin la ldan pa ni sprul pa'i sku'o/ /bde bar gshegs pa ni 'jig rten ni stong gsum gyi stong chen po'o/ /rig pa'i mchog ni de na gnas pa'i don to/ /dam chos chos rgyal gsal bar ldan/ /'jig rten snang bar byed pa'i mchog /chos kyi dbang phyug
<p>212a.5</p>chos kyi rgyal/ /legs pa'i lam ni ston pa po/ /zhes pa longs spyod rdzogs pa'i sku ste/ dam chos ni bstan pa'i chos so/ /chos rgyal gsal bar ldan ni zhi ba'i chos so/ /'jig rten ni ma rig pa'i snang ba'o/ /snang bar byed pa'i mchog ni ye shes te des gsal bar byed
<p>212a.6</p>pa'o/ /chos kyi dbang phyug chos kyi rgyal ni longs spyod rdzogs pa'i sku ste/ /chos kyi dbang phyug dang chos kyi rgyal por 'gyur pa'o/ /des byang chub sems dpa' rnams la chos ston pas na/ legs pa'i lam ni ston pa po/ /zhes pa'o/ /chos kyi sku ni/ don grub bsam pa grub
<p>212a.7</p>pa ste/ /kun du rtog pa thams cad spangs/ /rnam par mi rtog dbyings mi zad/ /chos dbyings dam pa zad mi shes/ /zhes pa don grub ni sems can gyi'o/ /bsam pa grub pa ni sangs rgyas nyid kyi'o/ /kun du rtog pa thams cad spangs pa ni chos kyi sku las so/ /rnam par mi rtog
<p>212b</p>
<p>212b.1</p>pa'i chos kyi sku'i rang bzhin no/ /dbyings mi zad pa ni ngo bo'o/ /rnam par mi rtog dbyings mi zad/ /ci zhe na/ chos dbyings dam pa zad mi shes/ /zhes pa chos kyi sku la skye ba med pas zad pa yang med pa'o/ /ye shes sku ni/ bsod nams ldan pa bsod nams tshogs/ /ye shes ye shes
<p>212b.2</p>'byung gnas che/ /ye shes ldan pa yod mi shes/ /tshogs gnyis tshogs ni bsags pa po/ /zhes pa bsod nams ldan pa ni sngar byas pa'i 'bras bu'o/ /bsod nams tshogs ni thabs dge ba'i las so/ /ye shes ni sngar stong pa las mos par byas pa'o/ /de phyis 'byung ba'i ye shes kyi
<p>212b.3</p>'byung ba'i gnas so/ /de'i 'bras bu ni ye shes che zhes pa mi 'gyur pa'i zhes so/ /ye shes ldan pa ni de'i ngo bo'o/ /yod med shes pa ni de'i rang bzhin no/ /tshogs gnyis tshogs ni bsags pa po/ /zhes pa ni 'bras bu longs spyod rdzogs pa'i sku'o/ /de'i mjug bsdu ba ni/ mchog gi dang po sku gsum
<p>212b.4</p>'chang / /sangs rgyas sku lnga'i bdag nyid can/ /khyab bdag ye shes lnga yi bdag /sangs rgyas lnga bdag cod pan can/ /spyan lnga chags pa med pa 'chang / zhes pa mchog gi dang po ni ye shes kyi sku'o/ /de la gzhan sku gsum dang bzhi ru gnas pas na 'chang zhes pa'o/ /sku bzhi
<p>212b.5</p>dang ldan pa'i/ sangs rgyas sku lnga'i bdag nyid can/ /zhes pa rdo rje rigs la sogs pa rigs lnga'i de bzhin gshegs pa'o/ /khyab bdag ni rigs lnga'o/ /ye shes lnga yi bdag ces pa rigs lnga la ye shes lngas khyab pa'o/ /sangs rgyas lnga bdag cod pan can ni rigs mtshon par byed
<p>212b.6</p>pa'i rigs gnas pa'o/ /spyan lnga ni sha'i spyan dang / /lha'i spyan dang / sangs rgyas kyi spyan dang / chos kyi spyan dang / ye shes kyi spyan no/ /chags pa med par 'chang ba ni de ltar yul rnams gzigs kyang dngos por mi 'dzin pa dang ma chags pa'o/ /da ni sbyor ba'i yan lag drug brjod
<p>212b.7</p>par bya ste/ ye shes kyi sku'i grub pa'i rten dang / yan lag drug so so'i mtshan nyid dang / rtags dang / ye shes kyi sku'i ngo bo'o/ /phyag rgya chen po'i lam 'di snod dang mi ldan pa bla ma'i bka' dang mi ldan par rang zhugs su gzhan la ston pa ma 'ongs pa'i dus su 'byung ba'i phyir
<p>213a</p>
<p>213a.1</p>dkrugs nas bstan to/ /rten ni/ /sangs rgyas thams cad skyed pa po/ /sangs rgyas sras po dam pa'i mchog /rtag pa kun rgyal rnal 'byor can/ /zhes sbyar ro/ /sangs rgyas thams cad skyed pa ni dam tshig dang sdom pa dang / /theg pa gsum ka 'dzin pa sgrub pa la brtson
<p>213a.2</p>pa'o/ /skyed pa po ni sgrub pa po'o/ /sangs rgyas sras ni sa dang po'o/ /dam pa ni sa brgyad pa'o/ /mchog ni sa bcu pa'o/ /rtag pa ni mi 'gyur pa ste ye shes kyi sku'o/ /kun rgyal ni 'khor ba dang mya ngan las 'das pa las so/ /rnal 'byor ni de bzhin nyid kyi rnal 'byor te nyin mo dang
<p>213a.3</p>mtshan mo'i ste de su la yod pa ni can no/ /yan lag drug la grangs nges pa dang / go rims nges pa ni dpal 'dus pa phyi ma las gsungs pa/ so sor sdud dang bsam gtan dang / /srog rtsol de bzhin 'dzin pa dang / /rjes su 'dzin dang ting nge 'dzin/ /sbyor ba yan lag drug tu
<p>213a.4</p>bshad/ /ces pa'o/ /dang po so sor sdud pa la/ /gtsug tor chen po rmad byung gtsug /nam mkha'i bdag po sna tshogs ston/ /zhes pa gtsug tor 'khor los sgyur pa'i lta stangs te steng du lta ba yin/ chen po ni sgrub pa po yang don chen po'i rmad du 'byung ba'i lta stangs spyi bo'i gtsug
<p>213a.5</p>tu'o/ /de yang sprin med pa'i nam mkha' la lta bas na nam mkha'i bdag po'o/ /sna tshogs ston pas na rtags rim pa snang ba'o/ /gong du/ so so rang rig mi g.yo ba/ /zhes sbyar ro/ /so so ni yul gzugs la sogs pa'o/ /rang rig ni yul can mig gi rnam par shes pa la sogs pa'o/ / 
<p>213a.6</p>mi g.yo ba ni yul la yul can mi 'jug par gnas so/ /de nas bsam gtan ni/ bsam gtan pas ma bya blo ldan mchog /ces pa bsam gtan ni sems rtse gcig pa'o/ /bsam bya ni bzhi ste/ rtog pa dang dpyod pa dang dga' ba dang bde ba'o/ /blo ldan mchog ni mi g.yo ba'i don to/ / 
<p>213a.7</p>de la srog rtsol ni/ rigs gsum 'chang ba gsang sngags 'chang / /dam tshig chen po gsang sngags 'dzin/ /zhes pa rtsa gsum na rlung gsum gnas pa nas rgyu ba ste/ g.yon zla ba ste sku/ g.yas nyi ma ste gsung / dbus sgra gcan te thugs kyi rigs te rigs gsum mo/ /de sgrub
<p>213b</p>
<p>213b.1</p>pa po'i lus la gnas pas na 'chang ba'o/ /gsang sngags 'chang ni rlung 'byung ba dang 'jug pa dang gnas pa'o/ /dam tshig chen po ni de bsgom pa'o/ /gsang sngags 'dzin ni rlung 'jug pa oM/ 'byung ba hUM/ gnas pa AH// de 'dzin pas na gsang sngags 'dzin pa'o/ /'dzin pa ni/ don yod
<p>213b.2</p>zhags pa rnam par rgyal/ /'dzin pa chen po rdo rje zhags/ /rdo rje lcags kyu zhags pa che/ /zhes par sbyar ro/ /'di la phyi dang nang du sbyar te/ phyi ni bskyed rim la ye shes pa spyan 'dren pa'i sgo ba bzhi la/ don yod zhags pa rnam par rgyal ni lho ru zhags pa/ nang du me'i rlung / 'dzin pa
<p>213b.3</p>chen po ni byang du lcags sgrog /nang du chu'i rlung / rdo rje zhags ni shar du rdo rje dril bu/ nang du rlung gi rlung / rdo rje lcags kyu zhags pa che ni nub tu lcags kyu/ nang du sa'i rlung ngo / /phyi ru ni sgo ba bzhis dgug pa dang / gzhug pa dang / bcing ba dang / dgyes par bya ba'o/ /nang du ni spyi bo'i khams
<p>213b.4</p>rlung bzhis 'khor lo rim par dgug gzhug byas nas/ 'dzin pa chen po rdo rje zhags/ /zhes so/ /rjes su dran pa ni/ gtso bo dkon mchog gsum 'dzin pa/ /zhes pa phyi ru ni dkon mchog gsum rjes su dran pa yin la/ /nang du dkon mchog gsum ni pha'i cha dang ma'i cha dang rnam par
<p>213b.5</p>shes pa dang gsum mo/ /de gsum rlung gi stobs kyis gcig tu tshogs pa ni dkon pa'i mchog go/ /de las bde ba skyes pas theg pa gsum mchog go/ /ston pa po ni mngon du rtogs pa'o/ /de la ting nge 'dzin ni/ sangs rgyas kun gyi sku yi mchog /'gro kun dga' ba'i
<p>213b.6</p>mig dang ldan/ /sna tshogs gzugs can skyed pa po/ /mchod cing rjed pa drang srong che/ /zhes pa sangs rgyas kun gyi sku yi mchog ni ye shes kyi sku'o/ /'gro kun dga' ba'i mig dang ldan ni ye shes kyi spyan gyis thams cad mkhyen pa'o/ /sna tshogs gzugs can ni nam mkha'
<p>213b.7</p>dag pa'i 'od kyi lus dwangs ma'i rang bzhin no/ skyed pa po ni ting nge 'dzin no/ /mchod cing rjed pa dang drang srong che ni g.yas dang g.yon gyi rlung bcu 'gags pas drang srong chen po kun gyis mchod pa'i gnas su gyur pa'o/ /de'i rtags ni/ nam mkha' las byung rang byung ba/ / 
<p>214a</p>
<p>214a.1</p>zhes pa la sogs pa ste/ nam mkha' las byung ni gzugs brnyan yin pas rang byung ba ni rgyu med pa'o/ /shes rab ye shes me bo che ni me 'bar ba'o/ /'od chen rnam par snang mdzad che ni zla ba lta bu'o/ /ye shes snang ba lam me ba ni nyi ma lta bu'o/ /'gro ba'i mar me
<p>214a.2</p>ye shes sgron ni rdo rje sgra gcan lta bu'o/ /gzi brjid chen po 'od gsal ba ni glog lta bu'o/ /sngags mchog mnga' bdag rig sngags rgyal ni thig le stong pa ste nyin mo'i rtags drug go/ /de'i nang du rtags can ye shes sku ni/ gsang sngags rgyal po don chen byed/ /ces pa'o/ /de ni
<p>214a.3</p>longs spyod rdzogs pa'i sku'o/ /ye shes sku'i ngo bo ni/ shes pas srid 'byung skye gnas med/ /ces pa la sogs te/ shes pas ni lhan cig skyes pa'o/ /srid 'byung ni 'khor ba las yid 'byung ba'o/ /skye gnas par ni 'khor bar ro/ /chos las 'byung ba ni zag med bde ba'o/ / 
<p>214a.4</p>srid pa sel ba ni de 'khor ba'o/ /gcig pu sra mkhregs ni gcig pu ni ye shes sku yin la/ sra mkhregs ni 'dus ma byas pa'i rdo rje'i bdag nyid do/ /skyes ma thag pa ni mi 'gyur pa'i ye shes so/ /'gro ba'i bdag nyid ni sa bcu gnyis pa'o/ /de ltar le'u drug pa'i bshad pa'o// // 
<p>214a.5</p>da ni me long lta bu'i ye shes la bstod pa brjod par bya ste/ rdo rje 'jigs byed 'jigs par byed/ /ces pa la sogs pa/ rnal 'byor bzhi po dang po dbyibs kyi rnal 'byor bsgom pa dang por rkyang bar bsgom na/ dang po srung ba nas dbang bskur yan chad rdzogs par bya/ rim gyis par
<p>214a.6</p>bsgom pa la gtso bo 'pho ba ni/ sngar mi bskyod pa yab yum nub dang rlung gi mtshams su bzhugs pa dbus kyi le tshe la zhal sbyor du bzhugs pa'o/ /rnam snang nub tu/ sangs rgyas spyan rlung gi mtshams su bzhugs pa'o/ /mi bskyod pa'i thugs kar nyi ma'i dkyil 'khor ye shes sems
<p>214a.7</p>dpa' sdug bsngal kun gcod zhal gcig phyag gnyis pa sku mdog ljang gu g.yon rdo rje g.yas ral gri bsnams pa'o/ /rdo rje skyil krung du bzhugs pa'o/ /de'i thugs ka nas 'khor lo rtsibs brgyad pa la oM duHkha ts+tshe da ya te na maHgnas pa/ de'i lte ba la a ljang gu gnas pa'o/ /gzhan
<p>214b</p>
<p>214b.1</p>rdo rje dbyings bsgom pa dang 'dra'o/ /de ltar dkyil 'khor chen po de la don dam pa'i sgo nas bstod pa la/ sku'i sgo nas bstod pa dang / gsung gi dang / thugs kyi dang / phrin las kyi dang / yon tan gyi sgo nas bstod pa'o/ /de la sku'i sgo nas bstod pa la/ rdo rje 'jigs byed 'jigs
<p>214b.2</p>par byed/ /ces pa la sogs la rdo rje ni stong pa dang snying rje dbyer mi phyed pa'i lhan cig skyes pa'i sku'o/ /de ni 'jigs par byed pa yin te su 'jigs na 'jigs par byed ces pa rtag chad du lta ba 'jigs par byed pa'o/ /de nas khro bo'i rgyal po'o/ /rdo rje drug 'jigs zhes pa lhan cig skyes
<p>214b.3</p>pa de yang rigs drug tu gnas pa'o/ /des mig drug dang lag drug rigs so/ /stobs dang ldan pa'i sku'o/ /keng rus mche ba gtsigs pa ni drug rtsa ba'i nyon mongs pa 'dzoms pa'o/ /ha la ha la gdong brgya pa ni rigs kyi dbye ba yin te/ rtsa ba'i rigs lnga la rigs re re la lnga lngar phye
<p>214b.4</p>bas rigs nyer lnga'o/ /de la thabs dang shes rab kyi dbye bas lnga bcu/ de lus kyi dbang du bsam pa'i dbang gis phye bas rigs brgya'o/ /gshin rje ni 'jig rten pa yin la/ gshed po ni de'i gshed ye shes pa yin la des na bgegs thams cad kyi rgyal por gyur te/ /rdo rje de
<p>214b.5</p>ci la yang thogs pa med pas shugs che ba ste/ gzhan 'jigs par byed pas 'jigs byed pa'o/ /rdo rje grags pa ni rdo rje rdzas kyi ra grags kyang don stong pa yin pas rdo rje snying po can no/ /sgyu 'phrul rdo rje gsus po che ni mi'u thung gi tshul du gnas pa'o/ /ral pa gcig gis bsgyings
<p>214b.6</p>zhes pa sbyar te ral pa thor tshugs dang ldan pa'o/ /glang chen rlon gos su gyon pa ni 'khor ba la nyam nga med pa'o/ /de ltar sku'i sgo nas bstod nas/ gsung gi sgo nas bstod pa la/ /grags chen ha ha zhes sgrogs pa ni dgyes pa'i sgra grags par sgrogs pa'o/ /hi hi zhes sgrogs
<p>214b.7</p>pa ni gsung gi sgra'o/ /des gzhan la bsdigs par byed pa ni 'jigs par byed pa'o/ /des na gad mo chen po'o/ /gad rgyangs can ni stong gsum sgras khyab pa'o/ /rdo rje gad mo cher sgrogs pa ni stong pa nyid kyi gad mo des khams gsum pa dga' bar byed pa'o/ /de'i phyir/ rdo rje hUM ste
<p>215a</p>
<p>215a.1</p>hUM zhes sgrogs/ /zhes pa dang / /gad rgyangs ha ha nges par sgrogs/ /zhes pa dang sbyar ro/ /de ltar gsung la bstod nas/ thugs kyi sgo nas bstod pa ni/ /rdo rje las skyes rdo rje'i bdag /ces pa ni rdo rje las skyes pa ni stong pa nyid kyi las so/ /rdo rje'i bdag ni stong pa la
<p>215a.2</p>gnas pa'o/ /de'i rdo rje snying po mkha' dang 'dra'o/ /des ni mi g.yo zhes pa gang gis thugs bskyod par mi nus pa'o/ /rdo rje sems dpa' sems dpa' che/ /zhes par sbyar te/ sems dpa' bdag don yin la sems dpa' chen po ni gzhan gyi don du'o/ /rdo rje rgyal po bde ba che ni
<p>215a.3</p>zag pa med pa'o/ /rdo rje drag po dga' ba che/ /zhes pa mi 'gyur pa'i bde ba'o/ /de ltar thugs la bstod nas/ phrin las kyi sgo nas bstod pa la/ mtshon du rdo rje mda' thogs pa/ /zhes pa ni don stong pa nyid mda' des nyon mongs pa la bsnun pa'o/ /rdo rje ral gri ma lus
<p>215a.4</p>gcod pa ni spang bya thams cad do/ /rdo rje kun 'chang ni ye shes lnga'i'o/ /rdo rje can ni de dang ldan pa'o/ /de la rdo rje gcig pus g.yul sel ba ni 'khor ba'i g.yul las rgyal ba'o/ /rdo rje 'bar ba mig mi bzang ni phyi ru ye shes la spyan 'dren pa'o/ /nang du lta stangs kyis ye shes skye
<p>215a.5</p>ba'o/ /rdo rje 'bebs pa 'bebs pa che ni ye shes so/ /mig brgya pa ste rdo rje'i mig /ces pa mig brgya pa rigs yin/ rdo rje'i mig ni ye shes skye ba'i lta stangs so/ /de ltar phrin las spyi'i sgo nas bstod pa ni/ skra yang rdo rje 'bar ba ste/ /lus ni rdo rje'i ba spu can/ /zhes par 'brel
<p>215a.6</p>te/ /rdo rje'i sku de la yon tan gyi khyad par ni lus dang skra dang spu dang pags pa dang / sen mo rdo rjer byas pas shin tu sra ba dang mkhregs pa'o/ /des na/ rdo rje phreng thogs dpal dang ldan/ /zhes pa bsod nams dang ye shes kyi tshogs rdzogs pa'o/ /des na rdo rje rgyan gyis brgyan pa'o/ / 
<p>215a.7</p>yi ge drug pa ni phyi'i skye mched yul drug dang / nang gi skye mched dbang po drug rdo rje ste dbyer mi phyed pa'o/ /'jam dbyangs chen po ni yul thams cad bde bar snang bas na 'jam pa'i dbyangs so/ /sgra che ba ni ci snang ba de las ma 'das pa'o/ /'jig rten gsum na sgra gcig pa ni
<p>215b</p>
<p>215b.1</p>srid pa gsum dang de las ma 'das pa'o/ /nam mkha'i mtha' las sgra sgrogs pa ni rdo rje lhan cig skyes pa'i sku des kun la khyab pa'o/ /sgra dang ldan pa rnams kyi mchog /ces pa lhan cig skyes pa'i sgra de sgra thams cad kyi mchog go/ /de ltar le'u bdun pa'i bshad pa'o// // 
<p>215b.2</p>da ni so sor rtog pa'i ye shes la bstod pa brjod par bya ste/ /dang po dbyibs kyi rnal 'byor ni rang rkyang par bsgoms nas/ dang po srung ba nas dbang bskur ba yan chad rdzogs par bya'o/ /rim par bsgom pa gtso bo 'pho ba ste/ sngar gyi snang ba mtha' yas yab yum byang dang dbang ldan gyi le tshe la
<p>215b.3</p>bzhugs pa'i dbus kyi le tshe la bzhugs pa'o/ /de la mi bskyod pa byang du/ rdo rje dbyings phyug ma dbang ldan gyi mtshams su bzhugs pa'o/ /snang ba mtha' yas kyi thugs kar nyi ma'i dkyil 'khor la ye shes sems dpa' rdo rje rnon po zhal gcig phyag gnyis pa sku mdog dkar po g.yas
<p>215b.4</p>na ral gri g.yon na pad+ma bsnams pa rdo rje skyil krung gis bzhugs pa'o/ /de'i thugs kar 'khor lo rtsibs brgyad pa la oM badzra tI k+Sha ya te na maHzhes pa'o/ /de'i lte ba la a dkar po gnas par bsam mo/ /byang phyogs pa'i lha gzhan dang mi bskyod pa gzhan sku mdog dang phyag mtshan
<p>215b.5</p>du gyur pa bsam mo/ /de ltar dbyibs kyi rnal 'byor bshad nas/ de rnal 'byor gzhan lam 'bras bu dang bcas pa la mdor bstan pa dang / rgyas par bshad pa dang / mjug bsdu ba'o/ /dang po ye shes kyi sku mngon sum du bsgom pa dang / dbang bzhi dang / de'i 'bras
<p>215b.6</p>bu'o/ /yang dag bdag med yi ge med/ /yang dag mtha' ste yi ge med/ /ces pa 'di ltar bsgom pa ni gnyis te/ rjes dpag dang / mngon sum du bsgom pa'o/ /dang po ni rtog pa dang bcas pa sngar shi ba'i mi/ rang gis ma mthong ba/ gzhan gyis bshad nas bsgom
<p>215b.7</p>pa'o/ /mngon sum du bsgom pa ni/ nam mkha' la du ba la sogs pa rim gyis mngon sum du mthong ba'o/ /yang dag pa ni yang dag par ram don dam pa'o/ /bdag med pa ni gang zag dang chos gnyis so/ /de bzhin nyid ni de'i rnal 'byor yin ma bcos pa'i rang bzhin no/ / 
<p>216a</p>
<p>216a.1</p>yang dag pa'i mtha' ste ni thob par bya ba'i 'bras bu yang dag pa'i don to/ /yi ge med pa la skyed par byed pa'i yi ge hUM la sogs pa'i sa bon med par byed pa'o/ /de med pas de bskyed pa'i lha'i zhal dang phyag dang sku mdog dang phyag mtshan med pa'o/ /yi ge med pa de
<p>216a.2</p>rtsa ba'i rgyud las gsungs pa/ mi 'dzag pa dang mi g.yo ba/ /gzhan gyi gnas su mi 'gro bas/ /yi ge'i sgra ni dbyangs su brjod/ /ces mi g.yo ba'i sgra ni mi g.yo ba'i ye shes la rdo rje sems dpa' zhes bya'o/ /de bzhin du yid skyob par 'gyur pa'i phyir/ sngags kyi mchog
<p>216a.3</p>tu mi 'gyur pa'i ye shes la brjod do/ /de bzhin du nang gi bdag nyid can gyi rig pa/ shes rab kyi pha rol tu phyin ma/ rang gi 'od gsal ba/ phyag rgya chen po/ /lhan cig skyes pa dga' ba'i gzugs/ /zhes rgyal ba rnams kyis brjod do/ /de bsgom pa'i man ngag ni nyin mo dang
<p>216a.4</p>mtshan mo'i rnal 'byor te/ 'og nas/ nam mkha'i lam la rab gnas pa/ /zhes pa nyin mo'i rnal 'byor yin te de'i rnal 'byor la me 'bar ba la sogs pa'i rtags drug gong du bshad pa dang 'brel te/ thig le'i nang du ye shes kyi gzugs brnyan snang ba ste/ rtags drug ni sha'i
<p>216a.5</p>spyan gyis mthong ngo / /lha'i spyan gyis ye shes kyi gzugs brnyan mthong ste/ gzugs med gzugs bzang dam pa ste/ /sna tshogs gzugs can yid las skyes/ /gzugs rnams thams cad snang ba'i dpal/ /gzugs brnyan ma lus 'chang ba po/ /zhes pa ni gzugs med
<p>216a.6</p>pa ni rdul phra rab 'dus pa'i gzugs med pa ste/ /gzugs bzang ba ni 'ja' tshon lta bu'i kha dog dang gzugs su ldan pa'o/ /sna tshogs gzugs can ni kha dog drug dang ldan pa'o/ /pha rol ni yul grub pa med pas yid las bskyed pa'o/ /gzugs rnams thams cad snang ba'i
<p>216a.7</p>dpal/ /zhes pa rdul gcig gi steng na rdul snyed kyi sangs rgyas bzhugs pa'o/ /gzugs brnyan ma lus 'chang ba po/ /zhes pa longs spyod rdzogs pa'i sku ste/ sprul pa'i sku zhes bya'o/ /de yang 'byung ba las 'byung ba ma yin te rang byung ba'i sku'o/ /de yang dus kyi 'khor
<p>216b</p>
<p>216b.1</p>lo las gsungs pa/ sra ba min par sa'i rnam pa dang ni gsher ba med pa'i chu yi lus te chu ma yin/ /me ma yin pa me yi rnam pa gang zhig g.yo ba med pa'i rlung gi lus te rlung ma yin/ /mthong ba'i stong pa'i rnam pa dang ni mdog med pa yi dkar po ljang gu sna tshogs chen po rnams/ / 
<p>216b.2</p>kun gyi rnam pa yang ni rang gi sems kyi rnyog ma nyon mongs bdud kyi mthu yis mthong ma yin/ /zhes pas so/ /gzugs brnyan de las lha'i rna bas chos thos par 'gyur te/ stong nyid smra ba'i khyu mchog ste/ /zhes pa stong pa nyid las 'byung ba'i gzugs de chos smra ba'i khyu mchog ste/ 
<p>216b.3</p>zab cing rgya che'i sgra sgrogs pa/ /zhes pa zab pa ni mi 'gyur pa'i ye shes so/ /rgya che ba ni theg pa gsum gyi chos kyi sgra sgrogs pa'o/ /de chos kyi dung dang gaN+DI dang / chos kyi rnga bo che'i sgra sgrogs pa'o/ /de ni mi gnas pa'i mya ngan las 'das pa'i sku'o/ /tshugs pa med cing che bar
<p>216b.4</p>grags/ /zhes par sbyar te/ tshugs pa med pa ni gzugs sku gsung ba la bdud dang mu stegs kyis so/ /che bar grags pa ni bsod nams zad mi shes pa'o/ /des khams gsum la dbang sgyur pas dbang phyug chen po'o/ /'phags lam shin tu mtho la gnas pa ni longs spyod
<p>216b.5</p>rdzogs pa'i sku'o/ /dar ba chen po ni sku bzhi las gzugs skur snang ba dar phyar bar rin po che'i tog gtsugs pa lta bu'o/ /de ltar ye shes kyi sku mngon sum du bsgom pa la sngon du dbang dgos pas dbang bstan pa la/ /'jig rten gsum na gzhon lus gcig /ces pa la
<p>216b.6</p>'jig rten gsum lus ngag yid gsum dag par byed pa'i dbang gsum mo/ /gzhon lus gcig ni chu'i la sogs bdun bskur nas bum pa'i rdo rje slob dpon rgyal tshab gzhon nu zhes bya ste lus dag pa'o/ /de ni sa brgyad pa'o/ /gnas brtan rgan po ni gzhon nu las gong mar
<p>216b.7</p>gyur pas rgan po ste gsang ba'i dbang gis gang ba'i skye dgu'i bdag po sa dgu pa'o// //sum cu rtsa gnyis mtshan 'chang ba/ /zhes pa shes rab ye shes kyi dbang ste/ rtsa sum cu rtsa gnyis nas byang chub sems rim gyis gsang gnas su 'bab pa'i bde ba lhan cig skyes
<p>217a</p>
<p>217a.1</p>pa'i rtog pas sa bcu pa shes rab ye shes dbang ngo / /sdu gu 'jig rten gsum na mdzes/ /zhes pa dbang bzhi pa gzugs sku mngon du snang ba'i don de mtshan dang dpe byad kyis brgyan pa'o/ /'jig rten shes legs slob dpon te/ /zhes pa 'jig rten pa thams cad la
<p>217a.2</p>legs pa ston pa'i slob dpon chen po'o/ /'jig rten slob dpon 'jigs pa med/ /ces pa chos gsung pa la thugs ma zhum pa ltar du snang ba'o/ /mgon skyob 'jig rten yid gcugs pa/ /zhes pa sems can la mdza' bo dang 'dra bar don mdzad pa'o/ /skyabs dang skyob pa bla na med/ /ces
<p>217a.3</p>pa skyabs ni tshe 'di la'o/ /skyob pa bla na med pa ni byang chub ma thob par du'o/ /de ltar dbang bstan nas/ de'i mjug bsdu ba dang dbang rtags ni/ ye shes dbang bskur cod pan can/ /zhes sbyar te/ ye shes dbang bskur ni dbang bcu pa'o/ /cod pan can ni dar dpyangs la sogs pa'i dbang bsdus
<p>217a.4</p>pa'o/ /rdzogs pa'i sangs rgyas rgyan du thogs pa ni rigs lnga'i sangs rgyas kyis rgyas btab pa'o/ /dbang bzhi ni nam mkha'i mtha' la longs spyod pa la sogs te/ nam mkha' ni dbang po rnal 'byor gnyis te nyin mo dang mtshan mo'i'o/ /mtha' la longs spyod pa ni sangs rgyas kyi bar du'o
<p>217a.5</p>thams cad mkhyen pa'i ye shes ni ji lta ba dang ji snyed pa mkhyen pa'i ye shes so/ /mtshos ni dper na nor bu rin po che rgya mtsho las byung ba bzhin rnal 'byor gnyis las ye shes kyi sku byung ba'o/ /ma rig sgo nga'i sbubs 'byed pa/ /zhes ye shes kyis ma rig pa sel ba'i sgo nga'i
<p>217a.6</p>nang na bya yod pa sgo nga'i shun gyis bsgribs pa bzhin du rang la sangs rgyas yod pa ma rig pas bsgribs pa bla ma'i gdams ngag gis bstan to/ /srid pa'i dra ba 'joms pa po/ /zhes pa srid pa ni 'khor ba'o/ /des dra ba dang 'dra ba de 'joms pa ni ye shes des so/ /des na nyon mongs
<p>217a.7</p>pa ma lus pa zhi bar byed pa'o/ /'khor ba'i rgya mtsho'i pha rol phyin/ /zhes pa 'bras bu mthar phyin pa'o/ /'bras bu sku bzhi las chos sku mdzad pa dang bcas pa ni/ sdug bsngal gsum gyi sdug bsngal zhi/ /zhes pa chos sku thob pas sdug bsngal gsum ni/ sdug bsngal ba'i sdug
<p>217b</p>
<p>217b.1</p>bsngal/ 'du byed kyi sdug bsngal 'gyur pa'i sdug bsngal gsum zhi ba'o/ /gsum sel ni chos sku'o/ /mtha' yas grol gsum thob ni nyan thos rang rgyal byang chub sems dpa' mtha' yas pa'i chos sku'o/ /sgrib pa kun las nges par grol ni shes bya dang nyon mongs pa'i sgrib pa las so/ / 
<p>217b.2</p>mkha' ltar mnyam pa nyid la gnas/ /zhes pa chos kyi sku nam mkha' dang 'dra ba'i chos nyid la gnas pa'o/ /nyon mongs dri ma kun las 'das/ /zhes pa drug rtsa ba'i nyon mongs pa la sogs pa'o/ /dus gsum dus med rtogs pa po/ /zhes pas 'das pa'i dus 'das pa'i dus
<p>217b.3</p>kyis stong / /da ltar ba'i dus da ltar pas stong / ma 'ongs pa ma 'ongs pas stong pa'o/ /sems can kun gyi gtso bo ste/ /zhes pa chos dang thos pas so/ /yon tan thod can rnams kyi thod ni byang chub sems dpa' yin/ de yang bkur ba'i gnas thod can gyi thod ni sangs rgyas so/ / 
<p>217b.4</p>de yang lus kun las ni rnam par grol ba ni gzugs sku ma yin pa'i chos sku'o/ /nam mkha'i lam la rab gnas pa ni gong du bshad do/ /chos sku de'i mdzad pa ni/ yid bzhin nor bu chen po 'chang / /zhes pa nor bu la mchod pa dang byi dor byas na bsam pa med kyang dgos 'dod
<p>217b.5</p>'byung ba'o/ /khyab bdag ni chos sku'o/ /rin chen kun ni nor bu rin po che'o/ /mchog ni nor bu las chos sku mchog go/ /dpag bsam shing chen rgyas pa ste/ /zhes pa 'bras bu dang lo ma la sogs pas sems can la phan 'dogs pa'o/ /bum pa bzang po che ba'i mchog ni
<p>217b.6</p>bum pa la rig pa med kyang rnal 'byor pas bsgrubs pa'i stobs kyis gzhan don 'byung ba'o/ /des na/ byed pa sems can kun don byed/ /ces pas chos skus so/ /'o na chos sku rtog med de sems can gyi don 'ong ngo snyam na/ chos sku la sems can gyi snang ngo la dang po sems
<p>217b.7</p>bskyed pas sprul sku 'byung ste/ phan 'dogs ni sems can la'o/ /sems can mnyes gshin pa ni 'khor ba ma stongs bar du don 'byung ba'o/ /bzang ngan shes pa ni dge ba dang mi dge ba'i don to/ /'du shes pa ni 'dul ba'i dus la bab pa dang ma bab pa'i dus so/ /khyab bdag
<p>218a</p>
<p>218a.1</p>ni sprul sku'o/ /dam shes ni dang po sems can don du dam bcas pa'o/ /dam tshig ldan ni don byed pa'o/ /dus shes ni gdul ba'i dus so/ /sems can dbang po shes pa ni sems can dbang po rab 'bring gi don to/ /rnam grol gsum ni nyan thos dang rang sangs rgyas dang
<p>218a.2</p>byang chub sems dpa'o/ /mkhas pa po ni lam gsum so sor ston pa la mkhas pa'o/ /longs spyod rdzogs sku 'char tshul ni/ /yon tan ldan zhing yon tan shes/ /zhes pa yon tan ldan pa ni sangs rgyas so/ /yon tan shes pa ni mtshan dang dpe byad dang stobs dang mi 'jigs pa'o/ / 
<p>218a.3</p>chos shes pa ni dge ba dang mi dge ba'o/ /bkra shis zhes pas ngan song du mi skye ba'o/ /bkra shis 'byung ni bde 'gro lha dang mi thob pa'o/ /bkra shis kun ni mi dang lha'o/ /kun gyi bkra shis pa ni de las tshogs lam la gnas pa'o/ /grags pa'i bkra shis ni sbyor lam pa'o/ /de'i
<p>218a.4</p>yon tan ni snyan grags dge ba'o/ /dbugs 'byin chen po ni mthong lam pa'o/ /dga' ston chen po ni zag med kyi bde ba thob pa'o/ /rlung sum stong drug brgya 'gags pas sa gnyis thob pa'o/ /dga' chen rol mo chen po ste/ /zhes pa zag med kyi bde ba des tha mal pa'i gnas
<p>218a.5</p>skabs dag nas ye shes sku thob pa sa bzhi pa'o/ /bkur sti rim gro ni lam de nyams su len pa'o/ /phun sum tshogs pa ni lam la mthun rkyen 'dzom pa'o/ /mchog tu dga' ba'i grags bdag dpal ni lam des gnyid mthug po dag nas chos sku thob/ rlung sum stong drug brgya
<p>218a.6</p>'gags pas sa drug pa thob pa'o/ /mchog ldan mchog sbyin gtso bo ste/ /zhes pa rmi lam gyi gnas skabs dag nas chos sku thob pa'o/ /rlung sum stong drug brgya 'gags pas sa brgyad pa thob pa'o/ /skyabs kyi dam pa skyabs kyi 'os/ /zhes pa sad pa'i gnas skabs dag nas
<p>218a.7</p>sprul pa'i sku thob pa'o/ /rlung sum stong drug brgya 'gags pas sa bcu thob pa'o/ /de ltar dri ma dang bcas pa'i sku bzhi dag pa'i cha mthun pa'i sku bzhi dang ldan pa'i byang chub sems dpar gyur to/ /'jig rten dag ste rab kyi mchog /ces pa 'jig rten dgra ni dgra dang glang chen
<p>218b</p>
<p>218b.1</p>seng ge la sogs pa bcu drug go/ /rab kyi mchog ni longs spyod rdzogs pa'i sku'o/ /bsod nams dang ye shes kyi tshogs mthar phyin pa sgyu 'phrul dra ba las mngon par byang chub pas sa bcu gnyis pa la gnas/ rlung nyi khri chig stong drug brgya 'gags pa'i dpal rdo rje 'chang ngo / /des na/ 
<p>218b.2</p>'jigs pa ma lus sel ba po/ /zhes pa'o/ /de ltar mdor bstan pa dang rgyas par bshad pa la/ sa dang po dbang la/ gang gi sa bcu pa'i byang chub sems dpa' la phyogs bcu'i sangs rgyas kyis dbang mtshan nyid pa bskur ba yin te/ dang po bum pa'i dbang la gtsug phud ni bskur ba'i
<p>218b.3</p>gnas spyi bo'o/ /gtsug phud lcang lo can ni rtsa rnams 'dus pa'i gnas lcang lo can gyon pa dang 'dra ba'o/ /mgo la ral pa'i cod pan can ni rtsa lnga rigs lnga'i bum pa dang 'dra ba la rtsa'i mu khyud kyi cod pan dang 'dra bar bcings pa'o/ /gdong lnga ni 'byung ba lnga'i rtsa 'dab lnga'o/ /zur phud lnga
<p>218b.4</p>dang ldan pa ni 'byung ba'i rlung rgyu ba'o/ /zur phud lnga'i rtse mo can ni rlung nyi khri chig stong drug brgya la sum stong drug brgya'i lhag ma 'gags nas de gtsug tor gyi 'khor lo nas rgyu'o/ /de la de bzhin gshegs pa thams cad kyis byin gyis brlabs pas bum pa'i dbang ngo / /mgo zlum brtul
<p>218b.5</p>zhugs chen po pa/ /zhes pa mgo zlum ni sa bcu pa de dge slong yin pa'o/ /brtul zhugs chen po pa ni gsang ba dang shes rab ye shes dbang ste/ rtsa gzhan rlung rgyu ba brtul nas rtsa dbu mar zhugs pa'o/ /tshangs par spyod pa ni mi 'dzag pas so/ /des na brtul zhugs rnams kyi
<p>218b.6</p>mchog go/ /des dka' thub mthar phyin pa dka' thub chen po'o/ /gtsang gnas dam pa ni des nyon mongs pa rnams dag pa'o/ /de su yin na gau ta ma ste bcom ldan 'das shAkya thub pa'o/ /bram ze tshangs pa ni gtsang sbra can la bya ste/ de bas kyang gtsang ba ni tshangs pa shes zhes pa nyon
<p>218b.7</p>mongs pa'i dri ma dag pa'o/ /mya ngan 'das pa tshangs pa thob pa ni tshangs pa bas ches lhag pa'i tshangs pa thob pa'o/ /'gro ba ni 'khor ba las so/ /thar pa ni bcings pa las so/ /rnam grol lus ni bde ba chen po'i sku'o/ /rnam par grol ba'i mtshan nyid ni zhi ba bzhi pa ste chos sku'o/ / 
<p>219a</p>
<p>219a.1</p>de ltar dbang bstan nas 'bras bu la dang por mdor bstan pa ni/ mya ngan 'das shing ni nyan thos kyi phyir mi 'ong ba'o/ /mya ngan 'das pa ni dgra bcom pa'o/ /legs par mya ngan 'das dang nye ba ni rang rgyal ba'o/ /bde sdug bsngal sel pa mthar gyur pa ni yang dag par rdzogs
<p>219a.2</p>pa'i sangs rgyas so/ /chags bral lus ni nyan thos so/ /lus de las 'das pa ni sangs rgyas lhan cig skyes pa'i sku'o/ /da ni rgyas par bshad pa la chos sku rgyas pa la/ thub pa med pa ni gzhan gyi dbang du mi 'gyur pa'o/ /dpe med pa ni mtshan pa'i dpe med pa'o/ /mi mngon
<p>219a.3</p>pa ni lha ru med pa'o/ /mi snang ba gzugs su grub pa med pa'o/ /gsal byed min ni rang bzhin gyis 'od gsal ba las gzhan gyis ma byas pa'o/ /mi 'gyur ni rkyen gyis so/ /kun 'gro ni sems can nas sangs rgyas kyi bar ro/ /khyab pa po ni chos kyi dbyings so/ /phra ba ni rdul dang
<p>219a.4</p>bral ba'o/ /zag pa med pa ni rgyus ma bskyed pas sa bon dang bral ba'o/ /rdul med pa ni dang po nas so/ /rdul dang bral ba ni glo bur gyi dri ma dang bral ba yang med pa'o/ /nyes pa spangs pa ni 'dod chags la sogs pa'o/ /skyon med pa ni shes bya'i sgrib pa yang spangs pa'o/ /shin tu sad
<p>219a.5</p>pa ni sa bcu gcig pa'i ye shes so/ /sad pa'i bdag ni sa bcu gcig pa'i ye shes so/ /kun shes ni ji lta ba'o/ /kun rig dam pa po ni ji snyed pa shes pa'i ye shes yin pas dam pa'o/ /'o na rang rig don dam par 'dod dam zhe na/ rnam par shes pa'i chos nyid 'das/ /zhes pa rang
<p>219a.6</p>rig pa ma yin te/ rang rig pa'i chos nyid las 'das pa'o/ /ye shes gnyis med tshul 'chang ba ni lhan cig skyes pa'i ye shes mchog tu mi 'gyur pa'o/ /rnam par rtog med ni ye shes de'i mtshan nyid do/ /lhun gyis grub pa ni ye shes de'i rang bzhin no/ /dus gsum sangs rgyas las
<p>219a.7</p>byed pa ni ye shes de'i las yin te 'das ma 'ongs da ltar ba mkhyen pa'o/ /de ltar chos sku rgyas par bshad nas/ /de la ye shes kyi sku'i mtshan nyid ni/ sangs rgyas thog ma med pa ni thog ma med pa nas rang byung ba'o/ /tha ma med pa ni mi 'gag pa'o/ /des na dang po rang nas sangs
<p>219b</p>
<p>219b.1</p>rgyas pa'o/ /rgyu med pa ni thabs las byung ba yang min/ shes rab las byung ba yang min pa'o/ /ye shes mig gcig ni bsgrub pa'i dus kyi lta stangs kyis ye shes kyi sku mthong ba'o/ /dri ma med pa ni bsgrubs pa'i 'bras bu ye shes kyi spyan dngos po thob pa'o/ /ye shes lus can de bzhin
<p>219b.2</p>gshegs pa ni ye shes kyi sku nam mkha' na bzhugs pa mthong ba'o/ /de bzhin gshegs pa ni sprul pa'i sku ste longs spyod rdzogs pa'i sku ltar du snang ba'o/ /gzugs brnyan de las chos kyi sgra 'byung ba lha'i rna bas thos te/ tshig gi dbang phyug ces pas chos thams cad la dbang sgyur pa'o/ /sgra che ba
<p>219b.3</p>ni zab pa'i chos so/ /smra ba'i skyes mchog smra ba'i rgyal ni 'gran zla med pa'o/ /smra ba'i dam pa ni chos so/ /mchog gi gnas ni gsang sngags so/ /smra ba'i seng ge ni sangs rgyas kho na'o/ /tshugs pa med pa ni bdud dang mu stegs nyan thos rang rgyal rnams kyis so/ /de ltar gsung la
<p>219b.4</p>bstod nas/ sprul pa'i sku mdzad pa la bstod pa ni/ kun du lta ba ni shes rab kyi mya ngan las 'das pa la lta ba dang snying rjes 'khor ba lta'o/ /mchog tu dga' ni de nyid la ma chags pa'o/ /gzi brjid phreng ba ni sku la rgyan sna tshogs mnga' bas lta na sdug pa'o/ /'od bzang 'bar ba ni sku
<p>219b.5</p>la 'od zer kha dog sna tshogs pa 'phro ba'o/ /dpal gyi be'u ni thugs ka na'o/ /de yang ye shes sems dpa' thugs ka na bzhugs pa'i phyag na bsnams pa lag na 'od 'bar snang ba po zhes so/ /sman pa che mchog ni sems can nyon mongs pa'i nad gso bar byed pa'o/ /gtso bo ni
<p>219b.6</p>mchog tu gyur pa ste/ /zug rngu 'byin pa ni sdug bsngal gsum gyi'o/ /bla na med pa ni gong na med pa'i yang gong mar gyur pa'o/ /sman rnams ma lus ljon pa'i shing / /zhes pa lo ka las sman gyi ljon shing las nad gso ba'i sman skye ba bzhin 'khor ba'i sdug bsngal gso ba'i mi 'gyur
<p>219b.7</p>pa'i ye shes ston pa'o/ /des nad dang nyon mongs pa gso bas na/ nad do cog gi dgra che ba'o/ sdu gu ni nyon mongs pa gso ba'o/ /'jig rten gsum ni khams gsum ste de na gnas pa rnams kyi mchog tu gyur pa'o/ /de ltar sprul pa'i sku mdzad pa dang bcas pa bshad nas/ dpal
<p>220a</p>
<p>220a.1</p>ldan rgyu skar dkyil 'khor can/ /zhes pa la sprul pa'i sku de yang gzhan don du snang lugs gsum ste/ phyi dang nang dang gzhan du'o/ /phyi 'jig rten gyi khams ltar snang ste/ dpal ldan ni ri rab gling bzhi'o/ /rgyu skar ni nyi shu rtsa bdun no/ /dkyil 'khor ni khyim
<p>220a.2</p>bcu gnyis so/ /can ni nyi ma dang zla ba gza' rnams so/ /phyogs bcu nam mkha'i mthar thug pa ni khyim der 'khor bar ro/ /chos kyi rgyal mtshan legs par 'dzugs ni sems can la nyin nub dang nam zla dang grang dro dang ston dpyid kyi sgo nas don byed pa'o/ /'gro na ni phyogs rnams su
<p>220a.3</p>'khor ba'o/ /gdugs gcig ni nyin zhag gcig go/ /yangs pa ni kun la khyab par 'khor ba'o/ /nang du ni dpal ldan ni bsgrub pa'i lus sngar bsod nams dang ye shes kyi tshogs las byung ba'o/ /rgyu skar ni sna g.yas nas byung ba'i nyi ma'i rlung dang / g.yon nas rgyu ba'i zla ba'i rlung ngo / / 
<p>220a.4</p>dkyil 'khor ni lnga ste/ sa dang / chu dang / me dang / rlung dang / nam mkha'i rlung ste/ can ni ye shes kyi rlung dbu ma nas rgyu ba'o/ /phyogs bcu ni g.yas dang g.yon gyi dkyil 'khor gyi dbang bcu'o/ /nam mkha'i mthar thug pa ni ba spu'i mthar thug par rlung rgyu ba'o/ /chos kyi rgyal mtshan legs
<p>220a.5</p>par 'dzugs ni rlung des don dam par byang chub kyi sems kyi rten kun rdzob byang chub sems bzung nas gnas pa'o/ /'gro na gdugs gcig yangs pa ste/ /rlung dang byang chub sems dbu mar tshud par bde ba chen po skyes pa'o/ /gzhan ni lha ste dpal ldan ni dpal 'bras spungs kyi gtsug lag khang
<p>220a.6</p>sum thog tu gnas pa/ yang thog na rdo rje dbyings kyi lha tshogs bzhugs pa/ bar khang na yo ga'i lha tshogs bzhugs pa/ 'og khang na 'jig rten pa'i lha tshogs bzhugs pas so/ /rgyu skar nyi shu rtsa bdun gyi dbyu gu'i grangs kyis lha stong phrag brgya nyi shu'o/ /can ni dang po'i sangs rgyas la bya ste/ / 
<p>220a.7</p>de nas sangs rgyas bstan pa gnas kyi bar du gnas pa nang na mtshan yang dag par brjod pa'i sgra rang sgrogs pas phyogs bcur nam mkha'i mthar thug par sgras khyab pa/ de nas chos kyi rgyal mtshan legs par 'dzugs pa'o/ /'gro na ni sems can don la'o/ /gdugs gcig yangs pa
<p>220b</p>
<p>220b.1</p>ni dper na 'jig rten pa gdugs kyis tshad pa las skyob pa bzhin du/ chos kyi sgras des sems can rnams la skyob pa'o/ /de ltar dpal rgyu skar gyi dkyil 'khor de sems can rnams la byams pa dang ni bu gcig pa'i ma bzhin no/ /snying rje yang de bzhin no/ /dkyil 'khor can ni
<p>220b.2</p>gzugs sku la ldan pa'o/ /dpal ldan ni lha'i 'khor lo'o/ /pad+ma ni 'khor bar gnas kyang skyon gyis ma gos pa'o/ /gar ni snying rjes sems can la g.yo ba'i bdag go/ /khyab bdag chen po ni de bzhin gshegs pa'o/ /rin chen ni dam pa'i chos so/ /gdugs ni chos des sems can
<p>220b.3</p>la skyob pa'o/ /longs spyod rdzogs pa'i sku ni/ sangs rgyas kun gyi gzi brjid che/ /zhes pa sangs rgyas kun ni dus gsum gyi sangs rgyas so/ /gzi brjid ni sku mtshan dang dpe byad kyis brgyan pa'o/ /des na sangs rgyas kun gyi sku 'chang ba'o/ /sangs rgyas kun gyi rnal 'byor che/ / 
<p>220b.4</p>zhes pa mchog tu mi 'gyur pa'i ye shes thugs la gnas pa'o/ /sangs rgyas kun gyi bstan pa gcig /ces pa mi 'gyur pa de'i brjod bya gcig pa'o/ /de ltar rgyas par bshad nas/ /da ni mjug bsdu ba la/ dbang gi mjug bsdu ba ni/ rdo rje rin chen ni chu la sogs pa'i dbang
<p>220b.5</p>bdun no/ /dbang bskur dpal ni slob dpon gyi dbang ste sa brgyad pa phyir mi ldog pa'o/ /rin chen kun bdag ni byang chub kyi sems dkar dmar ro/ /dbang phyug ni gsang dbang ste slob ma'i lce la gzhag pa'o/ /'jig rten dbang phyug ni sa bcu pa'o/ /kun gyi bdag ni shes rab ye
<p>220b.6</p>shes so/ /rdo rje 'chang ba kun gyi rje ni 'jig rten las 'das pa'i dbang bzhi pa'o/ /sangs rgyas kun gyi thugs che bas ni dbang bzhi pas sku gsung thugs dag pa'i ye shes rdo rjer byas pa'o/ /sangs rgyas kun gyi thugs la gnas ni shes rab ye shes kyi thugs la rdo rjer byas
<p>220b.7</p>pa'o/ /sangs rgyas kun gyi sku che ba/ /zhes pa bum pa'i dbang bskur bas sku rdo rjer byas pa'o/ /sangs rgyas kun gyi gsung yang yin/ /zhes pa gsang ba'i dbang bskur bas gsung rdo rjer byas pa'o/ /da ni rnal 'byor lam bsdu ba la dbyibs dang / sngags dang / chos dang / 
<p>221a</p>
<p>221a.1</p>dga' ba bzhi yod pa las dbyibs kyi rnal 'byor gang du bshad nas/ da ni mtshon byed dpe'i ye shes zhes bya ste/ sngags [(]gyi [,]kyi [)]rnal 'byor la sbyar na/ rig ma mtshan nyid dang ldan pas slob dpon gyis sbyangs pa slob ma la gtad pa la/ rdo rje nyi ma snang ba che ni shes rab
<p>221a.2</p>rig ma/ rdo rje zla ba dri med de ni thabs sgrub pa po/ /chags bral dang po chags pa che ni snyoms par zhugs pa las dga' ba bzhi'i yang lhan cig skyes pa'i dga' ba'o/ /kha dog sna tshogs 'bar ba'i don 'od ni ye shes kyi snang ba/ rdo rje skyil krung ni gsang ba'i gnas na rtsa gsum
<p>221a.3</p>lcags sgrog bcings pa 'dra'o/ /rdzogs sangs rgyas ni lhan skyes kyi ye shes/ sangs rgyas ni gong ma de'o/ /gsung gi chos 'dzin pa rlung mi rgyu bas byang chub sems bzung ba'o/ /dpal ldan ni bde ba dang stong par ldan pa'o/ /pad+ma skyes ni shes rab ma'i las so/ /kun mkhyen ye shes mdzod
<p>221a.4</p>'dzin ni/ sangs rgyas thams cad ye shes skye pa'i mdzod lta bu 'dzin pa'o/ /rgyal po sgyu 'phrul sna tshogs 'dzin ni ka ra ni'i sbyor thabs so/ /rdo rje rnon po ral gri che ni bde ba des rnam par rtog pa gcod pa'o/ /yi ge mchog ste rnam par dag /ces pa a k+Sha ra ste mi 'gyur pa'i yi ge'o/ / 
<p>221a.5</p>da ni mtshon bya don gyi ye shes zhes pa/ rang lus chos kyi rnal 'byor la sbyar na/ rdo rje nyi ma ni lte ba'i a shad gtum mo'o/ /snang ba che ba ni kha dog dmar la reg bya tsha ba'o/ rdo rje zla ba ni spyi bo'i byang chub sems dpa'o/ /dri med 'od ni kha dog dkar po reg bya bsil ba'o/ /de la bla ma'i
<p>221a.6</p>man ngag bzhi bsgoms pas/ chags bral dang po chags pa che/ /zhes pa rang lus la brten nas lhan cig skyes pa'i don gyi ye shes skye'o/ /de man chad ni gong bzhin no/ /da ni mchog tu mi 'gyur pa'i ye shes zhes bya ba/ /dag pa chen po de bzhin nyid kyi rnal 'byor la sbyar na/ rdo rje nyi ma ni
<p>221a.7</p>khrag/ rdo rje zla ba ni khu ba/ rdo rje snang ba che ni sems/ rdo rje dri med 'od ni ye shes so/ /de bzhi tshogs pa las ye shes skye te/ dpal ldan sangs rgyas pad+ma skyes/ /zhes sbyar ro/ /pad ni bud med kyi skye gnas dang / nam mkha' dang / chos kyi dbyings dang / me tog la 'gro ste 'dir
<p>221b</p>
<p>221b.1</p>nam mkha' la bzung ste/ nyin mo'i rnal 'byor ni sprin med pa'i nam mkha'o/ /mtshan mo'i rnal 'byor ni mun pa nag po zla ba dang nyi ma ni rtsa gnyis dang rlung gnyis rnal 'byor gnyis su sbyar ro/ /nyin mo'i rtags drug dang rtags 'di 'byung ste/ kha dog sna tshogs 'bar ba'i 'od/ /ces pa nam
<p>221b.2</p>mkha' la me 'bar ba'o/ /rdo rje zla ba ni gnyis pa'o/ /rdo rje nyi ma ni gsum pa'o/ /snang ba che ni sgra gcan te bzhi pa'o/ /dri med 'od ni glog ste drug pa'o/ /chags bral dang po chags pa che ni thig le stong pa ste shes rab chen pos chos kyi dbyings la chags pa'o/ /rdo rje skyil krung rdzogs sangs
<p>221b.3</p>rgyas ni thig le'i dbus na rtags can longs spyod rdzogs pa'i sku ni gzugs brnyan rdzogs pa'o/ /sangs rgyas gsung gi chos 'dzin pa/ /chos kyi sgra sems can rnams la sgrogs pa'o/ /dpal ldan sangs rgyas pad+mar skyes ni stong pa bdag med pa las byung ba'o/ /kun mkhyen ni thams cad
<p>221b.4</p>mkhyen pa'o/ /ye shes mdzod 'dzin pa ni me long lta bu la sogs pa'i ye shes lnga dang ldan pa'o/ /rgyal po sgyu 'phrul sna tshogs 'chang ni gang la gang gis 'dul bar snang ba'o/ /sangs rgyas rig pa chen po 'dzin pa ni ji lta ba dang ji snyed pa mkhyen pa'o/ /rdo rje rnon po ral gri che ni des spang bya'i spros
<p>221b.5</p>pa bcad pa'o/ /yi ge mchog ste rnam par dag /ces pa mchog mi 'gyur pa'i ye shes grub pa'o/ /dri ma dag par byas pa'o/ /theg pa mchog ni gsang sngags te mi 'gyur pa'i ye shes so/ /des na sdug bsngal gcod pa'o/ /mtshon cha chen po ni sdug bsngal gcod pa'i rdo rje chos te dbyer mi
<p>221b.6</p>phyed pa'i ye shes la rdo rje chos zhes bya'o/ /rdo rje zab mo ni stong pa nyid do/ /dzi na dzika ni rnam pa sna tshogs su snang ba gcod pa'o/ /rdo rje blo gros ni mi 'gyur pa'i shes rab/ don bzhin rig ni des ji lta ba dang ji snyed pa rig pa'o/ /pha rol phyin pa kun rdzogs pa ni sbyin pa la sogs pa dang ldan
<p>221b.7</p>pa gong du rgyas par bshad do/ /sa rnams kun gyi rgyan dang ldan/ /yang de bzhin du gang du bshad do/ /rnam par dag pa dri ma yongs su dag go/ /bdag med chos ni rang bzhin rnam dag gi chos nyid do/ /yang dag ye shes ni sems rang bzhin gyis 'od gsal ba'o/ /zla 'od ni
<p>222a</p>
<p>222a.1</p>dpe'o/ /bzang ba ni de bas ches lhag pa'i 'od gsal ba'o/ /brtson chen ni sgrub pa la'o/ /sgyu 'phrul dra ba ni snang ba dang stong pa dbyer mi phyed pa'o/ /rgyud kun ni bya ba dang / spyod pa dang / rnal 'byor dang / rnal 'byor bla na med pa'o/ /de dang bdag po'am mchog ni mtshan yang
<p>222a.2</p>dag par brjod pa'o/ /bdag gi gdan la sogs pa'i gdan bzhi yang 'di la tshang bas ldan pa'o/ /ye shes sku rnams ma lus 'chang ba ni ye shes sems dpa' drug gi ngo bo ye shes mi 'gyur pa'i ye shes la 'dus pa'o/ /kun du bzang po ni dug lnga'i snang ba ye shes lnga shar bas
<p>222a.3</p>blo gros bzang po'o/ /sa'i snying po ni khams lnga'i dwangs ma byang chub sems so/ /'gro ba 'dzin pa ni des lus la gnas kyi bar du srog mi 'pho ba'o/ /sangs rgyas kun gyi snying po che ni kun rdzob byang chub sems la brten nas/ don dam byang chub sems gnas pas na snying po'o/ /de ltar
<p>222a.4</p>lam gyi rnal 'byor bstan nas/ da ni 'bras bu mjug bsdu ba las/ dang po sprul pa'i sku ni sprul pa'i 'khor lo sna tshogs 'chang ba ni thabs sna tshogs kyis 'gro ba'i don byed pa'o/ /longs spyod rdzogs pa'i sku ni dngos po kun gyi rang bzhin mchog ste snang stong gnyis med kyi sku'o/ / 
<p>222a.5</p>dngos po kun gyi rang bzhin 'dzin ni snang tsam na stong la stong tsam na snang ba'o/ /skye med chos ni don dam pa'o/ /sna tshogs don ni snang ba ma 'gags par shar ba'o/ /chos kun ni 'khor 'das kyi'o/ /ngo bo nyid 'chang ba ni longs sku'i ngo bor bzhugs pa'o/ /da ni chos kyi sku la/ shes rab
<p>222a.6</p>chen pos skad cig la/ /zhes pa thos bsam sgom gsum gyi shes rab po/ /chos kun khong du chud pa ste/ zhes pa shes bya ma lus pa thugs su chud pa'o/ /chos kun mngon par rtogs pa ste/ /zhes pa de yang mngon sum kho nar rtogs pa'o/ /thub pa ni sku gsung thugs so/ /des na blo mchog go/ / 
<p>222a.7</p>'byung ba'i mtha' ni 'khor ba las nges par 'byung ba'i mtha' sangs rgyas pa'o/ /de ye shes kyi sku ni mi g.yo ba lhan cig skyes pa'i sku de'o/ /rab tu dang ba'i bdag ni glo bur gyi dri ma dag pa'o/ /des na rdzogs pa'i sangs rgyas de bla na med pa'i byang chub 'chang ba'o/ /sangs rgyas kun gyi mngon sum pa
<p>222b</p>
<p>222b.1</p>ni mi 'gyur pa'i ye shes de'o/ /ye shes me lce ni 'khor ba'i rnam rtog sreg pa'o/ /'od 'bar gsal ba ni ye shes kyi snang ba'o/ /de ltar le'u brgyad pa'i bshad pa'o// //da ni mnyam pa nyid kyi ye shes kyi sgo nas bstod pa brjod par bya ste/ dang po dbyibs kyi rnal 'byor la/ 
<p>222b.2</p>rkyang bar bsgom na srung ba'i 'khor lo dbang bskur yan chad rdzogs par bya'o/ /rim par bsgom pa gtso bo 'pho ba ste/ rin chen 'byung ldan yab yum dbus kyi le tshe la zhal sbyor du bzhugs pa'o/ /mi bskyod pa yab yum lho dang bden bral la/ snang ba mtha' yas yab yum byang dang dbang
<p>222b.3</p>ldan la bzhugs pa'o/ /rin chen 'byung ldan gyi thugs kar nyi ma'i dkyil 'khor la ye shes sems dpa' ngag gi dbang phyug ces bya ba sku mdog dmar po g.yas ral gri g.yon rin po che bsnams pa'o/ /de'i thugs ka nas 'khor lo rtsibs brgyad pa la/ oM wA gI shwa ra ya te na maHzhes pa'o/ / 
<p>222b.4</p>de'i lte ba la a dmar po gnas par bsum mo/ /lho phyogs pa'i lha gzhan rnams kyang mi bskyod pa bzhin phyag mtshan dang sku mdog gyur par bsam mo/ /sems can gyi don bya ba mdor bstan pa dang de'i sku'i sgo nas rgyas par mdzad pa dang / lam 'bras bu dang bcas pa dang / nges par 'byung ba spyir
<p>222b.5</p>bstan pa dang / spang bya dang gnyen po dang ye shes kyi sku'i mtshan nyid bstan pa'o/ /dang po mdor bstan pa la 'dod pa'i don ni bdag don sangs rgyas thob pa dang / gzhan don sems can 'khor ba las sgrol ba'o/ /de grub pas na don grub pa'o/ /dam pa ni gong na med pa'o/ /ngan song thams cad ni dmyal ba
<p>222b.6</p>dang yi dwags dang byol song ngo / sbyong ba ni las de las thar bar byed pa'o/ /mgon po ni ngan song gsum gyi'o/ /des na sems can kun gyi mchog go/ /sems can thams cad rab grol byed pa ni dbang po rab 'bring la theg pa so sor don byed pa'o/ /nyon mongs g.yul du gcig dpa' ba/ /zhes
<p>222b.7</p>pa 'khor ba'i nyon mongs pa las 'thab pa la gcig tu dpa' ba'o/ /mi shes pa ni gti mug /dgra ni zhe sdang / dregs pa ni nga rgyal/ 'joms pas na dpa' ba'o/ /de nas rgyas pa la sprul skus gzhan don mdzad pa la bstod pa ni/ blo ldan ni shes rab bo/ /sgeg 'chang ni rgyan dang cha
<p>223a</p>
<p>223a.1</p>lugs so/ /dpal dang ldan pa ni bsod nams dang ye shes las grub pa'o/ /brtan po mi sdug gzugs 'chang ba ni khro bos 'dul ba'i ngor khro bor snang ngo / /lag pa brgya pas kun bskyod pa ni lag stangs kyi dbye bas gar byed pa'o/ /gom pa'i stabs kyis gar byed pa ni
<p>223a.2</p>g.yas brkyang ba la sogs pa'i gom stabs so/ /dpal ldan lag pa brgyas gang ba/ /nam mkha' khyab par gar byed pa/ /zhes pa rdzu 'phrul gyis gar nam mkha' la byed pa'o/ /gzhan gzugs bzang ba las nga rgyal gcog pa ni/ sa'i dkyil 'khor bzhi ni stong gsum gyi stong
<p>223a.3</p>chen po'i bzhi pa'o/ /rkang pa ya gcig mthil gyis gnon pa rdzu 'phrul gyi stobs so/ /de bas na zhes nga rgyal ba la/ /rkang mtheb sen mo'i khyon gyis kyang / /tshangs pa'i yul sa rtse nas gnon/ /zhes pa tshangs pa'i yul sa ni gling bzhi ri rab dang bcas pa'o/ /de zhabs kyi sen mos
<p>223a.4</p>gnon pa'o/ /da ni sprul pa'i skus don mdzad pa la bstod pa'o/ /da ni chos skus gzhan don byed pa ni/ don gcig ni thob bya chos sku'o/ /gnyis med ni kun rdzob dang don dam gnyis su med pa'o/ /da ni chos kyi don to/ /dam pa'i don de ni chos sku'o/ /'jigs pa med pa ni gnod pa gzhan
<p>223a.5</p>gyis so/ /rnam rig sna tshogs gzugs don can ni don bya ba'i yul sems can no/ /sems ni kun gzhi/ rnam shes ni tshogs drug /rgyud dang ldan pa ni nyon mongs pa can ni yid do/ /dngos don ma lus rnams la dga' ni sems can don la sangs rgyas dngos la dga' ba'o/ /stong pa nyid
<p>223a.6</p>dga' ba ni shes rab chen pos stong pa nyid la chags pa'o/ /srid pa'i 'dod chags spangs pa ste/ /zhes pa 'dod pa'i yon tan spangs pa'o/ /dang po skus sems can don mdzad pa ni/ srid gsum dga' ba chen po pa/ /zhes pa 'dod pa dang / gzugs dang / gzugs med pa'o/ /sprin dkar
<p>223a.7</p>dag pa bzhin du dkar/ /zhes pa longs sku de nam mkha' dag pa la sprin dkar po yang med par dag pa bzhin du chos nyid rang bzhin gyis dag pa'o/ /'od bzang ston ka'i zla ba'i 'od/ /ces pa ni sku'i mdangs so/ /nyi ma 'char ka'i dkyil ltar mdzes/ /zhes pa 'od zer gyi tshogs dpag tu med
<p>223b</p>
<p>223b.1</p>pa mnga' bas so/ /sen mo'i 'od ni shes cher dmar/ /zhes pa phyag dang zhabs kyi sen mo'o/ /cod pan bzang po mthon ka'i rtse/ /zhes pa dbu'i cod pan bltar mi mngon pa'o/ /bltar mi mngon pas sgra mchog mthon ka chen po pa'o/ /nor bu chen po 'od chags dpal ni/ cod pan gyi rtse mo la nor bu rin po
<p>223b.2</p>che'o/ /sangs rgyas ni longs sku'o/ /sprul pa'i rgyan dang ldan pa ni mtshan dang dpe byad 'od dang gzi mdangs so/ /'jig rten khams brgya kun bskyod pa ni gdul bya'i snang ba la'o/ /'jig rten khams rnams su dus gcig la khyab bo snyam na/ rdzu 'phrul rkang pa'i stobs chen ldan/ /zhes pa rdzu
<p>223b.3</p>'phrul gyis gshegs par snang ba'o/ /lam 'bras bu dang bcas pa ni/ de nyid ma bcos pa'i don lhan cig skyes par mi 'gyur pa'o/ /dran pa ni mi brjed pa yin la/ dran pa chen po ni mi 'bral ba'o/ /dran pa bzhi po ni mi 'bral ba'i don de yang rgyu'i dus su rkyen gyi dbang gis gnas skabs bzhir
<p>223b.4</p>snang ste/ gnyid dang / rmi lam dang / sad pa dang / bzhi pa'o/ /ting nge 'dzin rgyal ni gnyid chos skur dran pa'o/ /rmi lam longs skur dran pa/ sad pa sprul skur dran pa/ bzhi pa ye shes kyi skur dran pa ni ting nge 'dzin gyi rgyal po'o/ /de ltar rkyen gyis g.yo ba'i rgyur ni yod de/ byang chub ni sems nyid
<p>223b.5</p>mi g.yo ba rang bzhin du gnas pa'o/ /yan lag ces pa rlung ste sems yul la g.yo bar byed pas rmi lam dang sad pa'i rgyu'o/ /me tog ni khrag /spos ni khu ba de bzhi tshogs pas bzhi pa skye ba'i rgyu'o/ /de bzhin gshegs pa'i yon tan mtsho/ /zhes pa bzhi pa ye shes mi 'dzag par song ba'am/ 
<p>223b.6</p>mi 'gyur pa'i 'bras bu ni ste rgya mtsho chen po dang 'dra bar zad mi shes pa'o/ /de thob par byed pa ni/ lam gyi yan lag brgyad tshul rig /ces pa dbyibs kyi rnal 'byor la/ dkyil 'khor 'khor lo la brten pa dang / ye shes sems dpa' dpa' bo gcig pa'o/ /sngags kyi rnal 'byor la srog
<p>223b.7</p>rtsol dang bum pa can no/ /chos kyi rnal 'byor la gzhan lus la brten pa dang rang lus so/ /de bzhin nyid kyi rnal 'byor la mtshan mo'i rnal 'byor dang nyin mo'i'o/ /yang dag sangs rgyas lam rig pa/ /zhes pa mi 'gyur pa'i ye shes ni yang dag pa'i sangs rgyas kyi lam mo/ /sems can
<p>224a</p>
<p>224a.1</p>kun la shas cher chags/ /zhes pa dmigs pa med pa'i snying rje'o/ /nam mkha' lta bur chags pa med/ /ces pa rnam pa thams cad dang ldan pa'i stong pa nyid de gnyis dbyer med pa ni lhan cig skyes pa'o/ /sems can kun gyi yid la 'jug /ces pa gdul bya'i don
<p>224a.2</p>la'o/ /sems can kun gyi yid ltar mgyogs pa ni dus la bab pa la thugs bsnyel pa mi mnga' ba'o/ /sems can kun gyi dbang don shes pa ni dbang po rab 'bring tha ma la 'tsham par ston pa'o/ /sems can kun gyi yid 'phrog pa ni chos dang gdul bya'i sems zhi bar gyur pa'o/ /phung po
<p>224a.3</p>lnga don ni gzugs la sogs pa'i dbye ba'o/ /de nyid shes pa ni ye shes rnam pa lngar ro/ /rnam dag phung po lnga 'chang ba ni gzugs kyi phung po rnam par snang mdzad la sogs rigs lnga'i skur shar ba'o/ /da ni nges par 'byung ba la mdor bstan pa/ nges 'byung kun gyi mtha' la gnas pa ni spyir
<p>224a.4</p>theg pa gsum ka dang / sgos sngags kyi theg pa'i 'bras bu'o/ /nges par 'byung ba kun la mkhas pa de'i don la'o/ /nges 'byung kun gyi lam la gnas pa ni mkhas pas don la gnas pa'o/ /nges par 'byung ba kun ston pa ni don de bzhin la rgya che bar ro/ /rgyas par bshad pa la rang rgyal ni/ 
<p>224a.5</p>yan lag bcu gnyis srid rtsa bton/ /zhes pa rang rgyal ba ni dur khrod kyi rus pa gang nas byung na shi ba las byung / de sred pa las/ de len pa las/ de srid pa las/ de tshor ba las/ de reg pa las/ de skye mched drug las/ de ming dang gzugs las/ de rnam par shes pa las/ de 'du
<p>224a.6</p>byed las/ de ma rig pa las byung bar shes pas/ ma rig pa 'gags nas rig pa rang la shar nas 'du byed 'gags nas rga shi'i bar du 'gags pas/ slob dpon med par rang sangs rgyas pa'o/ /des na dag pa rnam pa bcu gnyis 'chang ni rten 'brel lugs las ldog pas na dag pa'o/ /nyan
<p>224a.7</p>thos ni bden bzhi'i tshul gyi rnam pa can ni sdug bsngal dang / kun 'byung dang / 'gog pa dang / lam ste/ de ltar 'phags pa rnams la bden par snang bas na bden pa'o/ /shes pa brgyad po rtogs pa 'chang / /zhes pa chos shes pa dang rjes su shes pas phye bas bzhi la brgyad do/ /bden don
<p>224b</p>
<p>224b.1</p>rnam pa bcu gnyis ldan/ /zhes pa mi rtag pa dang / sdug bsngal ba dang / stong pa gsum gyis phye bas bcu gnyis so/ /de nyid rnam pa bcu drug rig /ces pa sdug bsngal la chos shes pa'i bzod pa/ 'jig rten la chos shes pa/ 'jig rten la rjes su shes pa'i bzod pa/ 'jig rten la rjes
<p>224b.2</p>su shes pa'o/ /de bzhin bden pa gsum gsum po la yang brtsis pas mthong lam skad cig ma bcu drug ni nyan thos rnams kyi nges par 'byung ba'i lam mo/ /byang chub sems dpa'i nges par 'byung ba'i lam ni/ rnam pa nyi shus byang chub pa/ /zhes pa byang chub sems dpa' rnams kyis spyad par
<p>224b.3</p>bya ba'i chos pha rol tu phyin pa bcu la spyad nas/ bgrod par bya ba'i lam sa bcu bgrod pas na/ rnam pa nyi shus sa bcu'i byang chub sems so/ /rnam par sangs rgyas kun rig mchog sbyar te rnam par ni snang ba sna tshogs so/ /kun rig ni phyi nang yul med de rang gi sems kyi snang ba'o/ /des sangs rgyas
<p>224b.4</p>kyi mchog grub pa'o/ /des chos sku thob nas gzhan don du sangs rgyas kun gyi sprul pa'i sku zhes pas sprul sku'o/ /de yang gcig tu ma nges te/ /bye ba dpag med 'gyed pa po/ /zhes pa kun khyab pa'o/ /skad cig thams cad mngon par rtogs/ /zhes pa skad cig ma skye ba dang gnas pa dang 'gag pa'i skad
<p>224b.5</p>cig ma med par gcig tu rtogs pa'o/ /sems kyi skad cig don kun rig ni sems dang po ma skyes bar du mi gnas tha ma mi 'gag pa'i don kun rig pa'o/ /de ltar theg pa gsum thun mong la sbyar ba bstan nas gsang sngags bla na med pa ni/ yan lag bcu gnyis srid rtsa bton/ /zhes pa ni 'dir rten
<p>224b.6</p>'brel 'gag lugs ni/ gang g.yo ba'i chags pa nyams pa de/ mchog tu mi 'gyur pa'i ye shes su gyur te/ mchog tu mi 'gyur pa'i chags pa chen po la chags pas chags pa bral ba nyams pa/ chags bral gyi ming ni zhe sdang ngo / /zhe sdang zad pas zhe sdang chen por 'gyur te/ zhe sdang chen po
<p>224b.7</p>sems brgyal ba'i ming ngo / /des gti mug nyams pas gti mug zad pa'i gti mug las kyang gti mug chen por 'gyur te/ des na chags pa chen po dang / zhe sdang chen po dang / gti mug chen pos chags pa dang / /zhe sdang dang gti mug gi bdag nyid can gyi ma rig pa nyams pa'o/ / 
<p>225a</p>
<p>225a.1</p>ma rig pa nyams pas ma rig pa chen por 'gyur te/ des ma rig pa 'gag /des 'du byed la sogs pa 'gag pa'o/ /des na dag pa rnam pa bcu gnyis 'chang ba ni rten 'brel bcu gnyis 'gags nas sa bcu gnyis thob pa'o/ /bden bzhi'i tshul gyi rnam pa can nam bden pa
<p>225a.2</p>bzhi ni sku bzhi'o/ /de'i rnam pa can ni glo bur gyi dri ma dang bcas pa'i sku bzhi sad pa la sogs pa'i gnas skabs bzhi'o/ /shes pa brgyad po ni gnas skabs bzhi sku bzhir shes par byed do/ /dbang bzhi dang rnal 'byor bzhi'o/ /rtogs pa 'chang ba ni dbang bzhis ston pa/ rnal 'byor bzhis
<p>225a.3</p>nyams su len pa'o/ /bden don rnam pa bcu gnyis ldan/ /zhes pa khyim bcu gnyis kyi rlung 'pho bas bcu gnyis 'gags nas/ gsung rdo rjes sems can rnams la chos bstan pa'o/ /de nyid rnam pa bcu drug rig /ces pa dga' ba dang / mchog tu dga' ba dang / dga' bral dang lhan cig
<p>225a.4</p>skyes pa'i dbye bas/ sku'i dga' ba/ gsung gi dga' ba/ thugs kyi dga' ba dang / ye shes kyi dga' ba dang / de bzhin du sku'i mchog dga' ba dang / gsung gi mchog dga' ba dang / thugs kyi mchog dga' ba dang / ye shes kyi mchog dga' ba'o/ /de bzhin du sku'i dga' bral dang / gsung
<p>225a.5</p>gi dga' bral dang / thugs kyi dga' bral dang / ye shes kyi dga' bral lo/ /de bzhin du sku'i lhan cig skyes pa'i dga' ba dang / gsung gi lhan cig skyes pa'i dga' ba dang / thugs kyi lhan cig skyes pa'i dga' ba dang / ye shes kyi lhan cig skyes pa'i dga' ba'o/ /des na de nyid rnam pa bcu drug
<p>225a.6</p>rig pa bcom ldan 'das kyis gsungs pa'o/ /rnam pa nyi shus byang chub pa ni rnam pa nyi shus mngon par rdzogs par sangs rgyas pa gsung rdo rje ste/ bden don rnam pa bcu gnyis ldan/ /zhes pa sems can kun gyi skad kyis chos ston pa'o/ /sgyu 'phrul dra ba las mngon par rdzogs par sangs rgyas
<p>225a.7</p>pa ni sgyu 'phrul dra ba ste/ de nyid rnam pa bcu drug rig pa mtha' yas pa'i sgyu 'phrul dra ba sprul pa'i sku zhes bya'o/ /des na/ rnam pa sangs rgyas kun rig mchog /ces pa rnam pa thams cad sgyu 'phrul dra bar go ba'o/ /des na/ sangs rgyas kun gyi sprul pa'i sku/ /bye ba dpag med 'gyed pa
<p>225b</p>
<p>225b.1</p>po/ zhes bya'o/ /skad cig thams cad mngon par rtogs/ /zhes pa phung po lnga ye shes lngar bya ba rdzogs pa'i skad cig la dga' bas na/ rnam pa lnga pas mngon par rdzogs par sangs rgyas pa ni thugs rdo rje ste mchog tu mi 'gyur pa'i ye shes so/ /sems kyi skad cig don kun rig /ces pa skad cig
<p>225b.2</p>ma gcig la sangs rgyas pa ni ye shes rdo rje ste don thams cad thob pa'o/ /de ltar rgyas par bshad nas mjug bsdu ba ni/ theg pa sna tshogs thabs tshul gyis/ /zhes pa thun mong pa'i theg pa kun dang / khyad par gsang sngags rdo rje'i theg pa'o/ /des na/ 'gro ba'i don la rtogs pa po/ /zhes
<p>225b.3</p>dgos pa blo'i bye brag gis so/ /theg pa gsum gyis nges 'byung la/ /zhes pa nyan thos rang rgyal byang chub sems dpa'i theg pa'o/ /theg pa gcig gi 'bras bu gnas/ /zhes pa dbyer mi phyed pa gsang sngags rdo rje'i theg par gsum po yang 'dus pa'o/ /da ni dag bya gnyen po brjod par bya ste/ 
<p>225b.4</p>de nas dag bya la/ nyon mongs khams rnams dag pa'i bdag /ces pa mig gi khams dang / gzugs kyi khams dang / mig gi rnam par shes pa'i khams la sogs bco brgyad do/ /dag pa'i bdag ni ye shes kyis so/ /las kyi khams rnams zad byed pa/ /zhes pa 'khor bar skye ba'i
<p>225b.5</p>las kyi lam mo/ /chu bo rgya mtsho kun las brgal/ /zhes pa skye rga na 'chi la sogs pa'o/ /sbyor ba'i dgon pa las byung ba ni rnal 'byor bzhi bsgoms pas 'khor ba las thar ba'o/ /nyon mongs nye ba kun nyon mongs ni nyon mongs pa ni drug rtsa ba'o/ /nye ba kun nyon mongs ni nyi shu nye ba'i nyon
<p>225b.6</p>mongs pa'o/ /bag chags ni sngar gyi rnying pa/ bcas pa ni gsar 'jog pa'o/ /gtan spangs pa ni sangs rgyas pa'o/ /de spang ba'i gnyen po ni snying rje chen po ni dmigs pa med pa'o/ /shes rab ni ji lta ba shes pa'o/ /thabs ni gnyis so/ /don yod 'gro ba'i don byed pa ni snying rje che dang
<p>225b.7</p>shes rab bo/ /'du shes kun ni bdag gzhan du 'dzin pa'o/ /spangs pa ni de spangs pa'o/ /rnam shes ni tshog drug go/ /'gag par byed pa ni mi rtog pas so/ /sems can kun gyi yul dang ldan ni sems rang bzhin gyis dag pa'o/ /sems can kun gyi thugs rig pa ni sems
<p>226a</p>
<p>226a.1</p>rang bzhin gyis dag pa las/ gnas pa dang sangs rgyas kun gyi thugs dang de'i'o/ /de sems can gyi yid la gnas pa yang de'o/ /de dag sems dang mthun par 'jug /ces pa stong pa nyid du 'jug pa'o/ /stong pa des sems can kun yid tshim par byed
<p>226a.2</p>pa'o/ /sems can kun gyi yid dga' ba/ /zhes pa zag med kyi bde ba la chags pa'o/ /grub pa mthar phyin pa ni mi 'gyur pa'i ye shes so/ /des na de la 'khrul pa med pa'o/ /nor pa thams cad rnam par spangs pa ni dngos por 'dzin pa dang dngos med du 'dzin pa'o/ / 
<p>226a.3</p>don gsum ni bdag gi dang gzhan gyi dang gnyis ka'i don to/ /the tshom med pa'i blo ni don bya bar bsam pa'o/ /kun don ni bdag dang gzhan no/ /yon tan gsum gyi bdag ni bdag don chos sku/ gzhan don sprul sku/ byang chub sems dpa'i don du longs sku'o/ / 
<p>226a.4</p>da ni ye shes kyi sku brjod par bya ste/ phung po lnga don ni gzugs la sogs pa'o/ /don ni rang bzhin gyis rnam par dag pa'o/ /dus gsum ni rgyu dang lam dang 'bras bu'o/ /skad cig thams cad bye brag phyed ni rgyu'i skad cig dang / lam dang 'bras bu'i skad cig gi dbye ba shes
<p>226a.5</p>pa'o/ /skad cig gcig gis rdzogs sangs rgyas ni rgyu 'bras thams cad lhan cig skyes pa'i rang bzhin du gcig pas/ skad cig ma gcig la mngon par byang chub pa'o/ /sangs rgyas kun gyi rang bzhin 'chang / /zhes pa ni ye shes kyi sku'o/ /lus med pa ni rdul phra rab 'dus pa'i lus med pa'o/ /lus de
<p>226a.6</p>lus kyi mchog ni ye shes kyi lus so/ /lus kyi mtha' ni rtogs pa po ni mthar thug pa'i sku'o/ /gzugs rnams sna tshogs kun du ston ni de las gzugs sku gzhan don du shar ba'o/ /nor bu chen po rin chen tog ni dper na nor bu rin po che rgyal mtshan gyi rtse mo la btags nas dgos 'dod 'byung ba ltar
<p>226a.7</p>chos sku'am ye shes sku las gzugs skus don byed pa'o/ /de ltar le'u dgu pa'i bshad pa'o// //da ni bya ba nan tan gyi ye shes kyi sgo nas bstod pa brjod par bya ste/ dang por dbyibs kyi rnal 'byor la/ /rang rkyang par bsgom na srung ba'i 'khor lo nas dbang bskur ba yan chad rdzogs par bsgom mo/ /rim gyis par
<p>226b</p>
<p>226b.1</p>bsgom na gtso bo 'pho ba ste/ don yod grub pa yab yum dbus kyi le tshe la zhal sbyor du bzhugs pa'o/ /mi bskyod pa yab yum shar dang me mtshams la rin chen 'byung ldan yab yum/ lho dang bden bral la dang po bzhin no/ /don yod grub pa'i thugs kar nyi ma'i dkyil 'khor la ye shes sems dpa' ye shes kyi sku zhes sku mdog nag
<p>226b.2</p>po zhal gcig phyag gnyis pa/ g.yas ral gri g.yon sna tshogs rdo rje 'dzin pa/ de'i thugs ka na 'khor lo rtsibs brgyad pa la oM dz+nyA na kA ya te namaHzhes pa'o/ /de'i lte ba la a nag po gnas par bsam mo/ /shar phyogs pa'i lha thams cad kyang mi bskyod pa bzhin sku mdog dang phyag mtshan gyur par bsam mo/ /thob bya la dmigs pa
<p>226b.3</p>dang lam bgrod bya'i rim pa dang 'bras bu 'char tshul lo/ thob bya'i 'bras bu ni/ sangs rgyas kun gyis rtogs bya ba/ /sangs rgyas byang chub bla na med/ /ces pas sangs rgyas ni dus gsum gyi sangs rgyas so/ /rtogs par bya ba ni sku bzhi'o/ /sangs rgyas byang chub ni de yang chos kyi sku'o/ /bla na med pa ni lhan cig skyes pa'i sku'o/ /lam
<p>226b.4</p>bgrod bya'i rim pa mdor bstan pa ni/ rtsa ba ni yang dag par rdzogs pa'i sangs rgyas so/ /chos kyi sbyin bdag ni lam rim gyis ston pa'o/ /phyag rgya bzhi'i don ston pa ni/ dam tshig gi phyag rgya dang / /las kyi phyag rgya dang / chos kyi phyag rgya dang / phyag rgya chen po'o/ /'gro ba ni lam la brten nas byang chub tu'o/ /bsnyen
<p>226b.5</p>bkur gnas kyi mchog ni lam 'di la bsnyen pa dang / nye bsnyen dang / bstod pa dang / bkur bar bya'o/ /nges 'byung gsum ni nyan thos dang rang rgyal dang byang chub sems dpa'o/ /'grod pa rnams kyis 'di la gnas pas theg pa gsum dang lus so/ /rgyas pa lam brten rgyas pa ni/ /gsang sngags ni gsang ba'i don dam pa
<p>226b.6</p>rtogs par dka' bas gsang ba'o/ /sngags ni shes skyob ces bya ste/ /don de rtogs pas 'khor ba las skyob pa'o/ /yi ge med ni don dam pa las A li dang kA li'i yi ge med pa'o/ /gsang sngags chen po rigs gsum pa ni pha'i rigs gsum dang / ma'i rigs gsum kun rdzob tu 'byung ba'o/ /gsang
<p>226b.7</p>sngags don kun skyed pa po ni 'khor 'das kyi chos rnams rten 'brel gyi tshul du bskyed pa'o/ /thig le chen po ni chos kyi dbyings yin pas yi ge med pa'o/ /stong pa chen po yi ge lnga/ /zhes pas ye shes kyi phung po dang / rnam par shes pa'i phung po dang / ye shes kyi khams dang / nam mkha'i khams dang / 
<p>227a</p>
<p>227a.1</p>yid dang snang ba dang sgra dang chos kyi khams dang / dbang po mchog dang lha gang dang chu 'dzag pa dang khu ba 'dzag pa 'di rnams sgrib pa dang / nyid ni ro mnyam pa'i sems de nyid gcig tu gyur pa ni stong pa zhes brjod de dngos po thams cad med pa ni ma yin no zhes bya ba'i rnal 'byor pas/ rang gi rig
<p>227a.2</p>pa'i phyir de bzhin du gzhom du med par rgyal bas gsungs te/ 'dir gzhom du med pa'i ming gi mtshan ma ni g.yas dang g.yon dang sngon dang phyi ma'i dbus su ni gri gug gi rnam pa ming tsam brjod du med pa'i dang po'i yi ge stong pa chen po zhes bya'o/ /tshor ba'i phung po dang / me'i khams dang / mig dang / ro dang lag
<p>227a.3</p>pa dang / 'gro ba ste/ 'di rnams sgrib pa med pa ro mnyam pa nyid du gcig tu gyur pa nyid ye shes gsum pa mi 'gyur pa'i stong pa chen po zhes bya ste/ 'di'i ming gi mtshan ma ni dbus ma gzhom du med pa'i lho phyogs su brjod du med pa'i thig le gnyis zhes bya'o/ /'du shes kyi phung po dang / chu'i khams dang lce dang / 
<p>227a.4</p>gzugs dang / rkang pa dang / len pa ste/ 'di rnams sgrib pa med pa nyid ro mnyam zhing gcig tu gyur pa ni thig le zhes bya ste/ bzhi pa'i yi ge chen po stong pa zhes bya'o/ 'di'i ming gi mtshan ma ni dbus kyi mtshan ma'i g.yon na brjod du med pa'i thig le gcig ces bya'o/ 'du byed kyi phung po dang / rlung gi khams dang / 
<p>227a.5</p>sna dang / reg bya dang / ngag gi dbang po dang / bshad pa 'dzag pa ste/ 'di rnams sgrib pa med pa nyid ni ro mnyam zhing gcig tu gyur pa nyid ni mchog ces bya ste/ gnyis pa'i yi ge chen po stong pa zhes bya'o/ /'di'i ming gi mtshan ma ni dbus ma gzhom du med pa'i mtshan ma'i mdun du 'byug pa'i rnam pa ming tsam brjod du med pa
<p>227a.6</p>zhes bya'o/ /gzugs kyi phung po dang / sa'i khams dang / lus kyi dbang po dang / dri dang / bshang khung dang / smra ba ste/ 'di rnams sgrib pa nyid ro mnyam zhing gcig tu gyur pa ni mchog ces bya ba'i yi ge lnga pa stong pa chen po ste/ 'di'i ming gi mtshan ma ni dbus ma gzhom du med pa'i nub phyogs na ha la'i rnam pa brjod du med
<p>227a.7</p>pa zhes bya'o/ /de ltar gsungs pa'i rim pa lnga po rnams gcig tu gyur pas/ stong pa chen po yi ge lnga ni baM gyi yi ge ste/ rdo rje sems dpa' bde ba chen po zhes brjod par bya'o/ /'di la yi ge lnga po rnams kyi yi ge dbyangs kyi ming gis brjod du med pa'o/ /'di lta ste/ dbus su a yig stong pa gri gug gi rnam pa'o/ /lho
<p>227b</p>
<p>227b.1</p>phyogs na r-i'i yi ge stong pa'i thig le gnyis so/ /g.yon du u'i yi ge stong pa'i yi ge gcig go/ /shar phyogs su a'i yi ge stong pa dbyug pa'i rnam pa'o/ /nub phyogs su l-i'i yi ge ha la zhes pa thong gshol gyi rnam pa'o/ /de ltar na 'di rnams thung ngu dang ring po dang / yon tan dang / 'phel ba dang / ya'i rkyen 'gyur
<p>227b.2</p>shes par bya'o/ /de ltar baM gyi yi ge lnga po stong pa chen po dmigs pa med pa'i snying rje'i bdag nyid dang / rdul phra rab kyi chos nyid las 'das pa bra phab pa'i tshul dang 'dra bar rnal 'byor pas rtogs par bya'o/ /'dir ye shes dang rnam par shes pa'i phung po la sogs pa'i dbyangs rnams ni 'di lta ste/ ye shes kyi phung
<p>227b.3</p>po aM/ rnam par shes pa'i phung po ni A/ ye shes kyi khams ni aH/ nam mkha'i khams ni a/ yid kyi dbang po ni aM/ rna ba'i dbang po ni aH/ sgra ni a/ chos kyi khams ni a/ dbang po mchog ni haM/ b+ha ga ni ha/ chu 'dzag pa ni hA/ khu ba 'dzag pa ni hA/ de lta bu'i dbus kyi gzhom du med pa'i sgrib pa
<p>227b.4</p>med pa'i gri gug gi rnam pa de ming dang mtshan mar khong du chud par bya'o/ /'du byed kyi phung po ni i/ rlung gi khams ni I/ sna'i khams ni e/ reg bya ni ai/ ngag gi dbang po ni a/ bshang ba 'dzag pa ni A/ de de lta bu'i shar phyogs su sgrib pa med pa dbyug pa'i rnam pa ste/ ming dang mtshan mar khong du chud par
<p>227b.5</p>bya'o/ /tshor ba'i phung po ni r-i/ me'i dbang po ni r-I/ mig gi dbang por ni ar/ ro ni A ra/ lag pa'i dbang po ni ra/ 'gro ba ni rA/ de'i lho phyogs su de lta bu'i sgrib pa med pa'i thig le gnyis kyi ming dang mtshan mar khong du chud par bya'o/ /'du byed kyi phung po ni u/ chu'i khams ni U/ lce'i dbang po ni o/ gzugs
<p>227b.6</p>kyi yul ni au/ /rkang pa'i dbang po ni wa/ len pa ni wA/ de lta bu'i sgrib pa med pa'i dbus ma'i mtshan ma'i byang phyogs su thig le ming dang mtshan ma khong du chud par bya'o/ /gzugs kyi phung po ni l-i/ sa'i khams ni l-I/ lus kyi dbang po ni al/ dri'i yul ni Al/ bshang ba'i dbang po ni la/ smra ba ni lA/ 
<p>227b.7</p>nub phyogs su de lta bu'i sgrib pa med pa'i ha la'i rnam pa ste/ ming dang mtshan ma khong du chud par bya'o/ /de ltar sum cu rtsa drug gi dbye bas tha dad pa'i dbyangs dang / yon tan dang / 'pho ba dang / ya'i rkyen gyi rnam pa 'gyur te/ gang phung po sum cu rtsa drug gi dbye bas tha dad par 'gyur te/ phung po'i
<p>228a</p>
<p>228a.1</p>gnas der ro drug gzung ste/ sgyur ba dang / kha ba dang / bska ba dang / tsha ba dang / mngar ba dang / lan tshwa zhes bya ba ste/ aM a i r-i u l-i zhes bya ba ste ro drug go/ /lhag ma brjod pa'i rim pa ni/ de ltar na stong pa chen po yi ge lnga'o/ sum cu rtsa drug gi bdag nyid ni rgyal ba rdo rje 'chang gis gsungs
<p>228a.2</p>so/ /de yang 'chang zhes pa ni rdo rje 'chang ngo / /thig le stong pa yi ge drug ni e yig chos kyi 'byung gnas rnam pa thams cad dang ldan pa'i stong pa nyid de 'di ltar rnam par shes pa'i phung po dang / nam mkha'i khams dang / rna ba dang / chos kyi khams dang / b+ha ga dang / khu ba 'dzag pa zhes bya ste/ 'di
<p>228a.3</p>rnams sgrib pa med pa rnam pa thams cad stong pa dbus ma gzhom du med pa'o/ /de'i steng du 'di'i ming gi mtshan ma ni/ ka'i sde tshan gyi bdag nyid ka'i yi ge'i gsal byed brjod du med pa'i thig le stong pa nyid dang po zhes bya'o/ /'du byed kyi phung po dang / rlung gi khams dang / sna dang / reg bya dang / ngag dang / bshang
<p>228a.4</p>ba dang / 'dzag pa ste/ 'di rnams sgrib pa med pa thams cad kyi rnam pa stong pa nyid kyi mtshan ma'i shar du 'di'i ming gi mtshan ma ni tsha'i sde tshan gyi bdag nyid gsal byed brjod du med pa'i gsum pa thig le stong pa zhes bya'o/ /'du shes kyi phung po dang / chu'i khams dang / lce dang / gzugs dang / rkang pa'i
<p>228a.5</p>dbang po dang / len pa ste/ 'di rnams sgrib pa med pa thams cad kyi rnam pa stong pa nyid dang byang phyogs kyi mtshan ma'i nang du 'di'i ming gi mtshan ma pa'i sde tshan gyi bdag nyid gsal byed brjod du med pa bzhi pa'i thig le stong pa zhes bya'o/ /gzugs kyi phung po dang / sa'i khams dang / lus kyi dbang po
<p>228a.6</p>dang / dri dang / bshang lam dang / brjod pa ste/ 'di rnams sgrib pa thams cad rnam pa stong pa nyid kyi mtshan ma'i nub na 'di'i ming gi mtshan ma ta'i sde tshan gyi bdag nyid de'i sde tshan gyi gsal byed/ brjod du med pa lnga pa'i thig le stong pa zhes bya'o/ /ye shes kyi phung po dang / ye shes kyi khams dang / 
<p>228a.7</p>yid dang / sgra dang / dbang po chu 'dzag pa ste/ 'di rnams sgrib pa med pa thams cad kyi rnam pa stong pa nyid kyi dbus ma gzhom du med pa'i mtshan ma'i 'og nas 'di rnams kyi ming gi mtshan ma ni sa'i sde tshan gyi bdag nyid sa'i sde tshan gyi gsal byed brjod du med pa'i drug pa thig le stong pa zhes bya'o/ /de ltar na thig le stong pa yi
<p>228b</p>
<p>228b.1</p>ge drug go/ /chos kyi 'byung gnas ni rdo rje 'chang ste/ e yig ces bya ba stong pa nyid dmigs pa dang bcas pa pra phab pa'i rang bzhin zhes bya'o/ /'dir stong pa chen po yi ge lnga ni/ dbyangs yig gi tshogs te khu ba dang zla ba zhes bya'o/ /thig le stong pa yi ge drug ni gsal byed lus la ste/ khrag
<p>228b.2</p>dang nyi ma zhes bya'o/ /'dir khu ba dang zla ba ni waM ste rdo rje'o/ /khrag dang nyi ma'i ni e yig ste pad+ma'o/ /rdo rje pad+ma 'di dag gi ngag gcig pa ni rdo rje sems dpa' zhes bya'o/ /rdo rje ni mchog tu mi 'gyur pa'i bde ba'i ye shes khu ba ste/ rdo rje sems dpa' ni thams cad kyi rnam par shes rab kyi gzugs
<p>228b.3</p>brnyan zhes bya ste nyi ma'o/ /ye shes dang rnam par shes par byin gyis brlabs pa'i sgrib pa med pa nyid gcig tu gyur pa ni de kho na nyid 'gro ba'i don byed pa yin no/ /de ltar na sku gsung thugs ye shes rnams gcig tu gyur pa ni de kho na nyid 'gro ba'i don byed pa yin no/ /de ltar sku gsung thugs ye shes rnams
<p>228b.4</p>gcig tu sbyor ba zhes bzhi pa'i rgyur gyur pa ste/ ye shes ni nub phyogs kyi zhal ser po/ rnam par shes pa ni shar phyogs kyi zhal nag po/ zla ba ni byang phyogs kyi zhal dkar po/ nyi ma ni lho phyogs kyi zhal dmar po/ des na rnam pa kun ldan khams dang phung po drug drug sum cu rtsa drug gi rnam pa dang
<p>228b.5</p>ldan pa'o/ /rnam pa med ni de rnams kyi sgrib pa dang bral ba'i e waM gyi ngo bo la gnas pa'o/ /de ltar rten bshad nas phyag rgya bzhi rgyas par bshad pa la/ dam tshig gi phyag rgya dbyibs kyi rnal 'byor ni/ e ni gzhal yas khang rdo rje gur gdan dang bcas pa'o/ /waM ni brten pa lha sgyu 'phrul dra ba gsum
<p>228b.6</p>gang rung gcig go/ de la dang po tshogs bsags pa sngon du 'gro ba ni srung ba'i 'khor lo dang bdun rnam dag sngon du 'gro bas/ byams pa'i go cha chas pa ste/ /zhes par sbyar la/ byams pa'i sems sems can la byed pa'i go cha'o/ /snying rjes sems can la phan 'dog pa'i bsam pa ni/ ya
<p>228b.7</p>lang bgos zhes snying rje'i khrab bo/ /des mtshon pa'i dga' ba dang btang snyoms bsgom pa'o/ /des na stong par bsgoms nas mngon par byang chub pa lnga la/ gtso bo yab yum ni lha'i dbang po zhes par sbyar/ lha'i dbang po ni dbus kyi gtso bo gang gis byas pa'o/ /lha'i lha ni phyogs bzhi rnams kyi
<p>229a</p>
<p>229a.1</p>yang gtso bor gyur pas lha rnams kyi yang lha'o/ /lha'i bdag po ni 'khor rnams kyi lha'i bdag po shar la sogs pa'i gtso bo la bskor ba'i rigs bzhi'o/ /lha min bdag ni lha yab min pas so/ /lha min te yum bzhi mtshams bzhin gnas pa'o/ /'chi med dbang po ni
<p>229a.2</p>sems dpa' bcu drug go/ /lha'i lha ni lha mo brgyad do/ /'joms byed ni sems can la 'tshe ba'i bdud bar du gcod pa'o/ /de 'joms par byed pa ni/ 'joms byed dbang phyug ni khro bo bcu'o/ /srid pa'i dgon pa las brgal ba ni phung po dang khams dbang po dag pa'i lha rnam par dag pa'o/ /ston
<p>229a.3</p>pa gcig pu ni sangs rgyas so/ /'gro ba'i bla ma ni lam 'dis sangs rgyas thob pa'o/ /'jig rten phyogs bcur rab grags pa ni/ bskyed rim des 'bras bu gzugs sku thob pa'o/ /chos kyi sbyin bdag che ba po ni gzugs sku des sems can rnams la chos ston pa'o/ /shes rab ral gri mda' gzhu
<p>229a.4</p>thogs ni 'dis mtshon nas gong gi lha rnams kyi phyag mtshan mtshon pa'o/ /nyon mongs mi shes g.yul ngo sel ni phyag mtshan gyi dgos pa'o/ /dpa' bo bdud dgra bdud 'dul ba/ /zhes dpa' bo des 'dul ba'o/ /bdud bzhi ni phung po dang nyon mongs pa dang 'chi bdag dang lha'i bu'i bdud de bcom
<p>229a.5</p>pa'o/ /bdud kyi dpung ni bdud kyi phyogs su gtogs pa'i nag po rnams so/ /de su yin na rdzogs pa'i sangs rgyas zhes sbyar ro/ /de las kyi phyag rgya gzhan lus sngags kyi rnal 'byor ni/ e ni las kyi phyag rgya mtshan ldan gyi pad+ma'o/ /waM ni thabs kyi rdo rje'o/ /de nyid snyoms par zhugs pa
<p>229a.6</p>las/ dga' ba dang mchog dga' dang / dga' bral dang / lhan cig skyes dga'i dbye bas/ sku dang gsung dang thugs dang ye shes kyi rim pas/ re re la yang bzhi bzhi 'byung bar gong du bshad pas na/ bcu drug phyed phyed thig le can/ /zhes bya'o/ /yan lag med pa'i thig le ni byang chub kyi
<p>229a.7</p>sems so/ /rtsis ni 'khor lo drug ste spyi bo dang dpral ba dang / mgrin pa dang / snying ga dang / lte ba dang / gsang gnas kyi 'khor lo'i rtsa dbus ma nas rim gyis 'beb pa'o/ /bsam gtan bzhi pa'i rtse mo can ni lte bar 'dzag pa'i bde ba skad cig tsam gyis mi g.yo ba'o/ /bsam gtan yan lag
<p>229b</p>
<p>229b.1</p>kun shes shing / /zhes pa rtog pa dang / dpyod pa dang / dga' ba dang / bde ba'o/ /ting 'dzin rig ni zag bcas te mtshon byed do/ /rgyud rig ni mtshon bya ste rang bzhin lhan cig skyes pa'o/ /'bras bu ni 'dod pa'i khams kyi dngos grub thob pa'o/ /rtsa ba'i rgyud las gsungs pa/ las kyi phyag rgya
<p>229b.2</p>yangs spangs la skye ba'i zhes pa'o/ /da ni chos kyi phyag rgya rang lus la brten pa la/ e ni lte ba'i gtum mo'o/ /waM ni spyi bo'i byang chub sems so/ /de la brten pa'i 'bar 'dzag bsgom pas sngar gyi dga' ba bcu drug skye bas bcu drug phyed phyed thig le can no/ /de la brten nas slar 'dzag pa'i bde
<p>229b.3</p>ba ste de yang zag bcas so/ /dngos grub ni gzugs kyi khams kyis thob bo/ /de yang ye shes kyi phyag rgya rnams rtags dor zhes pas so/ /da ni/ mchog tu mi 'gyur rnal 'byor pas/ /phyag rgya chen po bsgom par bya/ /zhes pas/ de bzhin nyid kyi rnal 'byor ni e ni chos kyi 'byung gnas te nam
<p>229b.4</p>mkha'o/ /waM ni rig pa'o/ /de chos kyi dbyings su rig pa gzhag pa'o/ /de las dga' ba bcu drug skyes pas ni lugs las byung ba'o/ /bcu drug phyed phyed thig le can/ /yan lag med pa'i rtsis las 'das pa ni/ gong dang 'dra'o/ /bsam gtan bzhi pa'i rtse mo can ni gsang ba'i gnas su mi 'gyur
<p>229b.5</p>ba'i bde ba skyes pa'o/ /bsam gtan yan lag kun shes shing ni byang chub kyi sems gyen la 'gro ba/ lte ba dang / snying ga dang / mgrin pa dang / dpral bar bzhi pa dang / gnyid dang / rmi lam dang / sad pa dag pa'i/ ye shes sku dang / longs sku dang / sprul pa'i sku thob pas/ 
<p>229b.6</p>ting 'dzin rig dang rgyud rig pa/ /mthar thug pa'i ting nge 'dzin rlung thams cad 'gags pa'o/ /de 'bras bu'i 'char tshul las ting nge 'dzin lus can ni ye shes kyi sku'o/ /lus kyi mchog ni chos sku'o/ /longs spyod rdzogs sku kun gyi rgyal ni longs sku'o/ /sprul pa'i sku ste sku'i mchog ni sprul sku'o/ / 
<p>229b.7</p>sangs rgyas sprul pa'i rgyud 'chang ba/ /phyogs bcur sprul pa sna tshogs 'gyed/ /ji bzhin 'gro ba'i don byed pa/ /zhes pa go sla'o/ /da ni lam yan lag drug gi gnas skabs kyi 'bras bu brjod par bya ste/ bdud bzhi'i 'jigs pa sel bar byed/ /bdud kyi dpung rnams pham byed pa/ / 
<p>230a</p>
<p>230a.1</p>zhes pa 'dzin pa'i 'bras bu ste/ byang chub kyi sems rlung gis bzung ba'i stobs kyis bdud bzhi dang de'i dpung 'joms pa'o/ /rdzogs pa'i sangs rgyas 'jig rten 'dren la sogs srog rtsol gyi 'bras bu ste/ srog dbu mar chud pas rnal 'byor pa rang rdzogs pa'i sangs rgyas su snang
<p>230a.2</p>ba dang / 'jig rten pa rnams 'dren par snang ba'o/ /de'i dus su kun gyis mchod pa dang / bstod pa dang / phyag byed pa dang / rtag tu rim gro bya ba dang / bkur bar bya ba'i 'os dang / rjed par bya ba'i mchog ni bstod pa rgya chen po dang / phyag ni gnas bla ma'i yang bla mar snang ba'o/ /'jig rten
<p>230a.3</p>gsum po gom gcig bgrod/ /ces pa la sogs rjes su dran pa ni 'bras bu ste/ pha'i cha ma'i cha rnam par shes pa rlung rnams dbus mar tshogs pa las lus la gtum mo 'bar bas 'od kyi 'khor los lus la bskor nas de nas nam mkha' la 'jig rten gsum po snang ba ni gom gcig
<p>230a.4</p>bgrod pa'o/ /mkha' ltar ni snang ba thams cad nam mkha' ltar snang bas ni mtha' med par gnon pa'o/ /gsum rig ni srid pa gsum mo/ /gtsang ma ni rang gi sgrib pa spangs pas gtsang ma dang dag pa'o/ /mngon shes drug ldan ni bsam gtan gyi 'bras bu ste lha'i mig gis gzugs phra
<p>230a.5</p>rab med pa dang / bar mdo'i sems kyang mthong / /lha'i rna bas sgra che chung med pa dang thag nye ring med pa thos/ gzhan gyi sems shes pas 'dod chags dang bcas pa la 'dod chags dang bcas par shes pa la sogs pa'o/ /sngon gyi gnas rjes su dran pas rigs dang yul dang tshe dang rdzu 'phrul
<p>230a.6</p>thams cad shes pas stod nas me 'bar ba dang / smad nas chu 'brub pa la sogs pa'o/ /de lnga ni byang chub sems dpa'i yin/ zag pa zad pa'i mngon shes ni sangs rgyas kho na'i'o/ /rjes dran drug ni/ so sor sdud pa'i 'bras bu ste 'gro drug rjes su dran pas ngag gi mchog ster te/ 'gro
<p>230a.7</p>pa rnams la phan pa'i smon lam 'debs pas zhi ba dang rgyas pa la sogs pa 'grub pa'o/ /des byang chub sems ni rang don yin la/ sems dpa' ni gzhan don du'o/ /da ni ting nge 'dzin gyi 'bras bu la/ /rdzu 'phrul chen po 'jig rten 'das ni rdzu 'phrul ni sa bcu pa'o/ /chen po 'jig rten
<p>230b</p>
<p>230b.1</p>'das ni sangs rgyas kyi'o/ /shes rab pha rol phyin pa'i mtha' ni sa bcu gcig pa'o/ /shes rab kyis ni de nyid thob ni chos sku'o/ /bdag rig ni sa bcu pa'i ye shes so/ /gzhan rig ni sangs rgyas kyi ye shes so/ /yang na gzhan rig ni sems can thams cad kyi'o/ /rig pa des kun la phan
<p>230b.2</p>pa'i gang zag mchog go/ /dper bya kun la 'das pa'i mchog ni ye shes kyi sku'o/ /shes dang ni rnam shes so/ /shes bya ni ye shes so/ /bdag po mchog ni dbyer mi phyed pa'o/ /de ni ye shes kyi sku'o/ /don gyi dam pa ni 'jam dpal ye shes sems dpa'o/ /rnam dag ni sgrib pa'o/ /des
<p>230b.3</p>na bsod nams dang ye shes kyi tshogs mthar thug pas na dpal lo/ /'jig rten gsum na skal bzang che ni ye shes sems dpa'i sku'o/ /dpal ldan 'byor pa kun byed pa/ /bdag dang gzhan don grub pas so/ /de su yin/ /'jam dpal lo/ /des dpal thams cad kyi mchog tu gyur pa'o/ / 
<p>230b.4</p>de ltar le'u bcu pa'i bshad pa'o// //de ltar dkyil 'khor drug la rgyas bsdus gsum gyis phye bas dkyil 'khor bco brgyad do/ /dpa' bo gcig pa bzhi bcu zhe dgu dang ye shes sems dpa' drug bstan to/ /gzhan rdo rje shugs la sogs shugs kyis gnas pa ni ma bstan to/ / 
<p>230b.5</p>da ni ye shes lnga las bsdus nas bstod pa brjod par bya ste/ me long lta bu'i ye shes la bstod pa ni/ mchog sbyin rdo rje mchog khyod 'dud/ /ces pa la sogs te/ mchog sbyin ni 'bras bu'o/ /rdo rje mchog khyod 'dud ni mi 'gyur pa'i ye shes so/ /yang dag mthar thug ni lam gyi mthar thug
<p>230b.6</p>pa'o/ /de yang stong pa nyid las byung bas na stong nyid las byung khyod la 'dud ces pa'o/ /sangs rgyas byang chub khyod la 'dud ni rnam rtog thams cad spangs pas na byang chub pa'o/ /chos kyi dbyings kyi ye shes la bstod pa ni/ sangs rgyas chags pa khyod la 'dud ni stong pa la shes rab kyi stobs
<p>230b.7</p>kyis chags pa'o/ /sangs rgyas 'dod la phyag 'tshal 'dud ni stong pa la chags par 'dod pa'o/ /sangs rgyas dgyes pa khyod la 'dud ni chags pas bde bas na dgyes pa'o/ /sangs rgyas rol la phyag 'tshal 'dud ni bde ba la dus rtag tu rol pa'o/ /so sor rtog pa'i ye shes la bstod
<p>231a</p>
<p>231a.1</p>pa ni/ sangs rgyas 'dzum pa khyod la 'dud/ /ces pa stong pa nyid la chags pas 'dzum pa'o/ /sangs rgyas bzhad la phyag 'tshal 'dud ni yang dag pa'i don la chags pas bshad pa'o/ /sangs rgyas gsung la phyag 'tshal 'dud ni gsung 'gyur pa med pas so/ / 
<p>231a.2</p>sangs rgyas thugs la phyag 'tshal 'dud ni thugs mnyam pa la rtag tu gnas pa'o/ /mnyam pa nyid kyi ye shes kyi sgo nas bstod pa ni/ med pa las byung khyod la 'dud/ /ces pa sangs rgyas rgyus ma bskyed pa las 'bras bu sangs rgyas su snang ba'o/ /sangs rgyas 'byung ba khyod la 'dud ni ma
<p>231a.3</p>byung ba byung ba ltar snang ba'o/ /nam mkha' las byung ni pra phab pa ltar snang ba'o/ /ye shes las byung khyod la 'dud ni sems kyi snang ba las shar ba'o/ /bya ba grub pa'i ye shes la bstod pa ni/ sgyu 'phrul dra ba khyod la 'dud/ /ces pa sgyu ma snang ba sprul pa ni stong pa dra ba ni 'brel pa/ sangs rgyas
<p>231a.4</p>rol ston ni rnam 'phrul mang po ston pa'o/ /thams cad ni stong byed yin/ yang thams cad ni bstod par bya ba'i yul yin pa'o/ /ye shes sku nyid khyod la 'dud ces lhan cig skyes pa'i sku la bstod pa'o/ /'dud thams cad ni mos pa ma chags par byed pa'i don to/ /de ltar le'u bcu gcig pa'i
<p>231a.5</p>bshad pa'o// //phan yon rnams go sla bas 'dir ma bshad do/ /le'u bcu gnyis pa'o// //da ni sngags kyi le'u brjod par bya'o/ /oM zhes pa ni dam bca' ba dang bkra shis pa dang nor bu 'dzin zhes bya'o/ /oM byas pas 'og nas sngags cig 'byung bar dam bca' ba dang / yang ye shes lnga'i
<p>231a.6</p>rang bzhin de bzhin gshegs pa lnga'i sa bon yin pas bkra shis pa dang / de bzhin gshegs pa'i thugs bskul bas yon tan 'byung bas nor bu 'dzin pa'o/ /de yang rdo rje rtse mo las dam bca' ba dang / bkra shis pa dang nor bu 'dzin pa yin zhes bya/ /sarba d+harmA ni chos thams cad/ a b+hA ba ni
<p>231a.7</p>dngos po med pa/ /swa b+hA ba ni rang bzhin gyis dag pa/ bi shud+d+ha ni yongs su dag pa/ tsak+Shu ni man ngag gi mig dang ldan pa/ a A aM aHniM rnam par thar pa bzhi/ de rnams rtsa ba'i sngags rtag tu bzlas so/ /da spyan drang ba'i sngags ni/ pra kr-i ti ni zhing gang na bzhugs pa/ pa ri shud+d+ha ni yongs
<p>231b</p>
<p>231b.1</p>su dag pa/ sarba d+harmA ni chos thams cad/ ya du ta ni gshegs shig/ sarba ta thA ga ta ni de bzhin gshegs pa thams cad/ dz+nyA na kA ya ni ye shes kyi sku/ many+dzu ni 'jam/ shrI ni dpal/ pa ri shud+d+ha ni yongs su dag pa/ mu pA da ye ti a ni myur bar gshegs shig pa'o/ /da phreng ba'i sngags la a AH 
<p>231b.2</p>ni skye med skye med do/ /sarba ta thA ga ta ni rigs bsdus pa'i de bzhin gshegs pa'o/ /hr-i da ya ni snying po'o/ /ha ra ha ra ni/ 'byung ba 'byung ba/ gang 'byung na/ oM hUM hrIHsku gsung thugs 'byung ba'o/ /b+ha ga wAn ni/ bcom ldan 'das/ dz+nyA na ni ye shes/ mU rti ni thams cad nas/ wA gI shwa ra ni bcom
<p>231b.3</p>ldan 'das ngag gi dbang phyug /ma hA bA tsa ni 'jam pa chen po/ /sarba d+harmA ni chos thams cad/ ga ga ni nam mkha'/ a ma la ni de lta bu/ su ni bde ba/ pa ri shud+d+ha ni yongs su dag pa/ d+harmA d+hA tu ni chos kyi dbyings/ dz+nyA na ye shes/ gar+b+ha snying po/ aHskye med stong pa'o/ /sngags gong 'og gnyis ye shes
<p>231b.4</p>sems dpa'i thugs ka ru 'di lta bu bsgom ste/ dang po lte ba la a/ de'i phyi rim mu khyud la rtsa sngags/ de'i phyi rim mu khyud la dbyangs yig bcu gnyis/ de'i phyi rim 'khor lo rtsibs brgyad pa la ye shes sems dpa' gang bsgom pa'i sngags drug gang rung ba re bsgom/ de'i phyi rim mu khyud la phreng
<p>231b.5</p>ba'i sngags/ /de'i phyir rim mu khyud la spyan 'dren pa'i sngags/ /de'i phyi rim mu khyud tha ma la kA li sum cu rtsa bzhi rim par gnas par bsgom mo/ /de rnams gang gi dus su zlos pa dang / bsgom pa bla ma'i gdams ngag zhal nas shes par bya'o/ /de ltar le'u bcu gsum pa'i bshad pa'o// // 
<p>231b.6</p>da ni rjes su yi rang ba brjod par bya ste/ de nas dpal ldan rdo rje 'chang ni phyag na rdo rje gsang ba'i bdag po/ dga' zhing ni gsungs pa la'o/ /mgu ba ni don go bas so/ /thal mo sbyar ba ni lus gus pa'i sgo nas so/ /mgon po ni sems can rnams kyi'o/ /bcom ldan 'das de bzhin
<p>231b.7</p>gshegs pa dang rdzogs pa'i sangs rgyas rnams ni mtshan gyi bye brag go/ /phyag 'tshal nas ni lus smad lnga sa la gtugs pa'o/ /de ni zhes pa phyag 'tshal ba'o/ /mgon po ni zhu ba rnams kyi mchog go/ /gsang sngags ni nyan thos la sogs pa'i yul ma yin pa'i gsang sngags so/ / 
<p>232a</p>
<p>232a.1</p>'khor gzhan dang / lag na rdo rje khro bo'i rgyal/ /zhes pa 'khor ro/ /sna tshogs gzhan ni lha dang mi la sogs pa'o/ /de rnams dang lhan cig tu'o/ /gsang bstod nas ni don dam pa'i bstod pa'o/ /tshig 'di ni 'og ma'o/ /mgon po bdag cag yi rang ngo / /zhes pa
<p>232a.2</p>sems dang ba dang bcas pa'o/ /legs so zhes rang la phan pas so/ /legs so legs par gsungs pa ni gzhan sems can rnams kyi don to/ /legs pa'i rgyu mtshan ni/ rnam grol 'bras bu ni sangs rgyas so/ /'tshal ba ni sems can no/ /'gro ba mgon med rnams dang ni rigs drug
<p>232a.3</p>go/ /bdag cag ni zhu ba po'o/ /yang dag rdzogs pa'i byang chub ni 'bras bu'o/ /thob pa'i don chen mdzad pa ni dgos pa'o/ /sgyu 'phrul dra ba'i tshul bstan pa ni chos phun sum tshogs pa'o/ /'di ni rnam dag legs pa'i lam/ /zhes thun mong pa dri ma med pa'o/ /zab pa ni rtogs dka' ba mi 'gyur
<p>232a.4</p>ba'i ye shes so/ /yangs pa ni rnal 'byor bzhi dang dbang bzhi'o/ /rgya che ba ni theg pa gsum gyi lam mo/ /don chen ni sangs rgyas pa'i don to/ /'gro ba'i don ni des thob pa'o/ /mdzad pa ni sangs rgyas so/ /sangs rgyas rnams kyi yul 'di ni/ /zhes pa sku bzhi'o/ /rdzogs pa'i sangs
<p>232a.5</p>rgyas kun gyis bshad ni 'das pa dang da ltar ba dang ma 'ongs pa rnams dang bshad par 'gyur ro/ /bcom ldan 'das ni gong du bshad/ /'jam dpal ye shes sems dpa' yang gong du bshad do/ /don dam pa'i mtshan ni spyir theg pa chen po las kyang / khyad par du gsang sngags de las
<p>232a.6</p>kyang / rnal 'byor chen po mchog tu mi 'gyur pa'i ye shes grub pa'o/ /yang dag par brjod pa ni phyin ci ma log pa'o/ /bcom ldan 'das shAkya thub pas gsungs pa ni/ da lta'i 'di gsungs pa'o/ /'phags pa 'jam dpal gyi TI ka rgyal po pad+ma dkar pos mdzad pa rdzogs so// // 
<p>232a.7</p>rig pa'i 'byung gnas yul ma ga d+hA'i dpal na len+d+rar rje btsun ma sgrol ma'i lha khang du paN+Di ta chen po dge slong rdo rje 'dzin pa dpal bsod snyoms pa chen pos skyes bu rnams kyi don du bsgyur ba'o/ /'grel pa dri ma med pa'i 'od rdzogs so// //ma rig sgo nga'i sbubs 'byed pa/ /zhes bya
<p>232b</p>
<p>232b.1</p>ba'am/ nam mkha'i mtha' la rab gnas pa/ /zhes pa'am/ ye shes mig gcig dri ma med/ /ces pa la sogs par zab mo'i don gyi gdams ngag yod de snyan brgyud yin pas bla ma la rag las par bya ba'i phyir 'dir ma bris so/ /yang dag par rdzogs pa'i sangs rgyas kyis dam pa dang po gsungs pa
<p>232b.2</p>la TI ka phyag na rdo rje'i sprul pa rgyal po zla ba bzang pos mdzad do/ /dam pa dang po las bsdus pa'i rgyud dus kyi 'khor lo sdud pa 'phags pa 'jam dpal gyi sprul pa rgyal po grags pa mi'i dbang po lung bstan/ de'i 'grel pa byed par rgyal po spyan ras gzigs dbang phyug gi sprul pa rgyal po pad+ma dkar
<p>232b.3</p>po lung bstan to/ /dgyes rdor 'grel pa ni rdo rje snying pos mdzad do/ /bde mchog 'grel pa ni phyag na rdo rjes mdzad do/ /dus 'khor du 'jig rten dang 'jig rten las 'das pa'i dbang gi khyad par dang / 'gyur pa'i bde ba dang mi 'gyur pa'i khyad par gsal bar ston pa la/ mtshan yang dag
<p>232b.4</p>par brjod pa dang dus kyi 'khor lo dus gcig tu 'grel pa dri ma med pa'i 'od du bkral lo/ /don lhag pa dang chad pa dang / log par gyur pa bdog na sangs rgyas dang byang chub sems dpa' dang gong ma rnams kyis bzod par bzhes shig /'di cung zad bris pa'i dge ba'i rtsa ba ci yod pa des/ sems
<p>232b.5</p>can thams cad 'khor ba'i rgya mtsho chen po las myur du sgrol ba'i gru lta bur chos 'di gyur cig/ @##/ /rgya gar skad du/ Ar+ya many+dzu shrI nA ma saM gI ti s+ya a nu saM sA br-i t+ti/ bod skad du/ 'phags pa 'jam dpal gyi mtshan yang dag par brjod pa'i phan yon gyi 'grel pa/ 
<p>232b.6</p>'phags pa 'jam dpal gzhon nur gyur pa la phyag 'tshal lo/ /sangs rgyas kun gyi ye shes sku/ /nam mkha' las byung rang byung ba'i/ /gzugs brnyan ma lus 'chang ba'i mchog /'gro ba'i mgon la phyag 'tshal lo/ /gang gis de don rtogs 'dod pas/ /dam pa'i zhabs las
<p>232b.7</p>byung ba yi/ /bdud rtsi mi shes zug rngu 'joms/ /de phyir 'di ni bri bar bya/ /'dir mkhas pa nga rgyal can dag rig pa dang sgra dag gis sems khengs nas 'grel pa byas pa dag yod mod kyi/ 'on kyang dam pa'i gdams ngag dang bral ba'i phyir yang dag par rdzogs pa'i sangs rgyas
<p>233a</p>
<p>233a.1</p>kyis dgongs te gsungs pa'i don ni shes par 'gyur pa dkon no/ /de'i phyir bla ma gcig nas gcig tu brgyud pa'i gdams ngag gis mtshan yang dag par brjod pa'i gzhung gi mdud pa dgrol bar bya'o/ /de yang sngar mtshan yang dag par brjod pa tshig gi bdag po bcom ldan
<p>233a.2</p>'das kyis tshigs su bcad pa'i tshul gyis don gsang sngags kyi rgyal po drug dang ldan par gsungs la/ 'dir de'i don gsal bar dgrol ba'i phyir zhu ba po la bod par mdzad de/ kye lag na rdo rje rdo rje 'chang / /zhes bya ba la sogs pa phan yon gyi gnas skabs lngar bka' stsal to/ /de la 'khor lo
<p>233a.3</p>dang po'i phan yon gyi skabs kyi ni dang po zhus pa'i skabs dang / lan gnang ba'i skabs dang / rigs drug la gzigs pa'i skabs dang / sgyu 'phrul dra ba'i skabs dang / byang chub kyi sems rdo rje'i skabs dang / chos kyi dbyings kyi ye shes kyi skabs rnams nye bar 'grel to/ /gzhan 'khor lo
<p>233a.4</p>gnyis pa'i phan yon gyis ni me long lta bu'i ye shes 'grel to/ /'khor lo gsum pa'i phan yon gyis ni so sor rtog pa'i ye shes kyi skabs 'grel to/ /'khor lo bzhi pa'i phan yon gyis ni mnyam pa nyid kyi ye shes kyi skabs 'grel to/ /'khor lo lnga pa'i phan yon gyis ni bya ba sgrub pa'i ye shes kyi
<p>233a.5</p>skabs 'grel to/ /de la/ lag na rdo rje rdo rje 'chang / /zhes pa gang gi lag na sangs rgyas thams cad kyi thugs yang dag pa'i ye shes mtshon par byed pa'i rdo rje 'dzin pa ste de la de skad ces bya'o/ /mtshon par bya ba'i rdo rje bstan pa'i phyir rdo rje 'chang zhes gsungs te/ rdo rje 'chang zhes pa ni 'dir stong pa nyid dang snying rje
<p>233a.6</p>dbyer med par sems bskyed nas/ bdag dang gzhan gyi don mthar phyin pa'o/ /de'i phyir lag na rdo rje'i lag na ye shes kyi rdo rje rtse lnga pa bsnams pas na/ 'jig rten gsum gyi gdul bar dka' ba 'dul ba'i don du khro bo'i zhal dang spyan dang phyag zhabs can smin ma khro gnyer la sogs pa dang / khro bo'i
<p>233a.7</p>nyams rnams dang ldan par byas te rdo rje nam mkha'i dbyings su 'phen par byed cing 'dzin par byed pa'o/ de yang gdul bya gcig la sku de lta bu gcig byung nas/ 'dul ba ma yin gyi dpag tu med cing bgrang ba'i mtha' las 'das pa du ma 'dul bar byed pa'o/ /de lta bu'i lag na rdo rjes/ de bzhin
<p>233b</p>
<p>233b.1</p>gshegs pa bcom ldan 'das/ /rdzogs sangs rgyas la phyag 'tshal nas/ /thal mo sbyar te zhes pas na/ /btud de spyan sngar 'dug ces pa'i bar gyis gsol ba btab pa gang yin pa dang / bcom ldan 'das shAkya thub pa ngas kyang snod du rung bar bya ba'i phyir 'od zer gyis 'gro ba'i rgyud sbyangs nas khyod
<p>233b.2</p>la ston cig par gdams te/ snod gang zag gi rigs dang / bcud theg pa'i rigs la gzigs nas/ thabs sgyu 'phrul dra bas byang chub kyi sems rdo rje'i dbyings kyi rang bzhin 'od gsal ba de la glo bur gyi dri ma'i sgrib pas bsgribs pa de bsal ba'i phyir ye shes lnga'i ngo bo nyid du mtshan brjod pa
<p>233b.3</p>pa 'di ni bcom ldan 'das ye shes kyi spyi gzugs zhes bya ba gsungs te/ 'di zhes pa ni de ltar bshad ma thag pa'i 'di'o/ /ni zhes pa ni brjod bya des par ston ba'i sgra'o/ /bcom ldan 'das zhes pa ni phung po la sogs pa'i bdud bzhi'i dpung 'jig par byed pas na'o/ /ldan zhes pa ni legs
<p>233b.4</p>pa rnams drug dang ldan pa'o/ /'das zhes pa ni 'jig rten las 'das pa'o/ /ye shes zhes pa ni me long lta bu la sogs pa'o/ /spyi gzugs zhes pa ni ye shes lnga'i ngo bo nyid du ro gcig pa'i sku'o/ /de kho na sangs rgyas thams cad kyi ye shes kyi skur bstan pa'i phyir de bzhin gshegs pa thams cad kyi
<p>233b.5</p>ye shes kyi sku zhes gsungs te/ de bzhin gshegs pa'ang yin la ye shes kyang yin pas na/ de bzhin gshegs pa thams cad kyi ye shes so/ /de ni dus gsum gyi de bzhin gshegs pa thams cad kyi shes kyi sku rang byung ni de'i zhes pa'o/ /de ni dngos po brjod par bya ba'o/ /de brjod pa ni
<p>233b.6</p>mtshan gyi tha snyad du 'jam dpal ye shes sems dpa' dang 'brel ba'i mtshan yang dag par brjod pa zhes gsungs te/ 'jam dpal zhes pa ni dngos po dang stong pa'i zug rngu dang bral bas na 'jam pa'o/ /dpal ni de kho na khong du chud nas bdag dang gzhan gyi don phun sum tshogs pa'o/ /ye shes
<p>233b.7</p>sems dpa' zhes pa la/ /ye shes ni rang byung gi ye shes so/ /sems dpa' ni de'i ngo bo nyid du gyur pa'o/ /dad pa zhes ni nye bar sdud pa'i sgra'o/ /don nye bar bsdu na de bzhin gshegs pa thams cad kyi thugs yang dag pa'i ye shes brjod par bya ba la rjod par byed pa 'jam dpal ye shes sems
<p>234a</p>
<p>234a.1</p>dpa'i mtshan phyin ci ma log par brjod pa'o/ /de bas na brjod par bya ba dang rjod par byed pa'i thabs dang thabs las byung ba'i 'grel pa'i mtshan yang dag par brjod pa zhes pa'o/ /mtshan yang dag par brjod pas brjod bya khong du chud nas sangs rgyas pa ni brjod bya'i dgos
<p>234a.2</p>pa'o/ /de skad du yang / de yi brjod bya rjod byed dag /'brel dang dgos pa shes par bya/ /zhes bya bas so/ /de ltar dgos 'brel du bshad nas man ngag tu bstan par bya ste/ 'di ni bcom ldan 'das ye shes kyi spyi gzugs zhes gsungs te/ bcom ldan 'das ni gtsug tor gyi 'khor
<p>234a.3</p>lo la gnas pa'i haM ngo / de khams bzhi'i nus pas bcings te mi 'dzag pa las thams tsaN+Da li bzhu nas 'byung ba bzhi'i nus pas bcom pa ni bcom pa'o/ /ye shes kyi bdud rtsi bkug nas/ gnyis su med par byas pas na ldan no/ /rang gi gnas nas 'bab pas na 'das pa'o/ /ye shes
<p>234a.4</p>zhes pa ni de nyid ye shes lnga'i ngo bo nyid do/ /de skad du yang / de nyid me long ye shes ldan/ /zhes bya ba la sogs pa gsungs so/ /de yang a bad+hU tI zhes bya ba'i rtsa chen po'i yar sna gtsug gi gnas tshangs pa'i bu ga la thug par gnas la/ 'byung ba nam mkha' dang rnam par shes pa 'bab pa'o/ / 
<p>234a.5</p>de'i shar gyi rtsa nas rlung ngo / /lho phyogs nas me'o/ /nub phyogs nas sa'o/ /byang phyogs nas chu'o/ /de yang rlung ni 'du byed do/ /me ni 'du shes so/ /sa ni gzugs so/ /chu ni tshor ba'o/ /de bzhin du skye mched rnams kyang ngo / /nam mkha' ni/ thig le chen po yi ge med/ /ces
<p>234a.6</p>pa'o/ /de'i dbus na haM ngo / /g.yas na thig le zla ba'o/ /g.yon na tsheg drag nyi ma'o/ /rgyab na sgra gcan no/ /mdun na dus kyi me ste stong pa chen po yi ge lnga/ aM yaM raM khaM laM mo/ /de'i yon tan gyis a A i I u U ar Ar al A la e ai o au aM aHzhes pa'o//spyi zhes pa ni spyi bo
<p>234a.7</p>bde ba chen po'i 'khor lo la gnas pa'i khaM lha'i sa bon/haM byang chub kyi sems so/ /de'i nus pas byang chub kyi sems kyi thig le spros pa ni/ /a a A A i i I I u u U U r-i r-i r-I r-I l-i l-i l-I l-I e e ai ai o o au au oM aM aHaH zhes pa'i thabs dang shes rab kyis
<p>234b</p>
<p>234b.1</p>rab tu phye ba'o/ /de rnams ni spyi bo nas lus kyi khams rnams skyed pa'i rtsa rnams kyis bzung ba ste/ rtsa 'di rnams lo bcu drug la gang / de nas yang bde ba chen po'i gnas su 'bab cing rgyu mthun pa skyed par byed pa'o/ /lo re la zla ba bcu gnyis kyis rdzogs par bstan pa'i phyir/ ma ning sbas pas
<p>234b.2</p>bstan te/ a A a I u U e ai o au aM aHzhes pa'o/ /zla ba re re la nyin zhag sum cur bstan pa ni dbyangs yig tha ma spangs pa/ ring ba bco lnga dang thung ba bco lnga'o/ /de la thung ngu rnams ni tshes gcig nas nya rdzogs pa'i bar ro/ /ring ba rnams ni bcu drug nas gnam stong gi bar ro/ /de yang nang
<p>234b.3</p>du ni nyin zhag gcig la lo zhes pa'o/ /'dir ring ba dang thung ba ni nyin mo dang mtshan mo'o/ /nyin mtshan gcig la dus drug tu phye ba'i rim pas dus re re la zla ba gnyis gnyis zhes pa ni thun zung re re byas pa'o/ /gsum gsum du phye ba ni bzhi'o/ /bzhi bzhir phye ba ni gsum mo/ /drug drug tu phye ba ni gnyis so/ / 
<p>234b.4</p>de ni zla ba bcu gnyis las phye ba dang bsdus pa'o/ /zhag tu brtsis pa ni chu tshod la sogs las go bar bya ste/ ma ning ma bor bar nyis 'gyur du byas pa'o/ /de yang tshes gcig la aM/ gnyis la iM/ gsum la riM/ bzhi la uM/ lnga l-i laM/ drug la aM/ bdun la eM/ brgyad
<p>234b.5</p>la ar/ dgu la o/ /bcu la al/ bcu gcig la haM/ bcu gnyis la yaM/ bcu gsum pa la raM/ bcu bzhi pa la waM/ bco lnga pa la laM ngo / /'di ni mun pa dang / rdul dang / snying stobs kyi dbye bas chung ngu dang 'bring dang chen po'i dbye ba'o/ /tshes gcig byis pa/ 
<p>234b.6</p>bcu gnyis pa gzhon nu/ bcu gsum pa lang tsho/ /bcu bzhi pa rgan po/ bco lnga pa yongs su smin pa ste rdzogs par brjod pa'o/ /de bzhin du nag po phyogs la yang ste/ tshes bcu drug la lA/ bcu bdun la wA/ bco brgyad rA/ bcu dgu pa la yA/ nyi shu la hA/ nyi shu
<p>234b.7</p>gcig la A/ nyi shu gnyis la au/ /nyi shu gsum pa la Ar/ nyi shu bzhi pa la ai/ nyi shu lnga pa la A/ nyi shu drug pa la l-I/ nyi shu bdun pa la U/ nyi shu brgyad pa la r-I/ nyi shu dgu pa la I/ gnam stong pa la A'o/ /de la 'di ni 'bri ba'i rim pas go rims bzlog par shes par bya ste/ 
<p>235a</p>
<p>235a.1</p>snying stobs dang rdul dang mun pa'i dbye bas chen po dang 'bring dang chung ngus tshes gcig la byis pa/ gnyis la gzhon nu/ gsum la lang tsho/ /bcu bzhi la rgan po/ /gnam stong la yongs su smin par 'gyur pa'o/ /de nas dkar po'i phyogs kyi tshes
<p>235a.2</p>gcig 'phel ba na/ sa'i khams kyi mun pa 'jig cing / rlung gi khams kyi snang ba 'phel te/ de bzhin du rlung gi mun pa bri ba nas sa'i khams kyi snang ba 'phel ba'i bar du rig par bya'o/ /dkar po'i phyogs la ni thig le'o/ /nag po'i phyogs la ni tsheg drag go/ /nya nas gnam
<p>235a.3</p>stong gi bar mtha' dag la ni sgra gcan gyis 'dzin pa'i dus gnyis so/ /'dir lo bco lnga pa'i g.yas dang g.yon ni 'phel ba dang 'grib pa'i phyogs dag ste/ /g.yas pa'i rkang pa'i mthe bo che nas spyi bo'i khaM la thug pa dang / khaM nas g.yon pa'i mthe bo che'i bar du rig par bya'o/ /gzugs
<p>235a.4</p>zhes pa ni longs spyod kyi 'khor lo hUM gi sa bon la bya ste/ gong du bde ba chen po'i 'khor lor byang chub kyi sems kyi bkod pa bstan nas/ 'dir rlung gi bkod pa bstan pas na/ hUM bshad par bya'o/ /de yang gzugs zhes pa ni nye bar mtshon pa tsam ste mig gi yul du byas pa kha dog dang
<p>235a.5</p>dbyibs kyi bdag nyid can no/ /de bzhin du yul dang yul can rna ba dang / sgra dang / sna dang / dri dang / lce dang / ro dang / lus dang / reg bya ste/ yan lag gi rlung bcu la dgongs nas de rnams longs spyod pa dang / longs spyod par byed pa'i mtshan nyid can sngags kyi
<p>235a.6</p>theg par thabs khyad par can du gsungs so/ /'dir longs spyod kyi 'khor lo ni mgrin pa'i gnas su gsungs la/ de ni ngag gi sgo rdo rje zhes pa'o/ /ngag gi sgo ni sgra 'byung ba'o/ /lus ma grub par ngag 'byung ba ni med de lus ji ltar grub ce na/ de yang / sangs rgyas kun gyi sku che ba/ / 
<p>235a.7</p>sangs rgyas kun gyi gsung yang yin/ /zhes pa sangs rgyas kun ni rnam par snang mdzad la sogs pa sangs rgyas kyang yin la kun kyang yin pas so/ /sku che ba ni brtan pa dang g.yo ba ma lus pa'i bdag nyid can sku gcig tu gyur pa'o/ /de yang ji ltar zhe na/ a zhes pa dang / ya zhes
<p>235b</p>
<p>235b.1</p>pa dang / ra zhes pa dang / wa zhes pa dang / la zhes pa dang / ma zhes pa dang / k+Sha zhes pa dang / ha zhes pa dang / thig le zhes pa dang / nA da zhes pa yi ge rnams gcig tu gyur pa ni 'jig rten khams kyi lus sku rdo rjer gyur pa'o/ /sangs rgyas kun gyi gsung yang yin/ / 
<p>235b.2</p>zhes pa ni sangs rgyas kyang yin la zhes pa snga ma bzhin no/ /gsung yang yin pas ni yi ge'i bkod pa ste/ a A zhes pa nam mkha'i khams kyi yi ge dang / i I zhes pa rlung gi khams kyi yi ge dang / u U zhes pa chu'i khams kyi yi ge dang / r-i r-I zhes pa me'i khams kyi yi ge
<p>235b.3</p>dang / l-i l-I zhes pa sa'i khams kyi yi ge dang / ma mA me ru zhes pa ri rab kyi yi ge dang / k+Shi k+She pa zhes pa g.yo ba'i yi ge dang / ba bin du zhes pa thig le'i yi ge dang / na nA da zhes pa sgra mtha'i yi ge rnams so/ /de la nam mkha'i khams kyi yi ge nas r-i r-I ri'i rgyal po ri rab
<p>235b.4</p>kyi bar gyi yi ges ni brten pa'i 'jig rten gyi khams so/ /k+Sha nas nA da'i bar gyis ni g.yo ba'i 'jig rten gyi khams so/ /yi ge de rnams go rims bzhin brtsegs te lus kyi gnas rnams su dam pa'i gdams ngag gis bsgom pa ni/ sku dang gsung dbyer med pas na
<p>235b.5</p>gsung yang yin no/ /de rnams kun rlung la brten pas na rtsa ba'i rlung bstan te/ de yang / lnga'i bdag nyid bcu'i ming can zhes gsungs te rtsa ba'i rlung lnga dang / yan lag gi rlung lnga'o/ /de yang ji bzhin pa dang / ji bzhin pa ma yin par gsungs te/ srog dang / thur sel gyi
<p>235b.6</p>dang / gyen rgyu dang / khyab byed dang / mnyam gnas zhes bshad pa ni sgra ji bzhin pa'o/ /klu dang rus sbal rtsangs pa dang / lha sbyin dang ni gzhu las rgyal/ /de dag bdag gzugs bud med du/ /slar yang sprul par mdzad pa yin/ /zhes pa dang / ko ta khya dang / ko ta
<p>235b.7</p>pa/ ko Ta/ ko ta bash+tsa/ ku ti ra ga /ko la khya/ ko la pa/ ko la pa/ ko la/ ko la bash+tsa/ ko la ta tha/ zhes pa sgra ji bzhin pa ma yin par bshad pa'o/ /rgyu ba dang / rnam par rgyu ba dang / yang dag par rgyu ba dang / rab tu rgyu ba dang / nges par rgyu ba dang / zhes pa ni sgra ji
<p>236a</p>
<p>236a.1</p>bzhin par bshad pa'o/ /'di rnams lus kyi cha la gnas nas lus kyi bya ba byed de/ rlung lnga ni dbang po rnams dang skye mched kyi bya ba byed do/ /srog ces bya ba snying ga na gnas te mi bskyod pa'o/ /thur sel mdoms na gnas te rin chen tog go/ /gyen du
<p>236a.2</p>rgyu ba lkog ma na gnas te 'od dpag med pa'o/ /me dang mnyam gnas lte ba na gnas pa don yod grub pa'o/ /khyab byed tshigs thams cad la gnas pa ste rnam par snang mdzad do/ /rgyu ba'i rlung ni gzugs so/ /rnam par rgyu ba ni sgra'o/ /yang dag par rgyu ba ni dri'o/ /rab
<p>236a.3</p>tu rgyu ba ni ro'o/ /nges par rgyu ba ni reg bya'o/ /yang rlung bcu po 'di dag dkyil 'khor bzhi'i bya brag gis e waM ma yA'o/ /de dag go rims bzhin du sangs rgyas spyan la sogs pa'i lha mo rnams dang / sa la sogs pa lnga dang / me long lta bu'i la sogs pa'i ye shes lnga
<p>236a.4</p>dang / dkar po la sogs pa'i 'od zer lnga dang / 'byung ba dang / 'jug pa dang gnas pa'i tshul gyis rdo rje'i bzlas pa dang / yi ge gsum gyis sbyang ba la sogs pa las thams cad byed pa'o/ /steng du 'bar ba me'o/ /'og tu 'bab pa chu'o/ /'phred la gnas pa sa'o/ / 
<p>236a.5</p>thad kar rgyu ba rlung ngo / /phyogs bzhi po rnams su g.yas skor gyis 'byung ba ni sa'o/ /ya wa la ra'o/ /mtshams rnams su g.yon skor gyis 'jug pa ni yA rA lA wA'o/ /dbus na a'o/ /'byung ba cha phra ba'i dkyil 'khor spro ba la chos kyi dbyings kyis gtugs pa'i
<p>236a.6</p>gnas su brjod du med par spro zhing steng du sems can gyi don byed pa'i snying rje'i ngo bo nyid do/ /bsdu ba 'jig pa'i rim pas g.yon skor gyis nang du zhugs nas stong pa nyid kyi rang bzhin mtshan ma med pa'o/ /de lta bu'i g.yas la sogs par 'pho ba ni lan bcu drug ste rgyud la la'i bzhed
<p>236a.7</p>pas ni/ 'dir dbyangs tha ma spangs pa'i bco lnga'o/ /de yang nyin mtshan cha mnyam pa'i dbang du byas nas nyin mo dang mtshan mo 'pho ba brgyad do/ /de la thabs kyi 'pho ba dang shes rab kyi 'pho ba re re'i dbang du byas pa sum cu rtsa gnyis dang / tha ma spangs pa la sum cu nyid do/ / 
<p>236b</p>
<p>236b.1</p>sngar smos pa nyin mtshan gcig la phyogs nyi shu rtsa bzhi dang bgrod pa bcu gnyis dang / dus drug dang / thun bzhi dang / dus gsum dang / bgrod pa gnyis kyis lor 'gyur te/ /de la mi'i dbugs 'byung ba dang 'jug pa gnyis gcig tu brtsis pa'i nyi khri chig stong drug brgya ni
<p>236b.2</p>nyin zhag gcig yin la/ nyi khri chig stong drug brgya'i cha gcig ni lus las skyes pa'i srin bu'i dbugs 'byung ba dang 'jug pa ste dbugs phra mo zhes bya'o/ /dbugs phra mo de drug la lus las skyes pa'i srin bu la sogs pa'i rigs rnams kyi chu srang gcig go/ /chu srang drug cu la
<p>236b.3</p>chu tshod gcig go/ /chu tshod drug cu la nyin zhag gcig go/ /mi rnams dang lus las skyes pa la sogs pa rnams kyi rang rang gi nyi ma la dbugs rngub pa dang / 'byung ba'i grangs nyi khri chig stong drug brgya'o/ /mi rnams kyi zhag sum cu'i dbugs bsgres pa la yi dwags rnams
<p>236b.4</p>kyi nyin zhag gcig gi dbugs te/ mi rnams kyi yar ngo mar ngo ni yi dwags rnams kyi nyin mo dang mtshan mo'o/ /mi rnams kyi dbugs sum brgya drug cu la lha rnams kyi dbugs gcig go/ /mi rnams kyi dbugs nyi khri chig stong drug brgya la lha ma yin rnams kyi dbugs gcig go/ / 
<p>236b.5</p>mi rnams kyi lo gcig gi dbugs rnams la 'og min gyi lha rnams kyi dbugs gcig go/ /mi rnams kyi dbugs nyi khri chig stong drug brgya'i dbugs ril la 'du shes med 'du shes med min gyi skyed mched du nye bar song ba'i dbugs gcig go/ /dbugs phra mo dang / zla ba dang
<p>236b.6</p>chu tshod dang / nyin zhag dang / lo dang / dus dang nyi khri chig stong drug brgya dag drug gi rim pas lus las skyes pa dang / mi rnams dang / 'byung po rnams dang / lha dang / lha ma yin rnams dang / 'og min dang / /gzugs med pa'i gong ma'i nyin zhag gcig
<p>236b.7</p>go/ /de ltar bshad pa'i rim pa las lus las skyes pa nas gzugs med pa gong ma'i bar du rang rang gi dbugs nyi khri chig stong drug brgya nyi mar 'gyur ro/ /'og min gyi tshad 'di rnams mi'i lo'i dus bzhi las steng du 'khor los sgyur pa dang / sangs rgyas kyi chos kyi 'khor
<p>237a</p>
<p>237a.1</p>lo bskor bar 'gyur zhes pa dang po'i sangs rgyas las gsungs so/ /da ni phra mo la sogs pa'i dbugs kyi dbye ba'i sgo nas sngar gyi lus dbye bar bshad de/ 'dir nyi ma song ba la lus las skyes pa la sogs pa zla ba phyed pa nyi shu rtsa bzhi la
<p>237a.2</p>rang rang gi dbugs dgu brgya dgu brgyas lor 'gyur ro/ /dbugs stong brgyad brgya stong brgyad brgyas zla ba bcu gnyis kyi nyin zhag las lor 'gyur ro/ /dbugs brgya phrag sum cu rtsa drug brgya phrag sum cu rtsa drug gis nyin zhag las lor 'gyur ro/ /dbugs brgya phrag lnga bcu rtsa
<p>237a.3</p>bzhi brgya phrag lnga bcu rtsa bzhis dus su 'gyur ro/ /dus bzhis nyin zhag las lor 'gyur ro/ /dbugs brgya phrag bdun cu rtsa gnyis kyis dus gsum gyi nyin zhag las lor 'gyur ro/ /dbugs khri brgyad brgya brgyad brgyas bgrod par 'gyur te/ bgrod pa gnyis kyis nyin
<p>237a.4</p>zhag las lor 'gyur ro/ /de bzhin du dbugs nyi khri chig stong drug brgya'i nyi ma la rang rang gi tshad kyis so so'i nyi ma las lor 'gyur ro/ /lus las skyes pa la sogs pa rnams kyi'o/ /gzhan ni gzhung mangs pas 'jigs pa'i phyir ma spros so/ /de dag gis ni nang du nyin
<p>237a.5</p>zhag gcig la ji tsam rgyu ba dang / phyi rol du lus las skyes pa la sogs pa'i lo la ji tsam 'byung ba bshad de/ rtsa ba'i rlung gi dbang du byas pa'o/ /yan lag gi yul ni yul dang dbang po la brten nas rnam par shes pa tshor ba bde ba dang / sdug bsngal dang / bde ba yang
<p>237a.6</p>ma yin sdug bsngal yang ma yin pa skye ba ste/ de'i dbang gis 'dod chags dang zhe sdang dang / gti mug tu skye ba longs spyod kyi 'khor lo'i bla ma'i bka' drin gyis sbyang bar bya'o/ /da ni thig le dang rlung la brten pa'i byang chub kyi sems de bzhin gshegs pa lnga dang ye shes lnga dang
<p>237a.7</p>phung po lnga la sogs pa bshad pa'i phyir/ de bzhin gshegs pa thams cad kyi ye shes kyi sku zhes gsungs te/ chos kyi 'khor lo la gnas pa'i rnam par snang mdzad la sogs pa lnga ni de bzhin gshegs pa thams cad do/ /ye shes kyi sku zhes pa ni rdo rje 'chang ngo / /de yang lte ba'i rtsa ba
<p>237b</p>
<p>237b.1</p>nas pa long gi rmig pa'i mthar thug par chu shing gi me tog ltar 'phyang zhing 'og tu phyogs pa nyi ma dang zla ba'i dbus na 'khor ba dang mya ngan las 'das pa'i sa bon gzhom du med pa gnas pa de ni chos kyi 'khor lo'o/ /de yang dngos su don dam byang chub kyi sems 'od gsal ba'o/ /de nyid
<p>237b.2</p>thog ma med pa nas bdag tu nga rgyal ba dang / bdag tu rmongs pa la sogs pa'i nyon mongs pas dkrugs nas 'khor ba'i 'dam chen por bying ba ste/ de bsal ba'i phyir thabs sgyu 'phrul dra ba zhes bya ba goms nas byang chub pa'i 'bras bu thob par byed pa'o/ /de yang 'chang bzhin pa'i bla
<p>237b.3</p>ma dam pa'i gru la brten bzhin pa'o/ /slob ma mtshan nyid dang ldan pas thun mong ma yin pa'i gsang sngags kyi lam la brten nas thog ma med pa'i bag chags dang bcas pa'i phung po dang khams dang skye mched sbyang ba'i phyir bum pa'i dbang gi skabs su de bzhin gshegs pa rnams
<p>237b.4</p>dang / yab yum dang / sems dpa' dang / sems ma dang / khro bo'i rtog pa skyes pa'i gnas ni snying ga'o/ /bla mas ye shes sems dpa' bkug ste/ bstim pa'i gnas kyang chos kyi 'khor lo'o/ /de nas de bzhin gshegs pa thams cad ni chos kyi 'khor lo'o/ / 
<p>237b.5</p>de yang dbus kyi ze 'bru la rnam par shes pa'i phung po rnam par dag pa mi bskyod pa sdug bsngal gcod byed de bzhin gshegs pa'o/ /shar du gzugs kyi phung po rnam par dag pa rnam par snang mdzad shes rab ye shes kyi sku'o/ /lho phyogs su tshor ba'i phung po rnam par dag pa rin chen
<p>237b.6</p>'byung ldan ye shes kyi sku'o/ /nub phyogs su 'du shes kyi phung po rnam par dag pa snang ba mtha' yas ngag gi dbang phyug go/ /byang phyogs su 'du byed kyi phung po rnam par dag pa don yod grub pa de bzhin gshegs pa sdig pa sreg byed do/ /mtshams su sa dang / chu dang / 
<p>237b.7</p>me dang / rlung rnam par dag pa'i rang bzhin go rims bzhin du/ sangs rgyas spyan dang / mA ma kI dang / gos dkar mo dang / sgrol ma rnams so/ /gzugs kyi phung po la spros pa'i byang chub sems dpa' bzhi dang / de bzhin du tshor ba'i phung po dang / 'du shes
<p>238a</p>
<p>238a.1</p>kyi phung po dang / 'du byed kyi phung po dang / rnam par shes pa'i phung po las 'phros pa'i byang chub sems dpa' bzhi spros pa'i rang rang gi khams phra mo'i rnam par dag pa'o/ /phyi'i lha mo bzhi ni phyi rol gyi skye mched rnam par dag pa'o/ /nang gi lha mo rnams ni nang
<p>238a.2</p>gi skye mched rnam par dag pa'o/ /byams pa la sogs pa bcu drug ni shes rab stong pa nyid bcu drug las snying rje bcu drug gis sems can yongs su skyong ba'o/ /sgo skyong ma bzhi ni tshad med pa bzhis sems can gyi don du de bzhin gshegs pa thams cad bskul ba dang / 'bebs pa dang / 
<p>238a.3</p>brtan pa dang / dgyes par byed pa dang / de bzhin gshegs pa rnams kyi thugs kar yang rtsibs brgyad pa dang / yang rtsibs drug pa rnams su oM badzra tI k+Sha duH kha ts+tshe da/ pra dz+nyA dz+nyA na mU rta ye dz+nyA na kA ya bA gI shwa ra/ a ra pa tsa na ya te namaH/ zhes pa'i sngags rnams man ngag ji lta ba
<p>238a.4</p>bzhin dgod par bya'o/ /der mu khyud rkyang pas bcad pa la/ rtsibs sum cu rtsa gnyis dgod par bya'o/ /de bzhin du rtsibs bcu drug pa dang yang rtsibs brgyad pa dang / rtsibs drug cu pa dang / rtsibs sum cu rtsa gnyis pas mtshan pa dgod par bya'o/ /dang po'i rtsibs sum cu rtsa
<p>238a.5</p>gnyis la dgod pa ni 'di lta ste/ A A zhes pa ring po bcu drug dang / a a zhes pa thung ngu bcu drug go/ /rtsibs bcu drug la dgod pa ni/ a A zhes pa ring thung 'dres pa bcu drug go/ /rtsibs brgyad pa la dgod pa ni/ a I u r-i l-I e o aM zhes pa'o/ /rtsibs drug cu pa la
<p>238a.6</p>dgod pa ni/ ka kha la sogs pa 'byung ba'i yi ge bzhi tsho gcig spangs nas lugs las bzlog par bkod pa'o/ /rtsibs sum cu rtsa gnyis par dgod pa ni/ a a zhes pa thung ngu sum cu rtsa gnyis so/ /de'i phyi rim re khA gnyis kyis bskor ba'i bar du ni dag cing yongs su dag pa'i chos
<p>238a.7</p>thams cad rnam par dag pa'i sngags oM sarba d+harmA zhes pa nas a'i mthar thug pa dgod par bya'o/ /drug pa ye shes kyi sku rdo rje 'chang ba la ni man ngag ji lta ba bzhin du gtsug tor la sogs pa gnas drug tu blta bar bya'o/ /de ltar goms par byas shing rtog pa bskyed pa ni de bzhin gshegs
<p>238b</p>
<p>238b.1</p>pa thams cad kyi dbugs sbyin pa'o/ /de rnams kyang dbus kyi gtso bos rgyas 'debs shing dkyil 'khor gyi 'khor lo spro ba yang rang gi sems snang ba tsam du shes par byas pa ni mi bskyod pa'i dbugs 'byung ba'o/ /de yang snang ba dang stong pa dbyer med can gyi ye shes kyi sku rdo rje 'chang du
<p>238b.2</p>rtogs pa ni rdo rje sems dpa'i dbugs 'byung ba'o/ /de ni chos kyi 'khor lo la de bzhin gshegs pa thams cad du bsgom pa'i don to/ /de nas gsang ba'i dbang gi gdams ngag tu byas nas bla ma dang phyag rgya bsten pa las byung ba'i byang chub sems kyi dbang bskur bas sngar gyi rigs lngar
<p>238b.3</p>snang ba'i de bzhin gshegs pa thams cad gsung yi ge'i rang bzhin du gyur te/ b+h+rUM dzr-IM AM khaM hUM zhes pa lnga dang / laM maM paM taM zhes pa bzhi dang / al u e o zhes pa bzhi dang / u e i al zhes pa bzhi dang / e i al U zhes pa bzhi dang / i al U e zhes pa bzhi dang / a a aM a zhes pa bzhi
<p>238b.4</p>dang / r-i r-I l-i l-I zhes pa bzhi dang / a A i I u U r-i r-I li l-I e ai o au aM aHzhes pa bcu drug dang / r-i r-I l-i l-I rnams su rig par bya'o/ /de yang sngar de bzhin gshegs pa thams cad kyi gnas skabs na phyogs dang phyogs bral na rang rang
<p>238b.5</p>gi gnas su pad+ma dang nyi ma dang zla ba'i gdan la bzhugs pa yin la 'dir pad+ma'i ze 'bru la thig le chen po yi ge med pa rten du byas nas sems kyi re khA pad+ma'i snal ma ltar phra bas re khA bzhis re mig dgur byas la/ de'i phyi rol du zlum por bskor ba dang / de nyid rim pa gnyis par bskor
<p>238b.6</p>ba dang / thig le'i mtha' skor gyi rngams la phyogs bzhir ma ning gi yi ge bkod la bsgom par bya zhing yi ge de rnams re re las kyang 'od zer kha dog lnga steng gi cha las mar me'i rtse mo bzhin du byung bas sems can gyi khams mtha' yas pa'i nyon mongs pa dang las kyi tshogs bsal
<p>238b.7</p>nas slar 'dus nas ye shes kyi sku stong pa chen por thim nas/ dmigs pa med par bya ba dang / /rjes la stong pa chen po yi ge lnga la sogs pa'i yi ge brgyar spros pa nas mtha' yas par spros te 'di ltar snang ba'i chos thams cad yi ge tsam dang brdar btags pa tsam du rig par
<p>239a</p>
<p>239a.1</p>bya'o/ /da ni ming tsam gyi sgo nas don bstan par bya ba'i phyir/ 'jam dpal ye shes sems dpa' zhes bya ba gsungs te/ 'jam dpal ye shes sems dpa' zhes bya ba ni sprul pa'i 'khor lo la gnas pa'i yi ge a'o/ /de nyid ni don dam pa'i yi ge yin
<p>239a.2</p>pa'i phyir ro/ /de lta bar gyur pa'i zug rngu dang bral bas 'jam pa'o/ /bdag dang gzhan gyi don phun sum tshogs par byed pas na dpal lo/ /de nyid kyi mi shes pa ma lus pa spangs pas na ye shes so/ /de'i don gang gis khong du chud pa ni sems dpa'o/ /de kho nas chos thams
<p>239a.3</p>cad kyi rang bzhin mtshon pas na a'o/ /de yang de kho nas zhes pa ni dngos po bden par ston pa'i sgra'o/ /chos thams cad ces pa ni 'khor ba dang mya ngan las 'das pa'i chos te/ phung po dang khams dang skye mched la sogs pa thams cad dang de bzhin gshegs pa rnams dang / lha
<p>239a.4</p>mo rnams dang byang chub sems dpa' la sogs pa'o/ /rang bzhin zhes pa ni ngo bo nyid do/ /mtshon par byed pas na a zhes pa'i yi ge'o/ /de skad du yang rgyud kyi rgyal po chen po brtag pa gnyis pa las/ a kA ro mu khaM sarba d+harmA NaM A d+ya nud+pan na twA ta ces gsungs te/ de bas na chos
<p>239a.5</p>thams cad thog ma nas ma skyes pa'i mtshan nyid do/ /de'i don rtogs pa ni chos kun gyi ngo bo nyid khong du chud pa'o/ /de la yang 'dir kha cig ni skye ba med pa zhes bya ba nyi tshe ba'i stong pa nyid yin snyam sems so/ /de ltar blta bar mi bya ste/ /rten cing 'brel bar 'byung ba'i chos 'di dag
<p>239a.6</p>nyid skye ba med pa ste/ thams cad chu'i zla ba lta bu'o zhes gsungs so/ /de skad du yang / rten cing 'brel par 'byung ba gang / /ngo bo nyid kyis de ma skyes/ /zhes gsungs so/ /'di nyid las kyang / srog chen po ste skye ba med ces gsungs pa yin te/ srog kyang yin la
<p>239a.7</p>chen po yang yin pa'i phyir de skad ces bya'o/ /yang 'di nyid las/ mi 'gyur 'gro ba khyab pa po/ /zhes gsungs so/ /de yang mi 'gyur pa ni 'dus ma byas pa'i phyir yin la/ /kun du 'gro ba ni sna tshogs pa'i rjes su 'gro ba'o/ /khyab pa ni brtan pa dang g.yo ba'i dngos po kun la khyab pa
<p>239b</p>
<p>239b.1</p>ste/ dngos po kun la'o zhes gsungs pa'o/ /de bas na 'di nyid sna tshogs su sprul pas na sprul pa'i 'khor lo'o/ /de la 'byung ba chen po lngas bskor bas na/ 'byung ba chen po rgyu gcig po/ /zhes gsungs pa yin no/ /de'i rten lus las 'byung ba'i dus su yang 'byung ba
<p>239b.2</p>chen pos bskor cing 'byung ba ste/ de yang / bde ba chen po gcig nyid las/ /kun du ru las lnga ru 'gyur/ /zhes so/ /de nas a de nyid la sde tshan lnga bcus bskor ba ni 'di lta ste/ dang po a'i bcu drug las khams dbye ba brjod par bya ste/ a A zhes pa nas nam
<p>239b.3</p>mkha'i khams so/ /de ni khong nas 'byung ba'i phyir ro/ /i I zhes pa ni rlung gi khams kyi yi ge ste/ ya'i yon tan las byung ba'i phyir ro/ /e ai zhes pa me'i khams kyi yi ge ste/ /yi ge ra'i yon tan las 'byung ba'i phyir ro/ /r-i r-I l-i l-I ni me dang sa'i yon tan yin te dbyangs
<p>239b.4</p>kyi ma ning bzhi zhes bya'o/ /o au zhes pa ni chu'i khams kyi yi ge ste/ yi ge wa'i yon tan las 'byung ba'i phyir ro/ /aM ni rnam par shes pa'i khams las byung ba ste/ byang chub kyi sems kyi rang bzhin gyi phyir ro/ /aHzhes pa ni ye shes kyi khams las 'byung ba'o/ /yang na
<p>239b.5</p>aM zhes pa ni zla ba'i khams so/ /aH zhes pa ni nyi ma'i khams so/ /de dag las khams lnga dang drug tu rab tu phye ba'o/ /de ltar dbyangs yig yon tan las gsal byed rnams kyang 'byung bar lta ste/ gang zhen 'di lta ste/ ka kha ga g+ha nga zhes pa ni dbyangs yig a A'i yon tan
<p>239b.6</p>las 'byung ste/ a ku ha zhes bya ba'i sgra mgrin pa las 'byung ba nam mkha'i khams so/ /de ni gsal byed dbyangs yig as khyad par du byas pa'o/ /tsa tsha dza dz+nya nya zhes pa ni dbyangs yig i I yon tan las 'byung ba ste/ i tsu ya sha zhes bya ba'i sgra ni spyi bo las 'byung ba rlung
<p>239b.7</p>gi khams so/ /de ni gsal byed yi ge is khyad par du byas pa'o/ /Ta Tha Da D+ha Na zhes pa'i gsal byed dbyangs r-i'i yon tan las 'byung ste/ /r-i Tu ra Sha zhes bya ba'i sgras lce rtse dang rkan las 'byung ba'i me'i khams so/ /de rnams ni gsal byed la dbyangs yig r-is khyad
<p>240a</p>
<p>240a.1</p>par du byas so/ /ta tha da d+ha na zhes pa ni dbyangs yig l-i l-I'i yon tan las 'byung ba ste/ l-i tu la sa zhes bya ba'i sgra lce rtse dang so las 'byung ba sa'i khams so/ /de ni gsal byed dbyangs yig l-is khyad par du byas pa'o/ /pa pha ba b+ha ma zhes pa ni dbyangs
<p>240a.2</p>yig o au'i yon tan las 'byung ba ste/ u o pu wa zhes bya ba'i sgra mchu las 'byung ba chu'i khams so/ /de ni gsal byed la yi ge was khyad par byas pa'o/ /ya ni rlung ngo / /ra ni me'o/ /la ni sa'o/ /wa ni chu'o/ /sha Sha sa ha k+Sha zhes pa ni lce chung las 'byung bas
<p>240a.3</p>lte ba'i yi ge'o/ /de bas 'di ltar sprul pa'i 'khor lo 'dab ma drug cu rtsa bzhi la yi ge ston nas g.yas nas bskor ba'i gsal byed la 'byung ba gnyis dang / /g.yon nas bskor ba'i gsal byed la 'byung ba gnyis te/ drug cu tham pa bkod pa'o/ /de dag kyang 'byung ba'i bye brag
<p>240a.4</p>gis kha dog gi bye brag gsal te/ de yang nam mkha'i kha dog sngo ba dbyibs gru gsum dang rlung ljang gu dbyibs zla ba phyed pa me dmar ser dbyibs gru gsum chu dkar po dbyibs zlum po sa ser po dbyibs gru bzhi pa'o/ /ji skad du sngar chos kyi 'khor lor smos pa'i rlung rnams dang gong ma'i
<p>240a.5</p>'khor lo la smos pa rnams kyang 'di las shes par bya'o/ /'dir yi ge bshad ma thag pa 'di dag las so so'i kha dog dang dbyibs kyang rim par bya'o/ /de skad du yang / a mchog tu gyur dam pa ste/ /sde tshan brgyad kyis yang dag bskor/ /a ni yig 'bru kun
<p>240a.6</p>gyi mchog /don chen sde tshan rnams kyi gtso/ /lus can rnams kyi sngags rnams ni/ /de nyid nas ni yang dag 'byung / /zhes gsungs so/ /de nyid las steng du mngon par phyogs nas rlung dang rnam par shes pa steng gi sgo rnams su 'bab pa de'i tshe nyi ma dang zla ba'i lam las
<p>240a.7</p>dkyil 'khor lnga lnga g.yas skor gyis 'byung ba dang g.yon skor gyis 'jug pa la sems sbyong zhing nang du 'jug pa la lte bar rim gyis gnas pa'i tshe 'jam dpal ye shes sems dpa'i ming gi don dam pa khong du chud par byed do/ /yang gsang sngags kyi thabs gtum mo zhes bya ba'i rim pas
<p>240b</p>
<p>240b.1</p>g.yas pa dang g.yon pa'i rtsa ro ma dang rkyang ma srog gis gang bar byas nas dbus kyi rtsa gsor gsor ba bzhin skyes pas a ba d+hU tIr srog gi rlung zhugs te sngar bshad pa'i snying ga'i 'khor lo chen por zhu bas thig le rten dang bcas pa'i sa bon tsam yang mi dmigs par bya ste/ 'dzin pa rang bzhin
<p>240b.2</p>stong par zhugs nas sngar bshad pa'i longs spyod kyi 'khor lo la bkur sti lan gsum byas te/ bde ba chen po'i lam nam mkha' la rgyu ba'i lam du zhugs pas 'jig rten gsum po thams cad snang bar byas te/ ye shes kyi 'khor lor gyur pa'i thugs kar song ste/ de dag gis
<p>240b.3</p>dam tshig gi 'khor lo dkrugs te/ ye shes kyi bdud rtsi 'dzin pas stong pa'i thig le dang bcas pas gtsug tor gyi 'khor lor sngar bcom ldan 'das kyis don bshad pa bzhin babs te/ thams cad byang chub sems dpa'i ngo bor byas nas/ du ba la sogs pa mngon du shar bas rim gyis
<p>240b.4</p>bde ba chen po'i 'khor lor spros te nyams su myang ba ji skad du ston pa bzhin skyed do/ longs spyod rdzogs pa'i 'khor lor sku rdo rje'i ngo bor thim pas sngar bshad pa'i gdams ngag gi rim pas rlung dang rnam par shes pa'i thabs khyad par can la brten nas dang po rnam par shes pa'i ye shes
<p>240b.5</p>su shes par bya'o/ /de nas slar nang du 'jug pa'i rim pas snying ga chos kyi 'khor lor gnas pa'i tshe ro langs chen po'i ting nge 'dzin zhes pa sngar gsang pa thams cad gsos te de yang thal bar gyur pa yin yang gso bar byed pa zhes bya bas thig le chen po las sems bskyed pa dang / 
<p>240b.6</p>sems kyi re khA dang / /sa bon dang lha'i sku rnams snga ma bzhin du blta'o/ /'on kyang khyad par ni 'di yin te/ sgyu ma'i dpe rnams kyis nye bar mtshon pa'o/ /mtshon nyid dbang po'i gzhu lta bu'o/ /de yang lha rnams bla ma'i man ngag gi rim pas bcu drug phyed phyed thig le can
<p>240b.7</p>du gyur te slar lte ba'i dkyil 'khor gyi don dam pa'i mtshon gzhi dang mtshon byed a'i gnas su mtshon bya yan lag med cing rtsis las 'das pa de bzhin gshegs pa thams cad kyi ye shes kyi skur gnas pa'o/ /de nyid 'og tu mngon par phyogs nas/ 'gro ba thams cad skyed par byed pas
<p>241a</p>
<p>241a.1</p>bla ma gcig nas gcig tu brgyud pas rim pas slar ye shes kyi skur grub par bya ba'i phyir 'brel ba'i mtshan yang dag par brjod pa zhes gsungs te/ gal te ye shes kyi sku dang 'brel na 'jog po'i nor bu bzhin blang bar mi nus pa las thabs gang gis she na mtshan
<p>241a.2</p>yang dag par brjod pa zhes pa ste/ de la mtshan gyi rnam grangs mi zad pa la 'jug pa ste/ dngos po gcig la yang ming du mas ston pa'i phyir ro/ de bas na ye shes sku'i yan lag med cing rtsis las 'das pa la 'jam dpal ye shes sems dpa' zhes bya ba'i ming du brjod pa ni
<p>241a.3</p>mtshon bya phyin ci ma log par ston pas yang dag par brjod pa'o/ /gzhan du na ye shes sems dpa' sems kyi don dam pa de ni sangs rgyas nyid yin pas bltar mi snang ba'i phyir ro/ /de yang / sgra dang blo ni kun rdzob ste/ /don dam blo yi spyod yul min/ /zhes bya bas so/ / 
<p>241a.4</p>'o na 'jam dpal ye shes sems dpa' zhes bya ba 'di yang sgra nyid yin la/ don dam pa de tshu rol mthong ba la blo'i yul lo zhe na/ bden mod kyi chos thams cad brjod du med pa nyid sgra yin kyang blo dang ldan pa dag ni brjod du med pa'i sgra tsam la dpyod par mi byed do/ /de yang / stong
<p>241a.5</p>pa la sogs mngon brjod pa/ /de la sgro 'dog gcod pa yi/ /zhes gsungs so/ /'di nyid las kyang / yang dag bdag med de bzhin nyid/ /yang dag mtha' ste yi ge med/ /stong nyid smra ba'i khyu mchog ste/ /zhes bya ba la sogs pa chos su smra bar brda tsam du gsungs so/ / 
<p>241a.6</p>brda de yang rnam pa gsum ste/ rnam pa khong du chud par byed pa dang / bya ba khong du chud par byed pa dang / de nyid khong du chud par byed pa'o/ /de la rnam pa khong du chud par byed pa ni rgyu mtshan las ming du btags pa'i brda'o/ /bya ba khong du chud par byed pa'i brda ni yan lag dang nyid
<p>241a.7</p>lag gis zas skom gyi brda byed pa lta bu'o/ /de nyid khong du chud par byed pa'i brda ni dngos po rang gi mtshan nyid la reg par byed pa'o/ /de las snga ma gnyis ni thun mong pa'o/ /phyi ma ni thun mong ma yin pa'o/ /thun mong ma yin pa de yang gang zhe na/ /dper na me la reg pa dang
<p>241b</p>
<p>241b.1</p>dug zos na sreg pa dang 'chi ba bzhin cung zad kyis kyang don byed nus pa'o/ /de bas na bla ma'i byin rlabs kyis gsang gnas kyi 'khor lo 'dir 'khor ba lugs su 'jug pa/ skye ba rang gi mtshan nyid dang lugs las zlog par byed pa'i rang gi mtshan nyid do/ /de la ci'i phyir gsang ba'i gnas
<p>241b.2</p>zhes bya zhe na 'di lta bu'i gsang ba gdams ngag gi gnas yin pa'i phyir dang / de bzhin gshegs pa thams cad kyi sku dang gsung dang thugs kyi gsang ba las snying po mchog tu gsang ba'i gnas su 'gyur pa dang / 'dod chags dang bral bas sreg pa'i gnas yin pas gsang ba'i gnas zhes bya'o/ / 
<p>241b.3</p>lugs su 'jug pa srid pa'i yan lag tu byas nas ma rig pa la sogs pa yan lag bcu gnyis su rnam par gzhag go/ /lugs las bzlog pa rnam par dag pa'i dbang du byas nas dag pa rnam pa bcu gnyis su rnam par gzhag go/ /de yang ma rig pa la sogs pa pha dang ma'i 'du
<p>241b.4</p>'phrod las lus ji ltar len pa'i rim pa ni ma dag pa'i skye ba zhes bya ste phyi zhes bya'o/ /skye ba'i rim pa de nyid bskyed pa dang rdzogs pa'i tshul gyis rnam par dag par byed pa ni nang zhes bya'o/ /yang dam pa gcig nas gcig tu brgyud pa'i gdams ngag dang bral nas sgrub pa'i thabs
<p>241b.5</p>sgra ji bzhin pa tsam du zhes pa ni phyi zhes bya'o/ /las kyi phyag rgya la sogs pa la brten nas sgra ji bzhin pa ma yin par nyams su len pa ni nang zhes bya'o/ /de yang / ji ltar phyi rol de bzhin nang / /zhes gsungs pas phyi rol sgra ji bzhin ma yin par gsungs pa'i tshul nang du yang rig par
<p>241b.6</p>bya'o/ /de la sgrub pa'i thabs kyi dang por gnas gsungs pa phyi rol du dur khrod la sogs pa gsungs pa la/ nang du lus la sogs pa gsungs so/ /phyi rol du sa blang ba la sogs pa'i cho ga bya bar gsungs la/ nang du rig ma sbyang ba'i rim pa gsungs so/ /phyi rol
<p>241b.7</p>du dkyil 'khor bya zhing rten dgram pa'i cho gar gsungs la/ nang du byang chub kyi yan lag spos dang me tog gis mdzes par bya bar gsungs so/ /phyi rol du dkon mchog spyan drang zhing mchod pa'i cho gar gsungs la/ nang du 'dus pa la dpa' bo'i ston mor gsungs so/ / 
<p>242a</p>
<p>242a.1</p>phyi rol du tshad med pa la sogs par bya ba'i cho gar gsungs la/ nang du bsnyen pa dang / nye bsnyen dang / sgrub pa dang / sgrub pa chen por sems goms par bya bar gsungs so/ /phyi rol du sngags la sogs pa'i sgo nas stong pa nyid du bsgom
<p>242a.2</p>par gsungs la/ nang du thabs dang shes rab dag sbyong bas stong pa nyid du gsungs so/ /phyi rol du smon lam gyi mthus langs par 'dod la/ nang du thabs dang shes rab kyi mthu las sgrub par gsungs so/ /phyi rol du bgegs dang log par 'dren pa bskrad cing phur bus gdab
<p>242a.3</p>par gsungs la/ nang du mi dge ba bcu bsdam pa dang / sbyin pa la sogs pas sems can bsdu ba dang / de yang sems can gyi don bya bar gsungs so/ /dngos su tha mal pa bzlog par bya bar gsungs so/ phyi rol du nam mkha'i khams mtha' med pas shes rab kyi chos
<p>242a.4</p>'byung yin la/ nang du shes rab kyi lus nam mkha'i rang bzhin gang la yod pa'o/ /de la phyi ru nam mkha' dbus su yi ge sa bon yaM las gyur pa'i rlung gi dkyil 'khor rgyar dpag tshad 'bum phrag bzhi pa sna tshogs rdo rjes mtshan pa'o/ /nang du shes rab kyi lus la dpral bar
<p>242a.5</p>rlung gi dkyil 'khor sngar bshad pa'i rim pas so/ /phyi ru rlung gi dkyil 'khor gyi steng du raM las gyur pa'i me'i dkyil 'khor gru gsum dmar po rgyar dpag tshad 'bum phrag gsum pa/ 'og dang steng du hUM las yongs su gyur pa'i sna tshogs rdo rje gnyis dang lhan cig g.yung drung gis mtshan
<p>242a.6</p>pa'o/ /nang du mgrin par me'i dkyil 'khor ro/ /phyi rol du me'i steng du baM las gyur pa chu'i dkyil 'khor dkar po rgyar dpag tshad 'bum phrag gnyis pa 'og dang steng du hUM las gyur pa'i sna tshogs rdo rje gnyis dang / pad+mas mtshan pa'o/ /nang du snying gar chu'i dkyil 'khor ro/ / 
<p>242a.7</p>phyi rol du chu'i steng du laM las gyur pa sa'i dkyil 'khor ser po rgyar dpag tshad 'bum phrag gcig la 'og dang steng du hUM las gyur pa'i sna tshogs rdo rje gnyis dang lhan cig pa rdo rje gnyis kyis mtshan pa'o/ /nang du shes rab kyi lte bar sa'i dkyil 'khor ro/ /phyi rol du ma las gyur pa'i
<p>242b</p>
<p>242b.1</p>lhun po rdo rje'i rang bzhin ri rab chen po'i 'og gi rgyar dpag tshad bcu drug steng gi dpag tshad stong phrag lnga bcu'o/ /nang du lte ba sa'i dkyil 'khor la thug pa lhun po chen po'o/ /phyi rol du lhun po'i steng du k+Sha las gyur pa'i sna tshogs pad+ma lhun po chen po'i phyed tsam mo/ /nang du bcom
<p>242b.2</p>ldan 'das ma'i gsang ba'i pad+ma'o/ /phyi rol la de'i phyed kyi cha'i ze'u 'bru la dpag tshad stong phrag phyed dang bcu gsum mo/ /nang du bshang ba dang / gci ba dang / khu ba 'bab pa'i rtsa gsum ni/ zla ba dang / nyi ma dang / sgra gcan gyi dkyil 'khor rnams gsang ba'i pad+ma'i ze'u
<p>242b.3</p>'bru la de dang mnyam pa'i rgyu ba'o/ /phyi rol du de'i steng du hUM las skyes pa zla ba'i dkyil 'khor ze'u 'bru dang mnyam pa'o/ /nang du haM las byung ba'i khu ba'o/ /phyi rol la de'i steng du tsheg drag las byung ba'i nyi ma'i dkyil 'khor ro/ /nang du g.yon pa las byung ba'i nyi ma'o/ /phyi ru de'i
<p>242b.4</p>steng du thig le las byung ba sgra gcan gyi dkyil 'khor mdog sngon po'o/ /nang du a ba d+hU tIr 'dres pa'o/ /phyi rol du de thams cad 'dres pa bstan pa'i yi ge brtsegs pa ni/ h+k+Sh+m+l+W+r+yaM zhes pa ni sa bon rnams bsgom pa'o/ /nang du khams gsum pa brtan pa dang g.yo bar bcas pa
<p>242b.5</p>shes rab ma la rtogs par bya'o/ /de'i man ngag ni 'di yin te/ a zhes pa ni nam mkha'i khams so/ /ya zhes pa ni rlung gi khams so/ /ra zhes pa ni me'i khams so/ /wa zhes pa ni chu'i khams so/ /la zhes pa ni sa'i khams so/ /ma zhes pa ni ri rab po/ /de ni
<p>242b.6</p>brtan pa snod kyi 'jig rten gyi khams so/ /k+Sha zhes pa ni g.yo ba bcud yin te/ 'dod pa'i khams dang / thig le dang / tsheg drag dang / zla ba dang / nyi ma dang / ha zhes pa ni gzugs khams dang / sgra mtha' gzugs med pa'i khams so/ /de bas na
<p>242b.7</p>khams gsum kun bskyed pa'i yul mchog tu blta'o zhes pa'o/ /de nyid de bzhin gshegs pa thams cad kyi btsun mo'o/ /yang phyi rol du sku gsung thugs kyi 'khor lo'o/ /nang du lus dang ngag dang yid do/ /phyi rol du thugs kyi dkyil 'khor sa'i khor yug la
<p>243a</p>
<p>243a.1</p>thug pa'o/ /de'i phyi rol du gsung gi dkyil 'khor chu'i khor yug la thug par ro/ /de'i phyi rol du sku'i dkyil 'khor rlung gi khor yug la thug par ro/ /sku'i dkyil 'khor la rgyar dpag tshad bzhi'o/ /gsung gi dkyil 'khor la rgyar dpag tshad
<p>243a.2</p>gnyis so/ /thugs kyi dkyil 'khor la yang de'i phyed do/ /bde ba chen po'i dkyil 'khor la yang de'i phyed do/ /de'i yang phyed ni bcom ldan 'das kyi pad+ma'o/ /pad+ma'i sum cha ni lte ba'o/ /zla ba dang / nyi ma dang / sgra gcan gyi dkyil 'khor yang de bzhin no/ /nang du ni
<p>243a.3</p>gsang ba'i pad+ma nas lte ba dang / snying ga dang / mgrin pa dang / spyi bo dang / gtsug tor gyi bar ro/ /yang na snying ga dang / dpung pa dang / lag ngar dang / /sen mo la thug par shes rab kyi lus la rnam par brtags nas bsgom pa'i nges pa'o/ /phyi ru dkyil 'khor so so
<p>243a.4</p>la sgo bzhi bzhi'o/ /nang du rA shi bcu gnyis dang / lus ngag yid gsum gyi dbye ba'o/ /phyi rol du nor bu dang / gser las byung ba'i rta babs so/ /nang du ni zla ba dang nyi ma 'byung ba'o/ /phyi rol du sku'i dkyil 'khor du dur khrod brgyad do/ /nang du rnam par shes pa brgyad
<p>243a.5</p>do/ /phyi rol du ka ba brgyad do/ /nang du dpung pa la sogs pa brgyad do/ /phyi ru gtso bo'i rang bzhin no/ /nang du sems las grub pa'o/ /phyi rol du rdo rje'i thig la sogs pa'o/ /nang du rtsa rnams so/ /phyi rol du dkar po la sogs pa'i kha dog go/ /nang du bad kan la sogs
<p>243a.6</p>pa'o/ /phyi rol du 'dod pa'i lha mo'o/ /nang du yul dang yul can no/ /phyi rol du dra ba dang dra ba phyed pa'o/ /nang du nyon mongs pa dang nye ba'i nyon mongs pa'o/ /de ltar lus kyi khams dag par bstan nas/ chos kyi phung po dag pa'i sgo nas phyi rol bskyed pa'i rim
<p>243a.7</p>pa dang / nang zab mo bskyed pa'i rim pa ste/ chos kyi phung po rnam par dag pa bstan te/ phyi rol du byang chub kyi phyogs kyi chos sum cu rtsa bdun dang rnam par thar pa brgyad dang yan lag bcu gnyis dang / sa rnams dang / pha rol tu phyin pa la sogs pa rnams rnam par dag pa
<p>243b</p>
<p>243b.1</p>yin la/ nang du 'chad bzhin pa'i phan yon lnga pa'i dpa' mo'i tshad bstan pa las rtogs par bya'o/ /da ni phyi rol du lha bskyed pa dang / nang du sku rdzogs pa de brjod par bya'o/ /phyi rol du a i r-i u l-i a e ar al ha ya wa ra la aM dang bcu drug g.yon skor byas
<p>243b.2</p>pa dang / de nas g.yas skor du nag po'i tshes gcig la sogs pa'i cha la wA rA yA hA al u ar i e a/ shA u dr-i i aHmthar tsheg drag /a zhes bya ba dbyangs bcu drug gis skyes bu chen po'i mtshan sum cu rtsa gnyis 'grub par byed pa'i zla ba'i cha'o/ /nang du zla ba
<p>243b.3</p>'bab par byed pa'i rtsa sum cu rtsa gnyis te/ 'dir ring thung gnyis thabs dang shes rab tu ldan par zla ba byang chub kyi sems rdzogs pas na'o/ /k+Sha ha sa Sha sha al wa ra ya ha/ s+sa ny+p+ny+pa Sh+Sha sh+sha t+ta th+tha d+da d+da d+h+d+ha n+na/ p+pa ph+pha b+ba b+h+b+ha m+ma/ T+Ta Th+Tha D+Da D+h+D+ha N+Na/ ts+tsha tsh+tsha dz+dza dz+d+dz+dza ny+nya/ k+ka kh+kha g+g+ha g+d+g+ha d+da/ zhes pa bzhi
<p>243b.4</p>bcu g.yas skor du dgod de/ sa la sogs pa'i dbye ba dang ldan pa'o/ /de nas g.yon skor du dgod pa ni/ nga g+ha ga kha ka/ /nya dz+ha dza tsha tsa/ Na D+ha Da Sha Ta/ ma b+ha ba pha pa/ na d+ha da tha ta/ k+Sha sga Sha sa ha/ ya ha wa ra la/ Da b+ha ya ra la zhes pa bzhi bcu'o/ /de ltar
<p>243b.5</p>dpe byad brgyad cu dang nyi ma'i cha'o// //nang du nyi ma 'bab par byed pa la nam mkha' la sogs pa lugs su 'byung ba'i rtsa bzhi bcu dang / sa la sogs pa lugs las bzlog pa'i rtsa bzhi bcu ste/ des nyi ma'i byang chub kyi sems rdzogs pa'o/ /phyi rol nyi ma'i 'og tu'o/ /zla
<p>243b.6</p>ba'i steng du'o/ /nang du 'dres par 'gyur pa'o/ /phyi rol du de dag gi dbus sa bon dang mtshan ma'o/ /'khor ba lugs su 'byung ba la kun gzhi rnam par shes pa dri za nye bar 'khor ba'i sems can no/ /g.yas dang g.yon gyi ngos gnyis su/ /zla ba nyi ma zhes bya ste/ /mgrin
<p>243b.7</p>pa'i gnas las brtsams pa yi/ /rtsa ni longs spyod rdzogs pa can/ /'og tu phyogs shing bdud rtsi 'dzag /lte ba'i dbus su ngal bso na/ /lte ba nas 'gring rtsa ni dkar/ /steng gi phyogs ni de bzhin du/ /khrag ni 'bab pa'i bar du gnas/ /mgrin pa'i
<p>244a</p>
<p>244a.1</p>dbus su ngal bso'o/ /bdud rtsi zla ba zhes bya ste/ /khrag ni nyi mar brjod pa yin/ /steng dang 'og tu brten nas su/ /sgo gnyis la ni 'byung ba yin/ /nyi zlar grags pa'i rtsa gnyis dag /dpa' bo mkha' 'gro ma rnams kyi/ /'gro dang 'ong dang nges
<p>244a.2</p>par brjod/ /shar dang nub dang gnyid log dang / /g.yas dang de bzhin g.yon gnyis su/ /steng las dbyangs yig bcu gnyis gnas/ /ka sogs 'og tu bltas pa ni/ /ngos gnyis dag tu spel ba'o/ /dbus su de ni sbyar bar bya/ /'og gi cha la gnas pa
<p>244a.3</p>ni/ /yi ge k+Sha yis bsrung bar bya/ /gang gis mgrin par chags chen po/ /zla ba'i gzugs kyis yang dag gnas/ /de tshe longs spyod rdzogs par bshad/ /sangs rgyas rnams kyi sku yi mchog /gang tshe rdo rje'i rtser gnas pa/ /de tshe de ni sna rtse ru'o/ /gang tshe
<p>244a.4</p>longs spyod rdzogs sku de/ /nub par 'gyur pa de yi tshe/ /b+ha ga'i nang du son de yang / /yungs kar zhes ni brjod par bya/ /nyi ma'i gzugs su yang dag bshad/ /sprul pa'i skur ni brjod pa ste/ /sangs rgyas byang chub sems dpa'i rnams/ /bskyed cing spro bar byed
<p>244a.5</p>pa yin/ /pad+ma gar dbang rgyal po yis/ /pad+ma 'byed pa'i 'byor ldan pa/ /de ni nyi ma nub gyur pa/ /sprul pa'i rang bzhin gang yin de/ /rdzogs pa'i byang chub sems zhes bya/ /gong bur gyur pa rtog med dngos/ /'khor ba'i lam ni rnam gcod cing / /spros pa
<p>244a.6</p>nyer zhi dge ba dang / /dmigs med mchog tu dag pa yin/ /rdo rje sems dpa'i rang bzhin dang / /dpal ldan he ru ka zhes bya/ /dgod dang lta dang lag bcangs dang / /gnyis gnyis 'khyud dang rnam pa bzhi/ /srin bu'i tshul gyis rgyud bzhir gnas/ /'dod chags
<p>244a.7</p>nyid dang chags bral ni/ /zos nas srin bu'i tshul du gnas/ /rtsa rnams thams cad mnyam sbyor ba/ /mkha' 'gro ma yi dra ba sdom/ /zhes bshad pa'i rgyud las gsung pa ste bla ma'i man ngag gis blang bar bya'o/ /de bzhin du rtsa ba'i rgyud las kyang / rdo rje btsun mo'i b+ha ga ni/ 
<p>244b</p>
<p>244b.1</p>e yi rnam pa'i cha byad gzugs/ /sangs rgyas rin chen za ma tog /bde ba can rtag tu bzhugs/ /'chad pa po nga chos kyang nga / /rang gi tshogs ldan nyan pa nga / /'jig rten ston pa bsgrub bya nga / /'jig rten 'jig rten 'das pa nga / /lha cig skyes dga'i rang bzhin nga / /mchog
<p>244b.2</p>mtha' dga' bral dang por ni/ /mun pa la ni mar me ltar/ /de bzhin bus kyang yid kyis ni/ /btsun mo'i b+ha ga bde chen du/ /ston pa sum cu rtsa gnyis mtshan/ /gtso bo dpe byad brgyad cu ldan/ /khu ba zhes bya rnam par gnas/ /de med pas na bde med 'gyur/ /nus pa med
<p>244b.3</p>phyir ltos dang bcas/ /lha yi rnal 'byor las bde ba/ /de phyir sangs rgyas dngos po min/ /de nyid dngos med tshul yang min/ /zhal phyag rnam pa'i gzugs can nyid/ /mchog tu dga' bas gzugs med pa/ /de phyir 'gro kun lhan cig skyes/ /rang bzhin lha cig skyes par
<p>244b.4</p>brjod/ /ces gsungs te/ phyi rol dang nang du bcas pa'i man ngag gi gsang gnas ye shes kyi 'khor lo la gang zag dang ye shes kyi sku 'brel bar byed pas 'khor ba lugs las bzlog par bstan pa'o/ /de ltar rten 'khor lo drug gis 'gro ba'i dngos po rnam par dag par bstan
<p>244b.5</p>nas/ da ni thun mong ma yin par bstan pa'i phyir/ yongs su dag pa thun mong ma yin pa'i mtshan yang dag par brjod pa yin te zhes bya ba gsungs te/ ma dag pa 'khor ba lugs su 'jug pa sngar bstan pa ltar dag par bya ste/ yongs su dag pa ni legs par dag par byas zhes
<p>244b.6</p>bya ba'i don to/ /thun mong ma yin pa ni yongs su dag par byed pa'i lam thun mong ma yin pa'o/ /de gang zhe na/ mtshan yang dag par brjod pa yin te zhes pa'o/ /thun mong zhes bya ba ni drang ba'i don dang sgra ji bzhin pa dang dgongs te gsungs pa'o/ /thun mong ma yin pa ni nges
<p>244b.7</p>pa'i don dang sgra ji bzhin ma yin pa dang dgongs te gsungs pa ma yin pa'o/ /drang don gang zhe na theg pa sna tshogs su gsungs pa'o/ /nges don gang zhe na theg pa gcig tu gsungs pa'o/ /sgra ji bzhin pa gang zhe na bskal pa grangs med pa bzhis sangs rgyas pa'o/ /sgra ji
<p>245a</p>
<p>245a.1</p>bzhin ma yin pa gang zhe na skad cig mas sangs rgyas pa'o/ /dgongs te gsungs pa gang zhe na nyon mongs pa spangs nas sangs rgyas pa'o/ /dgongs te gsungs pa ma yin pa gang zhe na/ nyon mongs pa spang du med par gsungs pa'o/ /de skad du yang
<p>245a.2</p>'di nyid las/ theg pa sna tshogs thabs tshul rig /'gro ba'i don la rtog pa po/ /theg pa gsum gyis nges 'byung la/ /theg pa gcig gis 'bras bur gnas/ /zhes bya ba la sogs pa gsungs so/ thun mong ma yin pa ni gsang sngags kyi theg pa ste/ dbang dang / 
<p>245a.3</p>dam tshig dang / sngags dang / phyag rgya la sogs pas khyad par du byas pa'i phyir ro/ /thun mong ma yin pa'i gsang sngags las kyang khyad par can gyi dbang bskur ba'i don bstan pa'i phyir/ khyod kyi dga' ba dang / dang ba dang / mgu ba chen po bla na med pa skyes pa dang zhes
<p>245a.4</p>gsungs te/ khyod ces bya ba ni lag na rdo rje zhes pa'o/ /dga' ba zhes bya ba ni gzung ba dang 'dzin pa'i ngo bo snang ba sna tshogs pa'i skad cig ma ste/ dga' ba dang dang ba zhes bya ba ni gzung ba dang 'dzin pa sna tshogs kyi dri ma dang bral bas dang ba ste/ rnam par smin pas mchog tu
<p>245a.5</p>dga' ba'o/ /mgu ba chen po zhes bya ba ni sngar gyi bde ba phul du phyin pa'i nyams su myong ba tsam la dmigs pa mgu bar byas pa rnam par nyed pa dga' bral lo/ /bla na med pa bskyed pa zhes ba ni mthar thug pa'i ye shes gang na med pa rnam par rtog pa'i mtshan nyid dang bral ba
<p>245a.6</p>lhan cig skyes dga'o/ /bskyed pa zhes pa ni sngon khyod kyi rgyud la ye shes de lta bu skye ma myong ba de dag bskyed par bya'o zhes pa'o/ /de dag gis kyang ci byed ce na/ dam pa'i chos kyi tshul yang dag par gzung ba'i bar gyi phyir ngas bstan cing bshad ces bya bar 'brel lo/ / 
<p>245a.7</p>de yang mdor bsdu na/ ma dag pa bstan par bya ba'i phyir/ lus dang ngag dang yid kyi gsang ba yongs su ma dag pa zhes gsungs te/ ma dag pa'i dngos po bzhi yod do zhes pa'o/ /ma dag par byas pa ni dri ma ste dri ma dang bcas pa'i lus la sogs pa'o/ /de yang
<p>245b</p>
<p>245b.1</p>nyon mongs pa dang las dang shes bya'i dri mas so/ /nyon mongs pa ni yid 'dod chags la sogs pa dang ldan pas kun nas bslangs te/ /lus kyi las srog gcod pa la sogs pa gsum lus las kyi dri ma dang / brdzun du smra ba la sogs pa bzhi ngag las kyi dri ma dang / 
<p>245b.2</p>gnod sems la sogs pa gsum yid las kyi dri ma dang / las dang nyon mongs pa kun cha phra mos kyang dri ma dang bcas par byed pa ni/ /gsang ba yongs su ma dag pa'o/ /dag par bya ba dang zhes pa ni gang gis dag par byed ce na/ thun mong ma yin pa'i lam gyi ye shes kyis
<p>245b.3</p>dag par byed de/ /'dir dbang bzhi las skyes shing rtogs pa'i ye shes kyis so/ /dbang bzhi gang zhe na/ bum pa dang / gsang ba dang / shes rab ye shes dang / bzhi pa'o/ /de la bum pa'i dbang gis ni lus kyi dri ma dag nas rtogs pa'i ye shes lus yongs su dag nas
<p>245b.4</p>lha'i dkyil 'khor ro/ /gsang ba'i dbang gis ni ngag gi dri ma dag nas rtogs pa'i ye shes ngag yongs su dag pa yig 'bru sngags kyi 'khor lo'o/ /shes rab ye shes kyi dbang gis ni yid kyi dri ma dag nas rtogs pa'i ye shes yid yongs su dag pa ye shes kyi 'khor lo'o/ / 
<p>245b.5</p>dbang bzhi pas ni ma dag pa gsang ba'i sgrib pa thams cad dag nas gsang ba yongs su dag pa bde ba chen po'i 'khor lo'o/ /dang zhes pa'i sgra ni kyang gi don to/ /ma dag pa me long gi g.ya' dang nam mkha' la sprin lta bu dag nas kyang ma rdzogs pa dang / ma thob pa dang ma rdzogs
<p>245b.6</p>pa rnams rdzogs pa dang / rtogs pa dang thob par byed pa zhes pa'o/ /de dag bsdu ba'i sgra bstan nas so sor bstan pa'i phyir/ yongs su ma rdzogs pa'i sa dang zhes gsungs te/ de la yongs su'i sgra ni mchog tu'o/ /ma rdzogs pa ni ma tshang ba dang / ma khengs pa'o/ / 
<p>245b.7</p>dngos po gang ma rdzogs she na sa zhes pa'o/ /de las ni gong ma'i 'bras bu dang / yon tan gyi rten du gyur pa'o/ /rdzogs pa ni bcu gcig pa dang / bcu gsum pa ste sangs rgyas kyi sa'o/ /de bas na sangs rgyas kyi sa de dag ma rdzogs pa'o/ /ji skad du gsungs pa'i
<p>246a</p>
<p>246a.1</p>pha rol tu phyin pa'i theg pa chen po ni sa bcu gcig pa sangs rgyas kyi sar gsungs la/ gsang sngags kyi theg par ni bcu gsum rdo rje 'dzin pa'i sa zhes gsungs so/ /bcu gcig man chad thun mong du gsungs la/ bcu gnyis yan chad khyad par gyi sar
<p>246a.2</p>gsungs so/ /pha rol tu phyin pa'i theg par ni sa bcu rim gyis bgrod pa'i theg par 'dod la/ 'dir ni thabs kyi khyad par dang gdams ngag gi khyad par gyis mi'i skye ba 'di nyid la rdzogs par 'dod do/ /de yang khyad par nang gi sa bcu ni 'di lta ste/ gnas dang nye ba'i gnas
<p>246a.3</p>dang / zhing dang nye ba'i zhing dang / 'du ba dang nye ba'i 'du ba dang / 'thung gcod dang nye ba'i 'thung gcod dang / dur khrod dang nye ba'i dur khrod dang bcu'o/ /'dir sngar bshad pa'i chos dang longs spyod pa dang sprul pa'i 'khor lo'o/ /nang na gsang ba'i rtsa brgyad brgya
<p>246a.4</p>pa nyi shu rtsa lnga bla ma'i man ngag gis byang chub kyi sems kyis gang ba'i rim pas khengs tsa na sa bcu dang / pha rol tu phyin pa dang / bsod nams dang ye shes kyi tshogs yongs su ma rdzogs pa yongs su rdzogs shing yongs su dag par bya ba dang zhes bya'o/ /de la pha rol tu phyin pa
<p>246a.5</p>ni sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / stobs dang / thabs dang / smon lam dang / ye shes bcur gang gsungs pa rnams so/ /dang zhes pa ni sa bcu dang / shes pa bcu dang / dbang bcu
<p>246a.6</p>dang / rnam pa bcu dang / don bcu dang / stobs bcu bsdu ba'o/ /de la pha rol tu phyin pa bcu yang gnas pa lam la ma rdzogs pa yongs su rdzogs par bya ba dang / dag pa rang bzhin la ma rdzogs pa yongs su rdzogs par bya ba dang / thob pa 'bras bu la ma rdzogs pa rdzogs par bya ba dang / tshul
<p>246a.7</p>gdams ngag la ma rdzogs pa rdzogs par bya'o/ /de yang gnas pa lam la pha rol tu phyin pa bcu rdzogs par bya ba ni byang chub kyi sems rdo rje dbyings kyi dkyil 'khor gyi skabs nas ston to/ /dag pa rang bzhin gyi pha rol tu phyin pa bcu ni chos kyi dbyings kyi ye shes kyi skabs
<p>246b</p>
<p>246b.1</p>nas ston no/ /thob pa 'bras bu'i pha rol tu phyin pa ni so sor rtog pa'i ye shes kyi skabs nas ston no/ /tshul man ngag gi pha rol tu phyin pa ni bla ma'i man ngag gis theg pa chen po'i tshul dang sbyar ba'o/ /bsod nams dang ye shes kyi tshogs ni pha rol tu phyin pa rnams nyid de/ 
<p>246b.2</p>sbyin dang tshul khrims bzod pa gsum/ /longs spyod rdzogs dang sprul pa'i sku/ /bsam gtan shes rab chos kyi ste/ /brtson 'grus gnyi gar 'dod pa yin/ /zhes bya bas so/ /stobs dang thabs dang smon lam ni bsod nams kyi tshogs so/ /ye shes ni
<p>246b.3</p>ye shes kyi tshogs so/ /de ltar bdag dang gzhan gyi don gnyis tshang ba ni rdzogs pa'o/ /yang na rdzogs pa zhes bya ba'i sgra ni zla ba nya ba bzhin no/ /yongs su rdzogs pa ni sngar smon pa'i bcu po kun rnam par dag par 'gyur pa'o/ /bya ba zhes bya ba ni rgyu des na zhes pa'i don to/ / 
<p>246b.4</p>thabs las byung ba'i 'bras bu bstan pa'i phyir bla na med pa'i don ma rtogs pa rtogs par bya ba dang / ma thob pa thob par bya ba nas zhes smos te/ bla na med ces pa ni gong na med pa'o/ /don ni don du nye bar bya ba phyag rgya chen po'o/ /ma rtogs pa zhes bya ba ni khong du ma
<p>246b.5</p>chud pa'o/ /rtogs par bya ba dang zhes bya ba ni mngon sum du byed ces bya ba'i tha tshig go/ /dper na dbul pos gter yod par rtogs pa bzhin no/ /ma thob pa zhes bya ba ni sangs rgyas kyi yon tan gang dang gang gis thob par ma nus pa de'o/ /thob pa ni de'i bdag nyid du gyur
<p>246b.6</p>pa'am dbang bskur ba'o/ /nas zhes pa ni dngos po gzhan 'og nas 'byung ba sdud par byed pa ste/ thog mtha' bsdu ba'i sgra'o/ /de gang zhe na/ ji snyed de bzhin gshegs pa thams cad kyi zhes bya ba gsungs te/ ji snyed ces pa ni dus ji srid ces dus kyi mtha' gzung
<p>246b.7</p>ba'o/ /de bzhin gshegs pa yang yin la thams cad kyang yin pas na de bzhin gshegs pa thams cad de dus gsum gyis bsdus pa'am rigs drug gis bsdus pa'o/ /dam pa'i chos kyi tshul yang dag par gzung ba'i bar gyi phyir dang zhes pa ni dam pa ni bshad ma thag pa'i de
<p>247a</p>
<p>247a.1</p>bzhin gshegs pa rnams so/ /de rnams kyis gsungs pa'i chos ni dam pa'i chos te chos kyi phung po brgyad khri bzhi stong gi snying po rdo rje theg pa 'di'o/ /de bas na 'di gzung bas sangs rgyas kyi bka' mtha' dag gzung bar 'gyur zhes pa'o/ /shin tu rgyas
<p>247a.2</p>par skabs 'og nas ston to/ /phyir zhes pa ni dgongs pa smos pa'o/ /dang zhes pa ni dgos pa gzhan yang yod de zhes pa'o/ /gang zhe na ngas bshad cing bstan te 'grel zhing rnam par phye la gsal bar byas te byin gyis brlab bo zhes bya ba gsungs te/ ngas zhes pa ni shAkya thub
<p>247a.3</p>pa ngas zhes pa'o/ /bshad cing zhes pa ni gzhung yi ge'i sgo nas so/ /bstan te zhes bya ba ni mngon sum du nyams su myong bar byas zhes pa'o/ /'grel zhing zhes bya ba ni dgongs pa nges par 'grel ba ste/ drang don dang nges don la sogs pa'i man ngag go/ /rnam par phye la
<p>247a.4</p>zhes pa ni bshad pa'i rnam grangs dbye ba ste zab pa dang rgya che ba la sogs par ro/ /gsal bar byas zhes pa ni bshad ma thag pa'i don bzhi'i sgo nas rim pa bzhin du gzhung dang nyams su myong ba dang dgongs pa'i don dang / /bshad pa'i rnam grangs gsal bar khong du chud par
<p>247a.5</p>bya'o zhes pa'o/ /de dag thams cad kyang mdor bsdu na byin gyi rlabs kyi sgo nas 'jug pa bstan pa'i phyir ro/ /lag na rdo rje rdo rje 'chang / /zhes pas bod pa mdzad de/ lag na rdo rje'i tshig gi don ni snga ma bzhin no/ /ngas yang khyod kyi rgyud la gsang sngags thams cad
<p>247a.6</p>kyi chos nyid kyi byin gyi brlabs kyis byin gyis brlabs pa'o zhes bya ba ni yang zhes bya ba ni bsnan pa'i sgra ste bshad pa dang / 'grel pa dang rnam par phye ba gsum gyis gzhung thos pa la sogs pa byin gyis brlabs la/ yang bstan pa dang gsal bar byas pa gnyis kyis ni rtogs
<p>247a.7</p>par byin gyis brlabs pa'o/ /ngas zhes pa ni ston pa po ngas zhes pa'o/ /khyod kyi rgyud la zhes pa ni snod dang ldan pa lag na rdo rje khyod kyi shes pa'i rgyud la zhes pa'o/ /gsang sngags thams cad kyi zhes pa ni gsang sngags kyang yin la thams cad kyang yin pas na rig sngags
<p>247b</p>
<p>247b.1</p>dang gzungs sngags thams cad do/ /de rnams chos kyi bcud du gyur pas byin gyis brlabs so zhes pa'o/ /chos nyid ces pa ni rnam par snang mdzad mngon par byang chub pa'i rgyud las gsang ba'i bdag po gzhan yang gsang sngags kyi chos nyid ni de bzhin gshegs
<p>247b.2</p>pa thams cad kyis ma byas/ byed du ma bcug /rjes su yi rang bar ma byas pa yang ma yin no/ /de ci'i phyir na/ 'di ni chos thams cad kyi mtshan nyid de/ 'di lta ste de bzhin gshegs pa rnams byung yang rung ma byung yang rung ste/ chos rnams kyi chos nyid de ye nas
<p>247b.3</p>gnas pa ste/ de yang 'dir/ gsang sngags rnams kyi chos nyid do/ /zhes bya ba la sogs pa rgya cher 'byung ba'o/ /de lta bu la sogs pa'i byin gyis brlabs ni de nyid khong du chud pa la sogs byin gyis brlabs pa'o/ /de dag gis ni 'khor lo dang po'i phan yon tshig bcu gcig
<p>247b.4</p>tu bgrang ba'i rnam par bshad pa'o// //de nas 'khor lo gnyis pa me long lta bu'i ye shes kyi skabs bshad par bzhed nas/ lag na rdo rje rdo rje 'chang / /zhes bya ba gsungs te/ tshig gi don ni go bde ba'o/ /rdzogs par byed pa'i mtshan yang dag par brjod pa'i
<p>247b.5</p>dgos pa 'khor lo dang po'i phan yon gyi skabs su de ltar bstan nas/ da gnyis pa'i skabs 'di ni mi 'dra bar bstan pa'i phyir/ gzhan yang mtshan yang dag par brjod pa 'di ni zhes bya ba gsungs te/ de yang mtshan yang dag par brjod pa zhes pa'i gzhung gcig tu zin kyang
<p>247b.6</p>skabs phye ba las don tha dad par ston to zhes pa'o/ /'dis don ci ston zhe na/ de bzhin gshegs pa thams cad kyi shin tu dag cing yongs su byang ba'i thams cad mkhyen pa'i ye shes zhes bya ba gsungs te/ de bzhin gshegs pa yang yin la thams cad kyang yin pas na de bzhin
<p>247b.7</p>gshegs pa thams cad de/ dus gsum du gshegs pa'i de bzhin gshegs pa ma lus pa'o/ /de shin tu dag pa ni legs par dag pa snang ba dag pa ste/ dri ma dang sgrib par gyur pa ma lus pa rnam par dag pa chos kyi dbyings kyi ye shes so/ /de yang sngar yongs su rdzogs pa dang
<p>248a</p>
<p>248a.1</p>dag pa zhes bshad do/ /byang ba zhes pa ni bsod nams dang ye shes kyi tshogs la rab tu 'byungs ba ste/ legs par sbyangs pa'i gser bzhin nyes pa phra mo'i tshad tsam yang mi mnga' ba'o/ /de ltar dag pa dang byang ba'i phyir ji snyed pa dang ji lta ba mkhyen pa ni thams cad
<p>248a.2</p>mkhyen pa'i ye shes zhes bya'o/ /de nas de bzhin gshegs pa thams cad kyi ye shes ro gcig pa rang gi don rtag tu mnyam par gzhag pa'o/ /da ni sems can thams cad kyi don du dag pa 'jig rten pa'i ye shes kyi snang ba'i rim pa so sor bstan pa'i phyir/ sku dang gsung dang thugs gsang
<p>248a.3</p>bar 'gyur pa'o zhes bya ba gsungs te/ shin tu dag cing byang bar byas pa'i me long la gzugs brnyan sna tshogs so sor snang ba bzhin du thugs rje chen po'i smon lam gyis 'dul ba la sku dang gsung dang thugs dang gsang ba dang yongs su gyur pa rnams ni me long lta bu'i ye shes so/ / 
<p>248a.4</p>de bas na me long lta bu'i ye shes mi bskyod pa'i dkyil 'khor dang gdul bya drag po 'dul ba'i phyir mi bskyod pa yang rnam pa lngar 'gyur par go bar bya'o/ /de rnams kyi don gtso bor mi bskyod pa nyid bstan pa'i phyir de bzhin gshegs pa thams cad kyi sangs rgyas kyi byang chub po zhes bya ba
<p>248a.5</p>la sogs pa gsungs te/ de bzhin gshegs pa ni rnam par snang mdzad la sogs pa bzhi po'o/ /thams cad ces bya ba ni de bzhin gshegs pa ma lus pa kun kyang rigs lngar 'dus so zhes dgongs pa'o/ /sangs rgyas zhes bya ba ni blo bye ba dang rgyas pa'i phyir ro/ /de'i mtshan
<p>248a.6</p>gang la yod pa'o/ /byang chub po zhes pa ni de dag kun gyi byang chub ni thugs kyi rigs mi bskyod pa zhes pa'o/ /mi bskyod pas rgyas btab pa'i phyir thams cad ces pa'i sgra ni 'og nas ston pa la yang go bar bya'o/ /yang dag par rdzogs pa'i sangs rgyas rnams kyi mngon par
<p>248a.7</p>rtogs pa'o zhes bya ba ni/ phyin ci ma log par bdag dang gzhan gyi don phun sum tshogs pa rdzogs pa ni yang dag par rdzogs pa'i sangs rgyas so/ /de rnams kyi mngon du bya ba'i chos nyid mi bskyod pas na mngon par rtogs pa'o/ /de bzhin gshegs pa thams cad kyi
<p>248b</p>
<p>248b.1</p>chos kyi dbyings thugs su chud pa'o zhes pa ni/ de bzhin gshegs pa snga ma bzhin no/ /chos kyi dbyings zhes pa ni stobs dang mi 'jigs pa la sogs pa'o/ /dbyings zhes pa ni 'byung khungs su 'gyur pa'o/ /bla na med pa ni de'i gong na gzhan med pa'o/ /thugs su chud ces pa ni
<p>248b.2</p>mngon du mdzad ces pa'o/ /de ltar rtogs pa dang thugs su chud pas cir 'gyur zhe na/ rgyal ba rnams kyis bdud kyi stobs thams cad pham par mdzad pa'o zhes gsungs te/ mi mthun pa'i phyogs kun las rnam par rgyal bas na rgyal ba'o/ /dper na rdo rje ni rin
<p>248b.3</p>po che'i khyad par kun las rgyal ba bzhin no/ /mi mthun pa'i phyogs de dag gang zhe na/ bdud kyi stobs thams cad pham par mdzad pa'o zhes gsungs te/ bdud ni phung po dang / lha'i bu dang / nyon mongs pa dang / 'chi bdag gi bdud do/ /de rnams khams gsum
<p>248b.4</p>pa'i sems can la dgra dang 'dra bar nye bar 'tshe zhing 'jigs par byed pas bdud do/ /lha'i bu'i bdud kyi stobs kyis mdangs 'phrog pa dang / dbugs 'phrog cing longs spyod dang / byang chub kyi lam sgom pa rnams la bar du gcod do/ /nyon mongs pa'i bdud kyi stobs
<p>248b.5</p>kyis ni dran pa dang shes bzhin la sogs pa mtho ris dang thar pa'i dge ba'i bar du gcod par byed do/ /de skad du yang / nyon mongs stobs chen dgra 'dis ni/ /zhes bya ba la sogs pa gsungs so/ /phung po'i bdud kyi stobs kyis ni rlung dang mkhris pa la sogs pas lang tsho la sogs
<p>248b.6</p>pa 'joms par byed do/ /'chi bdag gi bdud kyi stobs kyis ni myur du bar dor 'khrid cing gson po'i tshe 'joms par byed pa'o/ /de las gzhan pa'i stobs rnams bsdu ba'i phyir thams cad ces pa'o/ /pham par mdzad pa ni de lta bu des bcom pa dang bshig par byas pa'o/ / 
<p>248b.7</p>de bas na/ bdud rnams rab tu 'jig par mdzad/ /ces bya'o/ /da ni rang gi ye shes kyi stobs bstan pa'i phyir/ stobs bcu dang ldan pa thams cad kyi stobs nyid do zhes gsungs te/ de la stobs bcu ni gnas dang gnas ma yin pa mkhyen pa'i stobs dang / dbang
<p>249a</p>
<p>249a.1</p>po mchog dang mchog ma yin pa mkhyen pa'i stobs dang / khams sna tshogs mkhyen pa'i stobs dang mos pa sna tshogs mkhyen pa'i stobs dang / bsam gtan dang ting nge 'dzin dang snyoms par 'jug pa dang sna tshogs pa'i ting nge 'dzin dang rnam par thar pa dang kun
<p>249a.2</p>nas nyon mongs pa dang rnam par byang ba mkhyen pa'i stobs dang / thams cad du 'gro ba'i lam mkhyen pa'i stobs dang / sngon gyi gnas rjes su dran pa'i stobs dang / 'chi 'pho dang skye ba mkhyen pa'i stobs dang / zag pa dang zag pa med pa mkhyen pa'i stobs te bcom ldan 'das
<p>249a.3</p>kyi mthu rtsal khyad par bsgom pa'i phyir dang / thog ma med pa'i mnyam pa nyid kyi gnas las spros par mthong ba'i phyir mkhyen pa zhes bya'o/ /de yang mkhyen pa'i stobs kyi gzhi spyan rnams dang / stobs kyi rtags phyag drug tu'o/ /de yang shes rab kyi stobs dang thabs kyi stobs te/ 
<p>249a.4</p>sngar gyi steng du gnyis bsnan pa ni bcu gnyis so/ /de yang / mig drug lag drug stobs dang ldan/ /zhes pa'o/ /stobs bcu dang gang ldan pa de la de skad ces bya'o/ /stobs bcur gang brtsis pa de rnams kyi stobs ni thabs shes rab kyi stobs las byung bas na stobs bcu'i
<p>249a.5</p>stobs so/ /de yang shes rab kyi stobs kyi khyad par bstan pa'i phyir/ thams cad mkhyen pa'i ye shes rnams kyi thams cad mkhyen pa nyid do zhes gsungs te/ thams cad kyi sgra ni ma lus pa'o/ /mkhyen pa ni ji lta ba bzhin du ste/ /ye shes kyi spyan mnyam pa med pas ji snyed pa
<p>249a.6</p>mkhyen pa'o/ /rnams kyi zhes pa ni thams cad mkhyen pa'i ye shes mnga' ba rnams kyi ye shes ye shes kyi spyan 'di zhes pa'o/ /nyid do zhes pa ni kho na ste nges par bya ba'o/ /de ltar stobs rnams kyis bdud bzhi'i stobs rnams dug ha la ha la dang 'dra ba thams cad mkhyen pa'i
<p>249a.7</p>ye shes kyis bdud rtsir byas nas zhal brgya'i stobs mnga' bas gsol ba'o/ /'chi bdag gi bdud la sogs pa rtsad nas gcod pas na mche ba'i khyad par kyang rab tu gtsigs pa'o zhes sbyar ro/ /de bas na bgegs dang log par 'dren pa rnams kyi yang gnyen po dang gdul
<p>249b</p>
<p>249b.1</p>dka' 'dul ba'i dus su nam mkha' las thog ltung ba bzhin 'jigs par mdzad do/ /de ltar yang cis mngon zhe na/ sangs rgyas thams cad kyi chos thams cad kyi lung ngo zhes gsungs te/ thams cad mkhyen pa'i ye shes kyi stobs ni rdo rje ltar gang la yang thogs pa med do zhes so/ /sangs rgyas kyang
<p>249b.2</p>yin la zhes pa snga ma bzhin te dus gsum gyi sangs rgyas kun no/ /chos zhes pa ni theg pa chen po'o/ /lung ngo zhes pa ni gzhan las 'ongs pa'i phyir ro/ /de bas na rang dang gzhan la de skad du grags pa'o/ /da ni thams cad mkhyen pa'i ye shes rdo rje lta bu de bsgrub bya snying por bstan pa'i
<p>249b.3</p>phyir/ sangs rgyas thams cad kyi yang dag par bsgrub pa'o zhes gsungs te/ snying po rdo rje de phyin ci ma log par bsgrubs pas sangs rgyas thams cad kyang sangs rgyas pa'o zhes pa'o/ /de yang de nyid bsgrub na tshogs rdzogs par bstan pa'i phyir/ byang chub sems dpa' chen po thams
<p>249b.4</p>cad kyi bsod nams dang ye shes kyi tshogs rdzogs pa dri ma med cing shin tu rnam par dag pa'o zhes gsungs te/ sems rdo rje ltar skyes pas na/ de byang chub sems dpa'o/ /gzhan yang gnas de la dgod par sems pas na sems dpa' chen po'o/ /kun zhes pa ni sa thob pa dang ma
<p>249b.5</p>thob pa kun no/ /bsod nams ni thabs so/ /ye shes ni shes rab po/ /rdzogs pa ni gnyis su med par gyur pa ste/ rdo rje ltar dbyer mi phyed pa'i phyir ro/ /dri ma med cing zhes pa ni skyon med pa'i phyir ro/ /shin tu rnam par dag pa ni sgrib par gyur pa med pa'o/ /da ni thams cad kyi skye gnas
<p>249b.6</p>su bstan pa'i phyir nyan thos dang rang sangs rgyas thams cad kyi skye gnas so zhes gsungs te/ don dam par chos gang la yang skye ba 'am 'gag pa zhes bya bar yang dag par rjes su ma dmigs kyang kun rdzob tu gnyis su med pa'i ye shes de nyid sgyu ma dang sprul pa'i tshul gyis thams cad skye ba'i
<p>249b.7</p>gnas su bstan te/ de yang theg pa chung ngu nyan thos dang rang sangs rgyas gnyis kyi grub pa'i mtha' yang 'di las skyes so zhes pa'o/ /'jig rten pa'i bde ba'i 'byung khungs su bstan pa'i phyir/ lha dang mi thams cad kyi phun sum tshogs pa'i zhing ngo zhes gsungs te/ lha ni
<p>250a</p>
<p>250a.1</p>'dod pa dang / gzugs dang / gzugs med pa'i lha'o/ /mi ni gling bzhi la sogs par skyes pa'o/ /thams cad ces pa ni de dag ma lus pa'o/ /phun sum tshogs pa ni gzugs dang dbang po dang / tshe dang longs spyod dang 'khor rab tu 'byor ba mthar phyin
<p>250a.2</p>pa'o/ /zhing ni me tog dang / 'bru'i 'byung khungs so/ /de bzhin du zhes pa'o/ /theg pa chen po'i gzhi'o zhes pa ni theg pa chen po ni theg pa yang yin la chen po yang yin pas theg pa chen po ste/ theg pa gang gis bdag dang gzhan gyi don sgrub pa de la de skad ces bya'o/ /gzhi'o
<p>250a.3</p>zhes pa ni rten de stong pa nyid dang snying rje chen po la brten nas zhes pa'o/ /byang chub sems dpa' rnams kyi 'byung khungs so zhes pa ni byang chub ni mnyam pa nyid do/ /der sems bskyed pa ni byang chub sems dpa'o/ /rnams zhes pa ni 'bru mang po'o/ /'byung khungs so zhes pa ni
<p>250a.4</p>gang ji snyed pa dag kyang 'di las so zhes pa'o/ /'phags pa'i lam yang dag par rdzogs pa thams cad kyi mtha'o zhes pa ni/ 'phags pa ni khyad par du 'phags pa ste/ nyan thos dang rang sangs rgyas dang byang chub sems dpa'o/ /lam zhes pa ni gang gis rang gi 'bras bu thob par
<p>250a.5</p>bya ba'i phyir 'gro bar byed pa'i lam mo/ /yang dag par rdzogs pa zhes pa ni skyon med par rang rang gis mthar phyin pa'o/ /thams cad kyi mtha'o zhes pa ni/ de rnams kyi gang du gyur pas mthar thug pa sangs rgyas kyi sa'o zhes pa'o/ /rnam par grol ba rnams kyis brtags pa'o zhes
<p>250a.6</p>pa ni rnam par grol ba ni 'ching bar gyur pa thams cad dang bral ba'o/ /rnams zhes pa ni nyan thos la sogs pa rnams so/ /brtags pa'o zhes pa ni tshad mar gyur pa ste 'dis brtag par bya ba kho na'o/ /nges par 'byung ba'i lam gyi skye gnas so zhes pa ni nges par 'byung ba
<p>250a.7</p>ni rang rang gi sa la the tshom mi za bar 'bras bu thob pa ste nyan thos kyi nges par 'byung ba dang / rang sangs rgyas kyi nges par 'byung ba dang / byang chub sems dpa'i nges par 'byung ba'o/ /lam zhes pa ni theg pa'o/ /skye gnas zhes pa ni mngal lo/ /de dang chos
<p>250b</p>
<p>250b.1</p>mthun pa'i phyir de skad ces bya ste/ dngos su chos thams cad kyi 'byung gnas su gyur pa'o/ /de las byung pa rigs khyad par can du bstan pa'i phyir/ de bzhin gshegs pa'i gdung rgyun mi 'chad pa'o zhes gsungs te/ de bzhin gshegs pa zhes bya ba ni de bzhin nyid du
<p>250b.2</p>gshegs pa ste/ de bzhin nyid ni chos thams cad kyi de kho na nyid rdo rje ltar brtan pa'o/ /de'i ngo bo nyid du son pas na gshegs pa'o/ /yang na de mkhyen pa'am ma gshegs pa la yang de skad ces bya'o/ /de skad du yang / dpal ldan de bzhin nyid gshegs shing / /de bzhin slar
<p>250b.3</p>yang byon pas na/ /de bzhin gshegs zhes bya ba yin/ /zhes gsungs so/ /gdung ni rus so/ /mi 'chad par zhes bya ba ni nam yang gzhan du mi 'gyur pa'o/ /byang chub sems dpa' sems dpa' chen po'i rigs dang rgyud rab tu 'phel ba'o zhes bya ba ni byang chub ni sngar bstan ma thag pa'i
<p>250b.4</p>rdo rje ltar brtan pa'o/ /de lta bu la rang gi thos par bya ba dang / khong du chud par bya bar sems bskyed pa dang / sems can thams cad kyang gnas de la dgod par bya ba ni sems dpa' dang sems dpa' chen po'o/ /rigs zhes pa ni rus so/ /dang zhes pa ni rnam grangs bsdus pa'o/ / 
<p>250b.5</p>rgyud ces pa ni sa bon sngar bstan pa de las skyes pa ni de'i bdag nyid kyi rgyu 'dzin pa'o/ /'phel ba ni mang por gyur pa'i don to/ /des kyang ci byed ce na/ pha rol gyi rgol ba thams cad tshar gcod pa'o zhes gsungs te/ de la pha rol ni rang gi sde las gzhan pa'o/ /rgol ba ni skyon rtogs shing rgol
<p>250b.6</p>bar bya bar sems dpa'o/ /tshar gcod pa ni de lta bu'i stobs med par byed pa'o/ /de yang rang gi sde pa rdo rje'i snying po 'dus ma byas pa'i phyir ro/ /rgol ba po de yang su zhig yin zhe na/ mu stegs can thams cad rnam par 'joms pa'o zhes gsungs te/ shes rab phyin ci log gis rtag
<p>250b.7</p>pa'i mu dang / chad pa'i mu la rten bcas pas na mu stegs so/ /thams cad kyi sgra ni lta ba ngan pa la gnas par gyur pa'i gti mug can rnams gzung ngo / /'joms pa zhes pa ni drag po'i sgra ste/ glang po che bsad nas pags pa gyon pa lta bu de la de skad ces bya'o/ /tshar gcad pa'i phyogs
<p>251a</p>
<p>251a.1</p>gzhan yang gsungs pa/ bdud bzhi'i sde dang dpung thams cad pham par byed pa'o zhes pa ni/ bdud bzhi ni go sla'o/ /sde ni dmag gi tshogs so/ /dpung ni nag po'i rtsa lag kun no/ /de thams cad 'di ltar me long gi nang gi gzugs brnyan lta bu'i sku drag po dang / de
<p>251a.2</p>bzhin gshegs pa'i phrin las gang yin pa la gdul bya drag pos 'dul ba la nyes pas mi gos te/ gzugs bzhin no/ /gsung gi sgra drag pos sprul pa rlag par byed pas na pham par byed pa'o/ /de lta bur tshar bcad nas phan gdags par bya ba gang zhe na/ sems can thams cad yang dag
<p>251a.3</p>par sdud pa'o zhes pa ni sems can yang yin la thams cad kyang yin pas na sems can thams cad de las so so'i dbang gis 'gro ba'i gnas so so'i skye gnas su skye ba'i phyir te/ mgo las skyes pa'i skra bzhin no/ /yang dag par sdud pa ni phyin ci ma log par sdud pa de rtogs pa sems su
<p>251a.4</p>sdud pa dang / spyod pa bsdu ba'i dngos po bzhis sdud pa ni yang dag par sdud pa'o/ /de ni ral pa gcig tu bsgyings pa lta bu'o/ /de bas na dngos po sna tshogs su snang yang sems las mi g.yo ba dang / sangs rgyas dang byang chub sems dpa' rnams kyi mdzad pa tha dad kyang sems can
<p>251a.5</p>gyi don las mi g.yo zhes pa'i don to/ /gzhan yang ci mdzad ce na/ nges par 'byung ba'i bgrod pa thams cad kyi 'phags pa'i lam yongs su smin pa'o zhes bya ba gsungs te/ de las nges par 'byung ba ni 'bras bu'o/ /bgrod pa zhes pa ni sgrub par byed pa'i lam mo/ /thams
<p>251a.6</p>cad kyi zhes bya ba ni nyan thos la sogs pa'o/ /'phags pa'i lam zhes pa ni khams gsum las nges par 'byung ba'i lam ste/ tshogs kyi lam la sogs pa'o/ /yongs su zhes pa ni mchog tu zhes pa'o/ /smin pa ni 'bras bu mthar phyin pa thob par byed pa'o/ /tshangs pa'i
<p>251a.7</p>gnas bzhi la gnas pa rnams kyi ting nge 'dzin to zhes pa ni/ de la tshangs pa nyid ni yang dag par rdzogs pa'i sangs rgyas so/ /de skad du yang / tshangs pa mya ngan 'das sangs rgyas/ /zhes gsungs so/ /gnas bzhi ni byams pa dang / snying rje dang / dga' ba dang / 
<p>251b</p>
<p>251b.1</p>btang snyoms dang bzhi'o/ /la zhes pa 'dud pa'i sgra'o/ /gnas pa rnams zhes pa ni theg pa chen po rnams te/ gzhan nyan thos la sogs pa la de lta bu'i gnas med pa'i phyir ro/ /ting nge 'dzin ni blo chos thams cad la mnyam par 'jog pa'o/ /de yang dngos su na me
<p>251b.2</p>long lta bu'i ye shes zhes pa'o/ /sems rtse gcig pa rnams kyi bsam gtan to zhes pa ni/ sems rtse gcig tu 'jog pa rnams kyi zhes pa ste/ gang dag sems kyi rnam par shes pa'i yul gyi rjes su 'brang zhing g.yeng ba ni sems mnyam par 'jog mi nus so snyam nas
<p>251b.3</p>sems nang du yang dag par 'jog pa la dmigs nas rtog pa dang dpyod pa'i blos 'dod chags dang bral ba'i dga' ba dang bde ba las 'byung ba'i dmigs pa rnams so/ /bsam gtan zhes pa yang de nyid do/ /de ltar sems 'ba' zhig lhur len pa la yin gyi gzhan ma yin nam zhe
<p>251b.4</p>na/ de'i phyir lus dang ngag dang yid 'dul ba la brtson pa rnams kyi rnal 'byor ro zhes gsungs te/ lus zhes pa ni lus kyi las gnas ngan len dang bcas pa spong ba'o/ /ngag ces pa ni smra ba'i nyes pa dang bcas pa ngag gi gnas ngan len spong ba'o/ /yid ni nyon mongs pa
<p>251b.5</p>dang bcas pa'i sems kyi gnas ngan len spong ba'o/ /de yang dran pa dang shes bzhin gyis zin pa'i spyod lam 'bras bu med pa'i bya ba spangs nas rtag tu bag yod pa la gnas pa ni 'dul ba zhes bya'o/ /brtson pa zhes bya ba ni rtag tu don de la dga' ba'o/ /rnal 'byor zhes pa ni zhi
<p>251b.6</p>gnas dang lhag mthong gi lus dang ngag dang yid rnal 'byor du 'jug pa'o/ /de ltar tshar gcad pa dang / phan gdags pa'i las bstan nas/ da ni nyes pa kun dang bral bar bstan pa'i phyir/ /kun du sbyor ba thams cad dang bral bar byed pa'o zhes bya ba la sogs pa gsungs
<p>251b.7</p>te/ de la kun du sbyor ba ni dug dang / me dang / mtshon cha dang / dgra la sogs pa'i gnod pa sna tshogs pa'o/ /bral bar byed pa dang mi tshugs par byed pa'o/ /nyon mongs pa dang nye ba'i nyon mongs pa thams cad spong ba'o zhes pa ni/ nyon mongs pa thams cad ni 'dod chags
<p>252a</p>
<p>252a.1</p>la sogs pa drug go/ /nye ba'i nyon mongs pa ni g.yo sgyu la sogs pa nyi shu'o/ /thams cad kyi sgras ni kun nas nyon mongs pa la sogs pa yang bsdus pa'o/ /spong ba ni bral bar byed pa'o/ /sgrib pa thams cad yongs su zhi ba'o zhes pa ni/ /yang dag pa'i don gsal
<p>252a.2</p>bar mi byed pa ste/ glo bur du g.yogs pa zhes pa'i don to/ /thams cad shes pa ni nyon mongs pa'i sgrib pa dang / shes bya'i sgrib pa dang / las kyi sgrib pa dang / skye ba'i sgrib pa'o/ /zhi ba zhes pa ni byang ba zhes pa'o/ /'jigs pa thams cad las rnam par grol ba'o zhes pa ni
<p>252a.3</p>'jigs pa ni yid sdug bsngal ba dang bcas pa'o/ /thams cad ces pa ni tshe 'di dang phyi ma'i 'jigs pa kun no/ /rnam par grol ba ni yid 'jigs pa dang bral nas bde bar gyur pa'o/ /phung po thams cad las rnam par thar pa'o zhes pa ni phung po yang yin la thams cad kyang yin pas/ phung
<p>252a.4</p>po thams cad de nye bar len pa'i phung po kun no/ /de rnams ni sdug bsngal gyi rang bzhin du gsungs te/ mdor na nye bar len pa'i phung po lnga ni sdug bsngal lo zhes gsungs so/ /de bas na de'i 'ching ba dang bral nas zag pa med pa'i phung po dang ldan pa'o/ /rnam par thar pa ni
<p>252a.5</p>rnam par grol ba'o/ /sems kyi g.yeng ba thams cad zhi ba'o zhes bya ba ni sems ni rnam par shes pa'o/ /g.yeng ba ni yul la rnam par 'phro ba'o/ /thams cad ces pa ni ma lus pa zhes pa'o/ /zhi ba ni sems rnal du 'jog pa'o/ /'byor pa thams cad kyi 'byung gnas so zhes
<p>252a.6</p>pa ni 'byor pa ni phun sum tshogs pa'o/ /thams cad ces pa ni tshe ring ba dang longs spyod la sogs pa'o/ /'byung gnas so zhes pa ni me long lta bu'i ye shes so zhes pa'i don to/ /rgud pa thams cad sel ba'o zhes pa ni rgud pa ni dman pa zhes pa'i don to/ /thams cad ces pa
<p>252a.7</p>ni 'byor ba gzhan la sogs pa thams cad do/ /sel ba zhes pa ni rgud pa dang bral nas dar bar byed pa'o/ /ngan song gi sgo thams cad gcod pa'o zhes pa ni ngan song ni ngan par song ste skye gnas dman pa'o/ /sgo ni der 'jug pa'i sdig pa mi dge ba'i las so/ /thams cad ni lus
<p>252b</p>
<p>252b.1</p>dang ngag dang yid mi dge ba'i sgo kun no/ /gcod ces pa ni bsdams pa'i don to/ /des cir 'gyur zhe na/ rnam par grol ba'i grong khyer gyi lam bzang po'o zhes gsungs te/ bcings pa thams cad las grol ba ni grol ba'o/ /grong khyer zhes pa ni sangs rgyas kyi pho brang stug po
<p>252b.2</p>bkod pa'o/ /'jug pa ni gnas der 'gro ba'i lam bzang po skyon med pa'o/ /'khor ba'i 'khor lor mi 'jug pa'o zhes pa ni 'khor ba ni gnas gcig tu ma nges pa ste/ kun du 'gro ba'o/ /de yang go rims su 'khor ba ni ma yin te/ gnas gang du skye ba ma nges pa'i phyir ro/ /'khor
<p>252b.3</p>lo zhes pa ni shing rta'i 'khor lo'am/ zo chun gyi 'khor lo lta bu'o/ /de yang 'khor lo zhes pa'i sgras rnam par gcod pa'o/ /mi 'jug pa zhes pa ni skye ba mi len pa'o/ /chos kyi 'khor lo bskor bar gyur pa'o zhes pa ni/ chos ni chos kyi phung po brgyad khri bzhi stong ngo / /'khor
<p>252b.4</p>lo ni lha dang mi la sogs pa rnams la'o/ /bskor ba zhes pa ni 'di'i sgo nas sangs rgyas nas zhes pa'o/ /de bzhin gshegs pa'i bstan pa la gdugs dang rgyal mtshan dang ba dan bsgreng ba'o zhes pa ni/ de bzhin gshegs pa'i chos dkar po'i phyogs nas de bzhin du gshegs
<p>252b.5</p>pa'o/ bstan pa ni rnam par dkar ba'i chos kyis rang gi sems 'dul ba'o/ /gdugs ni tsha ba skyob pa'i phyir ro/ /rgyal mtshan ni bdud kyi g.yul las rgyal ba'i mtshan rtags su byas pa'o/ /ba dan ni rang gi sde yongs su mtshon pa'o/ /bsgreng ba ni pha rol gyi dpung
<p>252b.6</p>las rgyal bar gyur pa'i dus na slong ba dang / 'bubs pa'o zhes gsungs so/ /chos thams cad kyi bstan pa'i gnas so zhes pa ni/ chos kyang yin la thams cad kyang yin pa ste/ 'di ltar yang dag par rdzogs pa'i sangs rgyas ji snyed pas sems can gyi don du chos ji
<p>252b.7</p>snyed cig bstan cing gsungs pa'i gnas de yang 'di'o zhes pa'o/ /de'i phyir na/ rdo rje'i gdan ni ma lus ldan/ /zhes gsungs so/ /byang chub sems dpa' gsang sngags kyi sgo'i spyad pa spyod pa rnams kyis myur du 'grub pa'o zhes pa ni byang chub sems dpa' ni
<p>253a</p>
<p>253a.1</p>theg pa chen po'i rigs can no/ /gsang sngags ni rdo rje theg pa'i sgo nas rtogs pa'i ye shes so/ /sgo ni 'jug pa'i lam mo/ /spyad pa spyod pa rnams zhes pa ni sems can gyi don du las rnam pa bzhi spyod pa'o/ /myur du 'grub pa zhes pa ni gzhung 'di nyid rdzogs
<p>253a.2</p>pa'i sgo nas spyod pa'am mos pa'i sgo nas yid la byed pa'am/ 'dun pa'i sgo nas zhal du brjod pa'o/ /'di'i byin gyi rlabs kyis bgegs med par dngos grub thob pa'o zhes pa'o/ /byang chub sems dpa' shes rab kyi pha rol tu phyin pa la mngon par brtson pa rnams kyi bsgom pa'i rtogs
<p>253a.3</p>pa'o zhes pa ni byang chub sems dpa' zhes pa snga ma bzhin no/ /shes rab kyi pha rol tu phyin pa ni ngo bo nyid kyis stong pa'o/ /brtson pa ni de la sems mngon par spro ba'o/ /bsgom pa ni nyams su len pa'o/ /rtogs pa de'i dbang gis khong du chud pa'o/ /gnyis su med pa'i spobs pa la
<p>253a.4</p>sogs pa la brtson pa rnams kyi stong pa nyid rtogs pa'o zhes pa ni gnyis ni gzung ba dang 'dzin pa'i ngo bo de dang bral ba ni gnyis su med pa ste/ chos thams cad bdag med pa'o/ /spobs pa zhes pa ni de la sems ma zhum pa'o/ /sogs pa zhes pa der brtson pa dang nyams su len pa dang thob
<p>253a.5</p>par 'dod pa la sogs pa'o/ /rnams zhes pa ni de lta bu'i rigs kyi bu'am zhes pa'o/ /brtson pa ni sems de la spro ba'i sgo nas sgo gsum rtsol bar byed pa'o/ /stong pa nyid ces pa ni gnyis su med pa'i don gyi rnam grangs su bstan pa'o/ /rtogs pa ni khong du chud pa'o/ /pha rol tu phyin
<p>253a.6</p>pa thams cad kyi tshogs pa'o zhes pa ni pha rol tu phyin pa yang yin la thams cad kyang yin pas pha rol tu phyin pa thams cad do/ /dge ba'i rtsa ba gang gi bla na med pa'i gnas phyin par byed pa'o/ /de ni rnam pa bcu ste go sla'o/ /tshogs ni bsod nams kyi tshogs dang ye shes kyi tshogs so/ / 
<p>253a.7</p>rdzogs pa'o zhes pa ni ma lus pa mthar phyin pa'o/ /sa thams cad yongs su rdzogs pa dang yongs su dag pa'o zhes pa ni sa yang yin la thams cad kyang yin pas na sa thams cad de phyi nang du gtogs pa'i sa kun no/ /gang gi tshe legs par gang ba ni rdzogs pa dang yongs su dag pa zhes
<p>253b</p>
<p>253b.1</p>bya'o/ /'phags pa'i bden pa bzhi po rnams kyi yang dag par grub pa'o zhes pa ni/ 'phags pa ni khams gsum gyi chos las 'phags pa'o/ /bden pa yang yin la bzhi yang yin pas bden pa bzhi ste/ sdug bsngal 'phags pa'i bden pa dang / kun 'byung dang 'gog pa dang / 
<p>253b.2</p>lam 'phags pa'i bden pa dang bzhi'o/ /de rnams kyi phyin ci ma log par bsgrubs pa'i 'bras bu yang 'di nyid do/ /chos thams cad kyi dran pa nye bar gzhag pa rnams kyi sems rtse gcig gis rtogs pa'o zhes pa ni/ chos thams cad ni lus dang / tshor ba dang / sems dang / chos
<p>253b.3</p>thams cad do/ /dran pa ni 'dris pa'i dngos po la sems 'dzin pa'o/ /nye bar gzhag pa ni yang nas yang goms par byas pa'o/ /rnams kyi sems rtse gcig gis zhes pa ni gang dag dran pa nye bar gzhag par byed pa rnams kyi dran pa'i ngo bo nyid kyi sems rnam pa gzhan gyis ma g.yengs
<p>253b.4</p>par gyur pa ste/ gdams ngag la sogs pas lus la sogs pa'i yang dag pa nyid khong du chud pa ni rtogs pa'o/ /mtshan yang dag par brjod pa 'di zhes pa ni me long lta bu'i ye shes dang / de bzhin gshegs pa mi bskyod pa'i dkyil 'khor bstan pa 'di zhes pa'o/ /sangs rgyas
<p>253b.5</p>thams cad kyi yon tan thams cad kyi rab tu bskyed pa dang yongs su rdzogs par byed do zhes pa ni mdor na zhes pa ste shugs las rnyed pa'i sgra ste/ yon tan gyi rnam pa mang du smos nas bskal bar brjod kyang zad par mi 'gyur gyi/ 'dir bsdus nas bstan pa ni sangs rgyas thams cad kyi yon
<p>253b.6</p>tan ni rta dbyangs kyis gsungs pa ltar ro/ /brjod par nus pa ma yin no/ /nam mkha' bai DUr+ya'i mdog /bya yis mthar thug mi rtogs ltar/ /zhes bya ba la sogs pas bstan to/ /de bas na sangs rgyas gcig gi yon tan yang brjod par mi nus na/ /thams cad kyi lta
<p>253b.7</p>smos kyang ci dgos te/ de lta bu'i yon tan gyi tshogs rab tu mang ba dang gzhan yang gzhung kha cig la rab tu zhes pa yang yod de/ 'jig rten gyi yon tan ji snyed pa dang nyan thos dang rang sangs rgyas ji snyed pa dang / byang chub sems dpa' la sogs pa bsdu'o/ /yongs su rdzogs
<p>254a</p>
<p>254a.1</p>pa dang / rab tu skyed par byed ces pa ni rab tu skyed pa ni sangs rgyas kun la mnga' ba'i yon tan gyi 'byung gnas su 'gyur ro/ /yongs su rdzogs pa zhes pa ni de rnams kyi yon tan ma lus pa rdzogs par byed pas na rgyu zhes pa'o/ /'khor lo gnyis pa'i phan yon la
<p>254a.2</p>tshig gi rnam grangs lnga bcu rtsa gnyis kyis brtsis pa'i bshad pa'o// //de ltar 'khor lo gnyis pa'i bshad pa bstan nas/ 'khor lo gsum pa'i phan yon so sor kun du rtog pa'i ye shes dang / snang ba mtha' yas kyi dkyil 'khor bshad pa'i phyir/ lag na rdo rje rdo rje 'chang / / 
<p>254a.3</p>gzhan yang mtshan yang dag par brjod pa 'di ni zhes bya ba la sogs pa gsungs te/ de la lag na rdo rje'i don ni brda phrad par zad do/ /gzhan yang zhes pa ni phan yon snga ma bas mi 'dra ba bstan te/ mtshan yang dag par brjod pa 'di ni zhes pa ni sngar de bzhin gshegs pa snang ba
<p>254a.4</p>mtha' yas su mtshan brjod ma thag tu 'di zhes pa'o/ /ji ltar bshad ce na/ sems can thams cad kyi lus dang ngag dang yid kun du spyod pa'i sdig pa ma lus pa rab tu zhi bar byed pa'o zhes gsungs te/ de la sems ni kun gzhi rnam par shes pa'o/ /de gang dang ldan pa rnams
<p>254a.5</p>ni sems can thams cad do/ /lus dang ngag dang yid ni mi dge ba'i spyod pa'i sgo'o/ /kun du spyod pa ni nyes pa kun du spyod pa dang rnam par smin pa kun du spyod pa'o/ /nyes pa kun du spyod pa ni mi dge ba bcu nyon mongs pa spyod pa'o/ /rnam par smin pa ni ngan song gsum la sogs
<p>254a.6</p>pa'i sdug bsngal rnams so/ /kun du zhes pa'i sgras ni thun mong du zhes pa'o/ /ma lus pa'i sgras ni phra mo bag la nyal ba dang bcas pa'o/ /zhi ba ni bde ba 'thob par byed pa'o/ /gang gis zhi bar byed pa ni snang ba mtha' yas kyis te/ de bzhin gshegs pa thams cad kyi thugs yang
<p>254a.7</p>dag pa de bzhin nyid kyis ni sems can kun gyi yid la kun du spyod pa'i sdig pa ma lus pa zhi bar byed pa ni de bzhin gshegs pa'i nges pa'o/ /gzhan du na gang gis sems rnam par dag par nus zhes pa sangs rgyas kun gyis brtags pa'o/ /stong pa nyid dang bdag med pa'i sgra brda'i sngags dang / 
<p>254b</p>
<p>254b.1</p>brjod pa'i sngags kyis sems can thams cad kyi ngag la kun du spyod pa'i sdig pa ma lus pa zhi bar byed ces pa ni sangs rgyas rdo rje 'dzin pa'i nges pa'o/ /gzhan du na rig byed klog pa'i rig pas ngag rnam par dag par ga la nus zhes pa'o/ /de bzhin gshegs pa'i sku sgyu ma la sogs pa dang
<p>254b.2</p>mtshungs pa'i yid kyi lus dang 'dra ba'i mtshan dang dpe byad kyis spras pa sems can thams cad kyi lus la kun du spyod pa'i sdig pa ma lus pa zhi bar byed pa ni sangs rgyas kyi nges pa'o/ /gzhan du na ma rungs par byas pas lus rnam par dag par byed pa lta ga la nus zhes pa'o/ /gal te de
<p>254b.3</p>lta bu yin du nges na/ sems bsam gtan la dmigs pa dang / glegs bam klag pa dang / sbyangs pa'i yon tan yang bcom ldan 'das kyis ci'i phyir bstan zhe na/ de lta mod kyi bla ma'i gdams ngag dang bral ba'i byis pa rnams ni rnam par dag par mi 'gyur par gsungs so/ /de
<p>254b.4</p>bas na gzhan dag las kyang byang chub ni dge ba'i gshes gnyen la rag lus pa'o zhes gsungs la/ 'di nyid las kyang / 'jig rten shes legs slob dpon te/ /'jig rten slob dpon 'jigs pa med/ /ces bya ba la sogs pa gsungs so/ /de bas na de'i yon tan bstan pa'i phyir
<p>254b.5</p>ngan 'gro thams cad bzlog pa'o/ /zhes gsungs te/ 'gro ba rnams las ngan par 'gro ba gang yin pa de ni ngan 'gro'o/ /dmyal ba thams cad dang / yi dwags thams cad dang / byol song thams cad ni ngan 'gro thams cad do/ /de zlog pa ni thams cad skye gnas su mi 'jug pa'o/ / 
<p>254b.6</p>las kyi sgrib pa thams cad yang dag par gcod pa'o zhes pa ni las dkar pos bsgribs pa dang nag pos bsgribs pa dang / dkar nag gis yang dag pa'i don la kun nas g.yogs pa ni las kyi sgrib pa'o/ /de ma lus pa kun dag cing las la dbang thob pa de'i dbang gis khams gsum
<p>254b.7</p>gyi nyon mongs par mi 'gyur pa ni yang dag par gcod pa'o/ /mi khom pa brgyad po thams cad kyi skye ba'i rgyun mi skye bar byed pa'o zhes pa ni mi khom pa ni dal ba'i gnas skabs med pa ste rtogs pa dang goms pa'i klags med pa'o/ /du zhe na/ brgyad de sems can dmyal ba rnams
<p>255a</p>
<p>255a.1</p>dang / yi dwags rnams dang / byol song rnams dang / yul mtha' 'khob pa rnams dang / dbang po ma tshang ba rnams dang / lha tshe ring po rnams dang / lta ba log pa rnams dang / las yang dag pa ma yin pa la zhugs nas dkon mchog gsum po
<p>255a.2</p>spong ba rnams ni brgyad du grags pa thams cad do/ /skye ba'i rgyun zhes pa ni yang dang yang du de dag la skye ba len pa'o/ /mi skye bar byed pa ni der mi 'jug pa'o/ /bdag dang gzhan gyi zhes pa la sogs pa ji snyed pa'o/ /de dag ni 'jig rten phyi ma dang snga ma'o/ /'jig rten 'di bstan pa'i
<p>255a.3</p>phyir/ 'jigs pa chen po brgyad rnam par zhi bar byed pa'o zhes gsungs te/ 'jigs pa yang yin la chen po yang yin pa'i phyir 'jigs pa chen po ste/ sems can sdug bsngal gyi tshor ba lhag par che ba gang yin pa'o/ /de'i dngos po brgyad de/ mes 'jigs pa dang / chus
<p>255a.4</p>'jigs pa dang / gcan gzan khro bos 'jigs pa dang / sbrul gyis 'jigs pa dang / glang po ches 'jigs pa dang / mi ma yin gyis 'jigs pa dang / chom rkun gyis 'jigs pa dang / rgyal po'i chad pas 'jigs pa dang brgyad do/ /rnam par zhi ba ni de'i sdug
<p>255a.5</p>bsngal dang bral nas bde ba thob pa'o/ /rmi lam ngan pa thams cad sel bar byed pa'o zhes pa ni rmi lam ngan pa ni khams 'khrugs pa dang / bag chags dang 'byung po la sogs pas snang ba bsgyur ba ste/ gang zhig mtshan ma bkra mi shis par gzung ba thams cad do/ /de yang gang
<p>255a.6</p>dag gis mthu med par byed pas sel bar byed pa'o/ /ltas ngan pa thams cad sel bar byed pa'o zhes pa ni/ gang zhig gis ltas su byas pa'i mtshan mar blta ba ni ltas zhes bya ba ste/ pra se na'i lta bu ral gri dang / me long dang / gzhon nu la sogs pa la sbyor ba rtog pa'i tshe ngan pa'i
<p>255a.7</p>ltas su 'byung ba thams cad ni ltas ngan pa thams cad do/ /de dag gi mthus med cing sdigs par mi 'gyur pas na sel bar byed pa'o/ /bdud dang bgegs kyi sde ngan pa thams cad sel bar byed pa'o zhes pa ni bgegs ni log par 'dren pa ste/ gang dag gi dngos grub kyi bar du gcod pa
<p>255b</p>
<p>255b.1</p>dang / bsam pa phyin ci log tu byed pas na bgegs zhes bya'o/ /brda ni de dag gi sngon du 'byung ba ste/ gzugs dang sgra la sogs pa ni yid du mi 'ong ba ston pa'o/ /gang gis mthong zhing thos na bkra mi shis par 'gyur pa ltas ngan pa'o/ /zhi ba ni de lta bu mi 'byung bar byed pa'o/ /bdud kyi dgra'i
<p>255b.2</p>dpung bzhi thams cad rab tu spong ba'o zhes pa ni/ bdud nyid dgra dang 'dra bas na dgra'o/ /'di lta ste/ dgra rnams kyis rta dang glang po che dang / rkang thang dang zhubs can gyi dpung bzhi bshams nas nor dang srog 'phrog par byed pa'o/ /de bzhin du bdud kyi dpung bzhis kyang dge ba'i nor dang thar pa'i
<p>255b.3</p>srog 'joms par byed pa'o/ /de bas na de rnams kyis mi tshugs par byed pa'o/ /dge ba'i rtsa ba dang / bsod nams thams cad 'phel bar byed pa'o zhes pa ni/ de ltar bar du gcod pa'i tshogs dang bral nas bgegs med pa'i dge ba'i rtsa ba la sogs pa zla ba sgra gcan 'dzin las grol ba ltar
<p>255b.4</p>'gyur ro zhes pa'i don to/ /de'i phyir na mgon skyob 'jig rten yid gcugs pa/ skyabs dang skyob pa bla na med/ /ces bya ba la sogs pa dang / slob dpon gyi yon tan dang mtshan nyid bstan nas da ni de dang 'brel ba'i dbang bskur bstan pa'i phyir tshul bzhin ma yin pa yid la byed pa thams cad
<p>255b.5</p>mi skye bar byed pa'o zhes gsungs te/ tshul bzhin ma yin pa yid la byed pa ni sems mnyam par 'jog pa'i mi mthun pa'i phyogs ma rig pa sngon du 'gro ba can no/ /thams cad ces pa ni 'dod chags yid la byed pa la sogs pa'o/ /ji ltar mi skye bar byed ce na/ bla ma'i gdams ngag gis
<p>255b.6</p>brtags la mtshan mar 'dzin pa las log cing phyi nang gi chos la bdag med par shes pas tshul bzhin ma yin pa yid la byed pa las bzlog go/ /ma rig pa nyid gang zhe na/ tshul bzhin ma yin pa'i dbang gis rgyags pa dang dregs pa dang / nga rgyal dang / nga yir 'dzin pa thams cad 'joms
<p>255b.7</p>par byed pa'o/ /de la rgyags pa ni rang gi phun sum tshogs pa la chags shing sems dga' ba la chags pas bag med par spyod pa'o/ /dregs pa ni bdag la lhag par sems pa'o/ /nga rgyal ni sems khengs pa'o/ /nga yir 'dzin pa ni bdag gir 'dzin pa'o/ /gang la brten zhe na nye
<p>256a</p>
<p>256a.1</p>bar len pa'i phung po lnga la brten nas rnam par shes pa la bdag tu 'dzin la lhag ma rnams la bdag gir 'dzin no/ /de bas na khams drug 'dus pa ril por 'dzin pa la ma rig pa zhes bya'o/ /da ni bdag med par rtogs pas snang ba 'byung ba'o/ /bu ga dang
<p>256a.2</p>srubs med pa'i phyir sgo nga'i sbubs bzhin no/ /de gang gis phyed par nus she na/ /rdo rje ltar rab tu mkhregs pa'i thabs theg pa ste/ de yang rig pa'i dbang gi dus su ngar 'dzin pa'i phung po mi bskyod pa de bzhin gshegs par rig pa dang / nga yir 'dzin pa'i phung po bzhi de bzhin gshegs pa
<p>256a.3</p>bzhir rig pa dang / sa la sogs pa yum bzhir rig pa dang / mig la sogs pa'i skye mched rnams byang chub sems dpa' rnams su rig go/ /gsang ba'i dbang gi dus su lha'i 'khor lo rnams kyang gzung ba dang 'dzin pas stong pa bdag med par rig cing shes rab ye shes kyi dus su lhan
<p>256a.4</p>cig skyes pa'i ye shes snang ba dang stong pa ro gcig pas ma lus pa 'joms par byed do/ /de yang ma rig pa bcom pas srid pa'i nyes dmigs sdug bsngal dang yid mi bde ba thams cad mi skye bar byed pa'o zhes gsungs te/ dbang gsum pa'i dus su dga' ba dang bral ba'i sdug
<p>256a.5</p>bsngal dang / mchog dga' la bde ba phul du ma phyin pa'i yid mi bde ba'i sdug bsngal dang yid mi bde ba'o/ /de'i byed pa'i rgyu ni shes rab dman pas log par rtog pa'o/ /mi skye bar byed pa ni bde ba phul du phyin pa'i lhan cig skyes pa'i ye shes nyams su myong bas na sdug bsngal dang
<p>256a.6</p>yid mi bde ba nub par gyur pa'o/ /de nyid ji lta bu zhe na/ de bzhin gshegs pa thams cad kyi snying po'o zhes gsungs te/ de bzhin gshegs pa ni sngar gyi rig pa'i dbang gi dus na rnam par snang mdzad la sogs pa'o/ /de bzhin gshegs pa yang yin la thams cad kyang yin
<p>256a.7</p>pas na de bzhin gshegs pa thams cad do/ /snying po ni de rnams ro gcig par 'gyur pa'i bcud de/ chos thams cad de kho na nyid sgrib pa'i dri ma dang bral ba nam mkha' lta bu dus gsum mnyam pa nyid du gnas pa'i don to/ /byang chub sems dpa' thams cad kyi gsang
<p>256b</p>
<p>256b.1</p>ba pa'o zhes pa ni byang chub sems dpa' ni sa'i snying po la sogs pa kun no/ /gsang ba ni ro gcig par gyur pa'o/ /nyan thos dang rang sangs rgyas thams cad kyi gsang chen no zhes pa ni/ /nyan thos dang rang sangs rgyas ni 'dod chags dang bral ba'o/ /de las gyur pa ni chags bral gyi gnas su
<p>256b.2</p>skye ba 'dzin pa'o/ /gsang chen ni longs spyod rdzogs pa'i snang ba nub nas nyungs kar tsam du gnas pa'i tshe'o /'di ni dga' bral gyi ye shes bla ma'i bka' drin gyis shes par bya'o/ /phyag rgya dang sngags thams cad do zhes pa ni/ /phyag rgya ni 'di mtshon par byed pas na phyag rgya ste/ las kyi
<p>256b.3</p>phyag rgya la sogs pa'o/ /sngags ni yid mi skyo bar byed pa'i ye shes so/ /thams cad ni de lta bu'i mtshan nyid can kun no/ /chos thams cad brjod du med par smra ba rnams kyi dran pa dang shes bzhin yang dag par skyed pa'o zhes pa la/ chos ni phung po dang khams dang skye mched do/ /brjod
<p>256b.4</p>du med pa ni thig le chen po yi ge med do/ /smra ba ni gang gis de'i don khong du chud par bya ba'i phyir gzhan la tha snyad tsam du smra ba'o/ /rnams zhes pa ni de gzung 'dzin kun zhes pa'o/ /dran pa ni rang gis sngar nyams su myong bar byas pa'o/ /shes bzhin ni gdams ngag gi brda la yid ches
<p>256b.5</p>par byas nas dngos po kun la rang dbang du 'jug pa'o/ /yang dag par skyed pa ni de dag phyin ci ma log pa ste de lta bu 'grub par byed pa'o/ /de ni zhar la byung ba bzhi pa'i gdams ngag tu shes par bya'o/ /da ni thun mong gi dngos grub kyi rgyu bstan pa'i phyir/ bla na med pa'i shes rab
<p>256b.6</p>bskyed pa dang / yid gzhungs par byed pa'o zhes gsungs te/ bla na med pa ni de'i gong na med pa'o/ /shes rab ni shes pa'i khyad par te/ shes rab phul du byung ba zhes bya ba'i don to/ /gang gis skyed ce na/ sngar dam pa'i bka' drin las byung ba'i bdud rtsi'i thig le snying ga'i
<p>256b.7</p>pad+ma'i steng du bzhag ste bsgoms na zag pa med pa'i shes rab kyis dus gsum mkhyen par 'gyur pa dang / gang gis rdo rje pad+mar yang dag par sbyar ba'i bcud lces blangs na yid gzhungs shing blo 'phel te tshigs su bcad pa brgya stong sems kyis 'dzin cing mi brjed pa la sogs par 'gyur
<p>257a</p>
<p>257a.1</p>pa'o/ /de skad du yang / blo dang stobs ni 'phel ba'i phyir/ /mi 'chi lce yis blang bar bya/ /zhes gsungs so/ /nad med pa dang / stobs dang dbang phyug phun sum tshogs par byed pa'o zhes pa la/ de la nad ni rlung dang / mkhris pa dang / bad kan la sogs
<p>257a.2</p>pa'o/ /gang dag bdud rtsi lnga po spyir bsgrubs pas sam/ so sor bsgrubs pas sam/ bcud kyis len nam/ sman mar gyi ye shes dang / bsku byug gi ye shes dang / nad med cing tshe nam mkha' dang mnyam par 'gyur pa la sogs pa rgyud de dang der bcom ldan 'das kyis rgyas par
<p>257a.3</p>gsungs so/ /stobs dang zhes pa ni sha lnga'i sbyor ba'am bdud rtsi lnga nyid kyis phyag rgya stong la sbyar bas stobs 'phel bar byed pa'o/ /dbang phyug ni rig pa 'dzin pa'i rnam grangs su gyur nas dbang phyug tu gyur pa'o/ /phun sum tshogs pa ni sa 'og dang ral gri la sogs pa yang 'grub par
<p>257a.4</p>byed do zhes pa'i tha tshig go/ /de ltar thun mong gi dngos grub sgrub pa bstan nas/ 'jig rten gyi bde ba dang legs pa sgrub pa bstan pa'i phyir/ dpal dang / dge ba dang / zhi ba dang / legs pa rnams rab tu 'phel bar byed pa'o zhes gsungs te/ de la dpal ni bkra shis pa'o/ / 
<p>257a.5</p>dge ba ni dkar po'i chos so/ /zhi ba ni bde ba skyed pa'o/ /legs pa ni gang la yod na mdzes pa dang gzhan dga' bar 'gyur pa'o/ /de rnams des 'phel zhing rgyun mi 'chad par 'gyur pa ni rab tu 'phel lo/ /grags pa dang / snyan pa dang / tshigs su bcad pa dang / bstod pa dang
<p>257a.6</p>grags par byed pa'o zhes pa la/ grags pa ni bdag gi yon tan kun gyis brjod pa'o/ /snyan pa ni ji bzhin gyi yon tan brjod pas bdag sems bde ba'o/ /tshigs su bcad pa ni bdag gi bsngags pa brjod pa'i tshe tshigs su bcad pa'i tshul gyis so/ /bstod pa ni bdag gi che ba'i
<p>257a.7</p>bdag nyid brjod pa'o/ /grags pa ni kun gyis thos pa'i tshul lo/ /nad dang 'jigs pa chen po thams cad rab tu zhi bar byed pa'o zhes pa ni/ nad ni lus dang sems la zug rngur gyur pa'o/ /'jigs pa chen po thams cad ces pa ni sha za'i 'jigs pa dang / nad kyi
<p>257b</p>
<p>257b.1</p>'jigs pa dang / dbang po la sogs pa'i 'jigs pa dang / nor med pa'i 'jigs pa dang / mdza' bo dang bral ba'i 'jigs pa dang / rgyal po'i chad pas 'jigs pa dang / thog lhung pa'i 'jigs pa dang / don nyams pas 'jigs pa ni 'jigs pa chen po'o/ /thams
<p>257b.2</p>cad kyi sgra ni 'jigs pa chen po 'di dag dang / sngar smos pa kun zhi bar byed pa'o zhes bya'o/ /de ltar dbang bskur zhing rtog pa dang ldan pa la sems bskyed pa dang / dbugs dbyung ba'i phyir de ltar bstan nas/ dag byed khyad par can du bstan pa'i phyir/ shin tu rnam par dag pa rnams kyi
<p>257b.3</p>yang shin tu rnam par dag pa'o zhes gsungs te de la shin tu rnam par dag pa ni lha'i sku'o/ /rnams kyi yang zhes bya ba ni/ rang rang gi bsam pa rnam par dag pa'o zhes gang gis brtags pa rnams so/ /yang zhes pa ni kyang zhes pa'i don to/ /mtshungs pa las khyad par du byed pa'i sgra'o/ / 
<p>257b.4</p>ji ltar bshes gnyen can rnams la dge sbyong dang bram ze zhes bya ba lta bu'o/ /de bas na rnam par dag pa lha'i sku yang yin mod kyi/ 'on kyang shin tu rnam par dag pa ni skyon spong pa'i lhan cig skyes pa'i ye shes zhes bya'o/ shin tu rnam par dag pa rnams kyi yang shin tu rnam par dag pa'o zhes pa ni shin
<p>257b.5</p>tu'i sgra ni rab ces pa'o/ /dag pa ni dri ma dang bral ba'o/ /rnams kyi yang zhes pa ni de lta bu gang dag yin pa rnams kyi yang ngo / /shin tu dag pa'o zhes pa ni dag pa'i ngo bo nyid de yang 'di zhes pa'o/ /shin tu dag byed rnams kyi yang shin tu dag byed do zhes pa ni/ shin tu'i sgra ni snga ma
<p>257b.6</p>bzhin no// //dag byed ces pa ni dag par bya ba la ltos pa ste gang dag dri ma dang bcas pa gang yin pa'o/ /de 'khru bar byed pas na dag byed do/ /dri ma de yang gnyis ste/ phyi'i dri ma zhes bya ba dang nang gi dri ma'o/ /de la phyi'i dri ma dag pas nang gi dri ma dag par 'dod pa dang / nang
<p>257b.7</p>gi dri ma dag pas phyi'i dri ma dag par 'dod pa dang / rang bzhin rnam par dag pas dri ma rnam par dag par 'dod pa'o/ /phyi'i dri ma dag pas nang gi dri ma dag par 'dod pa ni dag byed sa dang chu dang ku sha la sogs pa bstan pa'o/ /nang gi dag pas phyi'i dag par 'dod pa ni phyag rgya dang sngags
<p>258a</p>
<p>258a.1</p>zlos pa dang bsgom pas dag pa'o/ /de lta bu yang dag byed du blta bas dag byed rnams so/ /shin tu dag byed ni rang bzhin rnam par dag pa'o/ /gzhan du dag par byed pa ni btags pa tsam mo/ /de skad du yang / 'di ltar mi gtsang las byung zhing / /mi gtsang bas
<p>258a.2</p>ni ril por gang / /de lta bu yi lus 'di nyid/ /gang+gAr bkrus pas ji ltar 'dag /mi gtsang thum po'i chu dag gis/ /yang yang bkrus kyang dag mi 'gyur/ /de bzhin mi gtsang lus gang ba'i/ /phung po 'di yang dag mi 'gyur/ /zhes 'byung ba dang / yang de nyid las/ khrus kyis
<p>258a.3</p>sdig pa zad pa yang / nges par yod pa ma yin te/ /ji ltar 'bab stegs bsten pa la/ /nyon mongs la sogs skye bar mthong / /zhes bya ba la sogs pa 'byung ngo / /phyag rgya dang sngags 'ba' zhig gis kyang dag pa ma yin par gsungs pa ni/ lha dang sngags kyang yod ma yin/ /zhes
<p>258a.4</p>bya ba la sogs pa gsungs so/ /rang bzhin rnam par dag pas dag byed khyad par du bstan pa yang gsungs pa/ nges par dngos po thams cad kyi/ /dag pa de bzhin nyid du brjod/ /dag pa gzhan gyis rnam grol min/ zhes pa dang / yang dag byed kyi thabs khyad par can bstan pa'i phyir pho nya dag
<p>258a.5</p>byed kyi khyad par dang / btung ba dag byed kyi khyad par dang / bza' ba dag byed kyi khyad par bstan pa'o/ /de ci'i phyir zhe na/ sems kyi dri ma 'joms pa'i phyir ro/ /de skad du yang / pho nya'i gtsang sbra dang po ste/ /gnyis pa zhi ba'i btung ba yin/ /snod gcig tu ni za byed pa/ / 
<p>258a.6</p>gtsang sbra gsum pa yin par 'dod/ /ces gsungs so/ /gtsang sbra dag gi khyad par gsungs pa/ gtsang sbra dag gi khyad par gsungs pa/ gtsang sbra de yi yon tan yang / /stong phrag gcig gis gzhal min par/ kha cig gis ni brjod nus sam/ /zhes gsungs so/ /gzhan yang gzhan dag 'dod pa'i mchod phyir thogs
<p>258a.7</p>pa la sogs pas dag par mi 'gyur gyi/ gsang sngags kyi spyod pa la dag byed kyi dag byed ces bya'o/ /rang bzhin dag pa yin na de lta bu ci dgos she na/ glo bur gyi dri ma de bsal ba'i phyir ro/ /da ni chu la sogs pas kyang dag go zhe na/ sems kyi dri ma ni rnam par rtog pa ste/ chu la sogs
<p>258b</p>
<p>258b.1</p>pas de gal nus she'o/ /rab tu byang ba rnams kyi yang rab tu byang ba'o zhes pa ni/ rab tu byang ba ni legs par rab tu byang ba ste skyon du 'gyur pa cha phra rab kyang med pa'o/ /de lta bu gang dag yin pa de rnams kyi rab tu byang ba'i ngo bo nyid gang dag yin pa ste ye shes 'di'o zhes pa'o/ /de ltar dag pa
<p>258b.2</p>dang byang bar lung bstan nas/ da ni dag pa dang byang ba'i 'bras bu bstan pa'i phyir/ rab tu bkra shis pa rnams kyi yang rab tu bkra shis pa'o zhes gsungs te/ rab tu bkra shis pa ni rab tu dpal che'o/ /de ni mkhyen pa'i khyad par las byung bar gsungs so/ /ci mkhyen pa dang cis mkhyen na
<p>258b.3</p>dus mkhyen pa dang / dag pa dang byang ba'i ye shes mkhyen pa'o/ /dus gang zhe na/ bzang ba'i dus dang ngan pa'i dus so/ /de ni dbang thang gi 'khor lo bstan pa las shes par bya'o/ /gang dag gis bzang po'i dus rnams shes par byas nas bya ba rtsom na bya ba thams cad la bkra shis par 'gyur la/ 
<p>258b.4</p>ngan pa'i dus shes nas der bya ba ma brtsams pas bkra mi shis pa thams cad mi 'byung ngo / /de'i phyi rab tu bkra shis pa ni rtag tu bkra shis pa'o/ /de las kyang bkra shis pa ni bcom ldan 'das dga' ldan nas 'pho ba dang / lhums su zhugs pa la sogs pa'i dus na bkra shis pa ni rab tu bkra shis
<p>258b.5</p>pa'o/ /de ltar bkra shis pa bshad nas/ da ni sems can kun gyi don du rjes su gnas pa yang bstan pa'i phyir skyabs 'dod pa rnams kyi skyabs so zhes gsungs te/ skyabs 'dod pa rnams ni sems 'jigs pa dang bcas pa yang rab tu gyur pa'o/ /de spang bar 'dod pa'i sems dang bcas
<p>258b.6</p>pa'o/ /'jigs pa sel zhing gzhan sems yang ba las bsrung bas na skyabs so zhes bya'o/ /gnas med pa rnams kyi gnas so zhes pa ni/ gang la 'dug par bya ba'i rten med pa'o/ /de lta bu kun kyang rten byed cing rab tu gnas pas gnas so/ /sa gzhi ltar sems dpa' sems can kun gyi
<p>258b.7</p>rten gyis shig pa'i don to/ /skyob pa 'dod pa rnams kyi skyob pa'o zhes pa ni/ ji ltar tsha bas gdungs pa rnams kyi tsha ba skyob par 'dod pa'o/ /grang bas nyen pa rnams kyi grang ba skyob par 'dod pa'o/ /de'i phyir skyob par 'dod pa'o/ /de bzhin du bkres pa dang skom pa la sogs pa'o/ /skyob pa
<p>259a</p>
<p>259a.1</p>ni gdugs dang / snam bu dang / zas dang / skom la sogs pa'o/ /de ltar bsam zhing don gyis shig pa'o/ /dpung gnyen 'dod pa rnams kyi dpung gnyen no/ /zhes pa ni pha rol po'i sde rab tu gnyen te/ bdag sde dang dpung rab tu tshol ba'i dpung gnyen no/ / 
<p>259a.2</p>de ltar sdug bsngal ba mthong nas de'i dpung dang gnyen byed pa ni dpung gnyen no/ /gling 'dod pa rnams kyi gling ngo zhes pa ni gang dag 'bab chu'am chu bo'am/ mtsho rnams kyis kun nas bskor ba'i dbus na rten du gyur pa'i sa'am thang lta bu'i gling zhes bya'o/ /gang dag 'bab chu la sogs pas khyer
<p>259a.3</p>te gong ma lta bu dang phrad par sems la smon pa ni gling 'dod pa'o/ /bdag de ltar gyur par byed cing don byed pa ni gling ngo / /'khra sa bla na med pa 'dod pa rnams kyi 'khra sa bla na med pa'o zhes pa/ 'khra sa zhes pa ni gang dag gcan gzan la sogs pas rab tu nyen pa na shing dang brag la sogs pa ni
<p>259a.4</p>'khra sa'o/ /bla na med pa ni bdud dang ngan 'gros nyen pa la sogs pa gtan du gab pa'i gnas so/ /de bas na 'khra sa bla na med pa'o zhes so/ /srid pa'i rgya mtsho'i pha rol du 'gro bar 'dod pa rnams kyi gru'o zhes bya ba ni de la srid pa ni 'dod pa dang / gzugs dang / gzugs med pa rnams ni rgya
<p>259a.5</p>mtsho dang 'dra bas na mtsho'o/ /ci'i phyir zhe na/ rab tu rgal dka' ba'i phyir ro/ /zab pa dang rgya che ba dang / dba' klong dang / mi ma yin pa dang / chu srin la sogs pa rab tu mang bas na/ yang rab tu rgal dka' ba'o/ /de bzhin du srid pa yang shin tu rgal dka' ba ste thog ma med
<p>259a.6</p>pa nas bsags pa'i bag chags mthug po dang / nyon mongs pa rab tu che ba dang / sdig pa'i grogs po rab tu mang ba la sogs pa srid pa ni rab tu rgal dka' zhes bya'o/ /de'i pha rol ni mya ngan las 'das pa'o/ /'gro bar 'dod pa ni srid pa'i nyes dmigs shes shing mya ngan las 'das
<p>259a.7</p>pa'i yon tan shes pa'o/ /de skad du yang / 'khor ba'i rgya mtsho 'jigs pa las/ /'grol bar 'gyur pa'i bsam pa can/ /zhes gsungs so/ /gru bo zhes bya ba ni de las sgrol ba'i thabs te/ gzings la sogs pa lta bu'i zhes pa'o/ /nad thams cad sel ba'i sman gyi rgyal po
<p>259b</p>
<p>259b.1</p>chen po zhes pa ni/ nad kyang yin la thams cad kyang yin pas nad thams cad do/ /sel ba ni zhi bar byed pa'o/ /gang gis she na sman pa'i rgyal po ste/ sangs rgyas bcom ldan 'das so/ /des phyi dang nang gi nad thams cad zhi bar byed do/ /zug rngu phra mo yang ma lus par 'joms pas na
<p>259b.2</p>de skad ces bya'o/ /blang pa dang dor ba'i dngos po'i bye brag phyed pas shes rab nyid do zhes pa ni/ blang ba ni bsgrub par bya ba'o/ /dor ba ni spang bar bya ba'o/ /dngos po zhes pa ni don byed nus pa'i phyir ro/ /gzhan du na dngos po gsum ni srid pa'i phyir ro/ /bye brag phyed ni khyad par zhes
<p>259b.3</p>pa'o/ /shes rab ni chos rnams la khyad par dang bye brag shes par byed pa'i shes rab bo/ /lta ba ngan pa'i mun nag thams cad sel ba'i ye shes kyi snang ba'o zhes pa ni lta ba ngan pa zhes pa ni shes rab phyin ci log pa ste/ rgyu dang 'bras bu'i don la rmongs pas 'jig rten pha rol med ces smra
<p>259b.4</p>ba'o/ /de nyid mun pa dang 'dra bas na mun nag go/ /yang dag pa'i shes rab kyi phyin ci log bsal nas rgyu dang / 'bras bu dang / sku dang ye shes kyis sems can gyi don byed pa ni ye shes kyi snang ba zhes bya'o/ /des ci byed ce na/ sems can thams cad kyi sems kyi bsam pa ji lta ba
<p>259b.5</p>bzhin yongs su rdzogs par byed pa'i yid bzhin gyi nor bu'o zhes pa ni sems can yang yin la thams cad kyang yin pas na sems can thams cad do/ /sems ni yid do/ /bsam pa ni re ba smon pa'o/ /ji lta ba bzhin re ba ni ji lta ba bzhin no/ /yongs su rdzogs pa ni bsam pa mthar
<p>259b.6</p>phyin par byed pa'o/ /yid bzhin gyi nor bu'o zhes pa ni nor bu khyad par can gyis sems can kun gyi yid la bsams pa'i don sbyin par nus pa ni yid bzhin gyi nor bu'o zhes bya'o/ /des nye bar mtshon pa'i dpag bsam gyi shing dang / bum pa bzang po ltar sems can kun gyi don byed ces
<p>259b.7</p>pa'o/ /'jam dpal ye shes sems dpa'i sku thob par bya ba'i phyir thams cad mkhyen pa'i ye shes so zhes pa ni 'jam dpal ye shes sems dpa'i don ni bshad zin to/ /sku ni ye shes kyi sku rang byung ngo / /thob pa ni rtogs par 'gyur pa'o/ /thams cad mkhyen pa'i ye shes ni dngos
<p>260a</p>
<p>260a.1</p>po ma lus pa ji lta ba bzhin mkhyen pa'o/ /de bas na ye shes kyi sku de ni thams cad mkhyen pa'i yum yin no zhes bstan pa yin no/ /gzhan gyi yum ma yin nam zhe na/ spyan lnga thob par bya ba'i phyir/ ye shes mthong ba yongs su dag pa'o zhes pa ni spyan lnga ni sha'i spyan
<p>260a.2</p>dang / lha'i spyan dang / shes rab kyi spyan dang / chos kyi spyan dang / sangs rgyas kyi spyan no/ /thob par bya ba zhes pa ni de rnams dang ldan par bya dgos pa'o/ /ci'i phyir zhe na/ ye shes mthong ba yongs su dag pa'o zhes bya'o/ /ye shes ni sngar bshad ma thag pa thams cad mkhyen
<p>260a.3</p>pa'i ye shes so/ /ye shes kyi sku rab tu blta dka' ba yang gzigs pas na yongs su dag pa'o/ /spyan lnga po gang la rab rib mi mnga' ba gsal ba'i bdag nyid yod pa gang yin pa 'di ni ye shes kyi'o zhes pa yang ngo / /zang zing dang mi 'jigs pa dang / chos kyi sbyin pa gtang ba'i phyir pha rol tu
<p>260a.4</p>phyin pa drug yongs su rdzogs pa'o zhes pa ni/ /zang zing ni nor dang 'bras bu la sogs pa'o/ /mi 'jigs pa ni skyabs byed pa la sogs pa'o/ /chos ni rnam par dkar bas 'gro ba'i don byed pa'o/ /sbyin pa ni gzhan la phan par 'dod nas mi 'jigs par gtong ba'o/ /'dir dngos po
<p>260a.5</p>gsum yongs su gtong ba'i phyir sbyin pa'i pha rol tu phyin pa lnga ji ltar rdzogs par 'gyur zhe na/ 'di ltar zang zing gis sems can gyi don byed pa'i tshul khrims dang skyabs kyis ni sdom pa'i tshul khrims dang / chos kyis ni dge ba'i chos sdud pa'i tshul khrims so/ /de'i dus na bya ba gzhan la mi
<p>260a.6</p>'jug pa ni brtson 'grus so/ /sems g.yeng pa gzhan mi sems pa ni bzod pa'o/ /rtse gcig tu gnas pa ni bsam gtan no/ /de rnams kyi rang bzhin shes pa ni shes rab bo/ /de ltar na pha rol tu phyin pa drug yongs su rdzogs pa'o/ /bsod nams dang ye shes kyi tshogs dang / ting nge
<p>260a.7</p>'dzin yongs su rdzogs pa'i phyir sa bcu thob pa'o zhes pa ni bsod nams ni gang byas na dge bar 'gyur ro/ /ye shes ni gang byas na grol bar 'gyur pa'o/ /tshogs ni bde ba mchog tu 'gyur pa'o/ /ting nge 'dzin ni blo mnyam par 'jog pa ste/ 'di ltar lus drang por bsrang ste/ sngar
<p>260b</p>
<p>260b.1</p>bshad pa'i 'khor lo drug po lus la bsam par byas nas a las skyes pa'i ral gri as mtshan pa 'bar bas sdug bsngal gyi rtsa bar gyur pa snying ga'i rtog pa bcad nas rdo rje chos kyi lam dang / rdo rje zab mo'i lam nas ye shes kyi bdud rtsis sku gsum gyi gsang ba'i rtsa nyi shu rtsa bzhi gang bas sa
<p>260b.2</p>bcu thob cing pha rol tu phyin pa rdzogs par 'gyur pa snga phyi'i gdams ngag gis shes par bya'o/ /de ltar dbang gi cho ga'i rim pa bshad nas/ da ni gnyis med kyi ye shes de kho na nyid gsal bar bstan pa'i phyir/ chos gnyis dang bral ba'i phyir gnyis su med pa'i chos nyid do zhes pa ni/ chos
<p>260b.3</p>gnyis ni gzung ba dang 'dzin pa rnams so/ /bral ba ni ngo bo nyid kyis ma grub pa'o/ /de bas na ye shes 'di gnyis su med pa'o zhes pa'o/ /sgro btags pa med pa'i phyir de bzhin nyid kyi rang bzhin dang / gzhan ma yin pa'i chos nyid do zhes pa'i sgro btags pa ni med pa la yod par sgro btags pa'o/ / 
<p>260b.4</p>de bzhin du yod pa la med par skur pa 'debs pa yang ste/ de lta bu'i mtha' las 'das pa ni de kho na nyid kyi rang bzhin no/ /gzhan ma yin pa'i chos nyid ces pa ni chos rnams las chos nyid gud na med pa'i tha tshig go/ /de skad du yang / chos rnams kyi chos nyid ni gang nas kyang ma 'ongs/ 
<p>260b.5</p>gang du yang mi 'gro'o/ /gang gnas pa las gzhan du 'gyur pa yang med ces gsungs so/ /de bzhin gshegs pa'i ye shes yongs su dag pa'i ngo bo nyid yin pa'i phyir yang dag pa'i mtha'i rang bzhin nyid do zhes pa ni/ de bzhin gshegs pa'i don ni brda phrad par zad do/ /ye shes
<p>260b.6</p>yongs su dag pa zhes bya ba la ye shes ni ye shes lnga ro gcig pa'i sku'o/ /yongs su dag pa ni skyon ma lus pa dang bral ba'o/ /phyir zhes pa ni de bas na zhes pa'i don to/ /yang dag pa'i mtha'i rang bzhin nyid do zhes pa ni yang dag pa ni phyin ci ma log pa ste/ mtha' ni mthar thug
<p>260b.7</p>pa ste de las lhag pa med do zhes pa'i tha tshig go/ /rang bzhin nyid kho na'o zhes pa'o/ /lta ba ngan pa'i tshang tshing brgya stong ma lus par sel ba'i phyir rnam pa thams cad kyi mchog dang ldan pa'i stong pa nyid kyi rang bzhin nyid do zhes pa ni/ lta ba ngan pa ni chad par lta ba'o/ /de tshang
<p>261a</p>
<p>261a.1</p>tshing dang 'dra bas na tshang tshing ste/ lam bde ba las gol ba'i tshang tshing mi mnyam par 'gro ba'o/ /de bzhin du lta ba ngan pa ni nyi tshe ba'i tshang tshing du 'gro ba'o/ /ma lus par sel ba ni lam der mi 'jug pa'i phyir yang dag pa'i lta ba'o/ /stong pa nyid dang snying rje
<p>261a.2</p>dbyer med par goms par byed pa'o/ /rnam pa thams cad kyi mchog dang ldan pa'i stong pa nyid kyi rang bzhin ni rnam pa'i snang ba gang yang ma chad pa dang / de yang ngo bo nyid stong pa ste chos thams cad dbang po'i gzhu dang mtshungs par khong du chud pa kho na'o/ /da ni de ltar bstan pa de dag mjug
<p>261a.3</p>bsdus te bstan pa'i phyir/ mtshan yang dag par brjod pa 'di ni zhes gsungs te/ mdor na zhes pa shugs la ston pa'o/ /mtshan yang dag par brjod pa 'di ni de bzhin gshegs pa snang ba mtha' yas dang / so sor rtog pa'i'o/ /de dag mdor bstan pa gang zhe na/ 'di lta ste/ 
<p>261a.4</p>gnyis su med pa'i chos nyid kyi don gyi mtshan yang dag par brjod pa 'dzin pa ston pa'i phyir chos thams cad brjod du med pa'i shes rab nyid do/ /de la gnyis su med pa'i chos nyid ces pa la gnyis su med pa ni gzung ba dang 'dzin pas stong par rig pa'o/ /chos nyid ni rig pa'i ngo bo nyid kyis stong
<p>261a.5</p>pa brjod du med pa'i rang bzhin no/ /don gyi mtshan yang dag par brjod pa 'dzin pa zhes pa ni de lta bu'i chos nyid kyi don yin pas na don no/ /kyi zhes pa drug pa'i sgra'o/ /mtshan ni ming gi bla dwags so/ /'dzin pa ni don khong du chud pa la phan par 'dod pa'o/ /ston pa ni gzhan la'o/ / 
<p>261a.6</p>'khor lo gsum pa'i phan yon las tshig gi rnam grangs lnga bcu rtsa gnyis su bgrangs pa'i bshad pa'o// //de ltar 'khor lo gsum pa'i phan yon bshad nas/ da ni 'khor lo bzhi pa'i phan yon bshad pa'i phyir/ lag na rdo rje rdo rje 'chang / /zhes pa la sogs pa
<p>261a.7</p>gsungs te/ lag na rdo rje ni don snga ma bzhin no/ /gzhan yang zhes pa ni snga ma bzhin no/ /rigs kyi bu'am rigs kyi bu mo gsang sngags kyi spyad pa spyod pa gang la la zhes pa ni rten gyi gang zag gi rigs kyi khyad par bstan par dgongs pa ste/ de la rigs kyi bu zhes pa ni sems
<p>261b</p>
<p>261b.1</p>bskyed pa dang / dbang bskur ba thob pa ste/ 'dir rigs ni rdo rje la sogs pa'o/ /me tog gang du ltung ba ni rigs de'i bu'o/ /rten gyi bye brag gis pho dang mor gyur pa ni bu dang bu mo'o/ /gsang sngags ni gang dag gsang ba'i dam tshig rnams so/ /spyod pa ni mtshan nyid dang
<p>261b.2</p>ldan pa rnams kyis spyad par bya ba'i phyir ro/ /spyod pa zhes pa ni nyams su len pa'o/ /gang la la zhes pa ni gzhi bye brag tu ma phye ba spyir ston pa'i sgra ste gsang sngags kyi spyod pa rigs kyi bu 'am rigs kyi bu mo gang rung ba dbang po tha ma'am/ dbang po 'bring ngam/ dbang po rab
<p>261b.3</p>mchog rnams kyis zhes pa'o/ /de la dbang po tha ma spyad par bya ba ji tsam yin pa bstan par bya ba'i phyir/ bcom ldan 'das 'jam dpal ye shes sems dpa' zhes bya ba la sogs pa gsungs te/ bcom ldan 'das kyi don ni sngar bstan pa kho na'o/ /ye shes sems dpa'i zhes
<p>261b.4</p>pa'i ye shes ni dam tshig lngas nye bar mtshon pa'i dam tshig lnga'o/ /bza' ba lngas mtshon pa'i de bzhin gshegs pa rnams kyi ye shes lnga yin la/ de'i phyir de skad ces bya'o/ /de dag dbyer med par gyur pa ni sems dpa'o/ /de bzhin gshegs pa thams cad kyi thams cad mkhyen
<p>261b.5</p>pa'i ye shes kyi sku gnyis su med pa'i don dam pa'i mtshan yang dag par brjod pa zhes bya ba'i gtsug gi nor bu 'di zhes pa ni de bzhin gshegs pa thams cad kyi thams cad mkhyen pa'i ye shes kyi sku zhes pa ni dbang po tha ma la dmigs pa'i yul yang de yin zhes pa ste/ don ni bshad ma
<p>261b.6</p>thag pa nyid de/ de'i mtshan nyid ci 'dra zhe na gnyis su med pa zhes pa ste/ /de'i don go bar zad do/ /de nyid kun rdzob tu ma yin par bstan pa'i phyir/ don dam pa zhes pa'o/ /gang gis mtshon zhe na/ mtshan yang dag par brjod pa zhes bya ba'i zhes pa ni mtshon par byed pa'i
<p>261b.7</p>gzhung de'i ming de skad ces bya'o/ /gzhung de'i che ba'i dpe bstan pa'i phyir gtsug gi nor bu zhes pa ste/ /gang gi spyi bo'i gtsug na nor bu rin thang med pa yod pa de 'dra zhes pa'o/ /dbang po thams cad dmigs par bya ba de yin gyi/ spyod pa'i tshul de ltar yin nam zhe na/ 
<p>262a</p>
<p>262a.1</p>gzhung yid bzhin gyi nor bu dang 'dra ba 'di spyod pa'i tshul yin gyi/ gsang sngags spyod pa'i don ni de ltar ma yin no/ /de ltar cis shes she na yongs su rdzogs pa dang / ma nyams shing lhag chad med pa tshigs su bcad pa'i tshig dang yig 'bru 'di dag nyid kyis zhes
<p>262a.2</p>gsungs te/ thams cad ces pa ni ma lus pas so/ /yongs su rdzogs pa ni mtshan yang dag par brjod pa'i de nas zhes pa nas rdzogs so zhes pa'i bar ro/ /ma nyams shing zhes pa ni tshigs su bcad pa'i rkang pa tshang ba'o/ /lhag chad med pa zhes pa ni yig 'bru tshang ba'o/ /de gang zhe
<p>262a.3</p>na tshigs su bcad pa dang yig 'bru zhes pa ste yi ge re re bgrangs pa ni yig 'bru'o/ /yig 'bru brgyad brgyad ni tshig rkang pa zhes pa'o/ /rkang pa bzhi bzhi ni tshigs bcad ces pa'o/ /'di dag nyid ces pa ni de ltar bgrangs pa dang brtsis pa 'di dag nyid ces pa'o/ /kyis zhes pa ni
<p>262a.4</p>gsum pa'i don la drug pa ste/ tshig dang yi ge lhur len par byed pas bdag dang gzhan gyi don byed pa ste/ de bas na nyin gcig bzhin du dus gsum du 'chang ba dang / klog pa dang / kun chub par byed pa dang / tshul bzhin du yid la byed pa dang zhes gsungs te/ nyin gcig
<p>262a.5</p>bzhin du zhes pa ni nyi ma re re bzhin zhes pa'o/ /dus gsum du zhes pa ni snga dro dang / nyi ma phyed dang / phyi 'bred do/ /'chang ba ni gzhung 'dzin pa'o/ /klog pa ni glegs bam 'don pa'o/ /kun chub par byed pa ni don la sems pa'o/ /tshul bzhin nges pa ni gzhung sngar
<p>262a.6</p>bstan pa bzhin no/ /yid la byed pa ni blo la gnas par byed pa'o/ /de lta bu des kyang gzhan don byed par gsungs la/ gzhan dag la yang dam tshig ji lta ba bzhin ston pa dang zhes pa ste gzhan zhes pa ni pha rol po'o/ /ngag la yang zhes pa ni yang gi sgras rang gi don du 'chang
<p>262a.7</p>ba dang / klog pa bzhin du gzhan dag la yang 'chang ba dang / klog pa dang / kun chub par byed pa dang / tshul bzhin du yid la byed pa ston pa'o/ /dam tshig ji lta ba bzhin zhes pa ni snod kyi rim par sbyor ba'o/ /de ltar dbang po tha ma bstan nas/ da ni dbang po
<p>262b</p>
<p>262b.1</p>'bring gis dmigs pa'i yul gang yin pa bstan pa'i phyir/ mtshan gyi don gang yang rung ba re re nas kyang 'jam dpal ye shes sems dpa'i sku la dmigs te zhes gsungs te/ de la mtshan ni ming ngo / /don ni des mtshon pa'i lha'o/ /gang yang rung ba zhes pa ni gnas skabs
<p>262b.2</p>gang la bab pa'o/ /'jam dpal ye shes sems dpa' ni shes rab kyi 'khor lo'i lte ba la gang gnas par gyur pa'o/ /dmigs te zhes pa ni bsams te zhes pa'i don to/ /don ni des mtshon pa'i lha'o/ /da ni spyod pa'i tshul bstan pa'i phyir/ sems rtse gcig tu sgom pa dang / 
<p>262b.3</p>mos pa dang zhes gsungs te/ sems rtse gcig gi bsam gtan gyi gnas skabs na dmigs pa'i yul las gzhan du mi 'phro ba'o/ /sgom pa ni dngos po la'o/ /mos pa dang zhes pa ni/ de ltar sems kyi 'dun pa'o/ /de kho na nyid yid la byed pa zhes pa ni de kho na nyid ni lha'i de kho na
<p>262b.4</p>nyid do/ /yid la byed pa ni sems kyis mngon du byed pa'o/ /pas zhes pa ni gsum pa'i sgra'o/ /kun nas sgo'i gnas pas gnas pa dang zhes pa ni/ kun nas zhes pa ni spyod lam mo/ /sgo zhes pa ni sgo gsum mo/ /gnas pas ni 'dug pa'o/ /gnas pa ni nyal ba'o/ /dang zhes pa
<p>262b.5</p>ni 'gro ba la sogs pa bsdu ba'o/ /de la mtshan yang dag par brjod pa'i don gsang sngags kyi rgyal po dkyil 'khor drug la lha'i rnal 'byor ji ltar bshad pa bzhin dmigs nas mtshan gyi yig 'bru spro ba dang / bsdu ba'i ting nge 'dzin gyis gdul bya'i nyon mongs pa sbyangs nas lha dang yig 'bru'i tshul
<p>262b.6</p>gyi bzlas brjod dang bstod pa'i tshul gyi sgo gsum gyi spyod lam gyis nyin mtshan 'da' bar byed pa'o/ /da ni dbang po rab gsang sngags kyi sgo'i spyad pa bstan pa'i phyir/ chos thams cad rtogs pa'i mchog ces gsungs te/ de la chos ni 'dus byas dang / 'dus ma byas kyi chos so/ /thams
<p>262b.7</p>cad ces pa ni de las gzhan la mi srid pa'i phyir ro/ /rtogs pa ni shes rab phul du byung ba'o/ /mchog ni lhan cig skyes pa'i ye shes skad cig la khong du chud pas na'o/ /de skad du yang / shes rab chen po skad cig la/ /chos kun khong du chud pa po/ /zhes bya ba la sogs pa gsungs
<p>263a</p>
<p>263a.1</p>so/ /ci'i sgo nas she na rnyog pa med pa zhes bya ste rab tu dang ba'o/ /dba' rlabs dang bral ba'i chu bzhin no/ /gang zhe na/ dad pa dang ldan zhing mos pa dang zhes pa ste/ dang pa'i dad pa dang ldan pa'o/ /mos pa ni 'dun pa'o/ /gzhan yang ci zhe na/ /de kho na nyid yid
<p>263a.2</p>la byed pa dang / sems rtse gcig tu sgom pa dang zhes pa ste/ de la de kho na nyid ni gsang sngags kyi de kho na nyid kyi phyag rgya'i ye shes so/ /yid la byed pa ni tshul bzhin du sems pa'o/ /de bsgoms nas yid la byed pa gzhan mi 'gyur pa ni sems rtse gcig pa'o/ /bsgom pa dang zhes pa ni thos
<p>263a.3</p>pa dang / bsam pa dang zhes pa'i sgra'o/ /de ltar dbang po rab kyi mtshan nyid bstan pa ste/ sngar bshad pa'i rigs kyi bu'am rigs kyi bu mo zhes par 'brel to/ /des ci bya zhe na/ spyod pa spyad par bya'o/ /de'i phan yon ci zhe na/ de la dus gsum gyi dus med pa dang ldan pa'i sems
<p>263a.4</p>zhes gsungs te/ de la zhes pa ni dgar ba'i sgra ste/ gzhan du na dbang po 'bring la sogs pa la ni dus dang tshes grangs la sogs pa la ltos pa yod kyi 'di la ni med do zhes pa'o/ /'di nyid las/ dus gsum dus med rtogs pa po/ /zhes pa dang / gzhan dag las kyang / dus kyi
<p>263a.5</p>nges pa yongs spangs nas/ /bla med gnas su skye bar 'gyur/ /zhes so/ /de bas na dbang po mchog gang yin pa de la dus gtso bor ma gsungs so/ /yang na dbang po mchog chos thams cad rtogs pa'i mchog lam yin mod kyi/ dbang po mchog gi rigs can las dang po pa tsam la
<p>263a.6</p>dgongs nas bzang po'i dus dang ngan pa'i dus dang 'bring po'i dus tsam du gsungs so/ /gzhan dag nas yi dwags zla phyed bcu bzhi la sogs par gsungs pa dang / rtag tu dus kyi khyad par bshad pa yang drang ba'i don dang / nges pa'i don kho nar rig par bya'o/ /de ltar
<p>263a.7</p>dus kyi the tshom bsal nas bla ma'i man ngag gis nyams su blang ba bde blag tu bstan pa'i phyir/ sangs rgyas dang byang chub sems dpa' thams cad ces bya ba'i go rims so sor te/ spyod pa'i yul lam gzhi bstan pa'i phyir dus bstan pa'i 'og tu gnas gsungs pa ni/ 
<p>263b</p>
<p>263b.1</p>grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor na 'dug kyang rung zhes pa ste/ de la grong zhes pa ni gang dag grong khyer las gud na gnas pa'i grong brgya la sogs pa'i khyim tshogs pa'o/ /grong khyer zhes pa ni yul kun dang 'brel
<p>263b.2</p>ba'i grong khyer chen por grags pa'o/ /grong rdal ni tshogs su grags pa'o/ /ljongs zhes pa ni gangs rtse dang / sman gyis rgyas pa'i yul bdag gir bzung ba'o/ /yul 'khor ni de dag nye ba'i yul gang yin pas rgyal po la dpya phul ba'i yul lo/ /rgyal po'i pho brang ni sa'i
<p>263b.3</p>bdag po gang na bzhugs pa'i gnas su gtogs pa'o/ /'dug kyang rung zhes pa ni gnas par bsngags pa'o/ /gnas 'di dag tu gnas nas char dbab pa la sogs pas phan gdags par bya'o/ /yang na 'di dag tu rgyu zhing gang dag tu sus kyang mi shes par spyod pa bya ba'o/ /gzhan
<p>263b.4</p>yang gtor ma rab tu dbul ba'i gnas bstan pa'i phyir/ sgo dang / sgo khang dang / khri lam dang / srang dang / bzhi mdo dang / sum mdo dang / grong bar dang / tshong khang na 'dug kyang rung zhes gsungs te/ sgo ni gang yin pa'i phyi rol du gyur pa'o/ /sgo khong ni sgo'i skyabs su byas pa gang
<p>263b.5</p>yin pa'o/ /khri lam ni lam po che'o/ /srang ni khyim de dang nye ba'i lam mo/ /chu srang dang / zhes pa'i gzhung yod de de yang de nyid do/ /bzhi mdo dang zhes pa ni lam bzhi 'dus pa'i sa gang yin pa'o/ /sum mdo zhes pa ni lam gsum 'dus pa'i dbus so/ /grong bar zhes pa ni grong
<p>263b.6</p>gnyis la ltos pa'i sa'o/ /tshong khang zhes pa ni tshong 'dus kyi khyim mo/ /na zhes pa'i sgra ni yul gyi 'dun pa'i sgra'o/ /'dug kyang rung zhes pa ni der gnas nas gtor ma'i las bya ba ste mkha' 'gro dang / 'byung po dang / sha za dang / yi dwags la sogs pa'i rgyu ba'i gnas
<p>263b.7</p>yin pa'i phyir ro/ /da ni tshogs kyi 'khor lo'i gnas bstan pa'i phyir/ khang stong dang / ri dang / chu klung dang / nags tshal dang / nags tshang tshing na 'dug kyang rung zhes gsungs te/ khang stong ni mi med pa'i grong khyer ro/ /ri ni bya skyibs dang / ri phug dang / ri'i sul la
<p>264a</p>
<p>264a.1</p>sogs pa'o/ /chu klung ni 'bab chu chen po'i 'gram mo/ /yan na rgya mtsho chen po'i 'gram mo/ /nags tshal ni shing gi tshal phun sum tshogs pa yod pa'o/ /nags tshang tshing ni shing 'khrigs pas g.yogs pa'i sa'o/ /'di dag ni rab tu dben pa'i gnas
<p>264a.2</p>su gsungs pa'o/ /de bas na so so'i skye bo dang / nyan thos dang / rang sangs rgyas la sogs pas dben pa'i sa phyogs su bya ba'o/ /de ci'i phyir zhe na/ so so'i skye bo la gsang ba bstan pa rtsa ba'i ltung ba 'gyur pa dang / gzhan dag las kyang / gang zhig dge slong dngos gnas dang / / 
<p>264a.3</p>gang dag rtog ge la dga'i mi/ /gang zhig rgan po'i gnas gyur pa/ /de lta de nyid mi bstan no/ /zhes gsungs so/ /de ci'i phyir zhe na/ 'dir 'dod chags kyi sgo nas byang chub 'grub pa yin la/ kha cig la ni gnyis pa lugs dang 'dra bar gyur pas spangs pa kho na'o/ /de bas na
<p>264a.4</p>bcom ldan 'das kyis kyang rgyud kha cig tu spang bar bya bar gsungs la/ kha cig tu spyad pas grol bar gsungs zhing / kha cig tu srog gcod pa bkag la kha cig las gcad par gsungs na/ 'dir ji lta bu zhe na brjod par bya ste/ 'dir khyad par can gyi rgyu las khyad par can gyi 'bras
<p>264a.5</p>bu 'byung bar 'dod de/ gzugs la sogs pa 'dod pa'i don rnams la khyad par gyi longs spyod kyi dngos por gyur pas don grub pa yin par shes par bya'o/ /gzhan du spong bar 'dod pa rnams don grub par mi 'gyur te/ dbang po dang yul tshar bcad nas gzhan du 'dod pa'i phyir ro/ / 
<p>264a.6</p>de skad du yang / dka' thub sdom pa mi bzad pas/ /lus skams 'gyur zhing sdug bsngal la/ /sdug bsngal gyis ni sems g.yengs te/ /g.yengs pas dngos grub gzhan du 'gyur/ /zhes gsungs pa dang / /yang gsungs pa/ dka' thub dka' spyad mi bzad pa/ / 
<p>264a.7</p>bsten na 'grub par mi 'gyur gyi/ /'dod pa kun la longs spyod pas/ /bsten na myur du 'grub par 'gyur/ /zhes pa'o/ /de bas na 'dod pas don grub pa'i nges pa'o/ /thabs kyis zin na nyon mongs pa spyad pas dug tu mi 'gyur pas nyon mongs pa'i rang bzhin zhes pa'i phyir ro/ / 
<p>264b</p>
<p>264b.1</p>nyan thos la sogs pa kha cig la ngan song gi rgyur 'gyur la/ de'i rang bzhin shes pa la ni de ltar mi 'gyur la de skad du yang / 'dod chags zhe sdang gti mug gsum/ /'dzin pas dug tu 'gyur pa yin/ /dug nyid nye bar zhi gyur na/ /dug ni dug med byas pa yin/ /bdud
<p>264b.2</p>rtsi nyid du rim bsten nas/ /bdud rtsi kho nar gyur pa yin/ /zhes gsungs pa dang / gzhan dag las kyang / gang zhig 'di ltar ngas skyabs spro ba ni/ /dug gi sngags can dug gis ga la tshugs/ /zhes so/ /de bzhin du 'od srungs 'di lta ste/ sngags dang sman gyis yongs
<p>264b.3</p>su zin pas 'chi bar byed mi nus so/ /'od srungs de bzhin du thabs dang shes rab dang thabs mkhas pas yongs su zin pa'i nyon mongs pa'i dug gis kyang log par ltung mi nus so zhes pa dang / gzhan dag nas kyang / blun po gang zhig 'ching 'gyur pa/ /mkhas pa de yis
<p>264b.4</p>myur du grol/ /byang chub rnam par bsgom na ni/ /'di dag thams cad phyin ci log /gang gis rmongs pa'i 'ching 'gyur zhing / /ngu 'bod mthar ni grol bar 'gyur/ /de nyid kyis ni grol 'gyur zhing / /shes rab stobs kyis bde ba thob/ /ces gsungs pa dang yang gsungs pa/ / 
<p>264b.5</p>las drag gang gis skye bo rnams/ /mi bzad dmyal bar 'tshed par 'gyur/ /thabs dang bcas na de nyid kyis/ /srid pa'i 'ching las grol bar 'gyur/ /zhes gsungs pa dang / yang gsungs pa/ shes rab thabs dang bcas pa la/ /nyon mongs byang chub yan
<p>264b.6</p>lag 'gyur/ /zhes bya ba la sogs pa rgya cher 'byung bas spyod pa dang grol ba'i 'bras bu 'byung ba ni bcom ldan 'das kyi nges pa'o/ /de ltar dben pa'i gnas su gsungs pa der bza' ba la sogs pa'i longs spyod pa yang gnas la sogs pa'i khyad par yin yang rung / 
<p>264b.7</p>gal te ma yin yang de ru mos pa rgyas par bya ste/ der 'du ba'i khang pa sum brtsegs byas la/ dang por ni dpa' bo dang dpa' mo dang spun dang ming sring gi tshogs kyang tshogs par bya'o/ /gnyis par ni rol mo'i bye brag go/ /gsum par ni bza' ba la sogs pa'i bye brag
<p>265a</p>
<p>265a.1</p>go/ /dpa' bo 'du ba'i gnas de yang so phag la sogs pa las bya ba'am/ yang na brus par bya ba ste/ gru bzhi pa sgo bzhi pa rta babs bzhis mdzes par byas pa/ rdo rje rin chen pad+ma sogs/ sgo srung bzhi dang ldan par bya/ /rang gi lha dang [(]'gren [,]'gran [)]pa yi/ /bud
<p>265a.2</p>med dag ni legs bsgrub pa'i/ skal bzang rang gi phyag rgyas mtshan/ /tshogs kyi 'khor lo brtag par bya/ /zhes gsungs pas de lta bu'i gnas su 'dug par bya ba gang yin pa de bstan pa'i phyir/ sangs rgyas dang byang chub sems dpa' thams cad 'dus te gshegs nas kyang chos kyi sgo
<p>265a.3</p>thams cad rtogs par 'chad de sku yang ston to zhes gsungs te/ de la sngar bshad pa'i gnas der dpal dam pa dang po'i dkyil 'khor thugs dang gsung dang sku'i dkyil 'khor rnams su sgo bzhi gzhal yas khang par brtags la/ sangs rgyas dang zhes pa ni dpal dam pa dang po'i sangs rgyas
<p>265a.4</p>dang yul sna tshogs pa ni thugs kyi 'khor lo'i dbus su'o/ /'og nas bshad bzhin pa'i de bzhin gshegs pa rnams kyang ngo / /dkyil 'khor de nyid kyi me dang / bden bral dang / rlung dang / dbang ldan du rjes su spyod pa mo du ba ma la sogs pa bzhi nag mo dang / dmar mo dang / ser mo
<p>265a.5</p>dang / dkar mo'i tshul gyis gnas par bya'o/ /de rnams kyi nye 'khor du yang chos kyi dung dkar po dang / gaN+DI dmar po dang / yid bzhin gyi nor bu nag po dang / dpag bsam gyi shing ser po gzhag par bya'o/ /yang la la dag ni/ shar du rnal 'byor ma nag mo/ lhor dmar mo/ 
<p>265a.6</p>nub tu ser mo/ /byang du dkar mo 'bar ma'i tshul gyis gnas par bya'o/ /yang de'i phyi rol gyi 'dab ma bzhi'i gnas su sangs rgyas bzhi ste/ shar du don yod grub pa dang / lhor rin chen tog dang / nub tu rtag pa/ byang du 'od dpag med do/ /de rnams dang lhan cig spyod pa ni mer
<p>265a.7</p>sgrol ma/ bden bral du gos dkar mo/ /dbang ldan du mA ma kI/ rlung du spyan gyi rang bzhin gyis gnas par bya'o/ /la la ni shar la sogs pa'i sgo rnams su go rims bzhin du khro bo rab stobs dang / lkugs byed dang / rmongs byed dang / rengs byed dang / nga rgyal byed ces bya'o/ / 
<p>265b</p>
<p>265b.1</p>shar sgo'i g.yas logs kyi rtsig pa'i rtsar nam mkha'i snying po'o/ /la la ni sgo'i g.yas logs kyi ra ba'i phyogs kyi rtsig pa'i rtsar mer reg rdo rje dang / lho sgo'i g.yas su sa'i snying po dang / bden bral du ro rdo rje dang / nub sgo'i g.yas su sgrib pa thams cad rnam par sel ba dang / rlung gi
<p>265b.2</p>mtshams su dri rdo rje dang / byang sgo'i g.yas su 'jig rten dbang phyug dang / dbang ldan du gzugs rdo rje dang / 'og na gnas pa'i byang chub sems dpa' ni shar sgo'i g.yon logs kyi rtsig pa'i rtsar kun du bzang po'o/ /byang sgo'i g.yon du sgra rdo rje'o/ /steng gi byang chub sems dpa' ni
<p>265b.3</p>lho sgo'i g.yon du phyag na rdo rje'o/ /nub sgo'i g.yon du chos kyi dbyings kyi dbang phyug ma'o/ /'di rnams ni byang chub sems dpa' rnams dang lhan cig phyogs pas na gtso bo la rgyab phyogs pa'o/ /de rnams kyis ni thugs kyi 'khor lo'i gnas rim par phye ba'o/ /da ni gsung gi 'khor lo
<p>265b.4</p>brjod par bya ste/ thugs kyi 'khor lo'i phyi rol gyi snam bu la phyogs mtshams brgyad du pad+ma 'dab ma brgyad brgyad du dgong pa la gtso bo'i tshul du gnas pa 'di lta ste/ shar du ni rgan byed mo'o/ /me ru ni nam mkha'i lding gi bdag mo'o/ /gshin rjer ni phag mo'o/ /bden bral du gzhon nu
<p>265b.5</p>ma'o/ /chur ni dbang mo'o/ /rlung du tshangs mo'o/ /byang du ni drag mo'o/ /dbang ldan du ni dpa' mo'o/ /'di dag lte ba la'o/ /de la rgan byed ma'i shar phyogs kyi 'dab ma la 'jigs ma'o/ /shar lho la sogs par drag mo dang / mche ba gtsigs ma dang / 'bar ba'i gdong ma dang / 
<p>265b.6</p>rlung shugs ma dang / rab tu gtum ma dang / gtum mig ma dang / sna chen ma rnams so/ /mer khyab 'jug ma gnas pa'i 'dab ma la shar la sogs pa'i 'dab ma rnams la snga ma bzhin du g.yang ma dang / sgyu ma dang / drag ma dang / dpal mo dang / rnam par rgyal ma
<p>265b.7</p>dang / dpal rgyal ma dang / dpal rgyal byed ma dang / dpal gyi rdo rje ma rnams so/ /de nas lho phyogs kyi pad+ma dang po'i 'dab ma la keng rus ma'o/ /de bzhin du dus mtshan ma dang / rab tu khros pa'i gdong ma dang / dus kyi lce ma dang / gtsigs ma dang / nag mo dang / 
<p>266a</p>
<p>266a.1</p>'jigs ma dang / gzugs ngan ma rnams so/ /de bzhin du bden bral du gzhon nu ma'i shar la sogs pa'i 'dab mar pad+ma dang / yan lag med ma dang / gzhon nu ma dang / rigs kyi bdag mo la gnas ma dang / rin po che'i phreng ba ma dang / shin tu spyan ma
<p>266a.2</p>dang / rigs bzang mo dang / bzang mo rnams so/ /de bzhin du nub tu rdo rje ma dang / rdo rje lus dang / gser btso ma lta bu dang / 'dod pa la dbang ma dang / ri mo'i dri ma dang / rtsol ma dang / kun du tshim ma dang / shin tu sgrogs ma rnams so/ /de nas rlung du tshangs
<p>266a.3</p>pa'i shar la sogs par rtsa bcas ma dang / pad+ma'i mig dang / chu las skyes ma dang / bla gos ma dang / ngag gi dbang phyug ma dang / glu len byed ma dang / glog ma dang / dran ma rnams so/ /byang phyogs kyi drag mo'i gtso mo'i shar la sogs pa'i 'dab ma la dkar mo dang / 
<p>266a.4</p>gang ga ma dang / rtag ma dang / shin tu myur ma dang / thig le mchog ma dang / dpal gyi gdong ma dang / ser skya ma dang / nag mo rnams so/ /de nas dbang ldan du dpal gyi lha mo'i shar la sogs pa'i 'dab ma rnams la dkar mo dang / zla ba dri med ma dang / zla ba'i gdong ma dang / 
<p>266a.5</p>ngang pa'i kha dog can ma dang / 'dzin byed ma dang / pad+ma dang / skar ma dang bcas pa'i mig can dang / dri ma med pa'i zla ba rnams so/ /de dag ni gsung gi 'khor lo'i gnas su dgod pa'i rim par phye ba'o/ /de bzhin du la la ni sku'i 'khor lo la gnas par bya ste/ sku'i dkyil 'khor
<p>266a.6</p>gyi pad+ma bcu gnyis kyi shar gyi sgo'i g.yas kyi cha la sogs par gnas par bya ste/ shar gyi dkyil 'khor la gnas pa'i nam mkha'i snying po la sogs pa gnas pa'i tshul bzhin du 'dir yang ra ba'i rtsig pa'i rtsar gnas par bya'o/ /de la shar gyi sgo'i g.yas phyogs su srin po/ /me ru
<p>266a.7</p>rlung lha'o/ /gshin rje ni lho'i sgo'i g.yon du'o/ /de'i g.yas su me lha'o/ /bden bral du gdong drug pa'i gzhon nu'o/ /nub kyi sgo'i g.yon du gnod sbyin no/ /de'i g.yas su ni brgya byin no/ /rlung du tshangs pa'o/ /byang sgo'i g.yon du drag po'o/ /g.yas su chu lha'o/ /dbang
<p>266b</p>
<p>266b.1</p>ldan du tshogs kyi bdag po'o/ /shar sgo'i g.yon du khyab 'jug go/ de dag gis sku'i dkyil 'khor gyi gnas kyi rim par phye ba'o/ /da ni sgo ba'i gnas brjod par bya ste/ la la ni shar sgor lu gu rgyud ma'o/ /lhor sgor ni khro gnyer ma'o/ /nub kyi sgor ni 'od zer can no/ /byang gi
<p>266b.2</p>sgor ni skul byed ma'o/ /thugs kyi dkyil 'khor gyi sgo ba'i rim par phye ba'o/ /dbyug pa sngon po dang / 'dod pa'i rgyal bo dang / stobs po che dang / mi g.yo ba rnams ni shar la sogs par rim pa bzhin te gsung gi dkyil 'khor gyi sgo ba'o/ /yang shar la sogs pa'i
<p>266b.3</p>sgo rnams su khyi gdong ma dang / phag gdong ma dang / ce spyang gi gdong ma dang / stag gi gdong ma bzhi ni sku'i 'khor lo'i sgo ba'o/ /phyi'i sku'i dkyil 'khor gyi phyi rol du ni rnal 'byor pa gang dag skal ba ngan pa kha cig klu chen po rnams kyi tshul gyis gnas par bya ste/ de yang rta
<p>266b.4</p>babs bzhi 'degs pa'i ka ba brgyad kyi 'og dang shar dang nub ste/ shar du ni pad+ma dang / stobs kyi rgyu'o/ /lho ru ni nor rgyas dang / dung skyong dang ngo / /nub tu 'jog po dang / pad+ma chen po'o/ /byang du mtha' yas dang rigs ldan no/ /sngar smos pa gnyis su rgyal ba dang / rnam
<p>266b.5</p>par rgyal ba'o/ /klu rnams kyi gnas rim par phye ba'o/ /khwa gdong ma dang / bya gdong ma dang / nam mkha' lding gi gdong ma dang / 'ug pa'i gdong ma ni sku'i dkyil 'khor gyi phyi rol du bden bral la sogs pa'i mtshams rnams su'o/ /phyi'i khor yug chen po la ni de las gzhan
<p>266b.6</p>pa'i 'byung po skye gnas bye ba phrag phyed dang bzhi'o/ /de dag ni bla ma'i gdams ngag gis 'dus pa chen po dang ldan pa dang po sangs rgyas kyis 'khyud pa'i mtshan yang dag par brjod pa rdo rje dbyings chen po'i tshogs kyi 'khor lo'i 'dus pa chen po yin no/ /de bas na sangs rgyas dang byang chub sems
<p>266b.7</p>dpa' thams cad 'dus te gshegs nas zhes bya'o/ /ci mdzad ce na/ chos kyi sgo rtogs par 'chad do/ /de la chos ni phung po dang / skye mched dang / khams rnams so/ /sgo ni skye ba med pa nyid do/ /de skad du yang a zhes bya ba ni chos thams cad kyi sgo zhes gsungs pa dang / 
<p>267a</p>
<p>267a.1</p>yang chos thams cad a'i rnam pa'i sgo can te thog ma nas ma skyes pa'i phyir ro zhes gsungs so/ /de bas na de lta bu'i rtogs pa ni 'dus pa rnams kyis khong du chud par byed pa'o/ /sku yang ston to zhes pa ni 'og nas ston pa'i sprul ba'i sku gzugs kyi zhes pa dang 'brel to/ / 
<p>267a.2</p>rnam pa ci 'dra zhe na ma rungs pa 'dul ba'i khro bo'i rgyal po rnams dang zhes pa ste ma rungs pa 'dul dka' ba'i nyon mongs pa rnams so/ /de'i dbang du gyur nas zhi ba'i sku la sogs pas mi 'dul ba rnams so/ /yang 'dus pa de rnams la kha cig skal ba dang mi ldan pa dag gzu
<p>267a.3</p>lums kyis zhugs pa yod de de lta bu 'dul ba'i phyir mi g.yo ba dang / dbyug pa sngon po la sogs pa rnams su sprul pa'i gzugs 'dzin tshar gcod pa'o/ /ci sangs rgyas dang byang chub sems dpa' dang / khro bo'i rgyal po rnams su 'dus shing 'khod pa de ltar yin gyi rnal 'byor
<p>267a.4</p>ma 'dus pa gang las shes she na/ gsang sngags dang rig sngags kyi rgyal po ma lus shing lus pa med pa dang zhes gsungs te/ gsang sngags zhes pa ni lhan cig spyod pa'i rnal 'byor ma sangs rgyas spyan la sogs pa'o/ /rig sngags zhes pa ni rjes su spyod pa'i 'od zer can la sogs
<p>267a.5</p>pa'o/ /rgyal mo zhes pa ni gang dag gtso bor gyur pa'o/ /ma lus zhes pa ni rnal 'byor ma mtha' dag ces pa'o/ /lus pa med pa dang zhes pa ni thams cad kyang gnas der 'dus pa'o/ /rdo rje 'chang chen po la sogs pa 'gro ba yongs su skyob pa rnams kyang sprul pa'i gzugs kyis zhes
<p>267a.6</p>pa ni rdo rje 'chang chen po ni rdo rje 'chang yang de chen po yang de bas te/ dbus kyi dpal dam pa dang po'i sangs rgyas so/ /sogs pa'i sgras ni 'byung po bye ba phrag phyed dang bzhi'i bar dag go/ /de dag thams cad kyang 'gro ba yongs su bskyab pa'i phyir/ zangs dang ra gan la sogs pa la lha rnams
<p>267a.7</p>kyi 'dra 'bag tu byas nas rtsa ba dang 'bras bu'am/ ni raM su'i rgyan byas te sprul pa'i gzugs kyis gzhan dang bar bya zhing ngo mi shes par bya'o/ /gang gi tshul gyis she na/ lus sna tshogs kyis zhes pa ste/ zhal bzhi dang / mgrin pa gsum dang / phyag nyi shu rtsa bzhi la sogs pas so/ / 
<p>267b</p>
<p>267b.1</p>la la ni zhal gsum phyag drug pa yis so/ /la la ni zhal gcig dang phyag bzhi pa'o/ /la la ni nam mkha' lding dang / phag la sogs pa'i gdong ngo / /la la ni gdengs ka dang ldan pa'i klu chen po'i gzugs kyis so/ la la ni skems shing ring pa/ la la ni sbom zhing thung ba ste/ mi
<p>267b.2</p>mthun pa'i phyir sna tshogs zhes bya'o/ /ci'i phyir zhe na/ mdangs dang / stobs dang / gzi brjid zil gyis mi non pa dang zhes gsungs te/ /'gro ba rnams thun mong ma yin par bstan pa'i phyir ro/ /de la mdangs ni kha dog gsal ba'o/ /stobs ni nus pa'o/ /gzi
<p>267b.3</p>brjid ni gzi byin no/ /zil gyis mi non pa ni khyad par du gyur pa'o/ /de skad du yang / dkyil 'khor gang ba'i gnas nyid du/ /sangs rgyas gar mkhan rol pa mdzad/ khams rdul de bzhin rtsa ba'am/ dag pa'i rus pa'am rgyan rnams kyis/ /sangs rgyas rnams kyi gar
<p>267b.4</p>mkhan gar/ /bde ba dga' bar byed dang bcas/ /chos 'byung grong khyer nyams dga' bar/ /rdo rje dam tshig glu yis dang / /rdo rje rkang pa'i gom pa'i gar/ /mthar ni rdza rnga la sogs pa/ /phyag rgya chen po gsang ba'o/ /de nyid 'di ni cher gsang ngo / /zhes gsungs so/ / 
<p>267b.5</p>de nas khro bo mig yon po zhes bya ba la sogs pa'i sgo ba rnams la phyi rol nas gsol ba gdab par bya ste/ 'di skad du/ khro bo sngon po zhes pa ste/ /dam tshig che ldan phyag na bsnams/ /rin chen spras pa'i dbyug pa bsnams/ /bdag nyid ldan pa 'khor ba las/ /bsgral phyir rnal
<p>267b.6</p>'byor ma dbus su/ /bzang po'i sgo ni phye ste mthong / /zhes so/ /gsang sngags dang phyag rgya dang mngon par rtogs pa dang dkyil 'khor thams cad sgrub par byed do zhes pa ni/ de la gsang sngags ni rang gi spun dang ming sring ma yin pa sus kyang mi shes par gsang bar bya ba yin
<p>267b.7</p>te/ spun dang ming sring nyid ces pa ji lta bu zhe na phyag rgya dang zhes pa ste/ de yang rang gi spun dang ming srin rnams/ the tshom med par shes par 'gyur/ /brda yi rim pa bshad par bya/ /zhes pas phyag rgya dang phyag rgya'i lan gyi brda dang brda'i lan gyis shes par 'gyur pa'o/ / 
<p>268a</p>
<p>268a.1</p>de yang lus kyi brda dang / ngag gi brda'o/ /de la ngag gi brda ni oM a hi ho zhes pa ni phyag 'tshal ba'o/ /oM pra ti ka zhes pa ni phyag 'tshal ba'i lan no/ /tsh+tsha tsh+tsha zhes pa ni slob dpon la phyag 'tshal ba'o/ /b+ha k+Sha ni zhugs pa'o/ /tsh+tsha zhes pa ni legs par 'ongs
<p>268a.2</p>sam zhes pa'o/ /ts+tsha ni 'dug shig pa'o/ /khaM ni zo cig pa'o/ /traM traM ni sha'o/ /shraM shraM ni khrag go/ /dreM dreM ni zo cig pa'o/ /dzaM paM ni rdo rje'i chu'o/ /so ma ni bdud rtsi'o/ /e ma ni chang ngo / /shaM ba ri ni btung ba'o/ /saM pa ri ni chu'o/ /pu tra ya ni me tog go/ /a na tsha ya ma ni
<p>268a.3</p>'bras bu'o/ /dza la kaM ra ni gos so/ /khyab pa zhes pa ni khyim mo/ /ka ma dam ni lha'i khang pa'o/ /khre ta pa ni dkyil 'khor ro/ /b+heM ta ni dkyil 'khor gyi dpon no/ /a pa ya ni slob ma'o/ /me da raM ni dga' ba'i lha mo'o/ /go pri ta ni rdo rje rnal 'byor ma'o/ /dar ma ri ni rdo rje mkha'
<p>268a.4</p>'gro ma'o/ /ya la pa ni me rnams so/ /swa mu kha ni pha'o/ /yo kya ni bu'o/ /phriM phriM ni bu mo'o/ /ba hu la ni gzugs bzang ma'o/ /lo ta ni 'gro ba dang 'ong ba'o/ /ba hi ri ni zo cig pa'o/ /d+ha nu ni rdzas byin cig pa'o/ /she she ni song shig pa'o/ /phre se ni shog cig pa'o/ /traM ni med pa'o/ / 
<p>268a.5</p>bi tu mo ni khros pa'o/ /tse ra ni rtsod pa'o/ /dzi ba ni srung ba'o/ /ni ra ni chags pa dang bral ba'o/ /hri ni chags pa'o/ /dra ba ni rdzas so/ /rim pa bzhin du mchod pa ni su ra ta s+t+waM zhes pa'o/ /rang gi lha rjes su dran pa la su ra ta haM zhes pa'o/ /a nu rA ga mi zhes pa ni rdo rje sems dpa'
<p>268a.6</p>bskul ba'o/ /a ni pa te ya mi zhes pa ni he ru ka'o/ /ma nu ra ga ya zhes pa ni gar dbang gi'o/ /a nu par sha ya mi zhes pa ni rdo rje mgyogs 'gro bskul ba'i len yin no/ /rnal 'byor ma rnams sa ma ya s+t+waM zhes pa lan no/ /sa ma ya ho zhes pas dpal dang po'i sangs rgyas mchod pa'o/ / 
<p>268a.7</p>de dag ni ngag gi brda'o/ /lus kyi brda bstan pa ni spyi bor nyug pa ni phyag 'tshal ba'o/ /dpral ba sa la reg pa ni phyag gi lan no/ /g.yas pa'i smin ma bskyod pa ni dngos grub bo/ /g.yon pa ni rnam par rgyal ba'o/ /mig g.yon pa'i smin ma la reg pa ni bud med bzang mo'i zhes pa'o/ / 
<p>268b</p>
<p>268b.1</p>g.yas pa la reg pa ni skyes pa bzang po'o/ /rna ba g.yon pa la reg pa ni legs par 'ongs pa'o/ /g.yas pa la reg pa ni legs par smra ba'o/ /sna bug g.yas pa la reg pa ni spos so/ /g.yon pa la reg pa ni slong ba'o/ /lce g.yas su rgyu ba ni sha'o/ /g.yon du rgyu ba ni chang slong ba'o/ / 
<p>268b.2</p>mchan khung g.yon la reg pa ni zas so/ /g.yas pa la reg pa ni tshod ma slong ba'o/ /lus kyi brda'o/ /de ltar rtags de dag gis mtshon pa ni phyag rgya ste/ gang gi de phan tshun shes pa ni skal ba dang ldan pa rgyud gcig gis bsdus pa'i ming sring dang / spun du gyur pa'o/ /gal te mi shes na
<p>268b.3</p>skal ba dang mi ldan pas spun dang ming srin ma yin pa ste skal ba med pa'o/ /gal te thams cad snga nas yin par shes kyang tshogs kyi 'khor lo la longs spyod kyi phyir brda bya ba kho na'o/ /yang na gzhan gyis mi rig pa'i phyir ro/ /gal te de'i tshe dpa' bo la sogs pa rnams rang gi gzugs kyis
<p>268b.4</p>sam/ 'on te lha'i rnal 'byor gyis she na mngon par rtogs pa dang zhes bya ba gsungs te/ de la mngon par rtogs pa ni sgrub pa'i thabs kyi rim par phye bas 'bras bu mngon par rtogs par byed pa ste de bas na sgrub thabs las 'byung ba bzhin lha'i rnal 'byor gyi rim pas gnas par bya
<p>268b.5</p>zhes pa'o/ /de nas gzugs la sogs pa rang rang gi yul la longs spyad par bya ste/ de la nyon mongs pa dang / 'jig rten pa'i bya ba dang / rang nyid kyi don du spyad par bya ba ni bcom ldan 'das kyis ma gsungs so/ /de yang / spyod pa longs spyod phyir ma gsungs/ /zhes bya ba la
<p>268b.6</p>sogs pa dang / /yang gsungs pa/ 'dod la chags par mi bya ste/ /sems can don phyir rnal 'byor pas/ /mchod pa thams cad rtag par bya/ /zhes gsungs pa'o/ /gang gi tshe gzhan du nyon mongs pa'i dbang du gyur pa de'i tshe dpa' bo zhes pa'i ming mi thob bo/ /de bas na mi shes
<p>268b.7</p>pa'i dregs pa dang / nyon mongs pa'i g.yul gzhom pa dang / dpa' bo'i blos lha sbyin dang lha'i dbang po'i spro ba dang / 'jigs pa med pa dang / sems brtan pas mi g.yengs zhing brjed ngas pa med pa dang / bag tsha ba spangs nas mi sdug pa'i phyogs kyi gos la gnas pa ni
<p>269a</p>
<p>269a.1</p>dpa' bo'o/ /kun du ru mchod pa'i gnas btsal te/ des kyang dang por gzugs kyi mchod pas mnyes par bya ba'i phyir sngar bshad pa'i rgyan nam/ yang na mi rus las byas pa'i rgyan bya'i mu tig la sogs pas mdzes par bya bar ma gsungs so/ /de skad du yang / 
<p>269a.2</p>dung dang mu tig byi ru rnams/ /gsum char bco brgyad bcu dgu las/ /byung zhing de dag med na yang / /chos sku'i ye shes lus can gyi/ /thod pa la ni su zhig smod/ /dpa' bo thod pa'i phreng ba can/ /zhes gsungs so/ /de nas sges pa'i nyams la sogs pa bstan te/ sgeg
<p>269a.3</p>pa'i nyams dang / dpa' ba'i nyams dang / mi sdug pa'i nyams dang / rgod pa'i nyams dang / drag po'i nyams dang / 'jigs su rung ba'i nyams dang / zhi ba'i nyams dang / rngam pa'i nyams dang / snying rje'i nyams so/ /de la/ lag pa dag ni brgyar bskyod cing / /gom pa'i
<p>269a.4</p>stabs kyis gar bya ste/ /lag pa'i bkod pa ni rdo rje'i tshul dang / ral gri'i tshul dang / 'khor lo'i tshul dang / rin po che'i tshul dang / pad+ma'i lag pa dang / yang ral gri'i tshul dang / gzhu'i tshul dang / dbyug pa'i tshul dang / gtun shing gi tshul dang / rdo rje rtse gcig pa'i tshul
<p>269a.5</p>dang / kha bcu pa'i tshul dang / gri'i tshul dang / sna tshogs dbyug pa'i tshul dang / mdung gi tshul dang / gong bu bskyod pa'i tshul dang / 'phen gnyis pa'i tshul dang / 'phen gsum pa dang / me tog gi tshul dang / bdug spos kyi tshul dang / mar me'i tshul dang / dri'i tshul dang / 
<p>269a.6</p>lA s+ya'i lag pa dang / phreng ba'i lag pa dang / glu'i lag pa dang / gar gyi lag pa dang / gling bu'i lag pa dang / pi wang gi lag pa dang / rdza rnga'i lag pa dang / rked rnga'i lag pa dang / de la g.yas dang / g.yon dang / dbus dang / spyi bo'i steng du bsgyur ba ni brgyar bkod
<p>269a.7</p>pa'o/ /gom pa'i stabs kyis rnam par yang / /g.yas brkyang ba dang / g.yon brkyang ba dang / mnyam pa'i rkang stabs dang / rdo rje'i rkang stabs dang / dkyil 'khor dang / sna tshogs thabs dang / rus sbal gyi rkang stabs dang / bung pa'i dra ba dang / rgya mtsho bskyod pa
<p>269b</p>
<p>269b.1</p>dang / ri'i mchog dang / mdzes pa'i phod can dang / khro mo'i bkod pa'o/ /de ltar lag pa dang rkang pa'i bkod pa so sor bstan nas/ da ni nam mkha'i khams khyad par gnyis kas gar bya ba ni/ gus bcas dang por sgeg par ldan/ /dang por rtse bcas rjes bzung bas/ /rkang pa brgyad
<p>269b.2</p>du cho ga yis/ /rdo rje'i gom pas rol par bya/ /me tog snyim par sbyor ba dang / /spos kyi yal ga'i sbyor ba dang / mar me'i sdong bu'i lag tshul dang / /yang ni dbyug pa'i lugs dang ni/ /brdung ba 'am dkrol pa'i sbyor ba bya/ /de bzhin slar yang g.yon pas so/ /de nas rgyun gyi
<p>269b.3</p>gar byas nas/ /g.yon pa yang ni gar bya zhing / /myur du brdung bas de bzhin gar/ /byas nas 'khor lo ltar bur bskor/ /phyi nas gru bzhi dag par bya/ /phyis ni 'dod pa'i lag pas bskor/ /sa la pus mo gnyis btsugs nas/ /lag pa mchod rten legs par bya// ji snyed gang [(]gyi [,]gi [)]
<p>269b.4</p>bstan bcos su/ /byed pa'i cha lugs brjod pa ni/ /de nyid rdo rje sems dpa' yi/ /sgeg pa byang chub sgrub pa'i thabs/ /zhes so/ /rnal 'byor ma rnams kyi 'dug tshul bstan pa'i phyir yang gsungs pa/ rdo rje'i skyil krung dang / sems dpa'i skyil krung dang / pad+ma'i 'dug stangs
<p>269b.5</p>dang / bzang po'i 'dug stangs dang / skyil krung phyed pa dang / bkra shis pa'i 'dug stangs te/ de lta bu dag gis 'dug par bya'o/ /de nas sgra'i yul spyad pa'i phyir drug gi rjes su 'gro ba'i glu dang / drang srong gi rjes su 'gro ba'i glu dang / dri za'i rjes kyi glu dang / bar ma'i rjes
<p>269b.6</p>kyi glu dang / blo gsal gyi rjes kyi glu dang / nyan pa'i glu'o/ /nyung ngu'i dbye ba dang / sgrol ba'i dbye ba dang / 'jigs pa'i dbye ba dang / gang ba'i dbye ba dang / rnam par 'dren pa dang / 'dod chags gnyis pa dang mtshungs par byed pa dang / 'dod chags gsum pa dang mtshungs par
<p>269b.7</p>byed pa dang / lkog ma nyed pa dang / rkan nyed pa dang / lce nyed pa dang / so nyed pa ste/ glu'i bye brag go/ /gzhan yang rol mo'i rab tu dbye ba ni/ cha lang dang ni rnga dang yang / /rdza rnga kha cig pi pang rgyas/ /ma ra b+han d+ha gling bu dang / /rgyud gsum ka ra ka ni dang / rnam gsum
<p>270a</p>
<p>270a.1</p>brdung bas brdung bar bya/ /chung ngur bsdus pa rgyas pa ste/ /dkyil 'khor gsol ba gdab par bya/ /mchod pa 'di ni bla na med/ /ces so/ /de dag gi brdung ba la sogs pa'i sgra yang 'di skad du/ A ra A ra/ dzaM sma ra dzaM sma ra/ ra tsa taM paM ho/ / 
<p>270a.2</p>hu lu hu lu/ hu dza hu dza/ a la ya a la ya a la ya/ hUM hUM hUM/ Nu Nu Nu/ hri hu ha/ me he ta mau ta/ mo g+ho g+he g+ha ta Ta/ g+heM g+he ta bi sha// g+ha ha na ho do/ /hUM ka ka to/ /hUM hUM/ ka ka / kaM kaM peM ke peM/ badzra badzri/ he ko hung to/ hu d+ho hu d+ho hu d+ho hu d+ho/ /ru lu ru lu hUM b+h+yo hUM
<p>270a.3</p>b+h+yo zhes pa dang / thra ti thra ti/ thra ka thra ka /thu ya thu ya/ tho ho tho ho/ /b+hi d+hi sa b+hi d+hi dang / d+hi dang / u da kra ka kra ka /tha ka tha ka /d+hi di ti te/ d+hi di ti da ta Na po/ /tra tra ta po ta zhes pa dang / ka ka ka ka / hi hi hi/ hi hi hi/ hi hi hi hi/ hUM hUM hUM hUM/ ha ha ha ha/ i ha ha/ i ha ha/ 
<p>270a.4</p>A I A I/ dzi dza dzi dza/ aM aM/ dzeM dzeM/ i a/ oM hi hi hi hi/ ka tsa Ni Di hi zhes pa ni sgra'i rab tu dbye ba'o/ /de nas dri byug spyad pa'i phyir/ /gla sgang ku na ta na dang / /ru rta ku shi la ta ka /a gar rgya spos sha ri pa/ /gur kum tsan+dan pa na ka / gaM d+ha sgron
<p>270a.5</p>ni shing khrag par/ /shug pa pA la par+Ni ka /li shi shing tsha ka la ya/ /thang shing ardzu pri yang ku/ /so b+ha Na dang ba la ka/ /shai la ba dang yu be dang / /seng phrom sha ti ka pid+tha/ /ka ru ka ru pa la ni/ /na li shi pa tsam pa dang / /su brna dang sha ka ma/ /ma du lung ga shun par bcas
<p>270a.6</p>pa la u yad yo su na/ /mkhan pa mu tra ma ru pa/ /ke shi ta ma la bu ka /sug smel bya g+ha na ga dang / /'u su pa to la yi li/ /ta ka sbus pa ha ra mu/ /dzA ti pha la tsa ram ga /su pu ni ya da ma ka tsan+dan tu rus pra star/ /thung chu dang ni ra sa dang / /ge sar la sogs
<p>270a.7</p>sbyar ba las/ /dri sbyar phyir ni rgyud shes pas/ /bdag nyid 'dod pa bzhin du sbyar/ /zhes gsungs so/ /de nas ro'i yul spyad par bya ba'i phyir kha ba dang / mngar ba dang / skyur ba dang / tsha ba dang / lan tshwa dang / bska ba rnams dang ldan pa'i bza' ba dang / bca' ba dang
<p>270b</p>
<p>270b.1</p>btung ba'i rab tu dbye ba ni 'di lta ste/ de yang bza' ba dang / thun mong ba dang / thun mong ma yin pa rnams so/ /de la thun mong ni kha zas gang yang rung ba zan dang 'bras chang la sogs pa'o/ /thun mong ma yin pa ni sgron ma lnga dang bdud rtsi lnga'o/ /bca' ba ni rtsa ba dang 'bras bu'i bye brag rnams so/ / 
<p>270b.2</p>de skad du yang / a mra rgun 'brum pa na sa/ /na ri ke la a ru sogs/ /'bras bu dag ni sna tshogs pa/ /tshogs kyi 'khor lo dbul bar bya/ /zhes gsungs so/ /btung ba'i yang gsungs pa/ /chang ni sgeg mo yin par bshad/ /rab tu myos pa sbrang rtsi'o/ /bu ram chang ni myos
<p>270b.3</p>byed gsungs/ /rgun chang dag ni bdud rtsi yin/ /bdud rtsi lam gyi yan lag brgyad/ /sangs rgyas kun gyi brda yin no/ /rgun 'brum sbrang rtsi dpa' bo gcig /tsha ni 'dod chags bral ba yin/ /khu ba skyur po g.yon can te/ /sing po dag ni bran mor bshad/ /sha dang chang du ldan pa
<p>270b.4</p>dag /de ltar sna tshogs ston mo yin/ /dga' ba'i longs spyod skal bzang po/ /rdo rje sems dpa' rab sgrub pa'o/ /zhes pa'o/ /rdo rje sems dpa' zhes pa ni phyi dang nang gi bye brag gis dkyil 'khor gyi gtso bo dang 'khor gyi khyad par gyis dkyil 'khor thams cad sgrub par byed pa dang / 
<p>270b.5</p>byang chub kyi sems stong pa nyid dang snying rje dbyer med pa'i snying po len par byed pas na dkyil 'khor thams cad sgrub pa'o/ /de ni dkyil 'khor de thams cad kyang de yin pas na dkyil 'khor thams cad do/ /dga' ba dang / bde ba dang / spyod pa dang / grol ba sgrub par byed do/ /de nas bza'
<p>270b.6</p>ba la sogs pa spyad pa yang rang rang la dkyil 'khor gyi 'khor lo'i sngar bzhin pa'i mngon par rtogs pa grub par byas la/ me tog bdug pa mar me dang / /bza' ba'i ston mo de bzhin dbul/ /zhes bya ba me tog la sogs pa rnams gtso bo nas bzung ste rim pa bzhin du dbul bar
<p>270b.7</p>bya'o/ /me tog la sogs pa'i dbye ba ni gzhung mangs kyis 'jigs pas ma bris so/ /de nas gang gi sbyin sreg gi rim pas lkog ma sbyang ba la sogs pa byas la dkyil 'khor pa rnams tshim par bya'o/ /de yang / g.yas pa pad+mar bsams nas su/ /g.yon pa rdo rje bsgreng
<p>271a</p>
<p>271a.1</p>byas nas/ /pad+ma'i bskor bas bskor nas ni/ /phyag rgya chen po bstan par bya/ /oM ha ho hrIH swA hA/ phyag rgya chen po'i sngags dang phyag rgya'o/ /rnal 'byor pa yis mtshungs pa ru/ /lha rnams thams cad bsam par bya/ /'jig rten pa sogs ye shes
<p>271a.2</p>spyan/ /phyi yi dkyil 'khor brtag par bya/ /so sor dri yis byugs pa dang / /so sor me tog dor ba dang / /so sor bdug spos bdug sogs mas/ /so so'i sbyor bas dbul bar bya/ /bdud rtsi lnga ni bsres nas su/ /nya phyis la sogs dbul bar bya/ /ha zhes bya bas kha
<p>271a.3</p>dog 'phrog /ho zhes bya bas dri gzhom ste/ hrIH zhes pas ni nus pa 'joms/ /go rims de ltar mngon par brjod/ /rnam gsum lan gsum brjod nas ni/ /lha gsum du ni bsam par bya/ /pad+ma'i dbang phyug gzugs mdzes gser gyi mdog /dri chu'i ngo bo shin tu
<p>271a.4</p>rnam snang mdzad/ /myangs bas rdo rje dbang phyug phyag rdo rje/ /lha gsum rnam pa gsum du bsgom par bya/ /g.yon pa zla ba'i lag pa la/ /zla ba'i dbus su bdud rtsi yi/ /yi ge kun rig gug skyed bcas/ /mthe bong sor mo sa nyid de/ /srin lag kyang ni ri rab bo/ /bsrubs
<p>271a.5</p>pa'i stobs kyis bdud rtsi yi/ /chu yi rnam gsum shes par bya/ /rnal 'byor pa ni thams cad la/ /mthe bo'i thor nas so sor dbul/ /de yang rang gi dngos po yi/ /bdag nyid la ni bsam par bya/ /sgrogs pa lnga yi mchod rten ni/ /rnam pa lnga ni bkru bar bya/ /lce rtse thig le'i
<p>271a.6</p>steng du yang / /blo dang ldan pas gnas gsum mchod/ /ces gsungs pa'i rim pas btung ba la sogs pa sbyong ba'o/ /btung ba 'dri ma pa'i tshe na yang / /mi thod chen po dum gcig par/ /myos byed kyis ni rab bkang la/ /bla ma skal ba che la dbul/ /phyag byas nas ni rang gis
<p>271a.7</p>btung / /dbul ba dag ni len pa dag /pad+ma'i lag pas bskor byas shing / /der ni sgrub pa po rnams kyis/ /yang dang yang du phyag bya'o/ /'dren pa pos a la la ho zhes bya'o/ /len pa pos a ho su kha zhes bya'o/ /bdud rtsi la sogs pa 'dri ma pa'i tshe yang 'di skad brjod do/ / 
<p>271b</p>
<p>271b.1</p>ltos shig shin tu mdzes pa'i chos/ /'di la rtog pa yod min pas/ /bram ze khyi dang gdol pa gsum/ /rang bzhin gcig pas lhan cig bza'/ /rnal 'byor pho mo'i dkyil 'khor du/ /tshigs bcad 'di yis sbyin par bya/ /pad+ma'i bskor ba sngon 'gro bas/ /sems ni shel
<p>271b.2</p>ltar bsams nas su/ /g.yas pas pad+ma'i gdan la ni/ /rdo rje rtse gsum bsgreng bar bya/ /'dod chags dri ma bral ba yis/ /legs 'ongs chos ni rin thong med/ /'dzin dang 'dzin med rnam par spangs/ /de kho nyid la bdag phyag 'tshal/ /sbyor ba'i dngos grub don du ni/ /kun
<p>271b.3</p>spyod de ni ji bzhin du/ /rnal 'byor pa yis kun du sbyar/ /ji ltar bde bar spyod ces brjod/ /lan so sor tshigs su bcad pa'o/ /de ltar kha zas la sogs 'dri ma pa'i tshe 'thor 'thung la sogs pa bya ba'am zhe na/ /gtsang sbra ma byas pa dang zhes gsungs te/ dag dang ma dag mi
<p>271b.4</p>brtag go/ /zhes pa dang / de yang gzhan nas kyang / 'dir ni bza' dang bza' min dang / /bgrod dang bgrod min de bzhin no/ /btung dang mi btung mi brtag go/ /zhes pa dang / khrus dang gtsang sbra 'dir mi dgos/ /dka' thub dka' spyad 'dir mi dgos/ /zhes pa
<p>271b.5</p>dang / grong pa'i chos ni rab tu spang / /zhes pa dang / ra ro ba dang / bag med par 'dug kyang rung ste zhes pa ni btung ba'i nyes pa gzhung gzhan las gsungs kyang / 'dir de lta bu'i nyes par 'gyur pa med do zhes pa'o/ /da ni reg bya'i yul la spyad par bya ba'i phyir reg bya'i yul bstan
<p>271b.6</p>pa yang / ma dang sring mo tsha mo dang / /sgyug mo der ni kun du spyod/ /tshogs kyi dkyil 'khor 'grub par 'gyur/ /zhes gsungs pas rgyal rigs dang / bram ze dang / rje'u rigs dang / dmangs rigs su gyur pa gar ma dang / tshos ma dang / sme sha can dang / g.yung mo
<p>271b.7</p>la sogs pa'i rigs rnams la yang bye brag tu ma bzung bar mchod par bya'o/ /de dag rigs lnga'i bdag nyid kyis rgyas gdab par byas nas/ byang chub kyi yan lag tu rung ba'i skra mchog tu ring ba gnag pa'am mthon mthing ltar 'dug pa/ li ba/ pad+ma la nor bu pad+ma rA ga'i
<p>272a</p>
<p>272a.1</p>'od chags pa mig yangs pa/ skabs byed pa la sogs pa sprul sku'i mtshan lta bu dang ldan pa/ rnal 'byor ba brgya'i yid 'phrog par nus pa de la sbyang ba ni lus lhar dran pa nye bar gzhag pa dang / tshor ba bde ba dran pa nye bar gzhag pa dang / sems lhan
<p>272a.2</p>cig skyes par dran pa nye bar gzhag pa dang / chos skye ba med par dran pa nye bar gzhag pa dang / de rnams kyis kyang sdig pa mi dge ba ma skyes pa mi skyed pa dang / skye ba mi mthun par gyur pas spong ba dang / dge ba'i chos ma skyes pa skyed pa dang / skyes pa rnams brtan par byed
<p>272a.3</p>pa'o/ /de bzhin du khams gsum 'di las sangs rgyas kyi zhing gzhan na med par 'dun pa dang / sems kyi byang chub skad cig la rtogs pa dang / brtson 'grus kyi ting nge 'dzin skad cig la rdzogs pa dang / dpyod pas skad cig la the tshom gcod pa'o/ /bla ma dang spun la
<p>272a.4</p>brtse zhing rtsa ba'i ltung bar gyur pa la 'dzem pa ni dad pa'i dbang po dang / de nye bar len pa ni brtson 'grus kyi dbang po dang / dran pa gsungs pa ste/ ting nge 'dzin gyis rtse gcig tu sgom pa ni ting nge 'dzin gyi dbang po'o/ /ting nge 'dzin gyis rtse gcig tu byas pa de nyid rang gi nyams
<p>272a.5</p>su myong bar byed pa ni shes rab kyi dbang po'o/ /dbang po lnga po de nyid gong nas gong du 'phel bar byed pa ni stobs lnga'o/ /byang chub kyi yan lag bdun ni dran pa dang / chos rab tu rnam par 'byed pa dang / brtson 'grus dang / dga' ba dang / shin tu sbyangs pa dang / 
<p>272a.6</p>ting nge 'dzin dang / btang snyoms te/ 'di rnams ni lus khrus byas nas spos dang me tog la sogs pas brgyan pa la 'dod pa dang / spos dang / me tog dang / mar me dang / dri dang / mchod yon dang / rol mo dang / bshos gtsang la dgongs pa'o/ /zhes
<p>272a.7</p>kyang 'chad do/ /'phags pa'i lam yan lag brgyad ji lta bu zhe na/ bla ma la rdo rje 'dzin par yang dag par lta ba dang / phung po dang / khams dang / skye mched lhar yang dag par rtogs pa dang gsung sngags su gnas pa dang / dam tshig dang sdom pa la spyod
<p>272b</p>
<p>272b.1</p>pa'i las dang / nyung zad dang ngan ngon gyis 'tsho ba'i phyir sha lnga la spyod pa ni yang dag pa'i 'tsho ba'o/ /sems can gyi don bya bar rtsol ba ni yang dag pa'i rtsol ba'o/ /bla ma'i gdams ngag mi brjed pa ni yang dag pa'i dran pa'o/ /sems phyag rgya chen po'i go 'phang la gnas pa ni
<p>272b.2</p>yang dag pa'i ting nge 'dzin to/ /de bas na 'dir byang chub kyi phyogs kyi chos sum cu rtsa bdun po 'di la la la dag ni dkyil 'khor gyi rnam par dag pa la 'chad do/ /'dir ni las kyi phyag rgya sbyar bar rig par bya'o/ /gal te byang chub kyi phyogs ni 'dod chags dang bral ba'i lam
<p>272b.3</p>yin la/ las kyi phyag rgya zhes pa ni 'dir 'dod chags can la gsungs so zhe na/ sems can kun la shas cher chags/ /nam mkha' lta bur chags pa med/ /ces gsungs pas 'di lta bu'i thabs ma yin pas sangs rgyas kyi lam ma rig pas sangs rgyas kyi sa dang lam
<p>272b.4</p>rig pa'i thabs nyid du gsungs so/ /de bas na thabs 'di la brten pa'i phyir/ sa gzhir gsungs so/ /de skad du yang / gzhi ni sa gzhis byas nas su/ /rnal 'byor longs spyod sa gzhi yin/ /zhes gsungs so/ /de bas na sa gzhi gnon par bya ba ni snyoms par 'jug pa
<p>272b.5</p>ste/ rkang stabs dang / tshul ji ltar zhe na/ gzhan yang rkang stabs bcing ba ni/ /sems can sgrol ba'i gnas yin te/ /gnyis ni kun du 'dus nas bskyod/ /de nyid phyag rgya zhes bya zhing / /mnyam pa'i rkang stabs dang / bung ba'i dra ba dang / dbye ba'i rkang stabs dang / zlum
<p>272b.6</p>po'i stabs dang / rus sbal gyi stabs dang / gsum gnon pa'i stabs dang / g.yas brkyang ba dang / g.yon brkyang ba dang / gnas bcing ba dang / 'dug pa dang / rkang pa 'phen pa dang / mchod sdong gi tshul dang / pus mo btsir ba dang / bsdu ba'i tshul dang / mnyam
<p>272b.7</p>du gnas pa dang / /dus kyi me'i snying po dang / /dga' bas gnas pa dang / gcig tu sdud pa'o/ /rkang stabs spyod pa bco brgyad ni/ mchod pa'i dus su sbyar bar bya/ /yon tan thams cad 'byung ba'i gnas/ /rnal 'byor ba yis mtshon par bya/ /snying ga btsir pa dang / rkang
<p>273a</p>
<p>273a.1</p>pa sbyar ba dang / phreng ba'i tshul dang / gung mo'i tshul dang / rtse gsum pa'i tshul dang / gnyis ka sbyar te bza' ba dang / phyed kyis 'khyud pa dang / gnyis ka'i lag pa phyed kyis 'khyud nas gsang bar reg pa dang / nu ma mnye ba dang / /ko sko mnye ba dang / de
<p>273a.2</p>ltar tshul ni rnam pa bcu/ /zhal ni bzhad cing sgeg dang bcas/ /mtshan nyid sna tshogs ldan pa yis/ /de yi las rnams bsgrub par bya/ /zhes gsungs so/ /ji ltar 'dod pa'i bstan bcos las 'byung ba bzhin du lus kyi ka ra Na bya'o/ /de ltar tshogs kyi 'khor lo bya ba yang
<p>273a.3</p>'byor ba che chung gis bya'o/ /thams cad du rgya chen po mi bya bar mi rung ba ma yin no/ /de skad du/ de nas sgrub pa po rnams kyis/ /sbyor ba kun la med par bshad/ /bza' dang bca' ba'i dngos po sogs/ /ci nus pa ni rnam par bya/ /med par gyur kyang bza' ba ni/ /lnga pa nyid
<p>273a.4</p>du byas pa yin/ /mtshan mo rtag tu bya ba ste/ /bza' dang bca' ba rgya che ba/ /mchod pa'i dus nyid du ni bya/ /de nas pho nya rab sbyin zhing / /rang gi pang bar shes rab gzhag /dpa' bos gnyis med mchod par bya/ /ma'am yang na sring mo 'am/ /bu mo mdza' mo chung ma nyid/ / 
<p>273a.5</p>'di 'dra'i cho ga sbyor ba yis/ /bcings pa las ni grol bar bya/ /de nas sngags ni 'grub 'gyur te/ /ji srid 'byung po yod par du'o/ /slob dpon lus su legs gnas te/ /sgrub pa pos ni mchod pa len/ /dpa' bo rnams kyi gdan nyid dang / /phyag rgya nyid du the tshom med/ / 
<p>273a.6</p>sgrub pa shin tu mnyam gzhag pas/ /glu dang gar la sogs pa bya/ /lus can thams cad ji srid du/ /rnal 'byor ye shes la mngon zhe na/ /de srid 'khor bar 'khor 'gyur zhing / /mya ngan sdug bsngal gyis g.yeng 'dir/ /kun nas dang por sgrub pa pos/ /dngos po kun gyis
<p>273a.7</p>phyag rgya mchod/ /mchod pa des ni mchod 'gyur te/ /mnyam pa yis ni nges par bsreg /rnal 'byor rgyud la gnas pa yis/ /phyag rgya chen po dang por bsgrub/ /de bzhin rab tu 'bad pa dang / /kun nas dang bas mchod par bya/ /de yi 'og tu dpa' bos ni/ /dpa'
<p>273b</p>
<p>273b.1</p>bas kun du spyad par bya/ /de ltar mchod pa byas na ni/ /sa 'og 'gro ba 'grub pa dang / /zhi dang rgyas dang dbang dang dgug /gsad dang bskrad la sogs pa dang / /rmongs dang rengs sogs las sbyor zhing / /dbye dang de bzhin tshar bcad dang / /las rnams gang ci rung
<p>273b.2</p>ba la/ /nyon mi mongs par sgrub pa pos/ /'grub par 'gyur par gdon mi za/ /zhes gsungs so/ /de ltar tshogs kyi 'khor lo chen po la sogs pa'i nye bar spyod pa zin nas/ /gtor ma'i las bstan pa'i phyir sangs rgyas dang byang chub sems dpa' thams cad kyis kyang byin gyis rlob
<p>273b.3</p>par mdzad de zhes gsungs so/ /de la sangs rgyas ni dpal dam pa dang po la sogs pa'o/ /byang chub sems dpa' ni nam mkha'i snying po la sogs pa'o/ /thams cad kyi sgras ni dkyil 'khor chen por 'dus pa gang yin pa thams cad do/ /byin gyis rlob par mdzad de zhes pa
<p>273b.4</p>ni gtor ma chen po'i bza' ba dang btung ba rab tu sbyar ba bum pa'am thod pa la sogs par gnas par byas nas/ oM na maHshrI badzra rA ga ya oM AH hUM zhes brjod de/ oM gyi yi ges sbyang bar bya ba'o/ /AH'i yi ges rtogs par bya ba'o/ /hUM gi yi ges 'bar bar bya ba'o/ /ho'i yi
<p>273b.5</p>ges bdud rtsir bya ba'o/ /lag pa g.yon pas sbyang bar bya ba'o/ /lag pa g.yas pas rtogs par bya ba'o/ /thal mo bkab nas goms par bya ba'o/ /nam mkha' lding gi phyag rgyas zla ba zhu bas rang bzhin gyi bdud rtsir bya ba'o/ /de nas g.yon pa'i srin lag gis dbus
<p>273b.6</p>nas thig le la chos 'byung gru gsum bya zhing de'i nang du zlum po thig le'i gzugs bya'o/ /de'i nang du me long gi gzugs brnyan shin tu gsal ba'i dkyil 'khor gyi 'khor lo gsal zhing des tshim par bya'o/ /de'i phyir gsungs pa/ sku dang gsung dang thugs thams cad kyis
<p>273b.7</p>de'i rgyud la byin gyis rlob po zhes pa la/ de'i rgyud ces pa ni dkyil 'khor gyi 'khor lo'o/ /de yang sbyor ba dang po la sogs pa mchog gi yan lag gsum gyi mthar gsang ba'i gnas de nas spro ba'am/ rang ye shes kyi 'khor lo dang gnyis su med pa'i snying ga'i sa
<p>274a</p>
<p>274a.1</p>bon las sam/ sna'i bu ga gnyis las spro zhing dgod do/ /sa bon ji lta bu zhe na/ oM AH hUM/ a A/ i I/ u U/ r-i r-I/ l-i l-I/ zhes pa rnams dang / a A/ e ai/ ar Ar/ o au/ /a la A la/ aM AH zhes pa rnams
<p>274a.2</p>dang / ya yA/ ra rA/ wa wA/ ha hA/ zhes pa rnams dang / ka kA/ kha khA/ ga gA/ g+ha g+hA/ nga ngA/ tsa tsA/ tsha tshA/ dza dzA/ dz+ha dz+hA/ nya nyA/ Ta TA/ Tha ThA/ Da DA/ D+ha D+hA/ Na NA pa pA/ pha phA/ ba bA/ b+ha b+hA/ ma mA/ ta tA/ tha thA/ da dA/ d+ha d+hA/ na nA/ 
<p>274a.3</p>sha shA/ Sha ShA/ sa sA/ wa wA/ ha hA/ ya yA/ ra rA/ la lA/ k+Sha k+ShA zhes bya ba ni thabs dang shes rab las byung ba'i thugs dang gsung dang sku dang dkyil 'khor gyi lha rnams tshim par bya ba'i phyir srin lag dang / mthe bong gis thig le phul te dkyil 'khor rang gi yan lag la bsdu
<p>274a.4</p>ba byas la/ rang gi kha mtshan ma gcig pa'i gnas su bdud rtsi lnga'i thig le mkha' 'gro ma'i grangs dang mnyam par sngags 'dis dgod par bya'o/ /oM sarba kro ta t+ya ki Nu/ i maM bA li pra ti Ne ru sa ma ya ma nu sma ra a hUM phaT swA hA/ de nas yongs su mnyes par bya ba'i don du sngags 'di
<p>274a.5</p>yang brjod par bya ste/ oM di bya Ne sa ma d+hI d+h+ya na pi na nA swA hA zhes bya'o/ /de nas las thams cad bsgrub pa'i phyir 'byung po'i gtor ma gtang bar bya ste/ 'di ltar gsungs pa'i sngags kyi rjes su 'brangs nas sngar bshad pa'i sgo dang / sgo khang la sogs par bum pa dang / thod pa
<p>274a.6</p>la sogs pa bza' bas yongs su bkang la mchod pa lnga dang / yang dag par ldan pa'am sha la sogs pa'i gtor mas 'jig rten dang 'jig rten las 'das pa'i lha'i tshogs kyis bskor ba'i lha tshogs dgod pa'i phyir tshangs pa dang / dbang po dang / nye ba'i dbang po dang / drag
<p>274a.7</p>po dang / tshangs pa chen po dang / kun 'gyed gzhon nu dang / dbang phyug chen po dang / smin drug gi bu dang zhes bya ba la sogs pa gsungs te/ de la gru gsum gyi dbus su thig le zlum po la sngar smos pa'i ye shes kyi lha bkod la/ phyis zhi ba la sogs pa'i kha dog dang dbyibs
<p>274b</p>
<p>274b.1</p>su byas pa'i rim pa gnyis pa la shar du ni tshangs pa'o/ /lhor dbang po'o/ /nub tu nye ba'i dbang po'o/ /byang du drag po'o/ /mer tshangs pa chen po'o/ /srin por kun 'gyed gzhon nu dang / rlung du dbang phyug chen po'o/ /dbang ldan du ni smin drug gi bu'o/ /de steng du nag po chen po'o/ / 
<p>274b.2</p>'og tu ni dga' byed dbang phyug go/ /de dag kyang zhal gcig spyan gsum pa phyag bzhi pa gos dang rgyan sna tshogs pas brgyan pa'o/ /sku mdog kyang go rims bzhin du phyogs rnams nag po dang / ser po dang / dkar po dang / dmar po dang / mtshams rnams ni dmar po dang / 
<p>274b.3</p>dkar po dang / ser po dang / nag po'o/ /tshangs pa ni phyag na thod pa dang / bgrang phreng dang / spyi blugs dang / pad+ma'o/ /dbang po'i mdung thung dang / thod pa dang / dbyug to dang / bgrang phreng 'dzin pa'o/ /nye ba'i dbang po'i mdung rtse gsum dang / thod pa dang / zhags
<p>274b.4</p>pa dang / bgrad phreng ngo / /drag po'i dung dang / 'khor lo dang / thod pa dang / dbyug to'o/ /mtshams kyi ni gri dang / thod pa dang / kha T+wAM ga dang / mdung rtse gsum kun la'o/ /steng 'og gi kha dog dang phyag mtshan ni shar nub gnyis bzhin no/ /da rnams kyi thun mong ni 'og
<p>274b.5</p>nas 'chad pa kho na'o/ /de'i phyi rol du phyogs skyong bcu bstan pa'i phyir gshin rje dang / chu lha dang / ku be ra dang / 'phrog ma dang / phyogs bcu'i 'jig rten skyong ba gang yin pa de dag kyang zhes gsungs te/ de la gshin rje la sogs pas nye bar mtshon pa ni/ shar du i
<p>274b.6</p>las brgya byin te/ /glang po che yi stan la 'dug /mdog ser phyag ni bzhi pa la/ /rdo rje dang ni thod pa'i lag /lag gnyis thal mo sbyor bar mdzes/ /me mtshams khaM gis drang srong ni/ /mdog dmar phyag bzhi ra skyes zhon/ /me thab dang ni thod pa dang / /skrag pas thal ma sbyor
<p>274b.7</p>bar brtson/ /lho ru yaM las nyi ma'i bu/ /mdog dmar phyag bzhi ma he zhon/ /dbyug pa thod pa bsnams pa dang / /skrag pas thal mo sbyor la brtson/ /bden bral raM gis srin po ni/ /mdog ljang phyag bzhi mi ro zhon/ /ral gri dang ni thod pa thogs/ /skrag pas thal mo sbyor
<p>275a</p>
<p>275a.1</p>la brtson/ /nub tu baM gyis chu bdag ni/ /mdog dkar phyag bzhi chu srin stan/ /zhags pa dang ni chu srin thogs/ /skrag pas thal mo sbyor la brtson/ /rlung mtshams yaM yig rlung gi bdag /dud ka phyag bzhi ri dwags stan/ /ba dan dang ni thod pa
<p>275a.2</p>nyid/ /de bzhin thal mo sbyor la brtson/ /byang du ku yis lus ngan po/ /mdog ser phyag bzhi bum pa thogs/ /rin po che dang thod pa 'dzin/ /thal mo sbyor la brtson par mdzad/ /dbang ldan i las byung ba'i bdag /thal ba'i mdog la khyu mchog stan/ /thod pa dang ni sum
<p>275a.3</p>brtsegs 'dzin/ /skrag nas thal mo sbyor la brtson/ /steng du baM las tshangs pa ni/ /ser po shing rta'i stan la gnas/ /gri gug thod pa 'dzin pa ste/ /de bzhin thal mo sbyor bar byed/ /'og tu phu las sa bdag ni/ /ser po klu yi stan la bzhugs/ /bum pa dang ni thod pa'i
<p>275a.4</p>lag /lag pa thal mo sbyor la gus/ /'phrog ma ni 'og nas 'byung ba'i ma mo rnams dang zhes gsungs pa'i skabs 'di nyid du rig par bya ste/ ma mo rnams ni/ shar du hri las phag mo ni/ /mdog sngon drag mo chen mo ste/ /phag mo zhes bya phyag bzhi ma/ /mda' dang
<p>275a.5</p>gzhu dang de bzhin du/ /rgyal mtshan dang ni thod pa nyid/ /phag gi gdod can 'jigs byed ma'o/ /byang gi pheM gyis sgeg ma ni/ /mdog dmar drag mo chen mo ste/ /thod pa nyid dang lcags kyu dang / /kha T+wAM ga ste de bzhin no/ /nub tu kuM las gzhon nu ma/ /mdog ser ma la phyag
<p>275a.6</p>bzhi na/ /mdung rtse gsum dang ba dan gsum/ /gzhu dang mda' ni de bzhin no/ /lho ru hi yis tsa muN+DI/ /mdog sngon ma la phyag bzhi ma/ /kha T+wAM nyid dang thod pa dang / /de bzhin ral gri cang te'u'o/ /me mtshams sa yi mtshams la ni/ /sku mdog dkar po phyag bzhi ma/ /tshangs
<p>275a.7</p>pa'i sku dang thod pa nyid/ /gzhu dang mda' ni de bzhin no/ /srin por gaM gis tshogs bdag ma/ /mdog ljang ma la phyag bzhi na/ /mdung rtse gsum dang thod pa'i phyag /bgrang phreng dang ni la phug go/ /rlung mtshams baM yig khyab 'jug ma/ /mdog sngon ma la phyag bzhi na/ / 
<p>275b</p>
<p>275b.1</p>tshangs dang chu yi thod pa bsnams/ /zhags pa kha T+wAM de bzhin no/ /dbang ldan i yig las byung ba'i/ /dbang mo mdog ser phyag bzhi na/ /rdo rje dung dang thod pa dang / /sdigs mdzub dang ni zhags pa nyid/ /ma mo thams cad gyen skra 'bar/ /sna tshogs rgyan gyis rnam par
<p>275b.2</p>bklubs/ /ri mo'i stan la bzhugs spyan gsum/ /stag gi pags pas rked pa dkris/ /dbang ldan maM yig gnod sbyin ma/ /khyu mchog stan la bzhugs pa ste/ /mdog dkar ma la phyag bzhi ma/ /thod pa dang ni mdung rtse gsum/ /thal mo sbyor la brtson pa'o/ /de nas yang sngar
<p>275b.3</p>bshad pa'i tshangs pa la sogs pa dang de rnams kyi btsun mo dang 'khor bstan pa'i phyir/ tshogs kyi bdag po gzhan dag dang ma mo bdun po dag gang yin pa rnams dang / gnod sbyin mo dang srin mo dang sha za mo gang yin pa de dag thams cad ces gsungs te/ de la tshogs ni gtor ma'i dkyil 'khor
<p>275b.4</p>chen po la gtogs pa'o/ /de'i bdag po ni rdo rje he ru ka'o/ /gzhan dag ces pa ni 'byung po'i bdag po las gzhan du go bar bya'o/ /yang na ma mo'i tshogs kyi bdag po gang yin pa ni tshogs kyi bdag po'o/ /gzhan dag ces pa ni snga ma bzhin no/ /ma mo bdun po gang yin pa zhes
<p>275b.5</p>pa ni tshangs pa la sogs pa'i btsun mo yin pas gtso mo zhes pa'o/ /gnod sbyin mo zhes pa la sogs pa ni 'chad par 'gyur pa'i ma mo rnams kyang rigs 'di gsum du bsdus pa'o zhes pa'o/ /gang zhe na/ drag mo'i mdun du tsa muN+Di'o/ /g.yon du drag mo'o/ /rgyab tu mi sdug
<p>275b.6</p>ma'o/ /g.yas su dka' zlog ma ste mdog nag mo/ mchod pa lngas gang ba'i thod pa bsnams pa'o/ /nye ba'i dbang po'i mdun du ni rgyal ma dang / rnam par rgyal ma dang / mi thub ma dang / gzhan gyis mi thub ma rnams te bca' ba dang ldag pa 'dzin pa ljang gu'i mdog go/ /dbang po'i mdun du nag
<p>275b.7</p>mo bzang mo dang / nag mo chen mo dang / nag sbom ma dang / rnal 'byor ma rnams te/ dmar mo mchod pa lngas gang ba'i thod pa thogs pa'o/ /tshangs pa'i mdun du dbang mo dang / zla ba mo dang / drag mo dang / snga ma rnams te/ bza' ba dang btung ba thogs pa ser mo'o/ / 
<p>276a</p>
<p>276a.1</p>smin drug gi bu'i mdun du 'phyang ma dang / lha'i dbang phyug ma dang / dung can ma dang / mar me ma rnams te/ gtso bo'i mdog can phyag na bza' ba dang btung ba thogs pa'o/ /tshan po che'i mdun du 'jib ma dang / grong khyer na gnas pa'i rnal 'byor ma dang / drag
<p>276a.2</p>po'i gzugs can ma dang / gzugs ma rnams te gtso bo'i mdog dang ston mos bkang ba'i thod pa thogs pa'o/ /kun 'gyed gzhon nu'i mdun du bka' las 'das kyi chung ma dang / phye ba'i gzugs dang / gzigs ma dang / thod pa'i phreng ba can dang / gshin rje'i kha T+wAM ga phyar ba rnams te
<p>276a.3</p>bdag po'i mdog can bza' btung 'dzin pa'o/ /dbang phyug chen po'i mdun du lag na ral gri ma dang / lag na dgra sta ma dang / lag na rdo rje ma dang / lag na mda' chen ma rnams te/ bdag po'i mdog dang bza' btung la sogs pa thogs pa'o/ /gza' dang rgyu skar dang zhes
<p>276a.4</p>pa la/ de'i phyi rol du shar du ni nyi ma mdog dmar mo phyag gnyis na pad+ma 'dzin pa/ thal mo sbyor ba la brtson par mdzad pa'o/ /rta bdun ldan pa'i shing rta zhon/ /me mtshams shuM gis pa ba sangs/ /kha dog dkar po 'bar ba ste/ g.yon pas pad steng nor bu 'dzin/ /g.yas
<p>276a.5</p>pas de bzhin 'khor lo ste/ /thal sbyor byas par skyes zhon/ /lho ru aM gis mig dmar ni/ /mdog dmar ro yi stan la gnas/ /ral gri dang ni zhags pa 'dzin/ /thal mo sbyor la brtson par byed/ /srin por raM gis sgra gcan 'dzin/ /g.yas na nyi ma g.yon zla ba/ /dud kha thal
<p>276a.6</p>mo sbyar byas pa/ /lus phyed rang gi stan la gnas/ /nub tu saM yig sben pa sngo/ /phyag gnyis thod pa 'dzin pa dang / /thal mo sbyar ba byas pa'i phyag /me yi thab kyi steng du ni/ /me bzhin 'bar ba gnas pa'o/ /rlung du shaM gis zla ba dkar/ /g.yon du pad+ma nor bu'o/ /g.yas
<p>276a.7</p>pa pad+ma'i steng du zla/ /thal mo sbyar nas ngang pa zhon/ /byang du paM gis phur bu ser/ /g.yon du ril ba spyi blugs te/ /g.yas su de bzhin thod pa'o/ /thal sbyar rin chen stan la gnas/ /dbang ldan bruM gis gza' lag dkar/ /g.yas pa na ni rin chen te/ /de bzhin g.yon
<p>276b</p>
<p>276b.1</p>du thod pa'o/ /thal sbyar bum pa'i stan la gnas/ /kaM gis rgyal mtshan sprul gzugs dmar/ /phyag gnyis ral gri thal sbyar brtson/ /zhes so/ /de bzhin du rgyu skar rnams kyang bud med kyi gzugs can te/ tha skar ni dkar po'o/ /bra nye ni ljang gu'o/ /smin drug ni sngo bsangs
<p>276b.2</p>so/ /snar ma ni dmar skya'o/ /mgo ni sngon po'o/ /lag ni ser po'o/ /nab so ni ser po'o/ /rgyal ni sngo bsangs so/ /skag ni dkar po'o/ /mchu ni ser po'o/ /bre ni me tog bri yang ku lta bu ljang gu'o/ /dbo ni ljang gu'o/ /me bzhi ni dkar po'o/ /nag po ni ljang
<p>276b.3</p>gu'o/ /sa ri ni ser po'o/ /sa ga ni nag po'o/ /snron ni ser po'o/ /snubs ni ljang gu'o/ /chu stod ni sngon po'o/ /chu smad ni dkar po'o/ /gro bzhin ni skya bo'o/ /byi bzhin ni sngo bsangs so/ /mon gru ni sngon po'o/ /mon gre ni ser po'o/ /khrums stod ni ljang gu'o/ /khrums
<p>276b.4</p>smad ni ser po'o/ /nam gru ni skya bo'o/ /thams cad kyang gser gyi stod g.yogs can thal mo sbyar bar bsam mo/ /yang shar phyogs kyi dur khrod kyi mdun du 'jigs byed dang thod phreng can dang / srin po kha T+wAM can dang / tshogs kyi dbang phyug dang bzhi po de dag chung ma dang
<p>276b.5</p>bcas pa nag po'o/ /byang gi dur khrod du gtum pa'i dbang phyug dang / dzaM yig lnga dang / sgeg pa'i ru dra dang / /sbom po'i dbang phyug rnams chung ma dang bcas pa ljang gu'i mdog can no/ /nub kyi dur khrod du mar dang / la ra dang / phe ga dang / 'jigs su rung ba rnams chung ma
<p>276b.6</p>dang bcas pa dmar po'i kha dog can no/ /lho phyogs kyi dur khrod du sku'i dbang phyug dang / sgra chen dang / mche ba gtsigs pa dang / mda' 'dzin rnams chung ma dang bcas pa kha dog ser po'o/ /de dag thams cad kyang zhal gcig pa phyag bzhi pa/ kha T+wAM ga dang / thod pa dang
<p>276b.7</p>mdung rtse gsum pa dang lha mo la 'khyud pa ste shing brgyad la gnas par bsam par bya'o/ /de dag thams cad kyang gcig tu 'dus shing mthun par dpung dang bcas/ 'khor dang bcas zhes pa'i don yang de dag ste go sla'o/ /gzhan yang gsungs pa/ lha dang klu dang gnod sbyin dang / / 
<p>277a</p>
<p>277a.1</p>zhes pa ste lha ni ma hA de ba la sogs pa brgyad do/ /klu ni mtha' yas la sogs pa brgyad do/ /gnod sbyin ni gang ba bzang po la sogs pa brgyad do/ /'di dag rnams kyang so sor gtor ma'i cho gar gsungs pa'am shar la sogs par sgrub pa'i thabs gzhan las bshad
<p>277a.2</p>pa bzhin dgod par bya'o/ /gzhan yang 'jig rten gsum na gnas grub pa dang / rig pa 'dzin pa dang / lha yi bu mo dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang / mi ma yin pa gzhan dag kyang phyogs mtshams dang
<p>277a.3</p>mdun du bdar te yi dwags dang / sha za la sogs pa kun kyang shAn+tiM ka / puSh+TiM ka / wa shang ku ru dang / mA ra ya'i sgra sgrogs pa yid kyis bsam par bya zhing sgrub pa po la mchog stsol bar blta bar bya'o/ /de dag gi yang rang rang gi yi ge snying gar bkod la/ oM AH hUM hrIH zhes bya bas
<p>277a.4</p>byin gyis brlabs te/ oM brah+ma/ in+d+ra/ u pa in+d+ra/ ru dra biSh+Nu/ sa na da ku mA ra/ ma he shwa ra/ ku mA ra karti ka /ma hA kA la/ nan+di ke shwa ra/ ya ma/ ba ru Na/ ku be+e ra/ ha ri te/ da sha di ka lo ka pA lA shA/ nA ga /ya k+Sha/ gan+d+ha rba/ a su ra/ ga ru Ta/ kin+na ra/ ma nu Sh+ya/ gra
<p>277a.5</p>ha naM/ nak+Sha tra/ ma tri naM/ ga Na pa ti/ sap+ta ma traM/ yak+Sha na/ rA k+Sha sa/ pi shA tsa/ sarbA NAM/ sarbA nAM/ sa pa ri wA rA na i daM ba liM kha kha khA hi khA hi/ gr-ih+Na gr-ih+Na/ mA ti kra ma tha/ b+hu ny+dzu tha/ pi pa tha/ sa ma ya ma nu sma ra rak+Sha n+tu/ ma ma sarba sid+d+hi pra ya ts+tshan+tu sarba byA d+hi shIn+taM ku ru hUM phaT swA hA/ zhes bya
<p>277a.6</p>bas cho ga bzhin du 'thor 'thung byin la me tog dang / bdug pa dang / mar me dang / rol mo la sogs pas mchod la gtor ma gtang bar bya'o/ /de nas cho ga gzhan las gsungs pa bzhin du sbyin sreg gis kyang zhi ba dang rgyas pa la sogs pa yang bsgrub par bya'o/ /zhi ba
<p>277a.7</p>dang rgyas pa dang mngon spyod kyang 'grub par bstan pa'i phyir srung ba dang / skyob pa dang / sbed par byed par 'gyur ro/ /zhes gsungs te/ srung ba ni sdig pa dang bar chad kyis mi tshugs par byed pa dang / bsod nams dang dge ba'i rtsa ba la sogs pa mi nyams par byed pa'o/ / 
<p>277b</p>
<p>277b.1</p>skyob pa ni 'jig rten 'di dang phyi ma'i 'jigs pa la sogs skyob pa'o/ /sbed par byed pa ni gang dag nyes pa'i yul du 'jug pa'am/ lam du 'jug pa'i dus su mi dang mi ma yin pa rnams kyis bltar mi snang ba'o/ /gnas skabs gang du zhe na/ mnyam par gzhag kyang rung zhes
<p>277b.2</p>gsungs te go sla'o/ /dus ji tsam du zhe na/ ring ba dang nye ba dag te/ de bstan pa'i phyir rtag par rgyun mi 'chad par nyin mtshan phyed par zhes gsungs te/ rtag par rgyun mi 'chad par yun ring po ste gtan du'o/ /nyin mtshan phyed par ni dus nye bar te nyin zhag gcig la'o/ /spyod
<p>277b.3</p>lam gang zhe na/ 'gro yang rung zhes bya ba la sogs pa ste go sla'o/ /rgyas pa'i las bstan pa'i phyir/ mdangs dang stobs dang gzi brjid mchog kyang zhes gsungs te go sla'o/ /dbang gi las bstan pa'i phyir/ sangs rgyas dang / byang chub sems dpa' thams cad kyis kyang
<p>277b.4</p>phan gdags pas zhes bya ba la sogs pa gsungs te/ chos thams cad la mi 'jigs pa'i dbang thob pa dang / mi 'jigs pa'i spobs pa yang dag par sgrub par mdzad pa'o/ /lhag ma ni go sla'o/ /drag po'i las bstan pa'i phyir bgegs dang log par 'dren pa dang / bdud
<p>277b.5</p>kyi dgra dang / phyir bzlog pa dang / gzhan gyis mi tshugs pa zhes gsungs te/ de la bgegs ni dngos grub kyi bar du gcod pa ste/ bsam pa la bgegs byed pa'o/ /log par 'dren pa ni lam phyin ci log par 'dren pa'o/ /bdud kyi dgra nyid ni de dag ste/ bdud kyang
<p>277b.6</p>de bgegs kyang de yin pas na bdud kyi dgra'o/ /de bas na de la mngon spyod kyi las bya bar gsungs so/ /lhag ma ni go sla'o/ /'khor lo bzhi pa'i phan yon la tshig gi rnam grangs bcu dgus bshad pa ste/ bla ma'i man ngag gis dkrugs pa phreng du byas pa'o/ /de ltar
<p>277b.7</p>'khor lo bzhi pa rnam par bshad nas/ da ni 'khor lo lnga pa 'di la las dang po pa dang / dbang po tha mas tshul ji ltar nyams su blang ba'i phan yon ni tshul ji ltar nyams su blang ba la gnyis te/ 'don pa'i tshul dang / bsam gtan gnyis las bton pas gzugs sku
<p>278a</p>
<p>278a.1</p>mthong ba dang / sbyor ba drug las bsam gtan bstan/ des drod bstan/ de la yang gnyis te/ nyin mo'i rtags dang mtshan mo'i rtags las/ nyin mo'i phyi rtags su bstan/ mtshan mo nang gi rtags su ston/ sprul sku mthong ba la gnyis te/ skye ba'i sgrib
<p>278a.2</p>pa bcu spangs pas mthong ba dang / dbang bcu dang ldan pas sangs rgyas kyi yon tan bgrang bas mi long ba mjug sdud de bstan pa'o/ /de'i rjes la gzhung gi 'jug don bstan te/ de la ma 'ongs dus su gzhung 'di 'dzin par lung bstan pa dang / mjug dge ba'i rtsa ba bsngo zhing bzod
<p>278a.3</p>bar gsol ba'o/ /da ni 'khor lo lnga pa'i phan yon bshad pa'i phyir/ lag na rdo rje 'chang gzhan yang / /zhes bya ba la sogs pa gsungs te/ sngar brda phrad par zad do/ /mtshan gyi gtsug gi nor bu 'di/ /zhes pa ni sngar bshad pa bzhin no/ /gang zhig nyin gcig bzhin du
<p>278a.4</p>dus gsum du ma nyams par lan gsum du kha ton du 'don tam/ glegs bam du byas pa la klog cing brjod pa la zhes pa ni de la gang zhig ces pa ni rigs kyi bu'am rigs kyi bu mo dbang po tha ma'am las dang po pa zhes pa'o/ /nyin gcig ces pa ni nyi ma re re bzhin zhes pa'o/ / 
<p>278a.5</p>dus gsum ni go sla'o/ /ma nyams pa ni lhag chad med par gyur pa'o/ /lan gsum du zhes pa ni theb gsum du zhes pa'o/ /kha ton ni blo la gsal ba khar brjod pa'o/ /glegs bam ni po ti klog pa'o/ /bcom ldan 'das 'jam dpal ye shes sems dpa'i gzugs yid
<p>278a.6</p>la dmigs shing gzugs dang mthun par sems te/ de'i gzugs dang mthun par bsam gtan du byed pa zhes pa ni dbang po 'bring po sngar 'khor lo bzhi pa'i skabs su bshad pa bzhin skyes pa'i rim pa la dmigs nas gzugs su bsgom pa'o zhes pa'o/ /de'i gzugs dang mthun
<p>278a.7</p>par bsam gtan byed pa ni zhes pa ste de'i gzugs ni de'i ngo bo nyid do/ /'dir la la dag ye shes sems dpa'i sku la dmigs nas kha ton dang / glegs bam klog cing 'don pa'o zhes 'chad do/ /de ltar ni sngar yang gzugs dang mthun par dmigs te zhes zlos pa'i skyon du 'gyur
<p>278b</p>
<p>278b.1</p>ro/ /de rang bzhin dang mthun pa ni ji lta bu zhe na/ de'i rang bzhin ni sangs rgyas thams cad kyis kyang rtogs par mdzad par 'gyur pa dang / rtogs par mdzad pa dang / rtogs par mdzad par gyur to/ /de bas na de'i ngo bo nyid ni sangs rgyas kyi byang chub bla na med pa'o/ /tshul gang
<p>278b.2</p>las byung zhe na/ bla na med pa rdo rje'i theg pa las byung ba'i sku'i ngo bo nyid do/ /de'i sgrub pa'i yan lag ni sbyor ba dang po dang / dkyil 'khor rgyal mchog la sogs pa bzhi dang / rnal 'byor bzhi dang / bsnyen sgrub bzhi dang / rnal 'byor gyi yan lag drug la sogs pa'o/ /de las
<p>278b.3</p>byung ba'i ye shes sems dpa'i ngo bo nyid yi ge med pa'i de kho na nyid do/ /'on kyang de kho na nyid la snying rje rgyun chad nas gnas pa ma yin te/ sangs rgyas kyi che ba'i yon tan ni rigs gsum pa dang / lnga dang rigs drug dang brgyad la sogs pa yang 'byung ngo / /de bas na sku de'i ngo bo
<p>278b.4</p>nyid ni stong pa chen po dang thig le chen po zhes bya'o/ /de'i phyir rnam pa thams cad kyi mchog dang ldan pa'i stong pa nyid yin pas rnam pa yang rang bzhin med pa'i rnam pa'o/ /de ni las kyi phyag rgya'am phyag rgya chen po'am/ ye shes kyi phyag rgya'am/ las kyi phyag rgya dang ye shes
<p>278b.5</p>la brten pa yang phyag rgya sbyang ba ni bsnyen pa'o/ /snyoms par 'jug pa ni nye bar bsnyen pa'o/ /bcu drug phyed phyed thig le can gyi gnas skabs ni sgrub pa chen po'o/ /de ltar rnal 'byor bzhi la sogs pa bsam gtan gyi yan lag bzhi bzhir gsungs pa kun rig par bya'o/ / 
<p>278b.6</p>phyag rgya chen po ni stong pa dang snying rje dbyer med pa'i ngo bo nyid yin pas bsnyen pa la sogs pa bsgrub par bya ba kho na yin pas yan lag med cing rtsis las 'das pa'o/ /de lta bas na de'i ngo bo nyid dang mthun par bsam gtan byed pa'o/ /sbyor ba'i yan lag drug las bsam
<p>278b.7</p>gtan zhes pa ni yan lag gcig gsal bar bcom ldan 'das kyis gsungs so/ /don gyis na yan lag drug go bar bya'o/ /de yang / so sor sdud dang bsam gtan dang / /srog dang rtsol ba 'dzin pa dang / /rjes su dran dang ting nge 'dzin/ /sbyor ba'i yan lag drug
<p>279a</p>
<p>279a.1</p>tu 'dod/ /ces gsungs te bla ma'i man ngag las rtogs par bya'o/ /de la bsam gtan ni bzhir gsungs te/ rtog pa dang / dpyod pa dang / dga' ba dang / bde ba'o/ /de la rtog pa ni phyi nang du thams cad la 'dzin par byed pa'o/ /dpyod pa ni de'i ngo bo nges
<p>279a.2</p>par byas shing de'i rang bzhin khong du chud par byed pa'o/ /dga' ba ni stong pa nyid kyi sku mthong bas de nyid la zhen pa dang bcas shing sems mi 'gyur par gnas pa'o/ /bde ba ni sku dang lhan cig sems 'dres nas ro mnyam pa gsal ba'i bdag nyid can gyis mi g.yo bar 'gyur ro/ / 
<p>279a.3</p>gdul ba'i dbang gi phyir ring por mi thogs par sprul pa'i de nyid kyi gzugs kyi lus mthong bar 'gyur ro zhes pa ni/ de bzhin gshegs pas sems can gyi don du tshogs bsags shing smon lam btab pa'i dbang gis snying rje chen po'i skus gdul bya la sku bstan pa ni gdul bya'i dbang
<p>279a.4</p>gi phyir ro/ /ring por mi thogs par zhes bya ba ni bsam gtan gyi sbyor ba dag pas na'o/ /de skad du yang / bsam gtan sbyor ba dag pa yis/ /mngon par shes pa lnga po ni/ /thob par 'gyur ro kye mi bdag /ces gsungs so/ /bsam gtan gyi sbyor ba ni sngon du dbang
<p>279a.5</p>bskur ba thob cing tshogs bsags pa dang / lha bsgom pa dang / bzlas brjod bya ba la sogs pa byas pa can gyi rnal 'byor pas rdzogs pa'i rim pa sgom zhing lus bsrang ba dang / mig gi lta stangs dang / srog dang rtsol ba bsdams pa dang / byang chub kyi sems 'dzin pa la
<p>279a.6</p>sogs pa bla ma'i man ngag bzhin sgom pa ni sbyor ba dag pa'o/ /de la rang byung ba'i rtags du zhe na/ phyi rtags dang nang rtags gnyis las phyi'i rtags la yang nyin mo'i rnal 'byor gyi rtags dang / mtshan mo'i rnal 'byor gyi rtags so/ /de la nyin mo'i rnal 'byor gyi rtags zla ba
<p>279a.7</p>shar ba lta bu dang / nyi ma'i dkyil 'khor lta bu dang / me long lta bu dang / 'ja' lta bu dang / thig le lta bu dang / 'od zer lnga skra'i rtse mo'i tshad tsam du mthong ba'o/ /mtshan mo yang du blta bu dang / smig rgyu lta bu dang / nam mkha' ltar gsal ba lta bu dang / mar me lta bu
<p>279b</p>
<p>279b.1</p>dang / sprin med pa'i nam mkha' lta bu'o/ /de la du ba lta bu ni dang po rnal 'byor pa yid ches par byed pa yin la/ lhag ma bcu po ni phyi nas bstan par byed pa'i sbyor ba yang dag par byed pa yin no/ /de rnams kyang rnal 'byor gyi sems gsal ba rang bzhin med pa mi rtog pa bsgoms pa'i
<p>279b.2</p>stobs las byung ba yin gyi mtshan ma dang bcas pas gzung ba dang 'dzin pa las byung ba ni ma yin no/ /nad rtags ni lte ba'i 'og tu don dam byang chub kyi sems kha dog nag mo skra'i tshad tsam sor gcig pa'am/ ba thag rgyas pa lta bu'am/ dar dkar gyi skud pa brkyang pa lta bu mthong
<p>279b.3</p>ba'o/ /de skad du yang / ji srid thig le'i nang du yang / /ri mo nag po skra rtse'i tshad/ /dri ma med pa'i 'od 'phro ba/ /dus kyi cha ni mthong ba yin/ /de mthong 'od gsal go 'phang ni/ /rnal 'byor pa yis mthong bar 'gyur/ /'di ni lus ngag yid gsum dri ma med pa las byung ba
<p>279b.4</p>yin gyi/ lus ngag dri ma dang bcas pa las ni ma yin no/ /de ltar bsam gtan sbyor ba dag pa'i rtags byung nas mngon par shes pa lnga'am drug mthong ba ste/ de la yang lha'i spyan dang / sha'i spyan dang / shes rab dang / chos kyi dang / ye shes kyi spyan no/ /de nyid kyis sprul
<p>279b.5</p>pa'i las mthong bar 'gyur ro zhes pa ni/ /de nyid kyis zhes pa ni rnal 'byor pa de nyid kyis tshe 'di la'o/ /sprul pa ni gcig tu ma nges so/ /gzugs ni sna tshogs pa'o/ /lus ni mig gi yul du byas pa de nyid do/ /ci gzugs sna tshogs pa de yang byol song la sogs pa'am
<p>279b.6</p>zhe na/ de'i phyir sangs rgyas dang byang chub sems dpa' thams cad kyi gzugs kyi sku rnam pa sna tshogs dang ldan pa zhes gsungs te/ de la sangs rgyas ni mtshan dang dpe byad kyis spras so/ /byang chub sems dpa' ni de'i 'khor gyis bskor ba'i nam mkha'i snying po la sogs pa
<p>279b.7</p>kun no/ /gzugs kyi sku rnam pa sna tshogs dang ldan pa zhes pa ni sku mdog dang phyag mtshan la sogs pa'o/ /de ltar mthong ba yin gyi thos pa ma yin nam zhe na/ nam mkha'i dkyil na bzhugs pa dag mthong bar 'gyur ro zhes gsungs te/ nam mkha' ni bar snang ngo / / 
<p>280a</p>
<p>280a.1</p>dkyil zhes pa ni dbyings na zhes pa'o/ /de na bzhugs nas byang chub sems dpa' dang nyan thos rnams la chos gsungs pa'i sgra yang lha'i rna bas thos par 'gyur ro zhes pa'o/ /de ltar rnal 'byor bas gzugs su snang ba thos pa ni sprul pa'i sku'o/ /sgrar thos pa ni
<p>280a.2</p>longs spyod rdzogs pa'i sku'o/ /sems kyis thos pa ni chos kyi sku'o/ /gal te de ltar mthong zhing thos pa de yang phyi rol gyi don du mthong zhing thos nas bla ma'i gdams ngag gis ma zin pas shes bya'i sgrib par 'gyur ro/ /de yang / chu nyid lta bur ba snang ba/ /dri ma med pa sna tshogs
<p>280a.3</p>mdog /rnam pa kun te rang gi sems/ /gzhan gyi sems min rang gi sems/ /rang gi sems yin bde ba nyid/ /gzhan gyi sems yin bde ba min/ /yul dang rnam par bral ba yi/ /rang bde yid kyis nyams myong ba/ /gzhan gyi sems bde med pa'i phyir/ /bde ba
<p>280a.4</p>bstan du mi btub bo/ /zhes 'byung ngo / /de bas na 'dir dang po rang gi sems kyi snang ba 'di de bzhin gshegs pa'i spyan shes bya'i sgrib pa dang bral bas/ dpag tshad stong mthong bar 'gyur ro zhes bya ba la sogs pa mdo sde las kyang gsungs so/ /de bas na sha'i spyan dang / 
<p>280a.5</p>lha'i dang / sangs rgyas kyi dang / shes rab dang / ye shes kyi spyan rnams kyang 'di lta ste/ rnal 'byor pas sems a wa d+hU tIr btsud cing bsgoms pa'i stobs kyis 'byung bar 'gyur ro/ /de bas na thams cad mkhyen pas ma gzigs pa'am mi mkhyen pa cung zad kyang med do/ / 
<p>280a.6</p>de ltar rnal 'byor pas srog gi rlung dbugs nyi khri chig stong drug brgya bdun cu rtsa lnga a ba d+hU tI'i dbu mar btsud nas sna bug g.yas g.yon nas ni rgyu na phyag rgya chen po bsgoms pa'i stobs kyis dbugs stong phrag brgyad brgya rnal 'byor pa la 'gag par 'gyur ro/ /de ltar
<p>280a.7</p>'gags na ni sa dang po thob par 'gyur ro/ /de'i ye shes dang 'bras bu ni sha'i spyan rnam par dag pa thob ste/ phyogs bcu'i 'jig rten gyi khams gcig mthong bar 'gyur ro/ /'pho ba gnyis pa 'gags pas sa gnyis pa 'thob ste/ de bzhin du 'jig rten gyi
<p>280b</p>
<p>280b.1</p>khams gnyis mthong bar 'gyur ro/ /'pho ba gsum pa 'gags pas sa gsum 'thob ste/ lha'i spyan gyis mi las 'das pa'i 'jig rten gyi khams gsum mthong bar 'gyur ro/ /'pho ba bzhi pas sa bzhi 'thob ste phyogs bcu'i 'jig rten gyis khams brgya tshun chad mthong
<p>280b.2</p>bar 'gyur ro/ /'pho ba lnga pas ni sa lnga 'thob ste sangs rgyas kyi spyan gyis phyogs bcu'i 'jig rten gyi khams bcu drug mthong bar 'gyur ro/ /'pho ba drug pas srog gi rlung khri brgyad brgya sum cu rtsa phyed dang brgyad 'gog par 'gyur ro/ /sa drug pa 'thob la phyogs bcu'i 'jig rten
<p>280b.3</p>gyi khams sum cu rtsa gnyis mthong bar 'gyur ro/ /'pho ba bdun pa srog gi rlung dgog pas ni phyogs bcu'i 'jig rten gyi khams drug cu rtsa bzhi'i mtha' tshun chod mthong bar 'gyur ro/ /'pho ba brgyad pas srog gi rlung khri brgyad brgya sum cu rtsa phyed dang brgyad 'gags pas sa
<p>280b.4</p>brgyad 'thob la sa brgyad pa'i mngon par shes pas ni shes rab kyi spyan rnam par dag pas ni phyir mi ldog pa'i sa 'thob la phyogs bcu'i 'jig rten gyi khams brgya nyi shu rtsa brgyad kyi mtha' tshun tshad mthong bar 'gyur ro/ /'pho ba dgu pa'i srog gi rlung rgyu ba 'gags pas sa dgu
<p>280b.5</p>'thob par 'gyur ro/ /mngon par shes pa shes rab kyi spyan thob par 'gyur pas phyogs bcu'i 'jig rten gyi khams nyis brgya lnga bcu rtsa drug gi mtha' tshun chad mthong bar 'gyur ro/ /'pho ba bcu pas srog gi rlung 'gags pas sa bcu thob pa la mngon par shes pa ni ye shes kyi spyan
<p>280b.6</p>rnam par dag pas phyogs bcu'i 'jig rten gyi khams lnga brgya rtsa gnyis kyi mtha' tshun chad mthong bar 'gyur ro/ /'pho ba bcu gcig pas srog gi rlung 'gags par gyur pas ni sa bcu gcig pa sangs rgyas kyis sgrib pa gsum spangs pa thob par 'gyur ro/ /mngon par shes pa
<p>280b.7</p>las ye shes kyi spyan lnga thob pas phyogs bcu'i 'jig rten gyi khams stong phrag gcig dang nyi shu rtsa bzhi'i mtha' tshun chad mthong bar 'gyur zhe'o/ /'pho ba bcu gnyis pas srog gi rlung rgyu ba nyi khri chig stong drug brgya bdun cu rtsa lnga gtsug tor gyi 'khor lor 'gags na ni sa bcu
<p>281a</p>
<p>281a.1</p>gnyis pa tshe 'di nyid kho na la rnyed de/ rdo rje 'chang gi sa thob pas stong gnyis pa bar ma'i 'jig rten gyi khams dang / stong spyi phud kyi 'jig rten gyi khams dang / stong gsum gyi stong chen po'i 'jig rten gyi khams dang / gzhan yang 'jig rten gyi khams gang+gA'i
<p>281a.2</p>klung gi bye ma snyed grangs med pa dang / dpag tu med pa dang / brjod kyis mi lang ba rnams ye shes kyi spyan lngas mthong bar 'gyur ro/ /'dir dbang bcu gcig gis sa ji lta thob pa dang / 'og sgo bde ba 'phel ba las sa ji ltar thob pa ni gzhung spros pas 'jigs pas ma
<p>281a.3</p>bris so/ /de ltar mthong ba'i rnal 'byor pa de la ji skad ces bya/ des ji ltar 'gyur zhe na de'i phyir gsungs pa/ sems can chen po de ni zhes bya ba la sogs pa gsungs te/ sems can yang yin la chen po yang yin pas na sems can chen po ste/ sems can rnams kyi
<p>281a.4</p>nang na klu chen po dang 'dra bas de skad ces bya'o/ /nam yang ji ltar gyur kyang zhes pa ni skye ba la dbang thob pas thams cad kyi thams cad rnam pa thams cad kyi thams cad du zhes pa'o/ /ji ltar gyur kyang zhes pa ni sprul pa'i sku gzugs kyi lha dang mi la sogs pa'i 'gro ba rigs
<p>281a.5</p>de dang der skyes kyang 'gro ba kun bzhin du sdug bsngal la sogs pa ni ma yin no zhes pa'o/ /de skad du yang / rigs ngan kla klo yin na yang / /yul de yongs su brtags pa yin/ /zhes gsungs so/ /da ni skye ba'i sgrib par gyur pa bcu dang bral bar ston te/ de yang 'dzin
<p>281a.6</p>pa'i yan lag gi skabs kyi gdams ngag las byang chub kyi sems kyi thig le rdo rje nor bu nas phaT la sogs pas gzung zhing bzlog pas tshangs par spyod pa la skyon med pas ngan 'gro ngan song du ltung bar mi 'gyur ro zhes pa'o/ /de la sems can dmyal ba dang yi dwags dang byol song ni
<p>281a.7</p>ngan 'gro dang ngan song ste/ 'gro ba drug las 'di gsum ngan par 'gro ba yin pa dang / skye ba'i gnas ngan pas de skad ces bya'o/ /ltung bar mi 'gyur zhes bya ba ni 'og na yod pas de skad ces bya ste skye ba'i sgrib pa dang po'o/ /rigs ngan du skye bar mi 'gyur ro zhes pa ni/ / 
<p>281b</p>
<p>281b.1</p>mtho ris na rigs kyi skye ba'i sgrib pa ni mi 'gyur pa la yod pa ste/ shan pa dang / nya ba dang / smyig ma mkhan dang / ko lpags mkhan la sogs pa'o/ /de bas na de ni skye ba'i sgrib pa gnyis pa'o/ /yul mtha' 'khob tu skye bar mi 'gyur ro zhes pa ni gang na sangs rgyas kyi
<p>281b.2</p>chos med pa'i yul te/ de ni gnas kyi skye ba'i sgrib pa ste gsum pa'o/ /dbang po ma tshang bar mi 'gyur ro/ /dbang po nyams par skye bar mi 'gyur ro zhes pa ni long ba dang 'on pa la sogs pa'am/ za ma dang ma ning du gyur pa ste de ni rten nyams pa'i skye ba'i sgrib pa ste
<p>281b.3</p>bzhi pa'o/ /log par lta ba dang lta ba ngan pa'i rigs su skye bar mi 'gyur ro zhes pa la sogs pa ni/ /mi rtag pa la rtag par lta ba la sogs pa'o/ /lta ba ngan pa ni chad pa'i lta ba'o/ /rigs ni lta ba phyin ci log par 'dzin pa'i bram ze'i rigs la sogs pa ste/ 
<p>281b.4</p>de ni lta ba nyams pa'i skye ba'i sgrib pa ste lnga pa'o/ /sangs rgyas mi bzhugs pa'i sangs rgyas kyi zhing du skye bar mi 'gyur ro zhes pa ni sangs rgyas bcom ldan 'das mya ngan las 'das pa'i sangs rgyas kyi zhing khams na chos med pa'o/ /de ni zhing yang ma dag pa dang / sangs
<p>281b.5</p>rgyas mthong ba'i skal ba med pa'i skye ba'i sgrib pa ste drug pa'o/ /sangs rgyas bzhugs na yang des bstan pa'i chos spong ba dang bkol bar mi 'gyur ro zhes pa ni brgya lam na zhes pa shugs la rnyed par 'gyur te/ sangs rgyas 'byung ba dang phrad kyang chos la ma dad pa'i dbang gis
<p>281b.6</p>nyan par mi 'dod pa ni spong ba'o/ /rang bzhin dang gnas la sogs pas bskal nas chos thos pa'i skal ba med pa ni bkol ba'o/ /de ni ma dad pa dang bkol ba skye ba'i sgrib pa ste bdun pa'o/ /lha tshe ring po rnams kyi nang du yang skye bar mi 'gyur ro zhes pa ni 'du shes med pa'i
<p>281b.7</p>lha'i bye brag ste/ yun ring por byang chub la bgegs byed pa ste/ de ni chos kyi yun gyi sgrib pa ste brgyad pa'o/ /mu ge dang nad dang mtshon gyi bar gyi bskal pa'i nang du skye bar mi 'gyur ro zhes pa ni/ /mar 'grib pa'i mthar mu ge'i bskal pa dang / nad kyi bskal pa dang / 
<p>282a</p>
<p>282a.1</p>mtshon gyi bskal pa 'byung ste/ de ni bskal pa dus kyi skye ba'i sgrib pa ste dgu pa'o/ /snyigs ma lnga'i dus su yang skye bar mi 'gyur ro zhes pa ni tshe'i snyigs ma dang / sems can gyi snyigs ma dang / lta ba'i snyigs ma dang / bskal ba'i snyigs ma dang / yo byad
<p>282a.2</p>kyi snyigs ma ste/ de'i dus na bskal pa ngan pa gsum po'i dus su skye ba ni snyigs ma'i dus kyi skye pa'i sgrib pa ste bcu pa'o/ /skye ba'i sgrib pa de rnams dang bral ba ni rang dbang yod pa ste/ rnal 'byor pa de gal te sems can gyi don mthong na gdul bya'i dbang gis zhes pa snga ma
<p>282a.3</p>dang don sbyar ro/ /nyon mongs pa la dbang ba'i phyir rgyal po dang / dgra dang / chom rkun gyi 'jigs pa yang 'byung bar mi 'gyur zhes gsungs te/ rgyal po'i chad pa dang / dgras srog 'phrog pa dang / nor 'phrog pa dang / chom rkun pas 'jab bus 'phrog pa dang / stobs
<p>282a.4</p>kyis nor 'phrog pa dang / 'joms pa ste 'jigs pa gsum mo/ /ci nas kyang dman pa dang / dbul po'i 'jigs pa 'byung bar mi 'gyur ro zhes pa ni nges par zhen pa ste rnal 'byor pa 'jig rten chos la sogs pa la zhen pa'o/ /dman pa ni kha zhan pa'o/ /dbul
<p>282a.5</p>ba ni nor dang bral ba'o/ /de bas na 'jigs pa lnga'o/ /dri ngas pa dang / skur pa dang / smad pa dang / mi snyan pa dang / gtam ngan gyi 'jigs pa yang 'byung bar mi 'gyur ro zhes pa ni/ dri ngas pa ni gzhan gyis byas pa'i skyon bdag la bsgo ba'o/ /skur ba zhes
<p>282a.6</p>pa ni gzhan dad pa med par bya ba'i phyir bdag la yon tan med par sgrogs pa'o/ /mi snyan pa ni snyan par 'os pa ma yin pa'i tshig brjod pa'o/ /gtam ngan ni grags pa ma yin pa gleng ba'o/ /smad pa ni mtshang 'bru ba'i gleng gzhi brjod pa'o/ /de ltar 'jigs pa rnam pa
<p>282a.7</p>bcu ni nyon mongs pa la dbang pa'i phyir mi 'byung ba'o/ /da ni lhag par mos pa la dbang pa'i phyir rgyud dang rus dang / rigs bzang po dang yang dag par ldan par 'gyur ro zhes pa ni rgyud dang rus dang rigs ni rnam grangs so/ /bzang po ni rgyal rigs la sogs pa'o/ /de ltar
<p>282b</p>
<p>282b.1</p>rigs mos pa'i yul dang por bstan pa'i phyir kun nas mdzes pa dang / gzugs dang / kha dog dang yang ldan par 'gyur ro zhes gsungs te/ kun nas mdzes pa ni lus tshad dang ldan pa'i phyir ro/ /gzugs dang kha dog ni sku chu zheng gab pa dang / mdog gser btso ma lta bu'i
<p>282b.2</p>mos pa'i yul gsungs so/ /mos par byed pa gang yin pa dang / yul gzhan bstan pa'i phyir/ 'jig rten pa rnams la sdug pa dang yid du 'ong ba dang 'grogs na bde ba dang / mthong na dga' bar 'gyur ro zhes gsungs te/ 'jig rten pa ni 'gro ba tshu rol mthong ba'o/ / 
<p>282b.3</p>sdug pa ni gang gis mthong na lhag par brtse ba'o/ /yid du 'ong ba ni 'gro ba'i yid 'phrog par byed pa'o/ /'grogs na bde ba ni gang dang lhan cig tu gnas na sems dbugs phyin pa'o/ /mthong na dga' ba ni gang gi mig lam du snang na bde ba thob pa'o/ /de ltar mos pa'i yul
<p>282b.4</p>bdun no/ /'jig rten pa rnams la mdzes pa dang skal ba dang ldan pa dang / tshig btsan par yang 'gyur ro zhes pa ni/ 'jig rten pa rnams la mdzes pa ni gang la yod pa de rgyan lta bur gyur pa'o/ /skal ba dang ldan pa ni dpal chen po'o/ /tshig btsan pa ni bden par smra ba la
<p>282b.5</p>yid ches pa'o/ /de ltar mos pa'i yu bcu'o/ /da ni sems la dbang ba bstan pa'i phyir/ gang dang gang du skyes pa de dang der yang tshe rabs dran par 'gyur ro zhes gsungs te/ de la gang dang gang du skyes pa zhes pa ni skye pa'i gnas bstan pa'o/ /de dang der ni zhes pa ni 'brel pa
<p>282b.6</p>bsgrub pa'i tshig go/ /tshe rabs zhes pa ni/ gnas dran pa dang / yul dang / rus dang / ming dang / kha zas dang / pha ma dang / cha'i tshad dang / chos la spyod pa dang / gang nas shi 'phos nas der skyes pa dang / de nas shi 'phos nas gar
<p>282b.7</p>skyes pa dang / de nas shi 'phos nas 'dir skyes pa dang / 'di nas shi 'phos nas gang du skye zhing 'dul ba'i skal pa gang yin pa dran pa ste/ dran pa bcu ni sems la dbang ba'o/ /yo byad la dbang ba bstan pa'i phyir longs spyod kyi gzhi che ba dang / 'khor mang ba dang / longs
<p>283a</p>
<p>283a.1</p>spyod mi zad pa dang / 'khor mi zad pa dang yang ldan par 'gyur ro zhes bya ba gsungs te/ de la longs spyod ni chos kyi dbyings las yang dag par byung ba'i gzugs la sogs pa'o/ /de bas na gzhi che ba'o/ /'khor mang ba ni lha dang mi la sogs pa'o/ /longs
<p>283a.2</p>spyod mi zad pa ni mthar thug pa med pa'o/ /'khor mi zad pa ni 'khor mi phyed pa dang ldan pa'i phyir ro/ /sems can thams cad kyi mchog dang zhes pa ni/ sems can kyang yin la zhes pa ste kun gyi gtso bor gyur pa'o/ /yon tan mchog dang yang dag par ldan par 'gyur ro zhes pa
<p>283a.3</p>ni/ yon tan mchog dang ldan pa ni stobs dang mi 'jigs pa la sogs pa ste/ 'jig rten las 'das pa'i yon tan dang yang dag par ldan par 'gyur ro/ /rang bzhin gyis kyang pha rol tu phyin pa drug gi yon tan dang ldan par 'gyur ro zhes pa la rang bzhin gyis zhes pa ni rang gi ngang
<p>283a.4</p>gis zhes pa ste/ ched du ma bsgrubs kyang zhes pa'o/ /pha rol tu phyin pa drug po nyid yo byad du gsungs te/ ji skad du/ sbyin pa ni yo byad do zhes pa nas shes rab ni yo byad do zhes pa'i bar gyis yo byad du gsungs pa'o/ /tshangs pa'i gnas bzhi la yang gnas par 'gyur ro zhes
<p>283a.5</p>bya ba ni tshangs pa'i sems can mchog go/ /gnas bzhi ni go sla'o/ /dran pa dang shes bzhin zhes pa yang yo byad do/ /de ltar mang ba gnyis dang mi zad pa gnyis dang lhag pa bcu ni yo byad la dbang ba'o/ /de nas smon lam la dbang ba bstan pa'i phyir/ thabs dang stobs dang smon lam
<p>283a.6</p>dang ye shes dang ldan par 'gyur ro zhes gsungs te/ de la smon lam ni pha rol tu phyin pa bcu gzhan gyi don du smon pa tsam gyis 'grub pa'o/ /gzhan go sla'o/ /da ni chos la dbang ba bstan pa'i phyir bstan bcos thams cad la yang 'jigs pa med pa dang sma ba la mkhas par
<p>283a.7</p>'gyur ro zhes gsungs te/ de la bstan bcos ni phyir mi ldog pa'i bstan bcos dang / nang rig pa'i bstan bcos dang / sgra dang tshad mar gyur pa rig pa'i bstan bcos dang / bzo dang sgyu rtsal rig pa'i bstan bcos dang / gso ba rig pa'i bstan bcos so/ /de rnams la
<p>283b</p>
<p>283b.1</p>dbang thob pa ni mi 'jigs pa'o/ /smra ba la mkhas pa ni gzhan la ngag skyon dang bral bar ston pa'o/ /mi blun pa dang zhes pa ni sangs rgyas bcom ldan 'das la thos pa dang bsam pa dang bsgom pas rgyud sbyangs pa'i phyir ro/ /tshig gsal ba dang zhes pa ni smra ba'i dus su gzhan gyis
<p>283b.2</p>nyan par bde ba'o/ /sgrin por yang 'gyur ro zhes pa ni sems kyis thegs pa ste g.yer ba'o zhes pa'i don to/ /shes nyen can dang zhes pa ni shes par bya ba'i chos thams cad la dbang thos pas na de skad ces bya'o/ /bstan bcos lnga dang 'og ma lnga ste bcu'o/ /da ni rdzu 'phrul la
<p>283b.3</p>dbang ba bstan pa'i phyir le lo med pa dang zhes bya ba la sogs pa gsungs te/ de la le lo med pa ni shin tu myur bar 'grol bar byed pa'o/ chog shes pa dang zhes pa ni nyung zad kyis tshim par byed pa'o/ /don che ba dang zhes pa ni cho 'phrul gsum gyis sems can gyi don byed
<p>283b.4</p>pa'o/ /sred pa med par yang 'gyur ro zhes pa ni rang gi nus pa la sems kyis gdung ba mi skyed pa'o/ /sems can thams cad kyi mchog tu yid brtan pa dang zhes pa ni 'jig rten las 'das pa'i rdzu 'phrul gyi sgo nas yid ches pa'o/ /slob dpon dang zhes pa ni gang gis gus par bya
<p>283b.5</p>pa'i yul lo/ /bla mar bkur ba yang 'gyur ro zhes pa ni bkur sti bya ba'i ming gi rnam grangs su gsungs so/ /des sngon ma thos pa'i bzo dang / sgyu rtsal dang zhes pa ni sems can chen po des snga ma la ma bslabs su zin kyang rdzu 'phrul gyi sgyu rtsal drug cu rtsa bzhi la sogs pa rang
<p>283b.6</p>bzhin gyis 'byung ngo / /mngon par shes pa'i shes pa dang zhes pa ni bshad zin to/ /bstan bcos thams cad kyang don dang yi ge'i sgo nas shes par 'gyur ro zhes pa ni/ bstan bcos thams cad ni don dang yi ge gnyis su 'dus pa'o/ /de skad du yang / ji ltar mnams
<p>283b.7</p>na rab dku la/ /myangs na zhim pa'i sman bzhin du/ /chos kyang rnam pa gnyis su gnas/ /don dang yi ger shes par bya/ /zhes gsungs so/ /de ltar tshig bcus ni rdzu 'phrul la dbang pa'o/ /da ni las la dbang pa bstan pa'i phyir/ tshul khrims dang zhes pa
<p>284a</p>
<p>284a.1</p>gsungs te/ tshul khrims ni dge slong la sogs pa'i'o/ /dang zhes pa ni byang chub sems dpa' dang rdo rje 'dzin pa'i bsdu ba'o/ /'tsho ba dang zhes pa ni gang yod na 'tsho bar 'gyur pas de skad ces bya'o/ /kun du spyod pa zhes pa ni thams cad du
<p>284a.2</p>spyod pa ste lus kyi kun du spyod pa dang ngag gi kun du spyod pa dang yid kyi kun du spyod pa'o/ /shin tu yongs su dag par spyod pa dang zhes pa ni khyad par du yang zhes pa'i don to/ /yongs su ni yang dag par zhes pa'o/ /dag pa ni sngar smos pa'i tshul khrims la sogs pa
<p>284a.3</p>gsum dang / de'i rten sgo gsum dang / 'tsho ba dang bdun skyon med par spyod pa'o/ /legs par rab tu byung ba dang zhes pa ni phyogs gnyis te/ byang chub sems dpa'i theg pa'am/ yang na rdo rje theg par ro/ /gzhan du na ni legs par rab tu byung bar mi 'gyur par
<p>284a.4</p>'og nas gsal ba nyid du ston to/ /de bas na rnam pa dgu'o/ /legs par bsnyen par rdzogs par 'gyur ro zhes pa'i don go bar 'gyur ro/ /yang zhes pa ni dang zhes pa ste de dang bcu ni las la dbang ba'o/ /da ni ye shes la dbang ba bstan pa'i phyir/ thams cad mkhyen pa
<p>284a.5</p>nyid kyi byang chub kyi sems kyang mi brjed par 'gyur ro zhes gsungs te/ thams cad mkhyen pa ni chos kyi sku dang / longs spyod rdzogs pa'i sku dang / sprul pa'i sku dang / bde ba chen po'i sku'o/ /yang na chos kyi dbyings kyi ye shes kyi skabs las/ sangs rgyas sku lnga'i bdag
<p>284a.6</p>nyid can/ /khyab bdag ye shes lnga yi bdag /ces bcur gsungs so/ /byang chub kyi sems ni thams cad mkhyen pa'i ngo bo nyid dang tha mi dad pa yin pas thams cad mkhyen pa nyid kyi byang chub kyi sems so/ /mi brjed pa ni dran pa'i ngo bo nyid de/ /sngar bstan pa'i yan lag drug ni
<p>284a.7</p>man ngag go/ /legs par rab tu byung ba nyid gang zhe na/ nyan thos dgra bcom pa dang / rang sangs rgyas kyi nges pa la nam yang 'jug par mi 'gyur ro zhes gsungs te/ 'dod chags dang bral ba'i theg pa ni nam yang sangs rgyas par mi 'gyur zhes pa ste gzhan gyi tshig don ni go
<p>284b</p>
<p>284b.1</p>sla'o/ /da ni sngar bstan pa de la ngag gi don bsdus nas bstan par bya ba'i phyir/ lag na rdo rje rdo rje 'chang de ltar na yon tan dpag tu med pa dag dang ldan par 'gyur te zhes bya ba la sogs pa gsungs te/ de ltar na zhes pa ni sngar bstan ma thag pa de ltar na zhes pa'o/ /yon tan ni che ba'i
<p>284b.2</p>yon tan no/ /dpag tu med pa ni grangs dang rtsis kyis mi lang zhing / tsam zhes pa'i mtha' las 'das pa'o/ /rnam pa de lta bu'i yon tan gyi tshogs dpag tu med pa gzhan dag dang yang ldan par 'gyur ro zhes pa ni/ chos dang / longs spyod dang / sprul pa'i sku la sogs pa'i che ba'i
<p>284b.3</p>bdag nyid sngar bshad pa dang / 'dir ma smos pa'i yon tan gzhung gzhan las ji snyed bshad pa de dag kyang 'dir lag na rdo rje khyod kyis rig par bya'o/ /da ni mtshan yang dag par brjod pa'i don gzhung 'di gang dang gang gis 'dzin pa'i gang zag ma 'ongs pa'i dus su lung bstan
<p>284b.4</p>pa'i phyir/ lag na rdo rje rdo rje 'chang / /zhes bod pa mdzad nas/ don dam pa'i mtshan yang dag par brjod pa 'di yang dag par 'dzin pa'i skyes bu de ni zhes gsungs so/ /de la don dam pa ni nges pa'i don to/ /tshig gi yul las 'das pa'o/ /mtshan ni bla dwags kyi ming ngo / / 
<p>284b.5</p>yang dag par brjod pa ni sgra'i skyon spangs pa'o/ /'dir zhes pa ni de ltar bshad ma thag pa 'di zhes pa'o/ /yang dag par 'dzin pa ni phyin ci log par 'dzin pa'o/ /skyes bu zhes pa ni yon tan gang gi phyir ro/ /yang dge ba'i bshes gnyen tshol ba dang / chos nyan pa dang / don
<p>284b.6</p>sems pa dang / don bzhin du spyod pa dang / chos bzhi dang ldan pa ni skyes bu zhes pa'o/ /bsod nams kyi tshogs dang / ye shes kyi tshogs legs par bsags shing zhes pa ni/ mtshan yang dag par brjod pa nyid bsod nams dang ye shes kyi tshogs yin pas na'o/ /de yang dag
<p>284b.7</p>par bzung bas tshogs sog par 'gyur zhes pa'o/ /des cir 'gyur zhe na/ sangs rgyas kyi yon tan rnams shin tu myur bar 'grub nas ring por mi thogs par zhes pa ste/ de la ring por mi thogs pa ni tshe 'di nyid la'o/ /lhag ma ni go sla'o/ /bla na med pa yang dag par
<p>285a</p>
<p>285a.1</p>rdzogs pa'i byang chub tu mngon par rdzogs par 'tshang rgya bar 'gyur te zhes pa ni byang chub de'i bla na gang yang yod pa ma yin no zhes pa'o/ /bskal pa mang por yongs su mya ngan las 'da' ba'i chos su mi 'gyur par zhes pa ni bstan pa dang ston pa yang yun ring du gnas par
<p>285a.2</p>'gyur ro/ /ci byed ce na/ sems can thams cad la bla na med pa'i chos ston pa dang zhes pa ste/ bla na med pa'i chos ni rdo rje theg pa'i chos so/ /de las gzhan pa'i chos kyi 'khor lo bskor bar bstan pa'i phyir/ phyogs bcur dam pa'i chos kyi rnga sgra chen po rgyun mi 'chad par sgrogs
<p>285a.3</p>pa'i chos kyi rgyal po chen por 'gyur ro zhes pa ni phyogs bcu ni 'jig rten drug gi phyogs bcu'o/ /dam pa'i chos ni gsung rab yan lag bcu gnyis so/ /rnga sgra dang 'dra bas na rnga sgra'o/ /rgyun mi 'chad pas na rtag tu'o/ /chos kyi rgyal po chen po ni sangs rgyas bcom ldan 'das
<p>285a.4</p>so/ /yang na rgyal po yang yin la chen po yang yin pas na rgyal po chen po ste/ 'khor los sgyur pa'i rgyal po lta bur chos la dbang sgyur bar 'gyur ro/ /de ni 'khor lo lnga pa'i phan yon tshig gi rnam grangs lnga bcu rtsa gcig tu brtsis pa'i bshad pa'o/ /ji srid mi yi dbang po yi/ / 
<p>285a.5</p>zhabs kyi pad+mar mchod byas nas/ /'jam dpal ye shes sems dpa' yi/ /mtshan ni yang dag brjod pa'i mchog /lag na rdo rje la bshad pa/ /zab mo rtogs dka' rdo rje'i tshig /mkha' 'gro'i gnas su phyin gyur pa'i/ /sgrub pa po ni snying po rnyed/ /de yi zhal nas brgyud
<p>285a.6</p>pa'i mthus/ /don zab bde gshegs spyod yul ba/ /bdag gis kyang ni rnam par dgrol/ /dran par ma gyur dgra yis ni/ /gdams ngag las ni tshig 'ga' dag /nor na dam pas bzod par mdzod/ /bdag gi lus dang ngag yid kyis/ /gus pas dam pa rnam par phye/ / 
<p>285a.7</p>yon tan gter ni rab gsal pa'i/ /dge de 'gro ba'i rgyud la smin/ /bdag kyang 'di dang gzhan dag tu/ /dam pa'i zhabs dang mi 'bral zhing / /'jam dpal dbyangs kyi zhal mthong nas/ /de bzhin 'gro ba'i don byed shog /'phags pa 'jam dpal gyi mtshan yang
<p>285b</p>
<p>285b.1</p>dag par brjod pa'i phan yon gyi 'grel pa sngags kyi don snying po bsdus pa zhes bya ba/ dpal mkhas pa chen po dus kyi 'khor lo ba grags pas mdzad pa rdzogs so// //rgya gar gyi mkhan po A tsaR+YA a b+ha ya badzra dang / dge bsnyen rdo rje rgyal pos bsgyur cing zhus te gtan la phab pa'o// // 
<p>285b.2</p>@##/ /rgya gar skad du/ Ar+ya many+dzu shrI nA ma sang+gI ti a b+hi sa ma ya/ bod skad du/ 'phags pa 'jam dpal gyi mtshan yang dag par brjod pa'i mngon par rtogs pa/ 'jam dpal gzhon nur gyur pa la phyag 'tshal lo/ /bcom ldan bsod nams ye shes tshogs sprul pa/ / 
<p>285b.3</p>skye bo dregs ldan dregs pa med gzigs nas/ /gdul dka' sems can rnams ni rtag pa ru/ /'jigs byed 'jigs pa'i gzugs kyis 'dul byed pa'i/ /rang snang kun skad kyis thos pha rol phyin/ /sems can bsam pa'i dbang gis mos pa bzhin/ /ma nor 'khrul sngangs
<p>285b.4</p>lam ni ston mdzad pa'i/ /ston mchog gang yin de la phyag 'tshal lo/ /don gnyis ldan par rab grub phyir/ /yang dag rim pa la brten nas/ /sangs rgyas kun gyi ye shes sku/ /mngon par rtogs par bya phyir brjod/ /sbyin bdag chen po gtso bo ste/ /tshul khrims chen po 'chang ba'i
<p>285b.5</p>mchog /bzod chen 'chang ba brtan pa po/ /brtson 'grus chen po brtul ba yin/ /bsam gtan chen po ting 'dzin gnas/ /shes rab chen po lus 'chang ba/ /stobs po che la thabs che ba/ /smon lam ye shes rgya mtsho ste/ /byams chen rang bzhin dpag tu med/ /snying rje chen po blo
<p>285b.6</p>yi mchog /ces bya ba la sogs pa mdo'i don la 'jug par bya ste/ gsang sngags kyi sgo'i spyad pa spyod par 'dod pa'i rigs kyi bu'am rigs kyi bu mo gang la la 'khor ba'i rgya mtsho'i pha rol tu phyin par 'dod pas nyon mongs pas sems dkrugs shing / /mi shes pa'i 'dam gyi
<p>285b.7</p>tshogs chen por bying ba'i sems can rnams la phan par 'dod pa'i blos dam pa nye bar bsten cing 'dod pa'i lha dang dam tshig la gus pas tshe 'di'i chos la zhen pa spangs la/ ji skad gsungs pa'i gnas khang stong dang / ri dang / chu klung dang / nags tshang tshing la sogs pa las dang
<p>286a</p>
<p>286a.1</p>rjes su mthun par gsungs pa gang du sems dga' ba der sa'i bdag po'am/ skye dgu dam pa gnas pa'i sa/ 'byung po'i gnod pa la sogs pa mi mthun pa med pa der rnal 'byor ba brtsam par bya'o/ /sgrub pa po'i mtshan nyid dang gnas kyi nges pa bstan pa ste dang
<p>286a.2</p>po'o// //de nas byang chub kyi yan lag tu dkyil 'khor legs par bya zhing / me tog dang / spos la sogs pa ci nus pas tshogs par bya'o/ /de nas bsam gtan dang / sngags dang / rdzas rnams kyis gdong la sogs pa dag par byas la bde ba'i stan la 'dug par
<p>286a.3</p>bya'o/ /de la rang lha'i gzugs su skad cig gis dmigs la/ oM pra kr-i ti pa ri shud+d+ha sarba d+harmAH pra kr-i ti pa ri shud+d+ho\u0f85haM/ zhes pas dam tshig gi ril bu khar bcug pas sgo gsum dag par bya'o/ /gdong la sogs pa dag pa'i nges pa bstan pa ste gnyis pa'o// //de nas rang
<p>286a.4</p>gi snying gar sna tshogs pad+ma dang zla ba'i dkyil 'khor la a kun+da'i kha dog lta bu bsams la a A/ i I/ u U/ e ai/ o au/ /aM aH/ bcu gnyis kyis mtha' ma bskor bar bsam par bya'o/ /a las 'od zer ston ka'i zla ba'i 'od lta bus de bzhin gshegs pa
<p>286a.5</p>thams cad sad par byas la rang gi mdun gyi nam mkha' la dgug par bya'o/ /de nas dbyangs dang po bzhi las spros pa'i spos dang / me tog dang / mar me dang / dri rnams yi ge gsum dang spel te rang gi sngags kyis dbul lo/ /de nas bar ma gsum las spros pa'i lA
<p>286a.6</p>s+ye dang / mA le dang / gI ti dang / nIr t+ya dang bzhi snga ma ltar dbul bar bya'o/ /de nas tha ma bzhi las/ rdo rje dbyings phyug ma dang / rin chen dbyings phyug ma dang / pad+ma dbyings phyug ma dang / las kyi dbyings phyug ma rnams kyis phyi dang nang dang gsang ba'i mchod pas yang dag
<p>286a.7</p>par mchod la/ skye ba thog ma med pa nas mi shes pa'i dbang gis nyon mongs pas kun nas bslad pa'i sgo gsum gyi sdig pa ci bgyis pa so sor bshags par bgyi zhing / de dag gis nyes pa mthong bas phyis mi byed par sdom pa blang bar bgyi'o/ /rdzogs pa'i sangs rgyas dang
<p>286b</p>
<p>286b.1</p>byang chub sems dpa' rnams dang / rang sangs rgyas dang / 'phags pa'i dge 'dun dang / so so'i skye bo gang dag thar pa'i don gyi dge ba'i rtsa ba la rjes su yi rang bar bgyi'o/ /yang dgongs pa'i dbang gis thub pa mya ngan las 'da' bar bzhed pa la/ sems can thams cad
<p>286b.2</p>kyi don du yun ring du bzhugs par gsol lo/ /sangs rgyas bcom ldan 'das chos kyi 'khor lo mi bskor bar mdzad pa de dag la yang 'khor lo bskor bar gsol ba gdab par 'tshal lo/ /de nas dge ba'i rtsa ba gang dag yod pa kun khyad par can du yongs su bsngo bar byas la/ 
<p>286b.3</p>sangs rgyas chos dang dge 'dun gang srid pa'i 'jigs pa sel bar nus pa de dag la bdag gis byang chub thob pa'i bar de srid du skyabs su mchi'o/ /bdag gis lus 'di yang sems can thams cad kyi don du sangs rgyas dang byang chub sems dpa'i dkyil 'khor dang tha mi dad pa yang
<p>286b.4</p>dbul bar bgyi'o/ /de'i rjes la bdag rdzogs pa'i sangs rgyas su gyur par byas la/ sems can thams cad kyi don bgyi'o zhes/ smon lam gdab par bya'o/ /de dag gis ni srid pa'i chos la chags pa'i nyes pa dang ma chags pa'i phan yon shes pa'i rnal 'byor pas 'di
<p>286b.5</p>ltar dngos po gsum mi 'dzin par gtong ste/ longs spyod kyi dngos po bya ba phyi dang nang la sogs pa dang dge ba'i dngos po 'das pa la sogs pa dang / rab tu phongs pa'i rang nyid kyi dngos po sems can gyi don du gtang ba'o/ /bsod nams kyi tshogs la 'jug pa'i nges pa ste
<p>286b.6</p>gsum pa'o// //de nas theg pa mchog las mi nyams par bya ba'i phyir sems can gyi don la bya bar mos pa yang / byams chen rang bzhin dpag tu med/ /snying rje chen po blo yi mchog /ces gsungs te dpag tu med cing gzhal ba las 'das pa'i sems can gyi khams
<p>286b.7</p>ma lus pa'i don byed pas na tshad med pa'o/ /byams pa chen po tshad med pa de bas na byams chen rang bzhin no/ /de yang srid pa thog ma med pa nas 'khor ba'i phyir/ 'dir btags pa'i pha ma la sogs pa bzhin du dus kun du yang de bzhin de/ de bas na/ sems can thams cad
<p>287a</p>
<p>287a.1</p>gnyen bshes so/ /zhes gsungs pas sems can kun la bu sdug pa ltar byams par bya'o/ /rab tu sdug pa'i bu gsal shing la btsugs na pha ma yid bde ba'i gtol ga la yod de/ snying brtse ba'i bsam pas yid la byed pa gzhan mi 'byung ste/ bu sems pa
<p>287a.2</p>'ba' zhig gis nyin mtshan 'da' bar byed do/ /de bzhin du blo mchog dang ldan pa yang sems can rnams la snying rje chen pos de bzhin du gnas so/ /yang skyes bu thabs la mkhas pas pha ma nyam thag pa'i drung du phyin te/ grogs po dag 'di ltar mya ngan ma byed cig /khyed la ci dang
<p>287a.3</p>ci bdog pa bdag la stsol cig bdag la nus pa ci bdog pas khyed bu dang 'grogs par bya'o zhes zer te/ de dag gis kyang bdog pa khas len to/ /de nas thabs la mkhas pas bu gsal shing las bkrol te/ gso dpyad bzhin du sos par byas nas de'i pha ma la byin te rab tu
<p>287a.4</p>dga' bar byas so/ /de bzhin du skyes bu mchog gis dge ba'i rtsa ba ci dang ci bdog pa thams cad sems can thams cad 'khor ba'i sdug bsngal las grol ba'i don du gtang na sems can sdug bsngal dang bral ba'i rlabs ni 'jig rten gyi dga' ba gang gi dper yang mi 'gro ba thob
<p>287a.5</p>bo/ /de'i tshe bu dang 'grogs pa'i dga' ba'i shugs kyis sngar gyi sdug bsngal dang yo byad la mi bsngo mi bgrang bar btang snyoms su gnas so/ /de bzhin du sems can rnams kyi don mthong nas kyang bsod nams kyi dngos po btang ba'i lan la re ba med par btang snyoms su gnas so/ / 
<p>287a.6</p>de bas na sems can gang dag srid pa'i rgya mtshor gru zhig pa dang / g.yang sar phyin pa dang / ngan skyug tu nub pa las gdon par bya'o zhes smon par bya'o/ /tshad med pa bzhi bsgom pa'i nges pa ste bzhi pa'o// //da ni don dam pa byang chub kyi sems dran par bya ste/ 
<p>287a.7</p>'di ltar sangs rgyas bcom ldan 'das/ /rdzogs pa'i sangs rgyas a las byung / /a ni yig 'bru kun gyi mchog /don chen yi ge dam pa yin/ /a kA ro mu khaM sarba d+harmA NAMabyA nut+pan+da tAta ces pa'o/ /da ni dbyer mi phyed pa'i byang chub kyi sems dran par bya ste/ khong
<p>287b</p>
<p>287b.1</p>nas 'byung ba skye ba med/ /tshig tu brjod pa spangs pa ste/ /brjod pa kun gyi rgyu yi mchog /tshig kun rab tu gsal bar byed/ /Ar+ya sarba d+harmAH swa b+hA ba At+ma ko\u0f85haM/ zhes bya bas so/ /'di lta ste/ bsod nams ldan pas bsod nams tshogs/ /ye shes ye shes khyad par
<p>287b.2</p>che/ /ye shes ldan pa yod med shes/ /tshogs gnyis tshogs ni bsags pa po/ /zhes gsungs pa'i rim pas thabs snying rje chen pos bsod nams kyi tshogs bsags pa dang / shes rab stong pa chen pos ye shes kyi tshogs bsags pas 'gro ba'i don byed pa ni byang
<p>287b.3</p>chub kyi sems yin la/ tshogs gnyis ro gcig par gyur pa ni de'i mtshan nyid do/ /de nyid ni a ste/ de ltar rdzogs pa'i sangs rgyas kun 'byung ba'o/ /de bas na yig 'bru kun las sangs rgyas 'byung ba de mchog yin no/ /de'i phyir sdom brtson gyis kyang sems ar bskyed
<p>287b.4</p>par bya'o zhes pa'o/ /ci a ste kun rdzob tu'am zhe na/ don chen yi ge dam pa ste/ /don yang yin la chen po yang yin pas don chen te/ gang gis rtogs na bdag dang gzhan gyi don 'byung ba'i phyir ro/ /de bas na dam pa dang mchog ce'o/ /khod nas 'byung ba ni chos can
<p>287b.5</p>gang la yang chos nyid 'di dang ldan pa'i phyir ro/ /chos nyid ni rtogs par bya ba'i phyir dang / 'dzin pa phyin ci log las byung ba yongs su gtang ba'i phyir thabs chen po 'di ltar bya'o/ /ma rig pa la sogs pa 'khor ba lugs su 'jug pa yongs su spang pa'i phyir sa la sogs pa
<p>287b.6</p>khams drug tu 'dus pa'i phung po la bdag dang bdag gir 'dzin pa btang ste/ de yang 'jig pa'i dus su chu yis me 'jig par byed do/ /phyis me med pa'i phyir sa yang med de sra ba 'dor zhing lan tshwa bzhin zhu nas chu yi nang du thim par 'gyur ro/ /de rlung gi shugs kyis chu ma lus
<p>287b.7</p>par bskams nas nam mkhar mi snang bar 'gyur ro/ /de bzhin du khams kyi tshogs myur du 'jig par 'gyur ro/ /de nas sems dang mthun pa'i mthar nam mkha'i khams rnam pa kun gyis dkris pa yul dang rnam par bral ba chos nyid dang rgyu mthun par gnas so/ /de kho
<p>288a</p>
<p>288a.1</p>na la gzhan dag las/ oM shU n+ya tA dz+nyA na badzra swa b+hA ba A t+ma ko\u0f85haM/ zhes pa dang / oM a ni mi t+ta dz+nyA na badzra swa b+ha ba A t+ma ko\u0f85haM/ oM a pra Ni d+hi ta dz+nyA na badzra swa b+hA ba A t+ma ko\u0f85haM/ oM a nA b+hi saM skA ra dz+nyA na badzra swa b+hA ba A t+ma ko\u0f85haM/ zhes 'chad pa'i don 'di'o/ /de nas 'dir
<p>288a.2</p>nam mkha' las byung rang byung ba ni don 'di'o/ /byang chub kyi sems rdo rje dbyings la 'jug pa'i nges pa ste lnga pa'o// //de nas nA da las raM rdzogs par byas pas nyi ma'i dkyil 'khor la hUM bltas te de las byung ba'i/ shes rab mtshon chen 'chang ba yi/ /nyon mongs
<p>288a.3</p>lcags kyu che ba'i mchog /grags chen snyan grags chen po ste/ /snang ba chen po gsal ba che/ /zhes bya ba'i don la 'jug par bya ste/ sa bon hUM las byung ba'i khro bo hUM mdzad mdog nag po zhal gcig phyag bzhi pa g.yas pas ral gri dang mda' 'dzin pa/ g.yon pas ut+pal
<p>288a.4</p>dang gzhu 'dzin pa/ khro bo'i rgyan dang ldan pa/ /skra dang sma ra la sogs pa dmar ser du gnas pas gyen du 'bar ba/ lus thung la gzi brjid che ba/ 'khor lo rtsibs brgyad pa'i mu khyud dang ldan pa'i bgegs kyi gtso bo mnan par bsgoms la/ mi shes pa'i bgegs thams
<p>288a.5</p>cad shes rab kyi mtshon chen pos gcod par bsam mo/ /de nas yang snying ga'i nyi ma la rang gi sa bon gnas pa las khro bo gnod mdzes bton la phyi rol gyi nyon mongs pa'i sems kyis gdug par gyur pa kun dgug par bya ste/ de yang zhal gcig phyag gnyis dang ldan pas
<p>288a.6</p>lcags kyu dang / sdigs mdzub dang zhags pa 'chang bas bgegs thams cad bkug par bsam la/ oM sum+w+ha ni sum+b+ha hUM hUM phaT/ oM gr-ih+NA gr-ih+Na hUM hUM phaT/ oM A na ya ho b+ha ga bAn bit+yA rA dza hUM phaT/ ces bka' bsgo bar byas pas
<p>288a.7</p>phyogs skyong bcu bkug la/ 'khor lo'i rtsibs rnams dang steng du rang rang gi phyogs rnams su skye bar bsam ma mo/ /sems gdug pa dang ldan pa de rnams la/ de bzhin gshegs pa'i sku gsung thugs kyi phur pas gdab cing sems can gyi don bya ba'i phyir/ oM g+ha g+ha
<p>288b</p>
<p>288b.1</p>g+hA ta ya zhes bya ba la sogs pa'i sngags phyogs bcu'i 'jig rten gyi khams su grags pa chen por gyur pa dang / mi dge ba bcu spong ba'i tshig snyan par grags pa chen po 'jig pa'i dus kyi sprin gyi sgra lta bus rnam par rgyal ba dang / nI la daN+Da dang / ya mAn+ta ka dang / a tsa la dang / a mo g+ha
<p>288b.2</p>pA sha dang / ha ya grI ba dang / a mr-i ta kuN+Da li dang / trai lokya bi dza dang / uSh+NI Sha tsa kra la sogs pa kun ji skad gsungs pa'i mdog dang / phyag mtshan dang ldan pa stod zhal gsum phyag drug pa/ smad gsal shing gi rnam pas bgegs kyi gtso bo rnams la btab par bsam mo/ /de nas
<p>288b.3</p>bgegs de rnams mi dge ba spangs nas dge ba la chos sdud pa yang ngo / /yang sarba pA paM hUM phaT/ ces bya ba la sogs pa brjod pas sdig pa rnams la phur ba btab pas de bzhin gshegs pa'i sku gsung thugs kyi phur ba btab cing sdig par gyur pa gtan bcom pa ni/ 
<p>288b.4</p>ngag gi bgegs bcom zhing sdom pa'i tshul khrims la gnas par byas pa'o/ /gang gi tshul khrims kyi phung po dang ldan pa'i srung ba'i 'khor lo 'di ni tshul khrims chen po dang ldan pa'o/ /de nas ra ba dang dra ba spro bar bya ba'i phyir yang thugs ka'i sa bon las 'od zer gyi snang
<p>288b.5</p>ba chen po spros te/ oM badzra pra ka ra hUM zhes pas phyogs mtshams rdo rje'i ra bar gyur par bsam mo/ /oM me di nI badzra hUM zhes pas sa gzhi sna tshogs rdo rjer bcing ngo / /oM badzra pany+dza ra hUM/ zhes rjod pas steng rdo rje'i gur du bcing ngo / /oM badzra bi dan hUM/ zhes pas bar snang la rdo rje'i
<p>288b.6</p>bla rer gyur pa'o/ /oM badzra sa ra dzA la zhes pas ra ba'i phyi rol du mda'i dra ba'o/ /oM badzra dz+wa la a na lArka hUM/ zhes pas gsal ba chen po me'i ra ba 'jig pa'i dus kyi me ltar gang gis kyang bzod par dka' bar bsam mo/ /byang chub sems kyi bar chad sel ba zhes pa srung ba
<p>288b.7</p>dam po bya ba'i nges pa ste drug pa'o// //de ltar bsrung ba bya ba de yang bzod pa dang ldan pa yin gyi mi bzod pas ni dka' thub bsrung bar lta ga la nus te/ de bas na sdug bsngal dang du len pa ni sdug bsngal gyi snod khams gsum mi spong zhing gsang sngags kyi lam gyis
<p>289a</p>
<p>289a.1</p>gzhal yas khang par rten dang brten par bsgoms pa dang / sdug bsngal la ji mi snyam pa'i bzod pa'i phyir mngal gyi sdug bsngal la bzod pas mngal skyes kyi bskyed pa'i tshul dang / sdug bsngal la chos shes pa'i bzod pa'i phyir phung po la sogs pa thams
<p>289a.2</p>cad lhar bskyed pa'o/ /de'i phyir srung ba ra ba'i nang du yu shes rab kyi pha rol tu phyin pa'i ngo bo stong pa nyid dang / /mtshan ma med pa dang / smon pa med pa dang / 'dus ma byas pa gru gsum nam mkha'i khams can rim gyis phra ba/ kha dog dkar po mthar thug pa med par
<p>289a.3</p>bsgom par bya'o/ /gzugs che lus kyang che ba ste/ /kha dog che zhing lus bong che/ /ming yang che zhing rgya che ba/ /dkyil 'khor chen po yangs pa yin/ /zhes bya ba ni don la 'jug par bya ste/ 'di ltar nyams su len pa la ni tshig gi rkang rim pa ma yin pas go bar bya'o/ / 
<p>289a.4</p>de yang dkyil 'khor chen po yangs pa ni 'dir dkyil 'khor chen po yang yin/ /yangs pa yang de yin pas dkyil 'khor chen po yangs pa che'o/ /de ni dkyil 'khor gsum gyi rten byed pas chen po'o/ /yangs pa che ni 'di ltar yi ge yaM las gyur pa gzhu lta bu kha dog sngon
<p>289a.5</p>po ba dan dang bcas pa rgyar dpag tshad 'bum phrag bzhi pa steng 'og tu sna tshogs rdo rje gnyis kyis mtshan pa'o/ /de'i steng du ming yang che ba ni ming gi rnam grangs mang pa'o/ /rgya che ba ni chu'i dkyil 'khor la ltos pa'o/ /raM las byung ba me'i dkyil 'khor gru gsum dmar po
<p>289a.6</p>'bar bas mtshan pa rgyar dpag tshad 'bum phrag gsum pa/ 'og dang steng du hUM yongs su gyur pa'i sna tshogs rdo rje gnyis dang lhan cig g.yung drung gis mtshan pa'o/ /de'i steng du kha dog che zhing lus bong che ba ste/ kha dog che ba ni dkar po dri mas ma gos pa dang ba'o/ / 
<p>289a.7</p>lus che ba ni sa'i dkyil 'khor la ltos pa'o/ /de yang baM yongs su gyur pa las chu'i dkyil 'khor dkar po zlum po bum pas mtshan cing rgyar dpag tshad 'bum phrag gnyis pa steng dang 'og tu hUM las gyur pa'i sna tshogs rdo rje gnyis dang lhan cig pad+mas mtshan pa'o/ / 
<p>289b</p>
<p>289b.1</p>de'i steng du gzugs che lus kyang che ba ste gzugs che ba ni kha dog dang dbyibs kyis kun la khyab pa'o/ /lus kyang che ba ni lhun po ri'i rgyal po la ltos pa'o/ /laM yongs su gyur pa las sa'i dkyil 'khor gru bzhi ser po rdo rje phyed pas mtshan pa 'og dang steng du hUM yongs su gyur pa'i
<p>289b.2</p>sna tshogs rdo rje dang lhan cig rdo rjes mtshan pa'o/ /de'i steng du suM las gyur pa'i lhun po rdo rje'i rang bzhin 'og gi rgya la dpag tshad drug cu drug cu pa'o/ /steng gi rgyar dpag tshad lnga bcu lnga bcu pa'o/ /de'i steng du k+Sha las gyur pa'i sna tshogs pad+ma lhun po'i phyed tsam mo/ /de'i phyed kyi ze'u
<p>289b.3</p>'bru dang dpag tshad stong phrag phyed dang bcu gsum mo/ /de'i dbus su b+h+rUM yongs su gyur pa las gzhal yas khang rdo rje dbyings chen po'i khang pa brtsegs pa/ sku'i dkyil 'khor rlung gi khor yug la thug pa rgyar dpag tshad 'bum phrag bzhi pa'o/ /de'i phyed la gsung gi dkyil
<p>289b.4</p>'khor chu'i khor yug la thug pa'o/ /de'i phyed la thugs kyi dkyil 'khor sa'i khor yug la thug pa'o/ /de'i phyed ni bde ba chen po'i 'khor lo'o/ /de'i yang phyed ni bcom ldan 'das kyi pad+ma'o/ /pad+ma'i sum cha ni lte ba'o/ /de yang bde ba chen po'i 'khor lo ma gtogs pa
<p>289b.5</p>gzhan de phan chad dbyibs ni kun nas gru bzhi pa'o/ /sgo ni zla ba'i rnam grangs kyi bzhi bzhi'o/ /de bzhin du ka ba bcu drug dang rta babs rnams dang / dur khrod brgyad dang sgo khyud rnams dang / 'gram pa dang / logs dang / rtsig pa gcig dang / gsum dang / kha dog lnga'i
<p>289b.6</p>rtsig pa dang / kha khyer rnams dang / sna tshogs pa'i rin chen pha gu dang / dra ba dang dra ba phyed pa dang / ba ku li dang / kra ma shir Sha dang / dril bu dang / rgyal mtshan gyis gtams pa/ me long dang / rnga yab dang / me tog gi phreng ba dang / mtshams rnams su sna tshogs
<p>289b.7</p>rdo rje dang / rin po ches spras pa rdo rje'i phreng bas kun du bskor ba/ zla ba dang / nyi ma dang / bum pa dang / rnga yab dang / byang chub kyi shing dang / yid bzhin gyi nor bu la sogs pa'i rgyan gyis brgyan pa'i sangs rgyas kyi zhing khams su sgom pa ni snod kyi 'jig rten la mi skyo
<p>290a</p>
<p>290a.1</p>bar bya ba'i nges pa ste bdun pa'o// //da ni skye gnas la ji mi snyam pas mngal du 'jug pa'i rim pa brjod par bya ste/ 'du byed yongs su dag par bya ba'i phyir ro/ /'dir dkyil 'khor gyi lte ba la g.yon skor gyis aM iM r-iMuM l-iM/ aM o ar oM al haM yaM
<p>290a.2</p>khaM raM laM/ gsum pa'i cha lnga zhes bya'o/ /de ltar bco lnga'i mthar thig le al dang bcu drug tu bya ba'o/ /de nas g.yas skor du nag po'i tshes gcig la sogs pa'i cha sbyin te/ lA wA rA yA A al o ar e a l-I U r-I I A/ zhes pa cha bco lnga'i mthar AH/ zhes pa
<p>290a.3</p>tsheg drag dang bcu drug pa'o/ /'di rnams ni mi chen po'i mtshan sum cu rtsa gnyis te zla ba'i cha'o/ /de nas ka la sogs pa nyi ma'i dkyil 'khor la gsal byed kyi bdag nyid bzhi bcu dang ldan pa dgod par bya ste/ sde tshan drug tu bcad pa ni sum cu rtsa lngar 'gyur ro/ /de bzhin
<p>290a.4</p>du wa la ra ya Ta d+ha lan gnyis su smos pa'i dbang gis so/ /gsal byed kyi mthar rim pa min pas/ D+h+D+ha D+Da r+ra w+Wa y+Ya l+la/ s+saM k+p+k+pa Sh+ShaM sh+shaM Sh+k+Sh+ka t+taM th+thaM d+daM d+h+d+haM n+naM/ p+paM ph+phaM b+baM b+h+b+ha m+ma/ T+TaM th+thaM D+DaM D+h+D+haM N+Na/ ts+tsaM tsh+tshaM dz+dzaM dz+h+dz+haM ny+nyaM/ k+kaM kh+khaM g+gaM g+h+g+haM ng+ngaM/ zhes pa bzhi bcu g.yas skor te/ /sa la sogs pa'i dbye ba dang
<p>290a.5</p>ldan pa'o/ /de nas g.yon skor du dgod pa/ da g+ha ga kha ka / nya dz+nya dza tsha tsa/ Na D+ha Da Tha Ta/ ma b+ha ba pha pa/ na d+ha da tha ta/[ {]b+ha sha Sha wa sa/ ya ra wa la/[}]d+ha Da wa la ra ya/ zhes pa bzhi bcu'o/ /de ltar dpe byad brgyad cu nyi ma'i cha dang ma la lan
<p>290a.6</p>pa dang rdul du nges pa dang / phung po la sogs pa'i lha'i chos shes pa ste brgyad pa'o// //de ltar bzod pa la sogs pa'i chos ldog pa brtson 'grus chen po brtul ba med na 'phel bar mi 'gyur te/ /de'i phyir sbyor ba'i brtson 'grus ni bstan ma thag pa de dang rnam par shes
<p>290a.7</p>pa rnam par dag pa la sogs pa 'dis kyang ngo / /rdzogs pa'i sangs rgyas su bzhengs pa nyid ni mi ldog pa'i brtson 'grus so/ /mtshan dang dpe byad la sogs pas brgyan pa ni yongs su mthar phyin pa'i brtson 'grus so/ /nyi ma dang zla ba'i dbus su hUM gis byas pa'i rdo rje
<p>290b</p>
<p>290b.1</p>rnam par shes pa hUM dang ldan pa'o/ /de yang zla ba dang dbyangs yig ldan pa ni me long lta bu'i ye shes so/ /rnam par shes pa'i phung po rnam par dag pa mi bskyod pa ste/ mchod pa chen po zhe sdang che/ /nyon mongs kun gyi dgra che ba/ /zhes pa'o/ /nyi ma'i dkyil 'khor
<p>290b.2</p>gsal byed dang ldan pa ni mnyam pa nyid kyi ye shes dang / tshor ba'i phung po rnam par dag pa rin chen 'byung ldan te/ mchod pa chen po chags pa che/ /chags pa thams cad sel bar byed/ /sa bon hUM dang rdo rje ni so sor kun du rtog pa'i ye shes dang 'du shes
<p>290b.3</p>dang 'du shes kyi phung po rnam par dag pa snang ba mtha' yas te/ mchod pa chen po 'dod chags che/ /sems can thams cad dga' bar byed/ /ces pa'o/ /de rnams 'od zer dri ma med cing kha dog lnga dang ldan par spros te/ ming dang gzugs yongs su sbyangs
<p>290b.4</p>nas ro gcig par gyur pa ni bya ba grub pa'i ye shes dang / 'du byed kyi phung po rnam par dag pa don yod grub pa'o/ /mchod pa chen po khro ba che/ /khro ba chen po dgra che ba/ /zhes pa'o/ /de nas yan lag thams cad kyi cha shas yongs su rdzogs pa nas rnam par
<p>290b.5</p>shes pa hUM dang ldan par byas pa ni chos kyi dbyings shin tu rnam par dag pa'i ye shes dang gzugs kyi phung po rnam par dag pa'i rang bzhin rnam par snang mdzad do/ /mchod pa chen po gti mug che/ /gti mug blo ste gti mug sel/ /zhes pa'o/ /sbyor ba'i brtson
<p>290b.6</p>'grus la de bzhin gshegs pa lngas byin gyis brlab pa'i nges pa ste dgu pa'o// //da ni mi ldog pa'i brtson 'grus kyis lha rnams kyi sku mngon par rdzogs par bya ste/ de la bcom ldan 'das dam pa dang po ni ming dang gzugs yongs su dag pa ste/ zhal bzhi
<p>290b.7</p>pa spyan bcu gnyis pa/ dpung pa bcu gnyis pa/ phyag nyi shu rtsa bzhi dang ldan pa/ mgrin pa gsum pa zhal bzhi gdangs shing mche ba gtsigs pa sku lus sngon po shar gyi zhal nag po drag po'o/ /g.yas kyi chags pa dang bcas pa dmar po'o/ /g.yon gyi rab tu zhi ba dkar
<p>291a</p>
<p>291a.1</p>po'o/ /nub kyi ting nge 'dzin la gnas pa ser po'o/ /mgrin pa dbus ma sngon po'o/ /g.yas nyi ma ltar dmar ba/ g.yon zla ba'i mdog lta bu'o/ /dpung pa g.yas dang po ni sngon po'o/ /gnyis pa dmar po/ /gsum pa ni dkar po/ de bzhin du
<p>291a.2</p>g.yon pa yang ngo / /de bzhin du yang g.yas pa'i dang g.yon pa'i gnyis ni sngon po/ gnyis ni dmar po/ gnyis ni dkar po'o/ /de bzhin g.yas pa dang / g.yon pa'i lag pa bzhi ni nag po/ /bzhi ni dmar po/ /bzhi ni dkar po'o/ /de bzhin du sor mo'i tshigs
<p>291a.3</p>gsum gsum dang / mthe bong ni ser po'o/ /mdzub mo ni dkar po'o/ /gung mo ni dmar po'o/ /srin lag ni nag po'o/ /mthe'u chung ni ljang gu'o/ /lag mthil nas sor mo kun gyi tshigs dang po ni nag po'o/ /gnyis pa ni dmar po'o/ /gsum pa ni dkar po'o/ /zhabs
<p>291a.4</p>gnyis kyis pad+ma dang zla ba dang nyi ma'i steng du drag po dang 'dod lha mnan pa ste/ de la 'dod pa'i lha ni me tog lnga'i mda' dang gzhu thogs shing / zhags pa dang lcags kyu thogs pa'i lag pa bzhi pa gdong gcig pa mdog dmar po ste/ zhabs g.yas pa'i mthil dmar pos
<p>291a.5</p>mnan pa'o/ /de bzhin du dbang phyug gdong gcig pa mig gsum pa lag pa bzhis rtse gsum dang / cang te'u dang / thod pa dang / kha T+wAM ga 'dzin pa dkar po ste/ zhabs g.yon pa'i mthil dkar pos mnan pa'o/ /phyag dang po bzhi'i mthil dang po la rdo rje dang / 
<p>291a.6</p>gnyis pa la ral gri/ gsum pa na rtse gsum pa/ bzhi pa na gri gug go/ /de bzhin du phyag dmar po bzhi'i mthil dang po la me'i mda'o/ /gnyis pa na rdo rje lcags kyu/ gsum pa na sgra sgrogs pa'i cang te'u/ bzhi pa na tho ba'o/ /phyag dkar po bzhi'i mthil dang po na 'khor
<p>291a.7</p>lo/ /gnyis pa na mdung / gsum pa na dbyug pa/ bzhi pa na dgra sta'o/ /rdo rje can gyi g.yas pa'i nyi ma'i phyag gi mtshon cha'i tshogs so/ /g.yon gyi dang po na dril bu/ gnyis pa na phub/ gsum pa na kha T+wAM ga gdengs pa/ bzhi pa na khrag gis bkang ba'i thod pa'o/ / 
<p>291b</p>
<p>291b.1</p>de bzhin du dmar po bzhi'i mthil dang po na gzhu/ gnyis pa na lcags kyu/ gsum pa na nor bu rin po che/ bzhi pa na pad+ma dkar po/ /dkar po bzhi'i mthil dang po na dung chos/ /gnyis pa na me long / gsum pa na rdo rje lcags sgrog /bzhi pa na tshangs pa'i mgo bo/ zla ba'i
<p>291b.2</p>phyag g.yon pa'i mtshon cha'i tshogs so/ /bcom ldan 'das dang gnyis su med pa'i yum sna tshogs ma ni zhal bzhi spyan bcu gnyis pa phyag brgyad ma sku mdog dmar ser mo/ bcom ldan 'das g.yas brkyang ba yum g.yon brkyang bas 'khyud pa/ g.yas dang po gri gug
<p>291b.3</p>gnyis pa na lcags kyu/ gsum pa na cang te'u sgra sgrogs pa/ bzhi pa na bgrang phreng ngo / g.yon gyi dang po na nya phyis/ gnyis pa na zhags pa/ gsum pa na pad+ma dkar po 'dab ma brgyad pa/ bzhi pa na rin po che bzang po/ /phyag rgya lngas rgyas btab cing snyoms par 'jug
<p>291b.4</p>pas gnas pa/ 'dir bcom ldan 'das ni zla phyed rdo rje dang / sna tshogs rdo rje dang / rdo rje sems dpa'i cod pan yin la/ bcom ldan 'das ma ni rdo rje sems dpa' tsam mo/ /'di dag la yang rdo rje'i rgyan gyis brgyan pa ste/ /gzhan du na rdo rje 'jigs byed zhal drug pa
<p>291b.5</p>dang / gdong brgya pa zhes pa ni rigs nges pa'i khro bo dang / gdul bya'i rigs gcig pa tsam la dgongs pa'o/ /'dir ni rigs mtha' dag dang / 'jig rten dang 'jig rten las 'das pa'i chos thams cad la dgongs pa'o/ /de bas na/ rdo rje shugs can
<p>291b.6</p>'jigs byed pa/ /zhes pa ni 'dir bcom ldan 'das kyi stobs phun sum tshogs pa bstan to/ /rdo rje grags pa rdo rje snying gis ye shes phun sum tshogs pa'o/ /sgyu 'phrul rdo rje gsus po che/ /zhes pas ni sprul pa phun sum tshogs pas kun bskyed pa'o/ /rdo rje snying
<p>291b.7</p>po mkha' 'dra bas ye shes phun sum tshogs pa'i dpe'i don to/ /mi g.yo ral pa gcig gis bsgyings/ mi bskyod pa'i rtags ral pa'i thor tshugs gcig tu bsgyings pa'o/ /glang chen ko rlon na bzar gyon pa ni stag gi sham thabs dang zhes pa gzhan yang ston pa'o/ / 
<p>292a</p>
<p>292a.1</p>drag chen ha ha zhes sgrogs pa'i tshigs bcad gnyis kyis bcom ldan 'das kyi gsung drag pos ma rungs pa 'dul ba'o/ /mtshon du rdo rje'i mda' thogs pa/ /zhes tshigs bcad gnyis phyag mtshan nyid kyi mtshan nyid de/ rdo rje 'bar ba mig mi bzad/ / 
<p>292a.2</p>ces pa nas tshigs bcad gnyis kyis mtshan dang dpe byad mdor bstan par tsam mo/ /rdo rje phreng thogs dpal dang ldan/ /rdo rje'i rgyan gyis brgyan pa ste/ /rgyan gyi brgyan pa ste/ /cod pan dang / rna rgyan dang / mgul do dang / gdu bu dang / dpung rgyan dang / ske
<p>292a.3</p>rags dang / rkang rgyan dang / dar dpyangs dang / rdo rje'i phreng ba dang / stag gi sham thabs la sogs pa kun no/ /gad rgyangs ha ha zhes pa tshigs bcad phyed dang gnyis kyis gsung gi mtshan nyid do/ /tshig gi mtshan nyid de de ltar bcom ldan 'das kyi nges pa ste bcu
<p>292a.4</p>pa'o// //de nas dkyil 'khor pa kun bskyed pa'i phyir las kyi phyag rgya bcu drug ma'am/ ye shes kyi phyag rgya rig ma byin gyis brlabs te/ sngon du gsungs pa'i rim pa kun bla ma'i gdams ngag gis bshad ma thag pa las go bar bya'o/ /'dir phyi dang nang
<p>292a.5</p>gi rim pa bzhin brtags pas dga' ba brtsam pa ni ji skad du/ gzugs dang lang tshos brgyan pa ni/ dang po legs par bslab par bya/ /bslabs nas sgrub pa brtsam par bya'o/ /sku gsung thugs ni chags pa rnams/ /dpral ba la sogs gnas gsum dgod/ / 
<p>292a.6</p>swA hA gsang ba gtsug gtor che/ /de nas pad+ma rnam par sbyang / /a las pad+ma 'dab brgyad la/ /hUM gi yi ge rdo rje ldan/ /shes rab thabs kyi rgyu ru ni/ /de ltar rdo rje bcas pad+ma/ /hUM las rang gi rdo rje ni/ /rtse lnga pa ru rnam par bsgom/ /de dbus pad+ma 'dab brgyad pa/ / 
<p>292a.7</p>a las rab tu brtag par bya/ /de ltar pad+ma rdo rjer bcas/ /byas nas pad+mar gzhug par bya/ /de nas dpa' bos hUM hUM brjod/ /ces pa'i don go sla ste/ de nas b+ha ga'i nang du ni rdo rje phreng ba rim pa gsum gyis rab tu phye ba ge sar dang bcas pa'i pad+mo'o/ /de'i sgo'i nang
<p>292b</p>
<p>292b.1</p>du byang chub sems dpa'i pho brang ngo / /de la sgo bzhi'o/ /de'i phyi rol du gsung gi dkyil 'khor ro/ /gnas kyi cha de rnams der rang rang gi pad+ma'i ze'u 'bru so so la zla ba nyi ma'i dbus su son pa'i a A aM aH/ bzhi shar la sogs par rim pa bzhin no/ /de bzhin du me la sogs
<p>292b.2</p>par ha ha haM ha bzhi'o/ /de nas rim pa gnyis pa'i 'dab ma la/ oM ni chos kyi dung gi'o/ /hUM ni yid bzhin gyi nor bu'i'o/ /ho ni dpag bsam gyi shing gi'o/ /AH ni chos kyi gaN+DI'o/ /de bzhin du mtshams rnams su/ hi hi/ hr-i hr-i/ hu hu/ h+l-i h+l-i/ bum pa brgyad kyi'o/ / 
<p>292b.3</p>de nas rim pa gsum pa la/ a i r-i u l-i rnams kyis phyogs kyi'o/ /de bzhin du l-i u r-i i a rnams ni mtshams rnams su'o/ /de bzhin gshegs pa rnams kyi sa bon no/ /l-i ni spyan ma'o/ /u ni mA ma kI'o/ /r-i ni gos dkar mo'o/ /i ni sgrol ma'o/ /dpal gyi
<p>292b.4</p>yum gyi ni ho'o/ /de bzhin du i ni kun du bzang po'o/ /a ni phyag na rdo rje'o/ /e ni nam mkha'i snying po'o/ /ar ni sa'i snying po'o/ /o ni 'jig rten dbang phyug gi'o/ /a la ni sgrib pa rnam par sel ba'i ste/ byang chub sems dpa' rnams kyi'o/ /de bzhin a ni chos kyi
<p>292b.5</p>dbyings kyi'o/ /I ni sgra rdo rje ma'i'o/ /I ni reg rdo rje ma'i'o/ /Ar ni ro rdo rje ma'i'o/ /au ni gzugs rdo rje ma'i'o/ /al ni dri rdo rje ma'i'o/ /rdo rje sems ma rnams kyi'o/ /de bzhin ha ni rab stobs kyi'o/ /wa ni 'gugs byed kyi'o/ /ha ni rengs byed kyi'o/ /ra ni nga rgyal can gyi'o/ / 
<p>292b.6</p>hi ni rengs byed ma'i'o/ /wa ni nga rgyal can ma'i'o/ /ya ni shin tu brtson 'grus ma'i'o/ /ra ni lkugs byed ma'i'o/ /thugs kyi 'khor lo'i sgo ba rnams kyi'o/ /de bzhin du gsung gi 'khor lo'i sa bon rnams te rgan byad ma'i na ha'o/ /haM ni dbang phyug chen mo'i'o/ /khyab
<p>292b.7</p>'jug ma'i ni k+Sha'o/ /phag mo'i ni he'o/ /gdong drug ma'i ni k+Sha'o/ /dbang mo'i ni he'o/ /tshangs ma'i ni k+Sha'o/ /dbang mo drag mo'i ni ha'o/ /dpal mo'i ni k+ShaM ngo / /gtso mo rnams kyi sa bon no/ /hi ya i y+r-i kaShi yu y+l-i yaM brgyad kyis ni rgan byad ma'i phyogs bzhi
<p>293a</p>
<p>293a.1</p>dang mtshams su rim pa bzhin 'khor rnams kyi sa bon no/ de bzhin du k+Shi yA yi y+r-I k+ShI yU y+l-I yaH/ brgyad ni 'jug ma'i'o/ /de bzhin du hr-i r-i r+r-i hr-i ru rl-i raM phag mo'i'o/ /k+Shi rA r-I r+r-I k+Sh+R-I ru rl-I raH/ gdong drug ma'i'o/ /h+l-i la l-i l+r-i h+l-I lu l+l-i laM dbang mo'i'o/ /k+Sh+l-i lA l-I y+r-i k+Sh+l-i lU l+l-i
<p>293a.2</p>l+l+w-ilaHtshangs ma'i'o/ /hu wa wi w+r-i hu wu w+l-i waM ni drag mo'i'o/ /k+Sha wa wi w+r-i/ k+Shu wU w+l-i waH ni dpal chen mo'i'o/ /'khor rnams kyi sa bon no/ /rnam par rgyal ba'i a'o/ /gshin rje mthar byed kyi ra'o/ /pad+ma mthar byed kyi l-i'o/ /bgegs mthar byed kyi u'o/ /sgo ba rnams kyi sa
<p>293a.3</p>bon no/ /me lha'i ni taM ngo / /rlung lha'i ni nyaM ngo / /gshin rje'i ngaM ngo / /traM ni srin po'i'o/ /gzhon nu'i naM no/ /gnod sbyin gyi ni kaM ngo / /brgya byin gyi ni taM ngo / /tshangs pa'i naM no/ /drag po'i ni saM ngo / /chu lha'i paM ngo / /tshogs kyi bdag po'i ni tsaM ngo / /khyab 'jug gi ni kaM ngo / /sku'i dkyil 'khor
<p>293a.4</p>gyi sa bon no/ /ya wa ra la ni dbyug pa sngon po dang mi g.yo ba dang 'dod pa'i rgyal po dang stobs po che rnams kyi sa bon no/ /ya ni lu gu rgyud ma'i'o/ /wa ni tsun+da ma'i'o/ /ra ni khro gnyer ma'i'o/ /la ni 'od zer can gyi'o/ /sku'i dkyil 'khor gyi sgo ba rnams kyi'o/ /da ni ka ba 'degs pa'i klu
<p>293a.5</p>rnams kyi sa bon brjod par bya ste/ h+ya h+ya ni stobs kyi rgyu dang pad+ma'i'o/ /hra hra ni 'jog po dang / pad+ma chen po'i'o/ /h+la h+la ni nor rgyas dang dung skyong gi'o/ /hwa hwa ni mtha' yas dang rigs ldan gyi'o/ /da ni khyi gdong la sogs pa rnams kyi brjod de/ k+kh+g+g+nga ni shar gyi dur khrod kyi'o/ /kh+k+sh+m+ha lho'i'o/ / 
<p>293a.6</p>ts+tsh+dz+dz+h+nya nub tu'o/ /k+Sh+m+r+yu byang du'o/ /T+Th+D+D+h+Na me ru'o/ /N+D+h+ta bden bral du'o/ /t+th+d+d+h+na rlung du'o/ /m+b+h+ph+pa dbang ldan du'o/ /sa bon spros nas bkod pa'i nges pa ste bcu gcig pa'o// //de nas phyi'i gzhal yas khang du lha so so'i gdan gyi steng du dbyung bar bya ste/ 'di ltar yab
<p>293a.7</p>yum snyoms par zhugs pa las rnam par shes pa brgyad dang dga' ba bzhi dang skad cig ma bzhi'i ngo bor rtogs pas 'bras bu bzhir gyur pa ni/ rnam pa nyi shus byang chub pa ste de'i tshul
<p>293b</p>
<p>293b.1</p>gyis bskyed par bya'o/ /de'i phyi rol du stan gyi bkod pa bstan par bya ste/ de la gtso bo yab yum ni bstan zin to/ /'dir nag mo 'bar ma nas brtsams te thugs kyi 'khor lo'i rim pa bsdus pa ni pad+ma dang zla ba dang nyi ma'i gdan no/ /gsung gi dkyil 'khor gyi rgan byad ma la sogs
<p>293b.2</p>pa'i stan ni/ shar du rgan byad ma la sogs pa dgu ni yi dwags dmar mo'o/ /de bzhin du khyab 'jug ma'i ni nam mkha' lding ngo / /phag mo'i ma he'o/ /gzhon nu ma'i rma bya'o/ /dbang mo'i ni glang po che'o/ /tshangs ma'i ni ngang pa'o/ /drag po'i glang ngo / /dpal chen mo'i ni
<p>293b.3</p>seng ge'o/ /de dag kun kyang pad+ma'i steng du'o/ /da ni sku'i dkyil 'khor gyi brjod par bya ste/ bden bral la yi dwags dmar mo'o/ /khyab 'jug la ni nam mkha' lding ngo / /gshin rje'i ma he'o/ /gzhon nu'i rma bya'o/ /dbang po'i glang po che'o/ /tshangs pa'i ni ngang pa'o/ /drag
<p>293b.4</p>po'i ni glang ngo / /nor bdag gi ni glang po che'o/ /me lha'i ni lug go/ /chu lha'i ni chu srin no/ /rlung lha'i ni sha ba'o/ /tshogs bdag gi byi ba'o/ /da ni sgo ba'i brjod de/ 'od zer can gyi phag pa bdun gyi shing rta'o/ /skul byed ma'i rta bdun pa'i shing rta'o/ /khro gnyer can gyi ni
<p>293b.5</p>seng ge bdun pa'i shing rta'o/ /de bzhin du khwa gdong ma'i ni be ruN+D+ha'o/ /bya rgod gdong ma'i krung krung ngo / /nam mkha' lding gi gdong ma'i ni mig ma'o/ /'ug pa'i gdong mi'i ni 'jug ma'i gdong ma'o/ /mtshams kyi'o/ /khyi gdong ma'i ni bse ru gcig go/ /phag gdong
<p>293b.6</p>ma'i ni dom mo/ /ce sbyang ma'i ni bse ru gcig go/ /stag gi gdong ma'i ni g.yag go/ /phyogs kyi'o/ /gdan rnams kyi nges pa ste bcu gnyis pa'o// //da ni lha rnams kyi sku mdog dang phyag mtshan brjod de/ de dag la nag mo 'bar ma la sogs pa rang gi ming
<p>293b.7</p>gi mdog can zhal bzhi bzhi spyan bcu gnyis ma phyag brgyad pa'o/ /nag mo 'bar ma dang ser mo 'bar ma'i zhal mdog ni dang po ser pa/ g.yas dkar ba g.yon dmar ba nub sngon po'o/ /dkar mo 'bar ma'i shar dkar ba/ lho gnag pa/ nub dmar po/ /byang ser
<p>294a</p>
<p>294a.1</p>po'o/ /dmar mo 'bar ma'i dang po dmar ba/ /g.yas nag po/ g.yon dkar po/ /nub ser po'o/ /nag mo 'bar ma'i g.yas dang po na spos snod/ gnyis pa na tsan+dan dang gur gum gyi snod/ bzhi pa na ni gla rtsi dang bcas pa'i ga bur gyi snod do/ /g.yon
<p>294a.2</p>gyi dang po na dril bu/ gnyis pa na pad+ma/ gsum pa na lha'i shing gi me tog /bzhi pa na me tog sna tshogs kyi phreng ba'o/ /dmar mo 'bar ma'i g.yas kyi dang po na mar me/ gnyis pa na do shal/ gsum pa na cod pan/ bzhi pa na gdu bu/ de bzhin du g.yon gyi dang po na gos/ gnyis
<p>294a.3</p>pa na ska rags/ gsum pa na rin po che'i rna cha/ bzhi pa na rkang rgyan no/ /de bzhin du ser mo 'bar ma'i g.yas kyi dang po na dung / gnyis pa na gling bu/ gsum pa na nor bu/ bzhi pa na cang te'u'o/ /g.yon dang po na pi wang / gnyis pa na rnga bo che/ gsum pa na sgra
<p>294a.4</p>dkrol ba'i dril bu/ bzhi pa na ru dung / de bzhin du dkar mo 'bar ma'i g.yas kyi dang po na 'o ma'i snod/ gnyis pa na chu'i snod/ gsum pa na sman bzang po/ /bzhi pa na chang gi snod/ g.yon dang po na bdud rtsi'i snod do/ /gnyis pa na grub pa'i bcud kyi snod do/ /gsum
<p>294a.5</p>pa na rtswa'i 'bras bu'o/ /bzhi pa na zan gyi snod ni dkar mo'o zhes pa'o/ /'di rnams rang gi phyag rgya rdo rje sems dpa' dang lhan cig skyes pa'o/ /de bzhin du me ru kha gsal ba nag mo/ bden bral du 'od zer can dmar mo/ rlung du khyab 'jug ma ser mo/ dbang
<p>294a.6</p>ldan du 'bar ma dkar mo'o/ /'di rnams kyang zhal phyag la sogs pa snga ma bzhin no/ /kun mthun pas phyag brgyad kyis rnga yab dmar po brgyad bsnams pa'o/ /de'i phyi rol du 'dab ma brgyad la bdud rtsi lngas gang pa'i bum pa shar la sogs pa'i phyogs kun du gnyis
<p>294a.7</p>gnyis so/ /mtshams rnams su dbang ldan du chos kyi dung dkar po'o/ /bden bral du chos kyi gaN+DI dmar po'o/ /me ru yid bzhin gyi nor bu nag po'o/ /rlung du dpag bsam gyi shing ljang gu'o/ /de'i phyi rol du phyogs kyi 'dab ma bzhi la/ de la shar gyi 'dab ma
<p>294b</p>
<p>294b.1</p>la don yod grub pa zhal gsum phyag drug pa/ /zhal g.yas skor du nag po dang dkar po dang dmar po'o/ /de bzhin du lhor rin chen 'byung ldan rtsa ba'i zhal dang sku mdog dmar po/ /g.yas dkar po g.yon nag po'o/ /byang du 'od dpag med rtsa ba'i zhal sku dang
<p>294b.2</p>mthun par dkar po/ g.yas gnag pa g.yon dmar po'o/ /nub tu rnam par snang mdzad ser po/ /g.yas dkar pa/ g.yon nag po'o/ /'di dag ni nyi ma'i dkyil 'khor la'o/ /me ru sgrol ma don yod grub pa bzhin no/ /bden bral du gos dkar mo rin chen 'byung
<p>294b.3</p>ldan bzhin no/ /dbang ldan du mA ma kI 'od dpag med bzhin no/ /rlung du spyan ma rnam par snang mdzad bzhin no/ /'di rnams ni zla ba'i dkyil 'khor la'o/ /shar gyi sgo'i khro bo rab stobs la sogs pa bzhi ni don yod grub pa'i mdog dang phyag mtshan no/ /steng gi gtsug
<p>294b.4</p>tor ni mi bskyod pa'i mdog dang phyag mtshan can te ljang gu'o/ /khro bo rnams ni g.yas brkyang ba'o/ /lha mo rnams ni g.yon brkyang ba'o/ /da ni skye mched drug rnam par dag par bya ba'i phyir/ 'dod pa chen po bde ba che/ /dga' ba chen po mgu ba che/ /zhes pa'i don la
<p>294b.5</p>'jug par bya'o/ /de la 'dod pa chen po ni gzugs la sogs pa'i skye mched drug go/ /bde ba che ba ni de'i yul la brten pa'i tshor ba po nang gi skye mched drug go/ /dga' ba chen po ni de dag las gzhan pa'i rnam par shes pa drug go/ /mgu ba che ni 'dod pa'i bye brag gis
<p>294b.6</p>sems mgu bar byed pa'o/ /da ni de dag gi lha bskyed pa bshad de/ shar sgo'i g.yas phyogs su nam mkha'i snying po sku mdog dang dbyibs don yod grub pa bzhin no/ /mer reg bya rdo rje ma sgrol ma bzhin no/ /lho sgo'i g.yas su sa'i snying po rin chen 'byung ldan bzhin no/ /bden
<p>294b.7</p>bral du ro rdo rje gos dkar mo bzhin no/ /nub sgo'i g.yas su sgrib pa sel ba rnam par snang mdzad bzhin no/ /rlung du dri rdo rje ma spyan ma bzhin no/ /byang sgo'i g.yas su 'jig rten dbang phyug 'od dpag med bzhin no/ /dbang ldan du gzugs rdo rje mA ma kI bzhin no/ / 
<p>295a</p>
<p>295a.1</p>'og tu shar sgo'i g.yon du kun du bzang po kha dog sngon po zhal gsum phyag drug pa dam pa dang po bzhin no/ /byang sgo'i g.yon du sgra rdo rje kun du bzang po bzhin no/ /steng du lho sgo'i g.yon du/ phyag na rdo rje mi bskyod pa bzhin ljang gu'o/ /nub sgo'i g.yon du chos kyi dbyings
<p>295a.2</p>kyi rdo rje phyag na rdo rje bzhin no/ /de rnams las thabs rnams ni rdo rje skyil mo krung gis bde ba chen po'o/ /lha mo rnams pad+ma'i 'dab ma la 'khyud pa'i tshul gyis gtso bo la rgyab kyis phyogs nas dga' ba che ba'o/ /da ni phyag mtshan rnams brjod par bya ste/ don yod grub pa dang mthun
<p>295a.3</p>par nag po'i lha mo sgrol ma dang / khro bo rab stobs dang / byang chub sems dpa' nam mkha'i snying po dang sems ma reg rdo rje ma rnams ni phyag g.yas dang po na ral gri/ gnyis pa na gri gug /gsum pa na rtse gsum mo/ /g.yon gyi dang po na phub/ gnyis pa na thod pa/ gsum pa
<p>295a.4</p>na kha T+wAM ga dkar po'o/ /de bzhin du rin chen 'byung ldan dang mthun pa'i lha mo gos dkar mo dang / khro mo 'gugs byed ma dang / byang chub sems dpa' sa'i snying po dang / sems ma ro rje ma ni g.yas kyi dang po na me'i mda'/ gnyis pa na rdo rje lcags kyu/ /gsum pa na sgra sgrogs pa'i
<p>295a.5</p>cang te'u/ g.yon gyi dang po na gzhu/ gsum pa na nor bu dri ma med pa rtse dgu pa'o/ /de bzhin du rnam par snang mdzad dang mthun pa'i lha mo spyan ma dang / khro bo rengs byed dang / byang chub sems dpa' sgrib pa sel ba dang / sems ma dri rdo rje ma rnams ni phyag
<p>295a.6</p>g.yas kyi dang po na 'khor lo/ /gnyis pa na dbyug pa/ gsum pa na 'jigs par byed pa'i rdo rje'o/ /g.yon pa'i dang po na dung / gnyis pa na rdo rje lu gu rgyud/ gsum pa na dril bu sgra dang bcas pa'o/ /de bzhin du 'od dpag med dang mthun pa'i lha mo mA ma
<p>295a.7</p>kI dang / khro bo rengs byed dang / byang chub sems dpa' 'jig rten dbang phyug dang / sems ma gzugs rdo rje ma rnams kyi g.yas kyi dang po na tho ba/ gnyis pa na mdung / gsum pa na rtse gsum mo/ /g.yon gyi dang po na pad+ma 'dab ma brgyad pa dkar po/ /gnyis pa na me long / 
<p>295b</p>
<p>295b.1</p>gsum pa na bgrang phreng ngo / /de bzhin du mi bskyod pa dang / lha mo rdo rje dbyings kyi dbang phyug ma dang / khro bo gtsug tor dang / byang chub sems dpa' phyag na rdo rje dang / sems ma chos kyi dbyings kyi rdo rje ma rnams kyi g.yas kyi dang po na rdo rje/ gnyis pa na gri gug /gsum pa na
<p>295b.2</p>dgra sta'o/ /g.yon gyi dang po na dril bu/ gnyis pa na tho ba/ gsum pa na ut+pala'o/ /de bzhin du rdo rje sems dpa' dang lha mo sna tshogs yum dang / khro bo gnod mdzes dang byang chub sems dpa' kun du bzang po dang / sems ma sgra rdo rje ma rnams kyi mtshan ma yang nges pa'o/ / 
<p>295b.3</p>yang na sgrol ma dang / kun du bzang po'i ut+pal dang / kha T+wAM ga'i gnas dang / tshangs pa'i mgo bo'i gnas su'o/ /da ni gsung gi dkyil 'khor gyi lha brjod par bya ste/ de la shar gyi pad+mar rgan byad ma gdong gcig ma nag mo'o/ /me ru khyab 'jug ma snga ma dang 'dra'o/ / 
<p>295b.4</p>gshin rje dang bden bral du phag mo dang gdong drug ma dmar mo'o/ /rlung du tshangs ma gdong bzhi ma ser mo'o/ /byang du drag mo gdong gcig ma dkar mo'o/ /dbang ldan du dpal mo yang de bzhin no/ /ji ltar gtso mo lte ba la gnas pa'i mdog dang / dbyibs bzhin 'dab ma
<p>295b.5</p>la gnas pa'i 'khor rnams kyang de bzhin no/ /rgan byad ma la sogs pa rnams kyi phyag mtshan brjod par bya ste/ rgan byad ma'i g.yas dang po na gri gug /gnyis pa na rtse gsum mo/ /g.yon dang po na thod pa/ gnyis pa na kha T+wAM ga'o/ /go rims bzhin du khyab 'jug ma'i 'khor
<p>295b.6</p>lo dang / thod dbyug dang / pad+ma dang / dung ngo / /phag mo'i dbyug pa dang / ral gri dang / lu gu rgyud dang / phub bo/ /gzhon nu ma'i mdung dang / lcags kyu dang / rin po che dang / zhags pa'o/ /dbang mo'i rdo rje dang / mda' dang / dril bu dang gzhu'o/ /tshangs ma'i pad+ma dang / 
<p>295b.7</p>dbyug pa dang / thab khung dang / dgang gzar ro/ /drag po'i rtse gsum dang / cang te'u dang / kha T+wAM ga dang sprul lo/ /dpal chen mo'i pad+ma dang / bgrang phreng dang / pad+ma dang / rin po che'o/ /'dab ma'i rnal 'byor ma rnams kyi mtshan ma yang de bzhin no/ /da ni de rnams kyi
<p>296a</p>
<p>296a.1</p>ming brjod par bya ste/ rgan byad ma'i mdun gang yin pa shar te/ de nas g.yas skor du dang po la 'jigs ma/ gnyis pa la sogs par drag mo dang / mche ba gtsigs ma dang / 'bar ba'i gdong ma dang / rlung gi shugs ma dang / rab gtum ma dang / drag
<p>296a.2</p>mig ma dang / sna chen ma rnams so/ /khyab 'jug ma'i dang po la sogs par g.yang ma dang / sgyu ma dang / grags ma dang / dpa' mo dang / rnam par rgyal ma dang / dpal rgyal ma dang / dpal rgyal byed ma dang / dpal gyi rdo rje ma'o/ /phag mo'i 'dab ma dang po la keng rus
<p>296a.3</p>ma dang / dus mtshan ma dang / rab tu khros ma'i gdong ma dang / dus kyi lce ma dang / tshigs ma dang / nag mo dang / 'jigs ma dang / gzugs ngan ma'o/ /gzhon nu ma'i dang po'i 'dab ma la pad+ma dang / de bzhin du yan lag med ma dang / gzhon nu ma dang / rigs kyi
<p>296a.4</p>bdag mo la gnas ma dang / rin po che'i phreng ba dang / mig bzang ma dang / rigs bzang mo dang / bzang mo'o/ /dbang mo'i dang po la sogs par rdo rje'i 'od dang / rdo rje'i lus dang / gser btso ma lta bu dang / 'dod pa la dbang ma dang / ri mo 'dri ma dang / rtsol mo dang / kun
<p>296a.5</p>tshim ma dang / shin tu sgrol ma'o/ /tshangs ma'i shar la sogs par rtsa dang bcas ma dang / pad+ma'i mig dang / chu las skyes ma dang / ldan ma dang / blo ma dang / ngag gi dbang phyug ma dang / glu len byed ma dang / klog ma dang / drag mo'o/ /de nas drag mo'i shar la sogs par
<p>296a.6</p>dkar mo dang / gang+gA dang / rtag ma dang / shin tu myur ma dang / thig le mchog ma dang / dpal gyi gdong ma dang / ser skya ma dang / nag mo'o/ /de nas dpal mo'i 'dab ma la dkar mo dang / zla ba dri med ma dang / zla ba'i gdong ma dang / ngang pa'i gdong can ma dang / 'dzin byed
<p>296a.7</p>ma dang / pad+ma dang / skar bcas mig dang / dri ma med pa'i zla ba mo'o/ /de ltar gtso mo dang bcas pa bdun cu don gnyis gsung gi 'khor lo'i sgo skyong bzhi ni snga ma'i mdog dang mtshan ma'o/ /de rnams dang ro mnyam pa ni 'gugs ma dang / 'bebs ma dang / 'ching byed
<p>296b</p>
<p>296b.1</p>ma dang / dgyes skyed ma'o/ /da ni sku'i dkyil 'khor gyi lha rnams bskyed de/ bden bral ni shar sgo'i g.yas su'o/ /'di la sogs pa kun gdong gcig pa lag pa bzhi pa'o/ /'di'i g.yas pa na ral gri dang gri gug /g.yon pa na phub pa dang thod pa'o/ /rlung lha g.yas par dpag
<p>296b.2</p>bsam gyi shing dang / pa ri dza ta'i me tog go/ /g.yon pa in+d+ra nI la dang / ut+pal sngon po'o/ /lho sgo'i g.yon du gshin rje dbyug pa dang ral gri/ g.yon du lu gu rgyud dang zhags pa'o/ lho sgo'i g.yas su me lha'i mdung dang zhags pa'o/ /g.yon du pad+ma dang spyi blugs so/ /bden bral
<p>296b.3</p>du gdong drug pa'i g.yas su pad+ma dang mdung ngo / /g.yon du rin po che dang me long ngo / /nub sgo'i g.yon du gnod sbyin gyi g.yas su nor bu rin po che dang dbyug to/ /g.yon pa na ne'u le dang pad+ma'o/ /nub sgo'i g.yas su brgya byin g.yas na rdo rje dang me'i mda'o/ /g.yon na dril bu dang
<p>296b.4</p>gzhu'o/ /rlung du tshangs pa'i g.yas na kha T+wAM ga dang gzhu'o/ /g.yon du pad+ma dang thab khung ngo / /byang sgo'i g.yon du drag po'i g.yas pa na rtse gsum pa dang gnyis pa na mda'/ g.yon pa na kha T+wAM ga sbrul dang ldan pa dang gzhu'o/ /lho ru chu lha'i g.yas pa na zhags pa dang rin po
<p>296b.5</p>che'o/ /g.yon pa na rin po che dang chu shel lo/ /dbang ldan du log 'dren gyi g.yas su dgra sta dang rdo rje'o/ /g.yon du zhags pa dang rin po che'o/ /shar sgo'i g.yon du khyab 'jug gi g.yas pa na 'khor lo dang dbyug to/ /g.yon pa na pad+ma dang dung ngo / /da ni sgo ma rnams kyi
<p>296b.6</p>brjod par bya ste/ lu gu rgyud ma'i g.yas na ral gri dang rdo rje/ g.yon pa na phub dang sbrul lo/ /khro gnyer ma'i g.yas na mda' dang lcags kyu/ g.yon pa na gzhu dang zhags pa'o/ /'od zer can gyi g.yas pa na rdo rje dang dbyug pa/ g.yon pa na rin po che dang dung ngo / /skul byed ma'i
<p>296b.7</p>g.yas na tho ba dang mdung ngo / /g.yon pa na pad+ma dang me long ngo / /shin tu sngon mo'i g.yas pa na ral gri dang rdo rje/ g.yon pa na tho ba dang dril bu'o/ /drag mig ma'i g.yas pa na dgra sta dang rtse gsum/ g.yon pa na sbrul zhags dang kha T+wAM ga'o/ /drag mig ma'i ni shing rta rkang
<p>297a</p>
<p>297a.1</p>pa brgyad pas sa la 'gro ba'o/ /shin tu sngon mo ni nam mkhar 'gro ba'o/ /ma rungs pa dang bcas pa kha dog lnga'i rlung gis nam mkhar 'gro ba lus sbom la mig gsum pa'o/ /da ni phyi'i dkyil 'khor gyi rta babs bzhi'i ka ba brgyad kyi 'og tu klu chen po brgyad dang / 
<p>297a.2</p>'og dang steng du yang rgyal ba dang rnam par rgyal ba brjod de/ thams cad gdong gcig pa lag pa bzhi pa/ g.yas gnyis kyis bdud rtsi'i bum pa dang / gnyis pa na rdo rje'o/ /g.yon pa na pad+ma dang / gnyis pa na rin po che'o/ /de la shar du rlung gi dkyil 'khor la pad+ma dang stobs
<p>297a.3</p>kyi rgyu'o/ /lho ru me'i dkyil 'khor la nor rgyas dang dung skyong ngo / /nub tu sa'i dkyil 'khor la 'jog po dang pad+ma chen po'o/ /byang du chu'i dkyil 'khor la mtha' yas dang rigs ldan no/ /nam mkhar rgyal ba'o/ /ye shes la rnam par rgyal ba'o/ /da ni dur khrod brgyad kyi brjod de
<p>297a.4</p>shar du khyi'i gdong ma'o/ /lhor phag gdong ma'o/ /nub tu ce spyang gdong ma'o/ /byang du stag gi gdong can ma'o/ /me ru kha gdong ma'o/ /bden bral du bya rgod gdong ma'o/ /rlung du nam mkha' lding gi gdong ma'o/ /dbang ldan du 'ug pa'i gdong ma'o/ /'di rnams ni gdong gcig pa
<p>297a.5</p>lag pa gri gug dang thod pas khyab pa'o/ /sa 'og tu drag mig ma'o/ /nam mkhar shin tu sngon mo'o/ /gcer bu phyag rgya lngas brgyan pa dkyil 'khor la dmigs pa'o/ /da ni mchod pa'i lha mo rnams brjod par bya ste/ shar du dri ma dang phreng ba ma'o/ /lhor spos dang mar me ma'o/ / 
<p>297a.6</p>nub tu sgrol ma dang bzhad ma'o/ /byang du rnga rdung ma dang gar ma'o/ /nam mkhar glu ma dang 'dod ma'o/ /'og tu lha bshos ma dang bdud rtsi'i 'bras bu'o/ /rdul tshon gyi dkyil 'khor la ni shar nub kyi rta babs 'og tu bya'o/ /de rnams ni thugs kyi dkyil 'khor gyi sgo bzhi'i kha khyer
<p>297a.7</p>g.yas g.yon du dgod pa'o/ /gsung gi dkyil 'khor gyi gzungs kyi snam bu la dgod pa ni shar du 'byed par 'dod ma dang / de bzhin du lhor 'khrud par 'dod ma dang / nub tu rengs par 'dod ma dang / byang du rgyas par 'dod ma'o/ /de bzhin du gsad pa bskyed par
<p>297b</p>
<p>297b.1</p>'dod ma dang / rol mo 'dod ma dang / rgyan 'dod ma dang / bza' ba 'dod ma dang / dri 'dod ma dang / gos 'dod ma dang / 'khrig pa 'dod ma dang / lus 'khrud par 'dod ma dang / ku cos smra bar 'dod ma dang / lus kyi dri ma 'dod ma dang / gar 'dod ma dang / stan 'dod ma dang / 'o thug
<p>297b.2</p>'dod ma dang / mal 'dod ma dang / nyed par 'dod ma dang / yang dag par gdung bar 'dod ma dang / gnyen 'dod ma dang / tshig 'jam pa smra bar 'dod ma dang / skems par 'dod ma dang / skrod par 'dod ma dang / reg par 'dod ma dang / 'gugs par 'dod ma dang / 'ching
<p>297b.3</p>bar 'dod ma dang / phur pa 'debs par 'dod ma dang / gnod pa byed par 'dod ma dang / yan lag kun sgyur par 'dod ma dang / dri chu dang dri chen kun 'chag par 'dod ma dang / sems slu bar 'dod ma dang / ku co mang du smra bar 'dod ma dang / zas lhag ma za bar 'dod ma dang / rtsod
<p>297b.4</p>par 'dod ma dang / sla bar 'dod ma dang / phung po khro bar 'dod ma'o/ /de rnams ni 'dod ma sum cu rtsa bdun no/ /yang de bzhin du 'dod ma sum cu rtsa bdun gyi 'dod ma rnams las ldog pa'i lha mo sum cu rtsa bdun ni sku'i dkyil 'khor gyi gzungs kyi snam bu la dgod par bya'o/ / 
<p>297b.5</p>gzhan yang sems can gyi bya ba gang ci yang rung ba nyi ma re re'i dus su rnal 'byor pa thams cad bya ba de rnams kyis byed pa ni khams kyi dbang gi nges pas so/ /de'i phyi rol du 'byung po'i skye gnas bye pa phrag phyed dang bzhi sngags pas spro bar bya'o/ /lha rnams kyi sku mdog dang mtshan
<p>297b.6</p>ma dang bzhugs sa dang phyogs kyi nges pa ste bcu gsum pa'o// //de ltar brtson 'grus dang ldan pas bya ba gzhan btang zhing sems nang du dmigs nas sangs rgyas kyi yon tan mngon par sgrub par byed pa'i bsam gtan gyi ting nge 'dzin dang / mi g.yo ba las langs
<p>297b.7</p>nas sems can gyi don byed pa dag pa'i bsam gtan no/ /de bas na ming dang gzugs rnam par dag pa'i phyir stan so sor bkod pa'i steng du sa bon rnams rim pa ji lta bar spros te/ chags pa chen po'i mthar ba spu'i bu ga kun nas 'od zer kha dog drug pa spros te/ 'gro ba
<p>298a</p>
<p>298a.1</p>thams cad kyi khams drug pa'i sbyang bya sbyangs nas zhal du zhugs pas/ phung po lnga don dus gsum du/ /skad cig thams cad bye brag phyed/ /ces bya ba'i don go bar bya ste/ sngar phung po la sogs kun lhar bskyed pa dang / da ltar tshul 'dis bsam gtan
<p>298a.2</p>la gnas pa dang / ma 'ongs pa na shes rab chen po'i lus kyis 'gro ba'i don byed pa ni dus gsum du'o/ /skad cig thams cad ces bya ba ni/ skad cig thams cad bye brag phyed/ /ces pa'i skad cig de nyid dang / /skad cig thams cad mngon par rtogs/ /sems kyi skad cig don
<p>298a.3</p>kun rig /skad cig gcig gis rdzogs sangs rgyas pa kun te mi g.yo ba'i bsam gtan skad cig ma de la dus gsum gyi phung po la sogs pa srid pa'i chos dang / dpal dam pa dang po la sogs pa mya ngan las 'das pa'i chos kun ro gcig gang gis mngon du byas pas
<p>298a.4</p>mngon par rtogs pa'o/ /ci'i phyir zhe na/ sems kyis te/ ji skad du kye rgyal ba'i sras khams gsum pa 'di ni sems tsam ste/ dus gsum yang sems tsam mo zhes gsungs pa'i phyir ro/ /sems kyi don mi g.yo ba'i bsam gtan lhan cig skyes pa 'di'o/ /rig ces
<p>298a.5</p>pa ni myong ba'am rtogs zhes pa'o/ /des skad cig ma la sangs rgyas pa ste/ blo rtogs phyir na sangs rgyas te/ /zhes so/ /tshul ci zhe na/ rnam pa lngas byang chub pa gtso bo lnga skyed pa bsnyen pa'i tshul dang / rnam pa nyi shus byang chub pas 'khor bskyed pa nye ba'i bsnyen pa dang / 
<p>298a.6</p>skad cig mas byang chub pa rdzogs pa'i sangs rgyas sgrub pa'i tshul 'dis so/ /sgrub pa chen po la yab yum zhu nas dbyer med cing thig le chen po yi ge med par gyur pa dang / sgrol ma byams ma'i ngo bos dpal dam pa dang po'i thugs skul bar byed do/ /de yang / sgrol
<p>298a.7</p>ma bdag ni tsha mo bas/ /bdag ni dri med rnal 'byor ma/ /bdag ni dkyil 'khor rang bzhin pas/ /rje btsun dam pa'i thugs bzhengs shig /ces pa'o/ /de nas mA ma kI sa snying rje'i ngo bos sku rdo rje bskul ba'i phyir/ mA ma kI sa ni sring mo dang / /rnam par smin pa'i
<p>298b</p>
<p>298b.1</p>sbyor gnas pas/ /bdag ni dkyil 'khor rang bzhin pas/ /dang po'i sangs rgyas khyod bzhengs shig /ces pa'o/ /de nas gos dkar mo dga' ba'i ngo bos gsung rdo rje bskul ba'i phyir/ gos dkar nga ni bu mo bas/ /skyes bu med pa'i sbyor gnas pas/ /bdag ni
<p>298b.2</p>dkyil 'khor rang bzhin pas/ /gsung gi bdag po khyod bzhengs shig /ce'o/ /de nas spyan ma btang snyoms kyi ngo bos ye shes kyi rdo rje bskul ba'i phyir/ /bdag gi rang bzhin 'gro ba'i ma/ /rgyu mthun rnal 'byor la gnas pa/ /bdag ni dkyil 'khor rang bzhin
<p>298b.3</p>pas/ /ye shes sku lnga khyod bzhengs shig /ce'o/ /zhes pa ni glus bskul ba'i nges pa ste bcu bzhi pa'o// //de ltar mi g.yo ba la sogs pa'i bsam gtan dang / sngar bstan pa de thams cad shes rab kyi yan lag tu bstan la/ shes rab yan lag tu 'dus
<p>298b.4</p>pa ni rnam pa thams cad kyi mchog dang ldan pa'i sku bskyed de/ zla ba dang nyi ma gnyis 'dus pa las/ hUM las byung ba'i rdo rje las sa bon de nyid kyis mtshan nas skad cig de nyid la/ bcom ldan 'das sgyu ma lta bur mtha' dag la gzigs te/ sems can thams cad kyi
<p>298b.5</p>don gyi phyir shes rab chen po'i lus su bzhengs te/ gzugs med gzugs bzang dam pa ste/ /sna tshogs gzugs can yid las skyes/ /gzugs rnams thams cad snang ba'i dpal/ /gzugs brnyan ma lus 'chang ba'i mchog /tshugs pa med cing cher grags
<p>298b.6</p>pa/ /khams gsum dbang phyug chen po ste/ /'phags lam shin tu mtho la gnas/ /dar ba chen po chos kyi tog /'jig rten gsum na gzhon lus gcig /gnas brtan rgan po skye dgu'i bdag /sum cu rtsa gnyis mtshan 'chang ba/ /sdu gu 'jig rten
<p>298b.7</p>gsum na mdzes/ /zhes tshigs su bcad pa'i don dang ldan pa'i bcom ldan 'das 'jam dpal dang po'i sangs rgyas skad cig gis mngon par rdzogs par byang chub pa zhal phyag la sogs pa sngar bstan pa'i tshul bzhin du yum dang kha sbyor du bzhengs pa ni reg pa
<p>299a</p>
<p>299a.1</p>yongs su dag pa'o/ /sngar mi g.yo ba lhan cig skyes pa bzhin skur bzhengs pa gnas pa ni tshor ba yongs su dag pa'o/ /des ni rdzogs pa'i sangs rgyas bzhengs pa'i nges pa ste bco lnga pa'o// //de la rnam pa lngas mngon par byang chub pa ni
<p>299a.2</p>mngal nas skyes pa'o/ /rnam pa nyi shus byang chub pa ni sgo nga las skyes pa'o/ /skad cig gis byang chub pa ni rdzus nas skyes pa'o/ /de yang mngal skyes dang sgong skyes la ni drod dang gsher las skyes pas kyang khyab pa'o/ /gling bzhi'i mi la sogs pa kha cig ni mngal skyes
<p>299a.3</p>so/ /tshangs pa'i 'jig rten la sogs pa kha cig ni sgo nga las skyes pa'o/ /gang skad cig tsam gyis skye ba ni rdzus nas skyes pa ste dmyal ba la sogs pa'i sems can no/ /drod gsher las skyes pa ni srin bu la sogs pa'i sems can kha cig go/ /de dag gis sred par
<p>299a.4</p>gyur pa'i gnas sbyang zhing chos mthun pa tsam du bskyed pa'i rim pa rnal 'byor pa la gsungs so/ /don dam par chos kyi dbyings rnam par dag pa las rang byung ba'i phyir skye gnas med do/ /ci'i phyir zhe na/ sangs rgyas rnams ni ye shes kyi sku can te/ rdo rje ltar 'dus
<p>299a.5</p>ma byas pa yin pa'i phyir ro/ /gzhan du na srid pa'i skye gnas pa'i lus ni mi rtag pa dang / brtan pa med pa ste 'gro ba thams cad 'dus byas pa'i bdag nyid yin pa'i phyir ro/ /de yang / spyan lnga chags pa med pa 'chang / /sangs rgyas thams cad skyed pa po/ / 
<p>299a.6</p>sangs rgyas sras po dam pa'i mchog /shes pa srid 'byung skye gnas med/ /chos las 'byung ba srid pa sel/ /gcig pu sra mkhregs rdo rje'i bdag /skyes ma thag tu 'gro ba'i bdag /ces bya ba la sogs pa skye gnas bstan pa'i nges pa ste bcu drug pa'o// // 
<p>299a.7</p>de nas sred pa dang len pa yongs su dag par bya ba'i phyir/ /phyi dang nang du dkyil 'khor pa rnams spro zhing bsdu bas blta ste/ gtso bo'i thugs kar pad+ma dang nyi ma'i steng du mtshan ma dang sa bon bltas pas ye shes kyi 'khor lo gzhug par bya'o/ /'dis ni ye shes kyi
<p>299b</p>
<p>299b.1</p>'khor lo dang ro mnyam par 'gyur pa'i phyir sems kyi stobs kyis tha mal pa'i las la mi 'jug ste/ lus dang ngag dang yid ye shes dang ro mnyam par gyur pas de rnams kyi las kyi zil gyis mi non pa'i phyir ro/ /nyon mongs pa rnams kyang ye shes su gnas gyur
<p>299b.2</p>pas nyon mongs pa mi sdud pa'i stobs so/ /mngon par rdzogs par sangs rgyas pa na bdud dang bar du gcod pa dang smra ba po gzhan rnams kyis mi tshugs pa'i stobs kyis pha rol tu phyin pa'o/ /de bas na sa bon la 'od zer kha dog lnga dang ldan pa spros te/ dzaHhUM baM hoH 
<p>299b.3</p>haM/ zhes brjod pas bkug la sngar bzhin du mchod pa dang bstod pa la sogs pas mnyes par byas la/ rdo rje shugs can 'jigs pa'i gzugs/ zhal rab tu bzhad pa zla ba phyed pa'i mche ba gtsigs pa/ sgra sgrogs pas 'jigs par mdzad pa spyan bcu gnyis
<p>299b.4</p>mnga' ba/ zhabs gnyis shes rab thabs kyi yan lag dang ldan pa/ bdag po bzhin mtshon cha dang lhan cig glang po'i pags pa na bzar gsol ba/ phyag rgya ldas rnam par brgyan pa/ mi bskyod pa'i cod pan can/ thod pa dang / mgo bo'i phreng pa 'dzin pa/ sbrul gyi rgyan can/ 
<p>299b.5</p>hUM gi rdo rje las byung ba'i rdo rje shugs kyis gzhug cing bcings la dgyes pa dang ro mnyam par bya ba ni/ phyag rgya bzhi gcig rdo rje dbyug pas so/ /ji ltar dbus su gtso bo dang gtso bo ro gcig par gyur pa bzhin du/ dkyil 'khor pa thams cad kyang ro mnyam par bya'o/ /oM
<p>299b.6</p>yo ga shud+hAH sarba d+harmA yo ga shud+d+ho nya haM zhes bya bas so/ /ye shes kyi 'khor lo dang dam tshig gi 'khor lo mnyam par bya ba'i nges pa ste bcu bdun pa'o// //de nas thabs chen pos skye ba yongs su dag par bya ba'i phyir/ ye shes dang dam tshig ro mnyam par gyur
<p>299b.7</p>cing yongs su rdzogs pa na dbang bskur bar bya ste ci'i phyir zhe na/ thabs chen pos sdug bsngal rab tu zhi bas skyon mi sdud pa dang / sems can 'jug par byed pas rigs nges pa dang / rgyu 'bras ro gcig par rgyas btab pas myur du mngon par rdzogs par
<p>300a</p>
<p>300a.1</p>sangs rgya'o/ /ye shes dbang bskur cod pan can/ /rdzogs pa'i sangs rgyas rgyan du thogs/ /sdug bsngal gsum gyi sdug bsngal zhi/ /zhes bya ba'i don la 'jug par bya ste/ 'di skad du/ me long mnyam nyid ye shes dang / /gsum pa so sor rtog
<p>300a.2</p>pa dang / /gzhan yang bya ba nan tan dang / /chos dbyings rnam par dag pa ste/ /gzugs dang tshor ba 'du shes dang / /'du byed rnam par shes pa nyid/ /sa dang chu dang me dag dang / /rlung dang stong pa nam mkha' ste/ /mngon par byang chub rnam pa lnga/ /shes bcu rnam
<p>300a.3</p>dag bdag nyid can/ /shes bcu rnam dag 'chang ba po/ /chos dbyings rnam dag ces bya ba'i/ /de nyid lha yi gzugs yin te/ /de don dbang bskur brtsam par bya/ /zhe'o/ /de bas na/ oM bi shud+d+hAH sarba d+harmA d+hArmA d+hA tu swa b+hA ba At+ma ko\u0f85ho/ /zhes pa'i rjes la/ 
<p>300a.4</p>rang gi snying ga'i sa bon las byung ba'i 'od zer gyi tshogs kyis sangs rgyas dang byang chub sems dpa' dang / rig pa'i lha mo dang / khro bo'i rgyal po la sogs pa rnams bkug la gong du bstan pa'i rim pas yang dag par mchod nas/ oM sarba ta thA ga ta a b+hi Shi ny+tsa tu mAM/ zhes
<p>300a.5</p>gsol ba btab pas/ /de dag gis dbang bdun po 'di bskur bar bsam mo/ /byis pa skyes pa ma yis ni/ /chu yis khrus ni byed pa'o/ /de bas gtsug phud gzhag pa ni/ /cod pan du ni yongs su brtag /de la rna ba phug pa ni/ /dar dpyang du ni nges par brjod/ / 
<p>300a.6</p>nyin dang mtshan du spyod pa ni/ /rdo rje dril bu'i dbang yin no/ /longs spyod lnga ni brtul zhugs te/ /ming btags pa ni ming gi dbang / /pha yi bslab pa dag gis ni/ /rtag tu rjes su gnang ba sbyin/ /de ltar rnam pa bdun gyis ni/ /dbang bdun pa ni bstan pa yin/ / 
<p>300a.7</p>zhes gsungs pas bdud rtsi lngas gang ba'i bum pa'i dbang bskur ba'i tshe na'o/ /bdud rtsi lnga ni ye shes lngar rig par bya bas dbang bskur ro/ /bum pa ni shes rab ye shes so/ /de'i ye shes kyis dbang bskur bas/ gsang ba dang shes rab kyang bla ma'i man ngag gis
<p>300b</p>
<p>300b.1</p>shes par bya'o/ /'dir rim pa ji lta ba bzhin du dga' ba dang / skad cig dang / 'bras bu bzhi la sogs pa'i mtshan nyid go bar bya'o/ /dgod pa dang / lta ba dang / 'khyud pa dang / 'khrig pa bzhi rnam par dag pas/ slob dpon dang / gsang ba dang / shes rab ye
<p>300b.2</p>shes dang / mchog tu dga' ba'i bde ba chen po'i dbang bzhi pa blang bar bya'o/ /de skad du yang / de la bag ma len pa ni/ dbang mchog tu ni bstan pa yin/ /de la bu mo len pa ni/ /lag pa 'ching bar brjod pa'o/ /thabs dang shes rab sbyor ba yis/ /phyi mthar
<p>300b.3</p>bde ba de 'gyur ro/ /lus skye ba ni bsnyen pa ste/ /srog 'byung ba ni sgrub pa'o/ /gnyis skye ba ni slar skye na/ /nye bar bsgrub par brjod pa'o/ /thabs dang shes rab snyoms 'jug gis/ /nye bar bsgrub pa tha ma'o/ /zhes gsungs so/ /de ltar dbang bskur nas rang
<p>300b.4</p>gi rigs kyi bdag pos rgyas gdab pa ni rdo rje sems dpa' dang mi bskyod pa ni phan tshun rgyas gdab par bya'o/ /gnyi ga yang thugs rdo rje ste chos gos dang gtsug tor 'dzin pa/ rdo rje skyil krung gis gnas pa phyag rgya sa la reg pa'o/ /'di ni de bzhin gshegs pa'i dbugs
<p>300b.5</p>dbyung ba'o/ /'dir rigs lngas thams cad du rgyas 'debs pa dgag par bya ste/ rang rang gi rigs kyi rang bzhin gyis sangs rgyas rnams skyed par byed pa'i phyir ro/ /'on te ye shes dang rnam par shes pa'i chos kyis sangs rgyas lnga'i cod pan res 'ga' bya'o/ / 
<p>300b.6</p>gzugs rnam par snang mdzad kyi dbu la mi bskyod pas rgyas gdab ste/ thugs kyis sku'i rnam pa la rgyas gdab ces gsungs pa'i phyir ro/ /'od dpag med la rnam par snang mdzad kyis te/ sku gsung rab tu brjod pa'i phyir ro/ /rin chen 'byung ldan la 'od
<p>300b.7</p>dpag med du 'gyur te rdul gyi chos can gyi phyir ro/ /rin chen 'byung ldan ni don yod grub pa ste ro las sha 'byung ba'i phyir ro/ /rigs drug po las ral ba'i cod pan 'dzin pa ni mu stegs 'dzud pa'i phyir ro/ /dbang phyug gi gdong pa rnam par dag pa'am/ 
<p>301a</p>
<p>301a.1</p>tshangs pa'i gdong rnam par dag pa ni zhal lnga'o/ /kun ral pa'i cod pan no/ /'dir dag pa ni rnam par snang mdzad do/ /g.yon pa 'od dpag med do/ /kun 'dzin pa ni rin chen 'byung ldan no/ /de'i skyes bu ni don yod grub pa'o/ /dbang ldan ni mi
<p>301a.2</p>bskyod pa'o/ /dus me ni rdo rje sems dpa'o/ /sa dang chu dang me dang rlung dang nam mkha' dang / ye shes kyi rang bzhin tha mal pa'i phung po rnam par dag pa'i phung po gtsug tor dang chos gos 'dzin pa la sogs pas rgyas btab pa nyid do/ /de ltar drug po rnams kyis
<p>301a.3</p>ral pa brjod do/ /de'i phyir/ ral pa muny+dza cod pan thogs/ gdong lnga zur phud lnga dang ldan/ /zhes bya ba la sogs pa gsungs so/ /lha gzhan rnams ni cod pan rin po che la sogs pa'i rang bzhin gyis rgyas gdab ste/ gang dang gang las skyes pa de la rgyas
<p>301a.4</p>gdab 'chad par 'gyur ro/ /de bas na gang la gang gis rgyas gdab pas de dang de'i ngo bor gyur ce'o/ /yang gsungs pa/ 'bras bus rgyu la rgyas btab cing / /rgyus ni 'bras bu la rgyas gdab/ /rgyu dang 'bras bu'i 'brel pa ni/ /rnam par dpyad na thob mi 'gyur/ /rgyu dang
<p>301a.5</p>'bras bu yongs shes pa'i/ /de bas de ni bshad bya nyon/ /zhes bya ba la sogs pa'o/ /ci'i phyir rgyas gdab ce na/ rgyan du thogs pa'i phyir na/ 'jig rten dang 'jig rten las 'das pa'i rigs kun la mdzes pas yid dga' ba dang / rigs nges pa'i sgo nas sgrub pa
<p>301a.6</p>po dngos grub nye ba'i phyir ro/ /cir 'gyur zhe na 'du byed kyi sdug bsngal la sogs pa kun zhi nas rnam par grol ba gsum gyi 'bras bu thob par 'gyur ro/ /gzhan yang / phung po lnga don de nyid shes/ /rnam dag phung po lnga 'chang ba/ /zhes bya ba la sogs pa yang ngo / /dbang
<p>301a.7</p>bskur ba dang phyag rgya'i nges pa ste bco brgyad pa'o// //de nas sku dang gsung dang thugs byin gyis brlab par bya ste/ sangs rgyas kun gyi sku che ba/ /sangs rgyas kun gyi gsung yang yin/ /sangs rgyas kun gyi thugs che ba/ /sangs rgyas kun gyi thugs la gnas/ /zhes
<p>301b</p>
<p>301b.1</p>pa'i don la 'jug par bya ste/ dpral bar a las zla ba'i dkyil 'khor la oM gyi sa bon las 'khor lo rtsibs brgyad pa de dag las gyur pa'i sku rdo rje sku mdog dkar po/ /zhal gsum phyag drug pa rtsa ba'i zhal dkar po/ /g.yon dmar po g.yas nag po/ /g.yas dang po 'khor
<p>301b.2</p>lo dang rdo rje dang pad+ma 'dzin pa/ g.yon ral gri dang dril bu dang nor bu 'dzin pa'o/ /rang gi shes rab dang lhan cig bsams la/ rang gi sku dang mtshungs pa'i 'od zer gyis sems can thams cad kyi lus kyi nyes pa dag par byas shing sangs rgyas thams cad kyi sku'i gsang ba gang
<p>301b.3</p>gsungs par byin gyis brlabs nas slar 'dus pas sku rdo rje dang dbyer med par bsam mo/ /de bzhin du mgrin par raM las nyi ma dang pad+ma yongs su gyur pa las/ gsung rdo rje shes rab dang bcas pa sku mdog dmar po zhal gsum pa phyag drug pa/ g.yon dang g.yas dkar po dang
<p>301b.4</p>nag po'o/ /g.yas pad+ma dang / rdo rje dang / 'khor lo'o/ /g.yon nor bu dang dril bu dang ral gri 'chang ba'o/ /yang snga ma bzhin rang gi sku dang mtshungs pa'i 'od zer gyis sems can thams cad kyi ngag gi nyes pa kun dag par byas nas/ sangs rgyas thams cad kyi gsung ni gsang
<p>301b.5</p>ba byin gyis brlabs te slar yang 'dus pas gsung rdo rjer byin gyis brlabs par bsam par bya'o/ /de bzhin du snying gar thig le sgra gcan gyi dkyil 'khor kha dog sngon po dang / hUM dang rdo rje rtse lnga pa yongs su gyur pa las thugs rdo rje shes rab dang bcas pa nag po zhal gsum
<p>301b.6</p>phyag drug pa/ zhal g.yon dang g.yas dmar ba dang dkar ba/ g.yas na rdo rje dang 'khor lo dang pad+ma'o/ /g.yon na dril bu dang / nor bu dang / ral gri 'dzin pa'o/ /de nas snga ma bzhin rang gi sku dang mtshungs pa'i 'od zer spros pas/ sems can thams cad kyi yid kyi
<p>301b.7</p>nyes pa sbyongs nas/ sangs rgyas thams cad kyi thugs kyi gsang bar gang gsungs par byin gyis brlabs nas/ slar 'dus pas thugs rdo rje dang dbyer med par byin gyis brlabs so/ /lhan cig spyod pa dang rjes su spyod pa rnams la ho swA hA zhes pa rnams kyis te bla ma'i man
<p>302a</p>
<p>302a.1</p>ngag bzhin bya'o/ /dkyil 'khor pa kun kyang sku gsung thugs rdo rjer byin gyis brlabs par mos par bya'o/ /rigs gsum 'chang ba gsang sngags 'dzin/ /zhes bya ba la sogs pa ste/ sku gsung thugs byin gyis brlab pa'i nges pa ste bcu dgu pa'o// // 
<p>302a.2</p>de nas skye mched drug gi go cha bgo bar bya ste/ ma 'ongs pa na mngon par shes pa drug dang ldan pa'i phyir ro/ /mngon shes drug ldan rjes dran drug /byang chub sems dpa' sems dpa' che/ /zhes bya ba'i don la 'jug par bya'o/ /de yang sngar gyi thugs kyi dkyil
<p>302a.3</p>'khor gyi skabs kyi nam mkha'i snying po la sogs pa rnams yul dang yul can ji ltar bkod pa de bzhin du/ 'dir yang mig la sogs pa'i skye mched drug la dgod par bya'o/ /des ci 'gyur zhe na/ skyes pa dang ni skye ba dang / /skye zhing gang du skye 'gyur pa/ /gti mug rdo rje'i
<p>302a.4</p>sbyor ba las/ /rdo rje mig gis mthong bar 'gyur/ /khams gsum las ni nyams dga' bar/ /sgra ni gang zhig rab grags pa/ /rna ba'i drung na gnas pa bzhin/ /zhe sdang rdo rje sbyor ba las/ /drang srong mngon par shes pa thob/ /sems can kun gyi sems chen po/ /mtshon dka'
<p>302a.5</p>lta bu'i mtshan nyid ni/ /lag mthil skyu ru ra bzhag bzhin/ /rdo rje sems kyis shes par 'gyur/ /skye ba bye ba stong phrag tu/ /rang gi rigs ni stong phrag gcig /rdo rje sbyor bas dran 'gyur te/ /nyi ma gsum bzhin dran bar 'gyur/ /sgyu 'phrul dra ba du ma yis/ /'di ni snang bar
<p>302a.6</p>byed par 'gyur/ /mngon shes drug gi sbyor ba yis/ /sangs rgyas mngon shes thob par 'gyur/ /zhes gsungs pas skye mched byin gyis brlab pa'i nges pa ste nyi shu pa'o// //de nas bskyed pa'i rim pa'i mtshan nyid ji ltar shes par bya ba ston te/ 'dir bzhin dang lag
<p>302a.7</p>pa la sogs pa'i mtshan nyid ni rnam par rtog pa dang / dmigs pa'i yul 'dzin pa'i phyir zhes pa'i rgyu ste/ de bas na ci zhig bya zhe na/ bden pa de'i phyir mdo'i don la 'jug par bya'o/ /mkhas pa sgyu 'phrul chen po 'chang / /sgyu 'phrul chen po'i don grub pa/ /sgyu 'phrul
<p>302b</p>
<p>302b.1</p>chen po dga' bas dga'/ /sgyu 'phrul chen po mig 'phrul can/ /mkhas pa ni bskyed pa'i rim pa'i mtshan nyid la'o/ /sgyu ma ni rkyen tshogs pa la ltos pa'o/ /sna tshogs su 'byung bas ni sgyu 'phrul lo/ /de'i mtshan nyid gang bsgom pa ni 'chang ba'o/ /des kyang 'jig rten pa'i
<p>302b.2</p>mig ngo mtshar bskyed pas na don grub par byed pa'o/ /de bzhin du sgyu ma lta bu'i rnam par 'phrul ba rang dkyil 'khor gyi 'khor lo sgrub par byed pa ni bdag dang gzhan dga' bar byed pa'o/ /de'i phyir dpal dam pa dang po'i dkyil 'khor rdo rje dbyings chen po lha sum brgya drug cu'o/ /sems sgyu
<p>302b.3</p>ma'i bdag pos mig 'phrul kyi rnam pa ltar spro ba dang sdud pa dang phyi dang nang du gtogs pa ma lus pa shes par byed pas na thams cad mkhyen pa nyid ye shes lnga la sogs pa thob par byed do/ /thabs la mi mkhas pas ni bsod nams tsam byas par 'gyur ro/ /'dir spros pa'i
<p>302b.4</p>rnam pa du ma zhig tu bstan kyang / sgyu ma ltar 'jig rten pa'i bkod pa dang chos mthun pas bstan pa dang / de nang gi rang bzhin skyes pa dang skye bar gyur pa dang / de gsang sngags kyi dbang gi lam du bya ba dang / lam mngon par rtogs par sgrub pa'i thabs su bya ba dang / sgrub
<p>302b.5</p>pa'i thabs kyis ye shes su rtogs shing thams cad mkhyen pa kho na thob par byed pa ni de bzhin gshegs pas gsungs pa'i nges pa'o/ /bskyed pa'i rim pa'i ngo bo nyid kyi nges pa ste nyi shu rtsa gcig pa'o// //da ni rnam par dag pa'i rang bzhin shes par bya ste/ 'dir du ba
<p>302b.6</p>la sogs pa brgyad dang / bum pa brgyad lhan cig snying ga chos kyi 'khor lo rnam par dag par bya ba ni du ba la sogs pa bum pa rnams dang snying ga chos kyi 'khor lo'o/ /rtsa brgyad kyi ni dag pa yin/ /rig ma rnams dang sangs rgyas rnams/ /spyi bo ru ni lhan cig skyes/ / 
<p>302b.7</p>rtsibs ni bcu drug pa ru grags/ /mgrin pa longs spyod 'khor lo yi/ /mi yi bdag po nyid 'gyur ni/ /byang chub sems ni dag pa'o/ /lte ba sprul pa'i 'khor lo ni/ /nor la gdengs can gyis bsgrengs pa'i/ /'jigs ma la sogs dag pa'o/ /lag pa rkang pa dag
<p>303a</p>
<p>303a.1</p>gi tshigs/ /stong pa drug dang me yi grangs/ /las kyi 'khor lo'i lha rnam dag /klu dang gtum mo bcu drug rnams/ /sor mo rnams kyi tshigs kyi mtshams/ /bya ba'i 'khor lo dag par 'gyur/ /'khor lo drug gi ze 'bru la/ /rigs drug sngags kyi rtsa
<p>303a.2</p>ba yi/ /rigs drug po ni rnam par dag /mu khyud ka sogs a sogs pas/ /bskor ba khams drug pag pa'o/ /phyi rim dag pa'i sngags kyis bskor/ /chos kun dag pa rnam gnyis kyi/ /snying po'i sngags zhes shes par bya/ /'khor lo drug la rnam par dag
<p>303a.3</p>pa'i nges pa ste nyi shu rtsa gnyis pa'o// //da ni gtso bo la sogs pa'i dag pa shes par bya ste/ thog ma med bdag spros med bdag /de bzhin nyid bdag dag pa'i bdag /rdo rje can dpal dus rtag par/ /mi yi bdag po 'gyur pa ni/ /lo zla la sogs dbye bas
<p>303a.4</p>so/ /sems kyi rnam par snang ba med/ /nyi ma so so'i dbang gis ni/ /sna tshogs yum ni rnam par dag /du ba la sogs rlung dag pa/ /rang gi snying ga'i pad+ma yi/ /rtsa ba'i 'khor lo gnas pa'o/ /drag po chung ma bcas mnan pa/ /nyon mongs pa'i bdud bcom pa'o/ / 
<p>303a.5</p>khyab bdag zhabs kyi mthil gyis ni/ /bdud mnan bdud tshogs bcom pa'o/ /dung dang gaN+DI nor bu dang / /ljon shing zhes pa de bzhin du/ /sku yi rdo rje la sogs pa'i/ /bum brgyad lus kyi bdud rtsi brgyad/ /rgyal ba rnam par rgyal bum pa/ /byang chub sems dang rdul
<p>303a.6</p>dag pa'o/ /'du byed don yod grub pa ste/ /tshor ba rin chen 'byung ldan dang / /'du shes 'od dpag med pa'o/ /gzugs ni rnam par snang mdzad do/ /khu ba rkang dang khrag dang ni/ /dri chu dri chen rnam dag pa'i/ /khams drug dag pa lha mo drug /yul dang yul can rnam dag
<p>303a.7</p>pa/ /byang chub sems dpa' phyag rgyar bcas/ /khro bo lnga ni stobs lnga nyid/ /gzhan ni dbang po lnga yin te/ /rgan byad ma sogs brgyad dang 'khor/ /pad+ma'i 'dab mar song ba rnams/ /nyi ma dus tshod rnam dag pa'o/ /bden bral la sogs zla bcu gnyis/ /pad+ma'i 'dab
<p>303b</p>
<p>303b.1</p>mar song ba rnams/ /chu tshod kyi ni dbugs bgrang tshad/ /klu dang gtum mo rnams gsang ba'i/ /mi yi bdag po nyis 'gyur gyi/ /cha rnams kyi ni rnam dag pa'o/ /de bzhin 'dod ma la sogs pa/ /rang bzhin yon tan dbang gis ni/ /lus ni rnam par dag pa'o/ /skra rnams grub
<p>303b.2</p>pa ma lus pa/ /ba spu rnams ni 'byung po'i tshogs/ /sa yi steng na gnas rnams so/ /de nyid rnams ni gtso mtshon cha/ /rang bzhin yon tan dbang gis ni/ /khams rnams dag pa phyi phyag rgya/ /rdo rje rnams ni nang phyag rgya/ /gtso bo yi ni snying du ni/ /zla steng yang dag gnas pa'o/ / 
<p>303b.3</p>rdo rje can dpal sna tshogs yum/ /srid pa rnam pa gsum spong ba/ /dus gsum ye shes sbyor ba'o/ /g.yon du srog ni rgyur 'gyur zhing / /de bzhin g.yas su btul ba gang / /de ni g.yon brkyang gnas pa'o/ /mnyam pa'i rkang stabs gzhan g.yas brkyang / /me dang nyi ma
<p>303b.4</p>lus rgyu ba'o/ /yangs pa dang ni zlum po dang / /mchog gi rol pa yi ni stabs/ /rdo rje pad+ma yi ni gdan/ /nam mkha' la sogs rgyu ba ni/ /mthun dang mi mthun par song ba/ /srog gi rlung ni rnam pa lnga'o/ /sa las 'khor lo rab tu skye/ /chu las pad+ma ru ni 'gyur/ /me las nor
<p>303b.5</p>bu skye 'gyur zhing / /rlung las ral gri skye ba yin/ /stong pa las ni rdo rjer 'gyur/ /ye shes las ni gri gug go/ /gos las bdud rtsi yi ni snod/ /de bzhin du ni 'gyur pa yin/ /me long phreng ba pi wang dang / /drug pa chos ni 'byung ba nyid/ /sa dang chu dang byin za dang / /rlung
<p>303b.6</p>dang nam mkha' ye shes las/ /phub dang mdung dang mda' dang ni/ /dgra sta dang ni cang te'u dang / mtshan ma lnga ni de bzhin no/ /dbyug pa zhags pa lcags kyu dang / /de bzhin tho ba rtse gsum nyid/ /gzhu dang ut+pal nyid dang / /slar la yang ni de bzhin du/ /gos dang kha T+wAM ga
<p>303b.7</p>dril bu/ /de bzhin lu gu rgyud sogs pa/ /chu las skyes dang thod pa dang / /phub dang mche ba can 'phags pa/ /'dir ni lhag pa'i mtshan ma gang / /sa dang chu dang me dang ni/ /rlung dang nam mkha' las skyes par/ /de rnams de bzhin gshegs par bya/ /de bzhin yon
<p>304a</p>
<p>304a.1</p>tan dbang gis ni/ /lha dang lha mo rnams kyi'o/ /lha dang phyag mtshan la sogs pa dag pa'i nges pa ste nyi shu rtsa gsum pa'o// //de nas rnam par dag pa'i dkyil 'khor gyi 'khor lo la mchod pa'i las bya ba'i phyir phyi dang nang dang gsang ba dang de kho na nyid kyi
<p>304a.2</p>mchod pas mchod par bya'o/ /de yang bsnyen pa la sogs pa yan lag bzhi'i sgo nas te/ des shes rab gnyis la dmigs pa'i dus na gzugs la sogs pa yon tan drug la sems pa ni bsnyen pa ste phyi'i mchod pa'o/ /rdo rje dang pad+ma snyoms par 'jug pa'i bde ba las
<p>304a.3</p>byung ba/ bzhi pa dang lhan cig khams drug pa ni rdo rje dbyings phyug ma la sogs pa lha mo spros pas nye ba'i bsnyen pa ste nang gi mchod pa'o/ /gang gi tshe shes rab kyi pad+mar sems kyi thig le la bdud rtsi lnga'i gong bur gyur pa nyid sgrub pa ste gsang ba'i mchod pa'o/ /thig le la
<p>304a.4</p>dga' ba bzhi nyams su myong nas lhan cig skyes pa dbus ma mchog gis rigs ldan rnams mchod pa ni sgrub pa chen po ste de kho na'i mchod pa'o/ /de skad du yang / dbus ma mchog gi dbugs dang ni/ /dri yi chu dang ldan pa nas/ /rtag pa'i dus kyi khyad par gyis/ /rigs
<p>304a.5</p>ldan rnams ni mchod par bya/ /zhes rtsa ba'i rgyud las gsungs so/ /de bas na mchod pa de lta bus lha rnams mnyes nas mchog gsol bar 'gyur gyi dri chen la sogs pa zos pas ni ma yin no/ /de yang gsang sngags kyi dam tshig bcus mchod pa yang / bdud rtsi zhes bya
<p>304a.6</p>ba ni lhan cig skyes pa'i thig le 'dzin pa'o/ /lnga ni de las byung ba'i phung po lnga'o/ /sgron ma lngar gsungs pa ni dbang po lnga'o/ /de yan lag bzhi'i sgo nas bsgrubs shing lha rnams mchod pas bdag dang gzhan gyi don du 'gyur pa ni/ mchod pa chen po 'dod chags che/ /sems
<p>304a.7</p>can thams cad dga' bar byed/ /ces pa la sogs pa tshigs su bcad pa'i don la sbyor bar bya'o/ /mchod pa'i yan lag gi nges pa ste nyi shu rtsa bzhi pa'o// //de ltar mchod pa'i rjes su bstod pa ni/ /mchog gi snying rje dag gis ni/ /'khor ba mi zad sdug bsngal las/ / 
<p>304b</p>
<p>304b.1</p>gdon phyir ye shes lam las ni/ /ston pa khyod ni yid kyis zhog /khyod ni rgan yang gzhon nu ste/ /rgyal ba mtha' dag gi ni sras/ /dang po sangs rgyas kyi dang po/ /bud med sbyor ba tshangs spyod pa'o/ /mchog gi snying rje dag gis ni/ /'jig rten gnyen te gshin rje'i dgra/ /khyod ni
<p>304b.2</p>zhi ba'i rdo rje nyid/ / srid pa yi ni 'jigs sel ba/ /khyod ni rtag par bdud kyi bdud/ /srid pa 'di las grol ba khyod/ /'gro ba smin pa'i don du ni/ /'jug pa yi ni gshin rje khyod/ /thub pa yi ni rigs 'dud pa/ /bram ze rigs kyi nyi ma dag /zhabs kyi rtsa ba la 'dud bzhin/ /phyag
<p>304b.3</p>'tshal 'dud cing phyag 'tshal 'dud/ /sems dpa' chen po dang po mchog /dge chen rnams kyi dag pa che/ /kun du bzang po kun gzigs pa/ /rdo rje snyems pa bdag po'i bdag /thugs kyi sems dpa' ting 'dzin mchog /rdo rje chen po stobs po che/ /kun du bzang po spyod pa'i
<p>304b.4</p>mchog /snying por gyur cing bdud 'joms pa/ /sangs rgyas kun gyi byang chub che/ /sangs rgyas byang chub mchog tu 'gyur/ /hUM mdzad hUM ste 'jig rten gyi/ /dbang po'i thugs kyi gtso bo nyid/ /'dod chags chen po bde ba nyid/ /'dod dang thar pa'i nor che ba/ /dus gsum srid
<p>304b.5</p>gsum mchog gsum ste/ /'jig rten gsum mchog khams gsum pa/ /mi rgyu ba na mchog tu gsal/ /shin tu phra dang sbom pa'i tshogs/ /rgyu ba rnams ni rab mchog mnyes/ /srid pa'i 'khor lo sbyor mdzad pa/ /thog mtha' med cing bsal ba min/ /sngon du sdug pa rnam
<p>304b.6</p>par gnas/ /thugs kyi phyag rgya sbyor ba che/ /dam tshig de ni go cha che/ /rdo rje khro bo khro ba che/ 'bar zhing 'jigs pa 'dul ba bo/ /gdug pa'i tshogs ni 'dul ba che/ /drag cing khro la 'jigs pa ste/ /de bzhin gshegs pa'i dngos grub che/ /mchog gi las can las
<p>304b.7</p>chen po/ /dam chos la ni bzang po'i lam/ /byang chub sems ni rtogs mdzad pa/ /thams cad dag pa pad+ma che/ /shes rab thabs kyi nor che ba/ /'dod chags dag pa ting 'dzin mchog /sna tshogs chen po dbang phyug che/ /nam mkha'i mtha' las brtags pa'i don/ /sems can
<p>305a</p>
<p>305a.1</p>kun gyi gnas chen po/ /dpal ldan 'byor pa 'byor pa'i bdag /bsam pa thams cad rdzogs mdzad pa/ /phyag 'tshal 'dud cing phyag 'tshal 'dud/ /'jam dpal dpal dang ldan pa'i mchog /mchog sbyin rdo rje mchog khyod 'dud/ /ces bya ba la sogs pas bstod par bya ba
<p>305a.2</p>ni rtsa ba'i rgyud las gsungs pa bstod pa'i nges pa ste nyi shu rtsa lnga pa'o// //de nas sngon du gsungs pa'i rim pas bdud rtsi myang bar bya ste/ de yang las kyi phyag rgya la sogs pa rnams la dmigs nas rdzas bcu po man ngag bzhin pad+ma'i snod du sbyang ba dang / 'bar ba dang rtogs
<p>305a.3</p>par byas pas lha rnams tshim pa ni nang gi bdud rtsis tshim par byas pa'o/ /phyi'i rdzas bcu pad+ma'i snod du bzhag nas rtsom chen la sogs pa brtsams shing ye shes dang ro mnyam par byas te/ oM AH hUM ha ho hrIH/ zhes pa kha dog 'phrog pa la sogs pa byas nas lha rnams
<p>305a.4</p>tshim par byas pa ni phyi'i bdud rtsi myang ba'o/ /bdud rtsi myang ba'i nges pa ste nyi shu rtsa drug pa'o// //de nas rga shi yongs su dag pa'i phyir rnam par mi rtog pa'i ye shes dang / chos thams cad ro mnyam pa'i ye shes dang / bde ba chen po'i ye shes goms pa'i phyir phra mo dang thig
<p>305a.5</p>le'i rnal 'byor bsam par bya'o/ /de yang sngon du bskyed pa'i rim pas ni dkyil 'khor rgyal po mchog go/ /ngag bskyed pas ni las rgyal po mchog go/ /las kyi dbang po'i bya ba bsgyur bas byang chub sems kyi thig le bskyed pa ni thig le'i rnal 'byor ro/ /khu ba 'dzag pa las bde ba
<p>305a.6</p>dmigs pa ni phra mo'i rnal 'byor ro/ /de rnams kyis lo bcu drug gi mthar 'byung bar 'gyur ro/ /bskyed pa'i rim pa la ni des ye shes gsum bskyed par bya'o/ /de yang de'i bde ba sgrub pa'i las kyi phyag rgya ni byis pa'i skye bo rnams la gsungs pa'o/ /ye shes kyi phyag rgya rnams ni bar ma
<p>305a.7</p>la'o/ /phyag rgya chen po ni rnal 'byor pa mchog rnams kyi'o/ /de bas na rtsa ba'i rgyud las bcom ldan 'das kyis gsungs pa/ rigs can lo ni bcu drug ma/ /gzugs dang lang tshos brgyan pa ni/ /dang por legs par bslab bya ste/ /bslabs nas sgrub pa brtsam par bya/ / 
<p>305b</p>
<p>305b.1</p>sku gsung thugs kyi chags pa rnams/ /dpral ba la sogs rnams su bkod/ /swA hA gsang ba gtsug tor che/ /de nas pad+ma rnam spyad bya/ /a las pad+ma 'dab brgyad la/ /hUM gi yi ges rdo rje ldan/ /shes rab thabs kyi rgyu ru ni/ /de ltar rdo rje bcas pad+ma/ /hUM las rang gi rdo rje ni/ /rtse
<p>305b.2</p>lnga pa ni rnam par bsgom/ /de dbus pad+ma 'dab brgyad pa/ /a las rab tu brtag par bya/ /de ltar pad+ma rdo rjer bcas/ /byas pas pad+mar gzhug par bya/ /de nas rnal 'byor hUM hUM brjod/ /de ltar rdo rje 'dzin bdag gis/ /b+ha gar ling+ga rab bzhag nas/ /byang chub sems ni dor mi
<p>305b.3</p>bya/ /khams gsum pa ni ma lus pa/ /sangs rgyas sku ru bsgom par bya/ /lte bar gtum mo sbar ba yis/ /de bzhin gshegs pa lnga bsregs shing / /spyan ma mig la sogs pa ni/ /bsregs nas ri bong can haM 'dzag /khu ba'i chos can bdud rtsi nyid/ /thig le'i gzugs su 'dzag
<p>305b.4</p>pa ni/ /thig le'i rnal 'byor zhes su brjod/ /bcu drug phyed phyed thig le 'dzin/ /cha med cha las 'das pa ni/ /bsam gtan bzhi yi rtse mo 'dzin/ /phra mo'i rnal 'byor zhes su brjod/ /rgyu mthun la sogs steng dus so/ /dung can ma ni phyag rgya che/ /gtum mo ru ni de brjod do/ /lte ba'i
<p>305b.5</p>steng du g.yung mo gang / /a wa d+hU tI mi yi sna/ /'od zer lnga yi rang bzhin srog /dkyil 'khor lnga ni rgyu 'gyur pa/ /sna rtse'i yungs kar zhes brjod de/ /de yang srog dang rtsol bar brjod/ /khams gsum po ni ma lus pa'i/ /srid pa gsum po yongs shes pa'i/ /srog gi 'gog pa
<p>305b.6</p>can de yang / /'gro dang mi 'gro yungs kar la/ /so sor sdud pa phyag rgya che/ /nam mkha' stong pa'i mtshan nyid do/ /sna rtse de yis phyogs ni/ /gang du yid ni gtong pa nyid/ /mtshan ma'i mtha' ni ro ma gang / /de gzugs g.yo dang mi g.yo ba/ /rnal 'byor bsam gtan la sogs
<p>305b.7</p>pa/ /de yi ma lus bsgom par bya/ /'di ni rtsa ba'i rgyud las thig le dang phra mo'i rnal 'byor bcom ldan 'das 'jam dpal gyis gsungs pa'i nges pa ste nyi shu rtsa bdun pa'o// //de nas bsam gtan gyis dub na bzlas pa bya ba ni rnam par grol ba'i don du srog dang rtsol ba la dmigs par
<p>306a</p>
<p>306a.1</p>bya ste/ /de yang 'gro ba dang 'ong ba dang gnas pa la goms par bya'o/ /ji ltar zhe na g.yon du 'gro ba dang 'ong ba ni sku rdo rje'i bzlas pa'o/ /g.yas su srog 'gro ba dang 'ong ba ni gsung rdo rje'i bzlas pa'o/ /dbu mar srog 'gro ba dang 'ong ba ni thugs rdo rje'i bzlas par brjod do/ /de
<p>306a.2</p>bzhin du zla ba dang nyi ma dang A li dang kA li la sogs pa dang / 'dod chags dang / chags bral dang / thabs dang shes rab la sogs pa'i rnam grangs kun bla ma'i man ngag bzhin shes par bya ste/ 'di rnams 'gog pas thams cad mkhyen pa mi shigs pa thob par byed pa ni/ 'byin par
<p>306a.3</p>byed pa dang / gang bar byed pa dang / bum par byed pa'i sbyor bas legs par bsdoms pa dang / de bsten pas lha rnams kyis mchog ster bar 'gyur gyi/ srog gzir ba dang ngag gi bzlas pas ni ma yin no/ /de yang / sangs rgyas kun gyi thugs che ba/ /sangs rgyas kun gyi
<p>306a.4</p>thugs la gnas/ /sangs rgyas kun gyi sku che ba/ /sangs rgyas kun gyi gsung yang yin/ /rdo rje nyi ma snang ba che/ /rdo rje zla ba dri med 'od/ /chags bral la sogs chags pa che/ /kha dog sna tshogs 'bar ba'i 'od/ /rdo rje skyil krung rdzogs sangs rgyas/ /zhes bya ba la sogs
<p>306a.5</p>pa'i nges pa gsungs so/ /da ni thun mong gi dngos grub kyi gzhan gyi don bya ba'i phyir ngag gi bzlas pa bya ba sngar bstan pa bzhin bdag dpal dam pa dang por bsam pa'i gnas drug tu 'khor lo drug ji skad bshad pa'i 'dab ma'i grangs ji lta ba bzhin du blta zhing / gtsug tor gyi
<p>306a.6</p>'khor lo nam mkha'i khams kyi ye shes 'byung ba'i gnas sngon po'o/ /snying gar rlung gi khams kyi sngags 'byung ba nag po dang / mgrin par me'i khams kyi sngags 'byung ba dmar po dang / dpral bar chu'i khams kyi sngags 'byung ba dkar po dang / lte bar sa'i khams kyi sngags
<p>306a.7</p>'byung ba ser po dang / gsang bar rnam par shes pa dang ye shes kyi khams 'byung ba dkar po dang nag po'o/ /'khor lo de rnams la 'byung ba dang 'byung ba las gyur pa'i lhag pa'i lha sngar spros pa rnams gsungs la/ yab yum gnyis snyoms par 'jug pa'i tshul gyis bzlas brjod
<p>306b</p>
<p>306b.1</p>bya ste/ ci'i phyir zhe na/ stong pa'i sku dang srog mnyam par sbyor ba las 'bras bu 'byung gi /gzhan du na las kyi dngos grub ni stong pa'i sku dang srog ma bsgrubs na med de/ dper na pha ma gnyis med na bu ga la zhig ces pa ni 'jig rten pa las rab tu grags pa bzhin no/ /de bas na 'dir
<p>306b.2</p>gang gi tshe rnal 'byor pa'i srog a wa d+hU tIr song bas sku gsal bar mthong ba de'i tshe/ de'i sku ci 'dra bar bsams te/ de yang rang gi snying gar zla ba dang / nyi ma dang / me'i dkyil 'khor la gnas pa'i rdo rje nag po sa bon hUM las byung ba bltas la/ de'i lte bar dzaHlas byung ba'i lcags
<p>306b.3</p>kyu 'dzin pas khams gsum pa mtha' dag yongs su bkang nas rdo rje lcags kyu de rnams kyis srid pa gsum du gsal ba'i ye shes kyi 'khor lo dang khams gsum pa kun bkug nas a wa d+hU tI'i rdo rje'i sgor btsud pas/ 'khor lo drug la gnas pa'i rigs dang rigs can thams
<p>306b.4</p>cad zhu nas las gang la mos pa'i de bzhin gshegs par gyur par bsam mo/ /gnas gang du zhe na/ zhu ba byang chub kyi sems de nyid yum gyi pad+mar spro bar bya'o/ /ci 'dra ba zhig ce na/ ji ltar skyes bu'i rang gi rdo rjer dga' ba nyams su myong nas bud med kyi pad+mar blugs pa de
<p>306b.5</p>bzhin du lha'i rnal 'byor gyis lha mo'i pad+mar dbyung bar bya'o/ /rnam pa ci 'dra ba zhig ce na/ rdo rje 'dzin pa rang 'dra ba nyi ma'i dkyil 'khor la bzhugs par bsam mo/ /de'i snying gar las thams cad pa 'grub par byed pa'i shes rab kyi 'khor lo rtsibs drug mu khyud bzhi dang ldan pa
<p>306b.6</p>la gsang sngags kyi tshig drug dgod pa ni/ dang po'i rtsibs la sogs par/ oM sku'i sngags thog mar bzhag la rang gi rigs kyi sngags thugs kyi yi ge dang / ming dang gsung gi yi ge rnams bkod la las kyi kha dog dang mthun par sngags bzlas brjod bya zhing / 'chad
<p>306b.7</p>bzhin pa'i las kyi lha rnams spro bar bya'o/ /mu khyud dang po ni oM las skyes pa'i zla ba'i dkyil 'khor ro/ /gnyis pa ni a las nyi ma'i dkyil 'khor ro/ /gsum pa ni hUM las sgra gcan gyi'o/ /bzhi pa ni ho las dus kyi me'o/ /zla ba'i dkyil 'khor la ni a A la
<p>307a</p>
<p>307a.1</p>sogs pa bcu gnyis thig le dang bcas pa'o/ /nyi ma'i dkyil 'khor la ni ka la sogs pa gsal byed tsheg drag dang bcas pa'o/ /sgra gcan gyi dkyil 'khor la ni ma ning r-i r-I la sogs pa'o/ /dus kyi me la ni phreng ba'i sngags so/ /de rnams kyi dbus su ni a don dam
<p>307a.2</p>pa'i yi ge rab mchog go/ /ming gi yi ge'i thog mar thugs kyi yi ge gzhag pa ci'i phyir zhe na/ bcom ldan 'das nyid kyi nges pa ste/ 'di skad du/ ming gi dang por thugs rdo rjer/ /'gyur ro mi yi bdag po kye/ lha dang lha mo rnams kyi ni/ /ming gi yi ge thams cad ni/ /gsung
<p>307a.3</p>gi rdo rje ru ni 'gyur/ /de yi dang po sku rdo rje/ /de phyir nying lag gi ni sngags/ /rnam pa mang por 'gyur pa ni/ /res 'ga' klog pas 'grub pa'o/ /zhes gsungs so/ /yang na ming gi dang po ni bde gshegs drug gi rtsibs la bkod pa'o/ /dang por ni yi ge rab mchog dang por
<p>307a.4</p>lte ba la gzhag pa'o/ /de nyid sangs rgyas kun gyi thugs yin pas na thugs rdo rje'o/ /lha dang ni bde gshegs drug gi ste go sla'o/ /lha mo ni 'di ltar/ oM tA re tu t+tA re tu re swA hA/ oM paN+Da ra ba si ni ba da si swA hA/ oM mA ma kI re ki ri swA hA/ oM lo tsa ne ba su de swA hA/ zhes bya ba
<p>307a.5</p>la sogs pa lta bu'o/ /ming gi yi ge ni/ gang gi ming gi yi ge smras pa nyid do/ /de rnams kyi phyi rol mu khyud la bkod pa ni nying lag gi sngags so/ /dper na lus kyi cha shas rkang pa dang lag pa la sogs pa bzhin no/ /de rnams yang mang bar 'gyur te/ las so so ba dbang byed par
<p>307a.6</p>'gyur ro/ /sngon gyi las 'phro can gyis ni bklags pas 'grub bo/ /las so so ba nyid gang zhe na/ i las skyes pa ral gri 'dzin pa ni rlung gi lha mo'o/ /r-i las gyur pa pad+ma'am mda' 'dzin pa ni me lha'o/ /u las pad+ma'am/ ut+pal thogs pa chu'i lha'o/ /l-i las 'khor lo
<p>307a.7</p>'dzin pa sa'i lha'o/ /de bzhin du dbyangs dang gsal byed so so'i rigs kyi dbye bas sa bon las phyag mtshan/ de las lha so sor spros shing bkug la bzlas brjod bya'o/ /grangs ni/ bzlas pa bye ba ru ni grags/ /de yi bcu chas sbyin sreg go/ /zhes gsungs pas/ de'i bcu
<p>307b</p>
<p>307b.1</p>cha ni sbyin sreg 'bum phrag bcu'o/ /de ltar bzlas brjod dang bcas pa'i sbyin sreg gis 'grub par 'gyur te/ gzhan du na don med pa kho nar 'gyur ro/ /de yang lha gang dang gang yin pa'i bzlas pa dang / bgrang phreng la sogs pa rgyu mthun pas 'grub pa ni chos nyid kyi bden pa'o/ /gal te
<p>307b.2</p>bsgrub bya'i ming gi yi ge dang po'i yi ge/ /sgrub pa po'i ming gi yi ge dang po de'i yi ge dgrar 'gyur te de'i tshe sgrub pa po 'chi bar 'gyur ro/ /'on te bran du gyur na de'i tshe nyon mongs par 'gyur ro/ /'on te bshes gnyen du gyur na de'i tshe grub par 'gyur ro/ /lha'i ming gi dang po dbyangs yig
<p>307b.3</p>dgrar gyur na sgrub pa po 'chi bar 'gyur ro/ /gal te gsal byed dgrar gyur na nad kyis thebs par 'gyur ro/ /gzhan dgrar gyur pa ni rtsa ba'i rgyud las bcom ldan 'das kyis gsungs pa/ gang zhig/ a ku ha th+ka ni mgrin gang / /dbyangs dang gsal byed mtshan nyid can/ /stong par
<p>307b.4</p>rlung sogs khams rnams kyi/ /mdza' bo nyid kyis rtag tu gnas/ /i tsu ya sha yang ni rkan/ /dbyangs dang gsal byed mtshan nyid de/ /rlung gi khams las yang dag byung / /chu las skyes pa'i dgra rnams so/ /r-i Tu ra Sha spyi bo ru/ /dbyangs dang gsal byed mtshan nyid de/ /me
<p>307b.5</p>khams yang dag byung ba rnams/ /sa las skyes pa rnams kyi dgra/ /u pu wa [{]wa [}]mchu can gang / /dbyangs dang gsal byed mtshan nyid de/ /chu khams yang dag byung ba rnams/ /me las skyes pa rnams kyi dgra// l-i tu la sa so can rnams/ /dbyangs dang gsal byed mtshan nyid de/ / 
<p>307b.6</p>sa khams yang dag byung ba rnams/ /rlung las skyes pa rnams kyi dgra/ /rlung gi grogs ni stong pa nyid/ /chu ni nus pa med phyir bran/ /chu yi grogs po sa nyid de/ /me yi nus pa med phyir bran/ /me yi grogs po rlung nyid de/ /sa yi nus pa mang phyir bran/ /sa yi grogs ni chu nyid de/ / 
<p>307b.7</p>rlung gi bran du gyur pa'o/ /sngags kyi dang po yi ge rigs/ /phyag 'tshal ba ni ma gtogs te/ /sems de nyid ni sngags rnams kyi/ /sku ni skyed par byed pa'i rgyu/ /thig le dang ni yang dag ldan/ /sngags kyi dang po'i yi ge gang / /snga phyi las ni dang po gzung / /dang po brjod
<p>308a</p>
<p>308a.1</p>pa'i rgyu nyid de/ /dbyangs dang gsal byed dbye ba yis/ /de nyid rnam pa gnyis su 'gyur/ /srog gi dgra dang bshes kyi ni/ /lus kyi yang ni brjod par bya/ /srog gi dgra dang bshes dang ni/ /bran du yang ni dbyangs rnams brjod/ /lus kyi dgra dang bshes dang ni/ /bran
<p>308a.2</p>yang gsal byed bdag nyid do/ /dbyangs yig dgra yis sgrub pa po/ /srog 'phrog pa ni som nyi med/ /gsal byed dgra yi mtshan nyid kyis/ /lus la nad la sogs pa skyed/ /sde tshan gcig la'ang lnga ru 'gyur/ /ka sogs gsal byed chos can gyi/ /de rnams kyis ni sa sogs
<p>308a.3</p>rigs/ /sngags kyi sgrub pa shes par bya/ /nga nya Na ma na rnams ni/ /rlung skyes la sogs rnams kyi bshes/ /b+ha dz+ha D+ha b+ha d+ha 'di rnams/ /chu las skyes pa rnams kyi dgra/ /ga dza Da ba da 'di rnams/ /sa las skyes pa rnams kyi dgra/ /kha tsha Tha pha tha 'di rnams/ /me las skyes pa rnams kyi dgra/ / 
<p>308a.4</p>ka tsa Ta pa ta 'di rnams/ /rlung las skyes pa rnams kyi dgra/ /dbyangs sogs yi ge yang dag gnas/ /rang gi sde'am gzhan yang rung / /sgrub pa rnams kyi yi ge gnyis/ /skye ba las skyes mi skye 'gyur/ /zhes bcom ldan 'das kyis gsungs so/ /yang de nyid las dang po'i yi ge la
<p>308a.5</p>rnam pa drug gsungs pa 'di lta ste/ sngags sogs gsal byed rnams kyi'am/ /dbyangs rnams kyi ni bsgrub pa'i phyir/ /'di yi las ni rnam drug gsungs/ /bsnyen pa bzlas pa rab tu bya'o/ /dang po bsnun par bya ba ste/ /de nas dbab dang bsreg pa dang / /de nas sngags pa tshim pa
<p>308a.6</p>dang / /gso dang dges pa de nas ni/ /tsheg drag bcas dang stong pa yis/ /mnan pa'i sngags ni sngon 'gro ba/ /sngags kyi rgyal po bsgoms pa yis/ /rgyal ba'i gnas skabs thob par 'gyur/ /sems kyi bzlas pa 'bum gyis ni/ /sngags kyi lha ni rgyal ba nyid/ /nga ru 'dzin pa
<p>308a.7</p>yongs btang nas/ /sgrub pa po yi dbang du 'gyur/ /de bzhin de ni rlung gis mnan/ /rnal 'byor pa yis 'bebs par 'gyur/ /me yis mnan pas sreg 'gyur te/ /de bzhin chu yis tshim par 'gyur/ /spyi bo sas mnan pas rgyas te/ /bzlas pas lha ni 'ong bar 'gyur/ /spyi bo
<p>308b</p>
<p>308b.1</p>thig le'i chas mnan te/ /mnyes nas mchog ni ster bar 'gyur/ /de ltar 'bum phrag drug bzlas pa/ /sngon du bsnyen pa ru ni brjod/ /oM ltaHphaT bsnun pa ste/ bzlas pa 'bum lta hUM/ /phes ha bau sha Ta bsreg /b+haH na ma tshim/ lta swA hA rgyas/ oM tAM ba Sha Ta dgyes pa re re la 'bum dril bas
<p>308b.2</p>'bum phrag drug sbyin sreg khri phrag drug go zhes so/ /dang por sangs rgyas rgyud chen por/ /bde gshegs kyis ni 'dod grub phyir/ /phaT hUM de bzhin bau Sha Ta dang / na maHswA hA ba Sha Ta rnams/ /las drug rnams la grangs bzhin de/ /sngar mthar brtul zhugs can gyis bya/ /dang po rnam
<p>308b.3</p>snang mdzad byin te/ /yang ni bzlas pa rab tu brtsam/ /de nas dbye ba bzlas byas nas/ /de yi bcu chas sbyin sreg bya/ /rgyud gsungs cho ga thams cad kyi/ /de nas lha ni 'grub par 'gyur/ /grub pa de ni mchog ster 'gyur/ /sngags pa rnams kyis gang bzlas pa/ /gzhan rigs bya ba
<p>308b.4</p>yang ni gzhan/ /dus dang sngags kyi rigs de bzhin/ /gzhan rnams dang ni de spyod las/ /las rnams kun la 'bras bu med/ /gang dag sbyin pa rnams dor ba'i/ /glegs bam bklag pa'i sngags kyis ni/ /sgrub pa rab tu byed pa gang / /mi de nyon ni mongs par
<p>308b.5</p>'gyur/ /zhes bya ba la sogs pa bcom ldan 'das kyis rtsa ba'i rgyud du gsungs pa'i nges pa'o/ /sngags kyi bzlas brjod bya ba'i nges pa ste nyi shu rtsa brgyad pa'o// //de nas gtor ma gtang bar bya ste/ gtor ma chen po bza' ba dang / bca' ba dang / 
<p>308b.6</p>btung bar ldan pa'i kha zas khyad par bcus gtsor byas pas/ thod pa la sogs pa yongs su bkang la/ oM na maHhrI badzrod ka ya oM AHhUM ho/ zhes brjod la sbyangs pa dang / 'bar ba dang / rtogs pa dang bdud rtsir bya'o/ /lag pa g.yon pa dang / g.yas
<p>308b.7</p>pa dang thal mo bkab la/ nam mkha' lding gi phyag rgya la sogs pa snga ma bzhin du gyur par bya'o/ /de nas g.yon pa'i srin lag gis bdud rtsi blangs la sa la chos 'byung gru gsum bya zhing de'i nang du thig le zlum po byas la/ der sngar bstan pa'i lha thams cad kyi sa
<p>309a</p>
<p>309a.1</p>bon dang mtshan ma bltas la/ de las skad cig gis lha'i dkyil 'khor rdzogs par bsam mo/ /de nas sna'i bu ga'i dbugs sam/ snying ga'i sa bon las sam yab yum sbyor ba'i gnas las sam/ rang gi dam tshig dang ye shes gnyis
<p>309a.2</p>su med pa'i lha rnams phyung la/ oM sarba bud+d+ha bod+hi sa twa/ sarba kro d+ha DA ki nAM i maM ba liM pra tI ts+tsha nU sa ma ya/ ma nu sma ra ya hUM phaT swA hA/ zhes bya bas gtor ma dbul bar bya'o/ /des sngar smos pa'i gnas de nyid du lag pa g.yon pa'i srin lag gis
<p>309a.3</p>thig le blangs pas gnas gsum du thig le byas la/ oM AH hUM zhes pas lha tshogs rang la bsdus la/ yang de nyid kyis bdud rtsi blangs la rang gi kha mtshan ma gcig par bdud rtsi'i thig le mkha' 'gro ma'i grangs dang mnyam par sngar brjod pa'i sngags kyis
<p>309a.4</p>gtor bar bya'o/ /de yang yongs su mnyes pa'i don du sngags 'di yang brjod par bya'o/ /oM d+hi ban ne sa mA d+hi/ d+h+ya na pra Ni ne swA hA/ zhes bya bas so/ /des na thams cad ro mnyam pa'i gtor mas dkyil 'khor gyi ye shes la mchod pa phud kyi gtor
<p>309a.5</p>ma'o/ /de nas las thams cad pa bsgrub pa'i phyir/ 'byung po'i gtor ma gtong ba ni rtsa ba'i rgyud las bshad pa'i rgyud de dang der gang dang gang gsungs pa de man ngag gis shes par bya'o/ /thun mong ma yin pa'i gtor ma'i nges pa ste nyi shu rtsa dgu
<p>309a.6</p>pa'o// //da ni lha rnams gshegs su gsol bar bya ste/ gtsug tor gyi 'khor lor rdo rje rtse lnga pa bsgom par bya'o/ /de'i lte bar bde ba chen po'i dkyil 'khor gshegs su gsol lo/ /de'i phyir rdo rje'i ra nyis 'gyur gyi ra brgyad dbus kyi ra dang
<p>309a.7</p>lhan cig rtse dgu pa'i rdo rjer gyur pa ni snying ga'i chos kyi 'khor lo'o/ /de'i snying gar du ba ma la sogs pa rnams gshegs su gsol lo/ /ra bcu drug dbus kyi ra dang lhan cig bcu bdun pa ni dpral bar ro/ /de'i lte bar phung po dang khams kyi lha rnams gshegs
<p>309b</p>
<p>309b.1</p>su gsol ba'o/ /rwa sum cu rtsa gnyis dbus kyi rwa dang lhan cig sum cu rtsa gsum pa ni mgrin pa longs spyod kyi 'khor lo'o/ /de'i lte bar skye mched bcu gnyis kyi lha dang / khro bo bzhi'i lha rnams gshegs su gsol ba'o/ /ra drug cu rtsa bzhi dbus kyi ra dang drug
<p>309b.2</p>cu rtsa lnga pa'i rdo rje lte ba sprul pa'i 'khor lo ste/ de'i lte bar rgan byad ma la sogs pa dang / dkyil 'khor drug cu rtsa bzhi'i rgyu ba dang / stong pa bzhi'i rigs can rnams gshegs su gsol lo/ /de yang ra sum cu rtsa gnyis 'dab ma'i grangs dang mnyam pa'i
<p>309b.3</p>rdo rje gsang ba'i pad+mar 'od zer can la sogs pa rnams gshegs su gsol lo/ /de bzhin du las kyi 'khor lor rdo rje rnams byas te/ de rnams kyi lte ba rnams su/ lha bcu gnyis 'khor dang bcas pa de rnams gshegs su gsol lo/ /de bzhin du bya ba'i
<p>309b.4</p>'khor lor klu rnams dang / khyi gdong ma la sogs pa rnams gshegs su gsol lo/ /'dir thun gsum pa'i rnal 'byor du bya'o/ /de ltar bya ba'i thun mtshams su dag pa rnam pa bcu gnyis rjes su dran par bya ste/ de yang rtsa ba'i rgyud chen po las/ 'chi bar ma rig
<p>309b.5</p>la 'jug pa'i/ /'du byed de las skye bar 'gyur/ /zhal gsum rnam pa phyag drug pa'i/ /mgon po dang po de nyid brjod/ /mi bskyod la sogs gang bzhugs pa/ /de nas rnam shes srid pa'o/ /de nas ming dang gzugs gyur te/ /khams drug bdag nyid de
<p>309b.6</p>nas so/ /skye mched drug po de dang ni/ /gzugs kyi rdo rje la sogs 'byung / /reg ni mig la sogs pa dang / /gzugs sogs lhan cig sbyor bas so/ /de nas tshor ba skye bar 'gyur/ /de nyid rin chen 'byung ldan no/ /srid pa'i longs spyod bdag nyid ni/ / 
<p>309b.7</p>de las sred pa skye bar 'gyur/ /rkang pa lag pa brkyang ba ni/ /de las nye bar len par brjod/ /byis pa srog dag 'byung ba ni/ /de las sred pa skye bar 'gyur/ /byis pa rtag tu brjod pa ni/ /de las skye ba'i 'du shes so/ /sku la sogs pa byin rlabs
<p>310a</p>
<p>310a.1</p>ni/ /de yi yongs su brtags pa'o/ /so rnams byung nas lhung ba ni/ /slar yang 'du byed rnams zhes bya/ /zhes rtsa ba'i rgyud las gsungs so/ /gshegs su gsol ba dang rnam dag bcu gnyis kyi nges pa ste sum cu pa'o// // 
<p>310a.2</p>lo dang po nas drug brgya'o/ /'jam dbyangs grags pa'i rgyal po de/ /drang srong rnams ni smin pa'i phyir/ /sham+b+hal ru 'byung bar 'gyur/ /lha mo chen mo sgrol ma 'di'i/ /sras po pad 'dzin 'jig rten dbang / /shAkya rigs las byung ba de/ /zla ba bzang
<p>310a.3</p>po khyod kyi rigs/ /gang gi rdo rje'i rigs dag can/ /rigs bzhi'i snyigs ma gcig pa yi/ /bram ze'i rigs kyi snyigs ma can/ /'di skad bdag gis thos pa 'di'o/ /drang srong rnams la chos ston pa/ /gzhan las thos pa rnams las min/ /thams cad
<p>310a.4</p>mkhyen zhes smra gyur pa/ /rnam pa gang dang gang gis ni/ /sems can rnams ni yongs smin pa/ /rnam pa de dang de yis ni/ /chos ni ston par byed pa yin/ /rnal 'byor pa sgra sgra nyams pas/ /chos ni nan tan gyis gzung ngo / /yul gyi skad kyis der thob na/ / 
<p>310a.5</p>sgra yi bstan bcos der ci smos/ /ji ltar sa yi rin chen po/ /ming gi dbye ba tha dad pa/ /yul yul dbang gis rab smra yod/ /rin chen khyad par 'ga' yang med/ /de ltar chos ni 'di rnams kyang / /sdud par byed pa sna tshogs kyis/ /ming ni du ma so so
<p>310a.6</p>ba/ /sems can bsam pa'i dbang gis gsungs/ /de nas nyung rgyud 'di snying don/ /thams cad mkhyen sogs bdag gi lugs/ /dpal rgyud me tog phreng bsdebs pa/ /brgya phrag sum cu lhag pa yis/ /rim par phye ba lngas rdzogs pa/ /yang dag
<p>310a.7</p>sdud par byed pa yi/ /smra ba'i mchog gis ston par 'gyur/ /rgya cher 'grel byed pad dkar 'dzin/ /rgyud 'dir drang srong rigs sogs la/ /sangs rgyas lam ni ston byed pa/ /zla ba lha dbang gzi brjid dang / /zla ba byin dang lha yi dbang / /sna tshogs gzugs dang
<p>310b</p>
<p>310b.1</p>lha dbang ldan/ /grags dang pad dkar rim pa bzhin/ /nyi ma'i 'od stong rgyal po dang / /bgegs sgra yi ni sprul par bcas/ /phyag na rdo rje zla bzang khyod/ /sa yi snying po gshin rje gshed/ /sgrib pa thams cad rnam sel dang / /gnod sbyin nor bu can rim bzhin/ /nam mkha'i
<p>310b.2</p>snying po 'jam dbyangs dang / /'jig rten mgon po rim ji bzhin/ /gshin rje gshed sogs khro bo bcu/ /byang chub sems dpa' de nang du/ /bcu gsum po rnams rim pa bzhin/ /snyigs ma'i rigs su 'byung bar 'gyur/ /grags pa snyigs ma can de dang / /pad dkar
<p>310b.3</p>snyigs ma can de dang / /bzang po snyigs ma can de dang / /de bzhin bzhi pa rnam rgyal dang / /bshes bzang lag pa dmar po dang / /khyab 'jug sbal pa dang ni bdun/ /nyi ma grags dang rab bzang dang / /rgya mtsho rnam rgyal nyi ma yi/ /snyigs can nyi ma bcu gnyis pa'o/ /sna tshogs
<p>310b.4</p>gzugs dang zla ba'i 'od/ /mtha' yas dang ni sa skyong dang / /dpal skyong seng ge rnam gnon dang / /ngo mtshar chen po 'gag med dang / /mi yi seng ge dbang phyug che/ /mtha' yas rnam rgyal snyigs ma can/ /de lha'i 'khor lo can chen po/ /drag po'i snyigs ma can 'byung 'gyur/ /gsung can rta
<p>310b.5</p>mchog ting 'dzin gyis/ /kla klo'i chos rnams mthar ni byed/ /nyi ma'i shing rta la sogs kyis/ /gsung ldan ston pa 'byung bar 'gyur/ /zla ba bzang khyod rtsa rgyud kyi/ /des ni de ni sdud byed pa/ /khyod 'di rgyas 'grel byed pa ni/ /sems can rnams ni yongs smin byed/ /'jam dpal rdo rje'i rgyud
<p>310b.6</p>nyung ngu / /rgya cher 'grel byed pad 'dzin dang / /zhes bya bas rtsa ba'i rgyud du ji ltar gsungs pa'i rim pas byang chub sems dpa' dang khro bo'i rgyal po rnams lung bstan pas na/ chu bo si ta'i byang phyogs su skal ba dang ldan pa'i sems can rnams kyi mos pa mkhyen nas/ bcom ldan 'das kyis
<p>310b.7</p>bstan cing phyag na rdo rjes glegs bam du bris so/ /bdag gis kyang mtshan yang dag par brjod pa tshad mar byas shing sems can rnams kyi the tshom bsal ba'i phyir stong phrag bcu gnyis pa dri ma med pa'i 'od ces bya ba glegs bam du byas so/ /'dir dpal dam pa dang po tshad mar
<p>311a</p>
<p>311a.1</p>byas te/ mtshan yang dag par brjod pa'i sgrub thabs mngon par rtogs pa nges par byas pas sems can rnams kyi the tshom bcad do/ /gang gi phyir sems can rnams kyi gsang sngags kyi theg pa la tshom mi za ba'i phyir/ gsang sngags kyi tshul thams cad kyi nges
<p>311a.2</p>pa'i don/ mtshan yang dag par brjod pa bcom ldan 'das kyis gsang ba'i bdag po lag na rdo rje la bstan to/ /de'i phyir gang gis dam pa dang po'i sangs rgyas mi shes pa des mtshan yang dag par brjod pa mi shes so/ gang gis mtshan yang dag par brjod pa mi shes pa
<p>311a.3</p>des rdo rje 'dzin pa'i ye shes kyi sku mi shes so/ /gang gis rdo rje 'dzin pa'i ye shes kyi sku mi shes pa des/ gsang sngags kyi theg pa mi shes te/ de thams cad rdo rje 'dzin pa'i lam dang bral nas 'khor ba pa yin no/ /gser dang dngul chu 'dres bzhin pa'i/ /phan tshun
<p>311a.4</p>yongs su 'khyud pa can/ /dam pa dang po'i sangs rgyas dang / /mtshan ni yang dag brjod pa'i mchog /sA la'i shing la 'khri shing bzhin/ /bla ma'i bka' yis rab dkris pa'i/ /dam pa rnams kyis blang bar gyis/ /don zab don ni rgya che ba/ /don chen mtshungs med
<p>311a.5</p>rab zhi ba/ /thog ma bar dang mthar dge ba/ /'das pa'i sangs rgyas rnams kyis gsungs/ /ma 'ongs rnams kyang gsung 'gyur la/ /da ltar byung ba rdzogs sangs rgyas/ /yang dang yang du gsungs pa gang / /rgyud chen sgyu 'phrul dra ba las/ /rdo rje 'chang chen gsang sngags 'chang / / 
<p>311a.6</p>dpag med rnams kyi bka' bzhin du/ /glur blangs gang yin 'dir bshad pa/ /mngon par rtogs par bya ba'i phyir/ /sgrub pa'i thabs 'di bdag gis byas/ /de dges sems can ma lus pa/ /mi shes the tshom ma kun bsal nas/ /ye shes sku de myur thob shog /'phags
<p>311a.7</p>pa 'jam dpal gyi mtshan yang dag par brjod pa'i mngon par rtogs pa zhes bya ba/ byang chub sems dpa' sems dpa' chen po thugs rje chen po spyan ras gzigs kyis mdzad pa rdzogs so// //