<?xml version="1.0" encoding="UTF-8"?>
<text>
<item><p>1b.1</p><section></section><text>@##/ /rgya gar skad du/ sa hA dza sid+d+hi/ bod skad du/ lhan cig skyes grub/ sangs rgyas la phyag 'tshal lo/ /dpal ldan rol pa lha mo che/ /de bzhin dpa' bo rdo rje dpal/ /dam</text></item>
<item><p>1b.2</p><section></section><text>tshig ces bya rdo rje dpal/ /de bzhin pad+ma rdo rje dpal/ /dpal ldan lhan cig skyes rdo rje/ /rdo rje dang ldan bram ze mo/ /de bzhin grub pa'i rdo rje dpal/ /dpal ldan gshin rje'i rgyal po 'dis/ /dpal</text></item>
<item><p>1b.3</p><section></section><text>ldan 'khor lo sngon brjod pa/ /bla ma dge slong gnyid log pa/ /de bzhin gzhan yang gang zhig lha/ /dpal ldan kun 'gro mgon po dang / /de bzhin dpal ldan thugs rdo rje/ /dpal ldan rol pa'i</text></item>
<item><p>1b.4</p><section></section><text>lha mo sogs/ /yang dang yang du kun la 'dud/ /de rnams zhabs la phyag byas nas/ /gzhung lugs mtha' ni brjod par bya/ /kun 'gro'i lhan cig skyes zhi ba/ /rtag tu 'byung zhing rang la gnas/ /dus</text></item>
<item><p>1b.5</p><section></section><text>kun du ni mi zad pa/ /rtog pas brtags pa spangs pa nyid/ /rang dang phyi rol nang na gnas/ /phyi dang nang las ma skyes pa/ /zung 'jug tshig gi don de ni/ /rgyu dang mi rgyu gnas pa las/ /dus kun du ni yang dag</text></item>
<item><p>2a.1</p><section></section><text>gnas/ /gzhung las ma gtogs rnyed mi 'gyur/ /gang dang mtshungs pa skyes pa ni/ /des na lhan cig skyes par brjod/ /lhan cig skyes pa rtog pa med/ /mi rtog las skyes lhan cig skyes/ /sangs rgyas rnams</text></item>
<item><p>2a.2</p><section></section><text>la lhan cig skyes/ /rdzogs pa'i byang chub ster mdzad pa/ /rtog las phyi rol lhan cig skyes/ /blang bya dor bya spangs pa nyid/ /gang rung ji lta de lta bur/ /de ni 'bad pa med pas 'thob/ /the tshom med cing rtog med pa/ /mngon sum du ni</text></item>
<item><p>2a.3</p><section></section><text>rnyed par 'gyur/ /nyin mtshan bskal pa de bzhin lo/ /bskal pa bye ba brgya dag gam/ /rgyun mi 'chad pa'i dus kun du/ /lhan cig skyes pa thob par 'gyur/ /rtog dang bral zhing mngon sum pa/ /rgyal bas yid kyi nang gnas gsungs/ / </text></item>
<item><p>2a.4</p><section></section><text>rtag dang chad dang bral ba nyid/ /mtshan dang mtshan gzhi spangs pa nyid/ /gzhan yang snying rje mngon brjod pa/ /lhan cig skyes par yongs brjod bya/ /lhan cig skyes 'di dngos rnams kyi/ /rgyu dag tu ni yongs su brjod/ /la la bdag ni</text></item>
<item><p>2a.5</p><section></section><text>lhan cig skyes/ /kha cig rmongs pas dbang phyug ste/ /bdag bcas ma yin bdag med pa/ /rtog pa gnyis ni spangs pa nyid/ /de ni zung 'jug go 'phang du/ /rgyal bas lhan cig skyes par gsungs/ /de nyid srog chags rnams kyi srog / </text></item>
<item><p>2b.1</p><section></section><text>de nyid mchog tu mi 'gyur ba/ /de nyid kun la khyab pa yi/ /lus kun la ni rnam par gnas/ /bud med byis pa ba lang rdzi/ /kla klo dang ni rigs ngan dang / /chu yi nang gnas sems can dang / /lha dang gnod sbyin klur bcas pa'i/ /de rnams lhan cig skyes mi shes/ /'gro ba'i grong khyer dag tu</text></item>
<item><p>2b.2</p><section></section><text>'khyam/ /sangs rgyas bdag nyid lus la ni/ /dngos grub bde ba mi nus shing / /bdag nyid 'phrog pa'i chom rkun te/ /de yis sdig pa ma byas sam/ /bdag nyid 'di dag gzhan pa la/ /gzhan dag tu ni rtog par byed/ /bdag nyid 'phrog pa'i chom rkun te/ /de yis sdig pa ma byas sam/ / </text></item>
<item><p>2b.3</p><section></section><text>bdag nyid nges par sangs rgyas kun/ /mdza' bo thams cad nyid kyang ngo / /rang gi lhag pa'i lhar sbyor bas/ /de phyir bdag nyid bsgrub par bya/ /lus gnas lus las ma bskyed pa/ /rtog pa gnyis ni spangs pa ste/ /khyab bya khyab byed tshul gyis ni/ /dngos po kun la yang dag gnas/ / </text></item>
<item><p>2b.4</p><section></section><text>lha dang lha min klur bcas dang / /thub pa rnams dang drang srong dang / /bdag tu 'dzin pa'i mthar gnas pa/ /glen pa rmongs pas mi shes so/ /mchog gi go 'phang mi shes phyir/ /rmongs pa thams cad nyon mongs 'gyur/ /bskal pa gsum du ngal byas nas/ /bdag nyid gcig pu 'du</text></item>
<item><p>2b.5</p><section></section><text>ba'o/ /rnam pa kun du 'di dag min/ /nyan thos pa yi byang chub 'dod/ /dbu ma'i 'dod lugs gzhung gi tshul/ /de ni rtsod pa kun la mos/ /bskal pa'i yal gar ngal byas kyang / /de yis kun nas mi shes so/ /theg chen shin tu yangs pa las/ /rgyal ba mchog gis</text></item>
<item><p>2b.6</p><section></section><text>sngon gsungs pa/ /'di ltar gcig pu nyid kyis ni/ /yang dag rdzogs pa'i byang chub mchog /phyag na rdo rje'i rim las 'ongs/ /rna ba nas ni rna bar rnyed/ /gang la byang chub gzhung gnas pa/ /bla ma de yis 'gro ba sgrol/ /bsgom bya sgom byed 'brel pa'am/ /yang dang</text></item>
<item><p>2b.7</p><section></section><text>yang du brtags pa ni/ /rtog pa bsgom pa'i bdag nyid kyis/ /dngos grub don du sgrub pa'i thabs/ /de kun rtag tu rnal 'byor pas/ /dor ba nyid du yongs su brtag/ /de bzhin du yang / /ji srid ji srid rnam rtog pa/ /de srid thams cad kun nas brdzun/ /gang zhig de nyid ma brtags</text></item>
<item><p>3a.1</p><section></section><text>pa/ /de bzhin yang dag de bden pa/ /rten 'brel las skyes skad cig ma/ /kha cig dngos grub dbang gnyis skyes/ /byis pa yun ring rgan sogs kyis/ /'bad pa yis ni thob mi 'gyur/ /rgyu dang bcas pa'i skad cig ma/ /'khrul dang rnam par 'khrul 'dra ma/ /kha cig</text></item>
<item><p>3a.2</p><section></section><text>longs spyod rdzogs pa'i gzhung / /de ni lhan cig skyes brjod min/ /lte ba'i dbus su 'khor lo mchog/ /de dbus gzi brjid gzugs can ni/ /sgrub pa po yis rtag bsgoms pa/ /de ni lhan cig skyes brjod min/ /spyi bor gnas pa'i 'khor lo che/ /de la reg dang bde ba</text></item>
<item><p>3a.3</p><section></section><text>'bab/ /bya ba'i rab tu sbyor bas 'thob/ /de ni lhan cig skyes brjod min/ /srog gi rlung ni 'gog pa ru/ /'bad pa yis ni gang zhig byed/ /sna yi rtse mor rab gzhug bya/ /de 'gog pa yis gang thob pa/ /de ni lhan cig skyes brjod min/ /thur sel rlung ni 'gog pa</text></item>
<item><p>3a.4</p><section></section><text>yis/ /lus ni gdung ba byas nas su/ /yang nas yang du goms par byed/ /de ni lhan cig skyes mi brjod/ /mnyam gnas ched brjod brgyad rnams kyis/ /gang zhig rlung ni 'gog pa ru/ /'bad pa yis ni gang zhig byed/ /de ni lhan cig skyes brjod min/ /sa la sogs pa</text></item>
<item><p>3a.5</p><section></section><text>gzung ba yis/ /sgrub po gang zhig thams cad 'dod/ /shin tu 'bad pas sgrub byed pa/ /de ni lhan cig skyes brjod min/ /phra mo'i thig le rnal 'byor ni/ /kha cig sgrub pos sgrub par byed/ /bsam gtan bsam bya gang yod pa/ /de ni lhan cig skyes brjod min/ /b+ha ga nang</text></item>
<item><p>3a.6</p><section></section><text>gnas thig le ni/ /kha cig sgrub pos sgrub par byed/ /de ni rtog bcas go 'phang ste/ /de ni lhan cig skyes brjod min/ /snying ga'i dbus su bsam gtan ni/ /yid 'dod rnams kyis sgom par byed/ /de ni rtog bcas go 'phang ste/ /de ni lhan cig skyes brjod min/ /lug dang</text></item>
<item><p>3a.7</p><section></section><text>ser skya dag dang ni/ /de dbus la gnas yid bzang ma/ /de 'gog pa yis gang thob pa/ /de ni lhan cig skyes brjod min/ /dga' dang khro bo'i dbang gis shes/ /rtse gcig ces ni mtshan par ni/ /byis pas ye shes su ni brtags/ /de ni lhan cig skyes brjod min/ /kun</text></item>
<item><p>3b.1</p><section></section><text>tu gnas su 'khyil pa la/ /rlung 'gog pa yi 'bar ba yis/ /zum pa'am ni rgyas par ni/ /de ni lhan cig skyes brjod min/ /'dar dang brgyal dang de bzhin nyid/ /'byed dang 'dzums pa la sogs dang / /'phar dang sgra dang mi bzad che/ /de ni lhan cig skyes brjod min/ / </text></item>
<item><p>3b.2</p><section></section><text>bum pa bzhin du khong stong du/ /de ltar gang zhig rtog par byed/ /yang na stong par smra ba'i blo/ /de ni lhan cig skyes brjod min/ /dngos po gang zhig de dag kun/ /rtog pa'i ye shes la skyes brjod/ /bsgoms pa'i stobs kyi sems kyis ni/ /de yis thams cad rdzogs</text></item>
<item><p>3b.3</p><section></section><text>par 'gyur/ /thub pas sngon du gang gsungs pa/ /spal ba ral ba'i khur dang ni/ /'od gsal thal ba'i byug pa dang / /mchod phyir thogs ni dkar po dang / /spyi blugs dpung mgor thogs pa ste/ /de ltar sna tshogs rnam pa ni/ /bsgoms pa'i stobs kyis mthong bar</text></item>
<item><p>3b.4</p><section></section><text>'gyur/ /'di ni bden min mthong ba ste/ /lhan cig skyes pa mthong ba med/ /de bzhin du yang / gang zhig mthong ba de bden min/ /gang ma mthong ba de bden te/ /dngos po rtog pa long ba nyid/ /rab rib gnod pa la sogs bzhin/ /skye 'gro thams cad bden pa'i tshul/ / </text></item>
<item><p>3b.5</p><section></section><text>gzung dang 'dzin pa spangs pa nyid/ /lhan cig skyes pa'i go 'phang gnas/ /gang gis mthong ba de yis mthong / /dngos dang dngos min go 'phang gnas/ /rtogs dang brtags pa min las grol/ /gsal bar ma byas kun las 'das/ /lhan cig skyes pa sngon du</text></item>
<item><p>3b.6</p><section></section><text>brjod/ /byis pa'i brjod pa dag dang bral/ /brjod bya rjod byed spangs pa nyid/ /lhan cig skyes pa de lta bur/ /bla ma mchog gis sngon du gsungs/ /dpal ldan rol pa'i lha mo'i drin gyis ni/ /de bzhin dpal ldan bla ma dag dang ni/ /dpal ldan bde ba chen po'i rdo rje yis/ / </text></item>
<item><p>3b.7</p><section></section><text>lan cig gis ni bde ba chen pos mkhyen/ /the tshom med cing rtog pa med/ /rang rang ngo bo ston pa po/ /bdag gis yang dag nyams su myong / /mun pa la ni sgron me bzhin/ /za ba'am ni 'khrig pa na/ /gnas skabs kun la thams cad du/ /gsang ba med cing 'jigs pa</text></item>
<item><p>4a.1</p><section></section><text>spangs/ /ye shes chen po rang gis rig /gang zhig de la rjes dran par/ /yang dang yang du dran byed pa/ /de ni dngos grub rgyas 'gyur te/ /srid pa'i mtsho las sangs rgyas bzhin/ /bdag nyid kyis ni dran don du/ /bdag gis de ni bsngags pa yin/ / </text></item>
<item><p>4a.2</p><section></section><text>gang zhig snying rjes bcings pa yi/ /bdag la bzod mdzod sems can che/ /gang zhig cung zad 'di brjod pas/ /de yis bsod nams gang 'gyur ba/ /bsod nams de yis sems can rnams/ /lhan cig skyes grub thob par shog /lhan cig skyes grub rdzogs so/ / </text></item>
<item><p>4a.3</p><section></section><text>rgya gar gyi mkhan po chen po zla ba mgon po dang / /bod kyi lo tsA ba shes rab grags kyis bsgyur ba'o//[ ]@##/ /rgya gar skad du/ sa ha dza sid+d+hi pat+tha ti nA ma/ bod skad du/ lhan cig skyes grub kyi gzhung 'grel zhes bya ba/ byang chub sems dpa' phyag na</text></item>
<item><p>4a.4</p><section></section><text>rdo rje la phyag 'tshal lo/ /dri med chos 'byung gtsang ba'i gnas mchog nyams dga' bar/ /phung po la sogs bdud rnams bzhi po mi 'jug phyir/ /tshad med bzhi yi sgo glegs legs par gtams mdzad nas/ /'dren pa gang zhugs de rnams la ni bdag phyag 'tshal/ /skyes</text></item>
<item><p>4a.5</p><section></section><text>mchog de rnams zhabs la phyag byas nas/ /'gro bas lhan cig skyes rtogs med pa'i phyir/ /dri med lhan cig skyes pa'i gzhung 'grel 'di/ /'gro la phan phyir dpal mo bdag gis bri/ /ci'i phyir zhe na/ lhan cig skyes pa'i rang bzhin las kha phyir phyogs par gyur pa'i</text></item>
<item><p>4a.6</p><section></section><text>dbang gis 'dzam bu'i gling pa'i skye bo rnams sdig pa'i las la gzhol bar 'gyur te/ de yang dgongs pa lung ston pa zhes bya ba'i rnal 'byor chen po'i rgyud las ji skad du/ de nas bcom ldan 'das kyi gsang ba pa'i bdag po byang chub sems dpa' phyag na rdo rje la bka'</text></item>
<item><p>4a.7</p><section></section><text>stsal pa/ gsang ba'i bdag po don rgyas tshul/ /tshul chen 'di ni rnyed gyur na/ /ji bzhin don rnyed ma bzung bas/ /de phyir lam ngan dag tu ltung / /rtag par mngon pa'i nga rgyal la/ /rab tu dga' dang ldan pa yis/ /rnal 'byor pa rnams bdag ces smra/ /chos ni g.yo</text></item>
<item><p>4b.1</p><section></section><text>yis byed gyur la/ /des ni 'dus pa mi shes par/ /dam tshig la sogs spyod byed pa/ /gsang ba gsung par mi byed cing / /thams cad du ni rab tu ston/ /mngon sum sangs rgyas dang 'dra ba'i/ /slob dpon la smod bkur mi byed/ /skad cig tsam gyis khong khro zhing / / </text></item>
<item><p>4b.2</p><section></section><text>de bzhin skad cig gis rjes chags/ /ma dang sring mo bu mo sogs/ /bgrod min la ni 'khrig spyod cing / /pha dang ma gsod de bzhin du/ /srog chags gzhan yang mang du gsod/ /de bzhin brdzun gyi tshig smra zhing / /khyad par du yang rku bar byed/ /gzhan gyi chung ma'i</text></item>
<item><p>4b.3</p><section></section><text>thad 'gro zhing / /nyes smad gzhan yang byed par 'gyur/ /de nyid ye shes rang byung ba'i/ /dam tshig rnams ni des mi shes/ /nyes pa cung zad tsam la yang / /mngon spyod drag po byed 'gyur la/ /rnal 'byor rab sbyor sman pa yis/ /sngags pa rnams ni grub mi 'gyur/ / </text></item>
<item><p>4b.4</p><section></section><text>brtag pa phyi yi bstan bcos dga'/ /de phyir sbyor la mkhas pa dang / /rang gi dam tshig spangs nas ni/ /lcags kyu med pa'i glang chen bzhin/ /'dod dgu dag tu 'khyam par byed/ /sngags dang phyag rgya'i sbyor ba yis/ /'tsho ba dag kyang sgrub par byed/ /gang du</text></item>
<item><p>4b.5</p><section></section><text>rnyed pa thob par 'gyur/ /gsang sngags tshul chen 'chad par 'gyur/ /zhes gsungs pa de bas na bdag gis lhan cig skyes pa'i tshul zab mo nyan thos dang / rang rgyal ba dang / phyi rol pa'i thub pa rnams dang / rtag pa dang chad par lta ba pa rnams kyis rtog par dka'</text></item>
<item><p>4b.6</p><section></section><text>ba dang / /dus gsum gyi de bzhin gshegs pa rnams kyis rgyas btab pa/ bla ma yongs su bsten rnams la rna ba nas rna bar 'pho bar 'gyur ba gang yin pa de legs par bstan par bya'o/ /de yang re zhig brjod par bya ba'i lhan cig skyes pa 'di'i rjod par byed pa'i gzhung</text></item>
<item><p>4b.7</p><section></section><text>gi tshogs ni/ dang po kho nar dpal ldan rol pa'i lha mo zhes pa nas/ yang dang yang du kun la 'dud/ /ces pa'i bar gyis ni lhan cig skyes pa'i man ngag dpal o rgyan gyi gnas nas/ byang chub sems dpa' phyag na rdo rje'i sprul pa las/ bla ma gcig nas gcig tu</text></item>
<item><p>5a.1</p><section></section><text>brgyud pa'i lo rgyus dang / /lhan cig skyes pa 'di nyid kyis ma rig pa'i nyon mongs pa mthar byed pas gshin rje yin pa dang / sa'i bdag po dbang po'i blos rgyal srid yongs su spangs nas rab tu byung ste/ dur khrod bsten pa la sogs pa'i gleng</text></item>
<item><p>5a.2</p><section></section><text>gzhi ston cing / bla ma gong ma rnams la phyag 'tshal ba ston par byed do/ /de rnams zhabs la zhes pa nas brjod par bya zhes pa'i rkang pa gnyis kyis lhan cig skyes pa'i rtsom pa ston par byed do/ /kun 'gro lhan cig skyes zhi ba/ /zhes pa nas/ gzhung las ma</text></item>
<item><p>5a.3</p><section></section><text>gtogs rnyed mi 'gyur/ /zhes pa'i bar gyis ni/ /lhan cig skyes pa'i rang bzhin rgyu ba dang mi rgyu ba'i dngos po mtha' dag la khyab pa yin yang bla ma'i zhal las ma gtogs pa mi rnyed par ston par byed do/ /gang dang mtshungs par skyes pa na/ /zhes pa nas/ de ni 'bad</text></item>
<item><p>5a.4</p><section></section><text>pa med par 'thob/ /ces bya ba'i bar gyis ni/ bla ma'i zhal las rnyed pa'i rjes la 'bad pa med pa'i tshul gyi ting nge 'dzin gyi ro nyams su myong ba dang lhan cig skyes pa'i nges tshig ston par byed do/ /the tshom med cing rtog med pa/ /zhes pa nas/ lhan cig skyes pa</text></item>
<item><p>5a.5</p><section></section><text>thob par 'gyur/ /zhes pa'i bar gyis ni/ lhan cig skyes pa nyams su myong nas za ba dang 'chag pa la sogs pa'i dus su yang mi 'bral bar ston par byed do/ /rtog dang bral zhing mngon sum pa/ /zhes pa nas/ lhan cig skyes par nges brjod bya/ /zhes pa'i bar</text></item>
<item><p>5a.6</p><section></section><text>gyis ni rtog pa med pa'i lhan cig skyes pa'i bskul ba'i dbang gis snying rje cha bcu drug pa zla ba yar gyi ngo bzhin pa'i chos can/ sems can dang chos dang dmigs pa med pa la sogs pa la lhan cig skyes pa yin par ston par byed do/ /lhan cig skyes 'di dngos rnams</text></item>
<item><p>5a.7</p><section></section><text>kyis/ /zhes pa nas/ 'gro ba'i grong khyer dag tu 'khyam/ /zhes pa'i bar gyis ni/ lhan cig skyes pa 'di nyid bde sdug thams cad kyi gzhi yin pa dang / lta ba dang grub pa'i mtha' 'dzin pa thams cad kyi rtsod pa'i gzhir gyur pa dang / /'gro ba gang gis lhan</text></item>
<item><p>5b.1</p><section></section><text>cig skyes pa ma shes pa de dag sdug bsngal gyi phung po las mi grol bar ston par byed do/ /sangs rgyas bdag nyid lus la ni/ /zhes pa nas/ de yis sdig pa ma byas sam/ /zhes pa'i bar gyis ni/ gang zhig lhan cig skyes pa'i rang bzhin la/ /de'i rang bzhin</text></item>
<item><p>5b.2</p><section></section><text>du mi rtogs pa'i skyes bu de rnams sdig can yin par ston par byed do/ /bdag nyid nges par sangs rgyas kun/ /zhes pa nas/ dngos po kun la yang dag gnas/ /zhes pa'i bar gyis ni/ 'gro ba thams cad sangs rgyas la sogs pa'i rang bzhin yin par ston te/ </text></item>
<item><p>5b.3</p><section></section><text>'di ltar lhan cig skyes pas dngos po thams cad la khyab pa yin pa'i phyir ro zhes bya bar ston bar byed do/ /lha dang lha min klur bcas dang / /zhes pa nas/ glen pa rmongs pas mi shes so/ /zhes pa'i bar gyis ni/ bdag tu lta ba can gyi lha tshangs pa la sogs pa dang / </text></item>
<item><p>5b.4</p><section></section><text>drang srong rgyas pa la sogs pa rnams kyis lhan cig skyes pa shes par mi 'gyur ro zhes ston par byed do/ /mchog gi go 'phang mi shes phyir/ /zhes pa nas/ de yis kun nas mi shes so/ /zhes pa'i bar gyis ni/ lhan cig skyes pa mi shes pas grub pa'i mtha'</text></item>
<item><p>5b.5</p><section></section><text>du ma 'dzin cing rtsod pa ston par byed do/ /theg chen shin tu yangs pa la/ /zhes pa nas/ bla ma de yis 'gro ba sgrol/ /zhes pa'i bar gyis ni/ gsang ba'i theg pa nyid du bstan pa'i lhan cig skyes pa bla ma gcig nas gcig tu 'ongs pa'i ston pa gang yin pa'i bla ma des</text></item>
<item><p>5b.6</p><section></section><text>nyon mongs pa rtsad nas gcod pa ston par byed do/ /bsgom bya sgom byed 'brel pa 'am/ /zhes pa nas/ dor ba nyid du yongs su brtag /ces pa'i bar gyis ni/ slob bzhin pa'i rnal 'byor pa rnams la gdams pa ston par byed do/ /de bzhin du yang zhes pa nas/ de</text></item>
<item><p>5b.7</p><section></section><text>yis thams cad rdzogs par 'gyur/ /zhes pa'i bar gyis ni rtog pa'i ting nge 'dzin ma lus par ston par byed cing / zhar la lan cig skyes pa ma yin par ston par byed do/ /thub pas sngon du gang gsungs pa/ /zhes pa nas/ gang zhig mthong bas de bden min/ /zhes</text></item>
<item><p>6a.1</p><section></section><text>pa'i bar gyis ni/ ji ltar brtags pa de ltar rtogs pa'i rnal 'byor blo'i yul du 'byung bar ston par byed do/ /gang ma mthong ba de bden te/ /zhes pa nas/ bla ma mchog gis sngon gsungs pa/ /zhes pa'i bar gyis ni lhan cig skyes pa'i rang gi ngo bo rgyas</text></item>
<item><p>6a.2</p><section></section><text>par ston par byed do/ /dpal ldan rol pa'i lha mo'i drin gyis ni/ /zhes pa nas/ lhan cig gis ni bde ba chen po mkhyen/ /zhes pa'i bar gyis ni/ bla ma gong ma las brgyud pa'i dbang gis sa'i bdag po dbang po'i blos kyang lcam dpal mo las rtogs shing khong du</text></item>
<item><p>6a.3</p><section></section><text>chud pa ston par byed do/ /the tshom med cing rtog pa med/ /ces pa nas/ srid pa'i mtsho las sangs rgyas bzhin/ /zhes pa'i bar gyis ni/ bdag dbang po'i blo yis ji ltar spyad pa ltar/ bdag las gzhan pa'i rnal 'byor pa rnams kyis kyang lhan cig skyes</text></item>
<item><p>6a.4</p><section></section><text>pa la de ltar 'jug par byed na yang / srid pa'i gzeb las grol bar 'gyur ro zhes ston par byed do/ /bdag nyid kyis ni dran don tu/ /zhes pa nas/ bdag la bzod mdzod sems can che/ /zhes pa'i bar gyis ni/ bdag gi gzhung brtsams pa la rang nyid nga rgyal med pa'i</text></item>
<item><p>6a.5</p><section></section><text>tshul dang bzod par gsol ba ston par byed do/ /gang zhig cung zad 'di brjod pas/ /zhes pa nas/ lhan cig skyes grub thob par shog /ces bya ba'i bar gyis ni dge ba'i rtsa ba bsngo ba ston par byed do/ /de ltar don mdor bsdus nas/ da ni yan lag gi don</text></item>
<item><p>6a.6</p><section></section><text>dgrol bar bya'o/ /de la/ dpal ldan rol pa'i lha mo che/ /zhes bya ba la sogs pa smos pa ste/ de la bdag dang gzhan gyi don byed nus pa gang la yod pa de ni shrI ste dpal yin la/ de 'gro ba'i don du rol pa mdzad cing lus ngag gi spyod pa rlabs po che'i rol pa mdzad ces</text></item>
<item><p>6a.7</p><section></section><text>bya ba'i don to/ /lha mo zhes bya ba ni lus la skyes pa'i bde ba la longs spyod cing bde ba de dang ldan pa la lha mo zhes dgongs so/ /de yang dpal u rgyan gyi yul na rin po ches brgyan pa zhes bya ba'i nags tshal dgon pa zhig na/ gsang ba'i bdag po'i sprul par gyur pa/ </text></item>
<item><p>6b.1</p><section></section><text>drang srong 'gro ba dbugs 'byin pa zhes bya ba skal ba dang ldan pa rnams lhan cig skyes pa'i rin po che'i man ngag gi rgyud bstan par bya ba'i ched du bzhugs par gyur to/ /dus de nas yul de'i rgyal po mthong na dga' zhes bya ba la/ bu mo rol pa mo zhes bya ba mdzes pa/ </text></item>
<item><p>6b.2</p><section></section><text>blta na sdug pa/ skyes bu thams cad kyi yid 'phrog pa cig btsas so/ /bu mo de chung ngu nas sangs rgyas kyi sgra dang / chos dang / dge 'dun la dad cing / lus dang / ngag dang / yid khyad par du dul ba dang ldan no/ /de cher skyes nas g.yog mo bu mo lnga brgya dang lhan</text></item>
<item><p>6b.3</p><section></section><text>cig tu rin po ches brgyan pa'i nags tshal dgon pa bltar dong dong ba las dgon pa der phyin pa na/ dgon pa de na drang srong mdog gnag pa skra kham par 'dug pa/ rtswa dang shing shun lus la gon pa 'dug pa mthong ba las/ bu mo lnga brgya po skrag par 'gyur nas/ </text></item>
<item><p>6b.4</p><section></section><text>e ma gnod sbyin e ma gnod sbyin zhes bya ba'i sgra so so nas bton to/ /gzhon nu ma rol pa mos drang srong de mthong ma thag tu/ yid dga' ba dang bde ba skyes par gyur nas/ bu mo lnga brgya po la smras pa/ bu mo rnams ma 'jigs shig dang / 'di ni drang srong yin te/ </text></item>
<item><p>6b.5</p><section></section><text>gnod sbyin ma yin par nges so/ /de ci'i phyir zhe na/ kho mos mthong ma thag kho mo yid dga' ba dang bde ba skyes pa las na/ 'di ni gdon mi za bar gnod sbyin ma lags kyi/ kho mo cag rjes su 'dzin pa'i byang chub sems dpa' zhig lags so/ /de ci'i slad du zhe na/ </text></item>
<item><p>6b.6</p><section></section><text>gzhan yang yul khams 'di ni dpal u rgyan zhes bya ba byang chub sems dpa' chen po phyag na rdo rjes byin gyis brlabs pa'i gnas yin no/ /zhes grags pas gnod sbyin mi ma lags pa 'dir gnas par mi 'gyur ro zhes bsgo ba dang / bu mo lnga brgya po yang yid</text></item>
<item><p>6b.7</p><section></section><text>brtan zhing skrag pa med par gyur to/ /de nas gzhon nu ma rol pa mos g.yog bu mo lnga brgya dang bcas me tog dri zhim pa dang bcas pas/ drang srong la maN+Dal byas te gus pa dang bcas phyag byas nas mgrin gcig tu 'di skad ces gsol to/ /drang srong chen po kho mo cag la</text></item>
<item><p>7a.1</p><section></section><text>bskyab tu gsol/ kho mo cag rjes su gzung du gsol/ kho mo cag gi bdag tu lta ba'i mdud pa bcad du gsol/ kho mo cag gi ma rig pa'i ling tog bsal du gsol/ zhes gsol ba dang / bu mo de dag la drang srong gis smras pa/ kye gzhon nu ma</text></item>
<item><p>7a.2</p><section></section><text>rnams kho bo ni yang dag pa'i gnod sbyin no/ /kho bo ni 'khor ba'i nyon mongs pa gcod pa'i gnod sbyin no/ /kho bo ni 'gro ba rnams kyi bdag tu lta ba'i srog dang phral nas bdag med pa'i gnas su 'khrid par byed pa'i gnod sbyin no zhes bsgrags te/ bu mo rol</text></item>
<item><p>7a.3</p><section></section><text>pa mo'i spyi bor lag pa g.yas pa bzhag nas/ bu mo dran par gyur tam dran par gyur tam zhes brjod pas/ bu mo des sngon gyi skye ba dran te sngon gyi dge ba'i bshes gnyen gsang ba'i dkyil 'khor du mngon par dbang bskur bar byed pa/ byang chub sems dpa' phyag na</text></item>
<item><p>7a.4</p><section></section><text>rdo rje'i sprul pa yin pa dran par gyur te/ lan brgya stong du mar g.yas phyogs nas bskor ba byas nas zhabs la yang dang yang du gtugs so/ /bu mo lnga brgya po yang bu mo rol pa mo'i rjes su slob par byed do/ /de nas drang srong gis smras pa/ rol pa mo bu mo</text></item>
<item><p>7a.5</p><section></section><text>khyod kyis skye ba snga mar yid la byas shing bzung ba'i lhan cig skyes pa'i ting nge 'dzin sangs rgyas thams cad kyi yul la 'jug pa/ bsam du med pa/ thogs pa med pa/ nam mkha' mdzod kyi gter zhes bya ba yid la gyis shig /de bzhin gshegs pa thams</text></item>
<item><p>7a.6</p><section></section><text>cad kyi sku dang gsung dang thugs dang ye shes kyi dam tshig bsrung bar gyis shig /bu mo gzhan yang re ba med pa'i bsam pa rgya chen po skyed cig /ces bsgo nas de nyid du drang srong de mi snang bar gyur to/ /de nas bu mo rol pa mos nam mkha' mdzod kyi gter zhes bya</text></item>
<item><p>7a.7</p><section></section><text>ba nas seng ge rnam par bsgyings pa zhes bya ba la sogs pa'i ting nge 'dzin gyi sgo mtha' yas pa skad cig de nyid la thob nas de bzhin gshegs pa thams cad kyi sku dang / gsung dang / thugs dang ye shes kyi dam tshig bsrungs shing / bu mo lnga brgya dang bcas pa u</text></item>
<item><p>7b.1</p><section></section><text>rgyan gyi yul byang chub sems dpa' phyag na rdo rjes byin gyis brlabs pa'i gnas na rnal 'byor gyi spyod pa mdzad cing / skal ba dang ldan pa rnams la lhan cig skyes pa'i ting nge 'dzin sangs rgyas thams cad kyi yul la 'jug pa bsam du med pa/ thogs</text></item>
<item><p>7b.2</p><section></section><text>pa med pa/ nam mkha' mdzod kyi gter/ de bzhin gshegs pa thams cad kyi sku dang / gsung dang / thugs ye shes kyi dam tshig dang ldan pa'i don 'di ston cing bzhugs te de'i tshul ni de 'dra'o/ /de bzhin dpa' bo rdo rje dpal/ /zhes bya ba ni de nas</text></item>
<item><p>7b.3</p><section></section><text>dus phyi ma zhig na u rgyan gyi gnas de nyid du rgyal po chen po dpa' bo rdo rje zhes bya ba/ rgyal srid kyi 'byor pa phun sum tshogs pa dang ldan pa/ dkon mchog gsum la mi phyed pa'i dad pa dang ldan pa zhig byung bar gyur to/ /rgyal po de bsnyen gnas kyi sdom pa la</text></item>
<item><p>7b.4</p><section></section><text>gnas shing sbyin pa rgya che ba yang gtong ngo / /dus der rnal 'byor ma rol pa mo bu mo rnal 'byor ma lnga brgya dang bcas pa gdol pa mo'i cha byad du byas nas rgyal po'i drung du rgyal po de la phyag rgya chen po'i dngos grub kyi skal ba dang ldan par gzigs nas/ de la</text></item>
<item><p>7b.5</p><section></section><text>ting nge 'dzin 'di bstan pa'i ched du rgyal po'i drung du gdol ba mo rnal 'byor ma rnams kyis sdug bsngal ba'i tshig dang ldan pas slong ba'i tshul byas so/ /rgyal pos kyang gos dang kha zas mang po byin pa las da dung mdun na 'khod do/ /gdol pa mo de dag 'khod</text></item>
<item><p>7b.6</p><section></section><text>pa na snga ma med pa'i dri bsung bzang pos rgyal po de'i pho brang gang bar gyur to/ /rgyal pos 'khor mi rnams la smras pa/ kho bo'i pho brang 'di na snga na med pa'i dri 'di gang las byung / me tog gam/ spos sam/ ci bsgos zhes btsal du bcug pa las ma rnyed do/ / </text></item>
<item><p>7b.7</p><section></section><text>skabs der gdol pa mo rnams langs te 'gro bar chas pa las dri de med par gyur te/ rgyal pos bsams pa gor ma chag par dri 'di ni gdol pa mo rnams las byung bas 'di rnams ni gdol pa mo ma lags kyi u rgyan gyi gnas 'di na rnal 'byor ma rol pa mo rnal</text></item>
<item><p>8a.1</p><section></section><text>'byor ma lnga brgya dang bcas nas 'gro ba'i don la spyod pa mdzad ces grags pa 'di rnams rnal 'byor ma yin no/ /zhes rtogs te mchod pa'i yo byad bsham pa las/ rnal 'byor ma rnams kyis mngon du ma byed ces pa'i brdas go bar byas nas</text></item>
<item><p>8a.2</p><section></section><text>mtshan mo tshogs kyi mchod pa gyis shig /kho mo cag 'ong ngo zhes brda mdzad nas de nas mi snang bar gyur to/ /de nas rgyal po mchog tu dga' ba skyes nas/ tshogs kyi mchod pa chen po bshams nas 'dug pa las/ rnal 'byor ma rnams byon nas rgyal po'i</text></item>
<item><p>8a.3</p><section></section><text>tshogs kyi mchod pa la longs spyad nas/ rgyal pos kyang rgyal srid kyi 'byor pa rtswa dang 'dra bar ltos pa med pa'i tshul gyis rnal 'byor ma rnams la phul ba dang / rnal 'byor ma rnams kyis smras pa/ khyod nyid kyis rgyal srid kyi 'byor pa zung zhig /rgyal pos gsol</text></item>
<item><p>8a.4</p><section></section><text>pa/ rgyal srid kyi 'byor pas kho bo 'ching ba'i rgyur mi 'gyur ba lags sam/ rnal 'byor ma rnams kyis smras pa/ seng ge rnam par bsgyings pa zhes bya ba'i ting nge 'dzin la mnyam par bzhag na gang gis kyang 'ching ba med de/ bde bar gshegs pa rnams</text></item>
<item><p>8a.5</p><section></section><text>kyis kyang khyim la gnas pa dang rab tu byung ba ste/ byang chub sems dpa'i spyod pa rnam pa gnyis so zhes gsungs pa'i phyir ro/ /rgyal pos smras pa/ seng ge rnam par bsgyings pa zhes bya ba'i ting nge 'dzin gang lags shing ci 'dra ba bdag la bsten du gsol/ </text></item>
<item><p>8a.6</p><section></section><text>rnal 'byor ma rnams kyis mgrin gcig tu rgyal po la 'di skad ces smras so/ /sa'i bdag po 'di lta ste/ dper na ri dgas kyi rgyal po seng ge ni rang las gzhan pa'i ri dgas kyi 'jigs pa'am/ bag tsha ba'am/ spu zing zhes byed pa'am/ dogs pa tsam</text></item>
<item><p>8a.7</p><section></section><text>yang med kyis gzhan du na rang gi kha zas tsam yid la byed do/ /sa'i bdag po de bzhin du ting nge 'dzin gang la gnas na rnam par rtog pa dang mtshan ma'i 'du shes thams cad zil gyis mnan cing dogs pa med par gnas la/ gzhan du na dngos por lta ba</text></item>
<item><p>8b.1</p><section></section><text>rnams bdag med pa la 'dzud pa tsam cig yid la byed do/ /sa'i bdag po de ni seng ge rnam par bsgyings pa zhes bya ba'i ting nge 'dzin yin no/ /sa'i bdag po gnod sems spang bya ste/ /mkha' la bya bzhin gang la ma thogs par/ /thogs med ting 'dzin 'di</text></item>
<item><p>8b.2</p><section></section><text>la rab gnas nas/ /sangs rgyas bye ba phrag brgya khyod mthong 'gyur/ /zhes gsungs nas rnal 'byor ma de dag mi snang bar gyur to/ /de nas rgyal po des kyang skad cig de la lhan cig skyes pa'i ting nge 'dzin sangs rgyas thams cad kyi yul la 'jug pa/ bsam</text></item>
<item><p>8b.3</p><section></section><text>du med pa/ thogs pa med pa/ nam mkha' mdzod kyi gter zhes bya ba ji lta ba bzhin du rtogs shing khong du chud de/ kha na ma tho ba med pa'i rgyal srid kyis 'gro ba skyong zhing / rnal 'byor gyi spyod pa byed la skal ba dang ldan pa rnams la ting nge 'dzin 'di de</text></item>
<item><p>8b.4</p><section></section><text>bzhin gshegs pa thams cad kyi sku dang / gsung dang / thugs ye shes kyi dam tshig dang ldan par ston te rnal 'byor pa de'i tshul ni de 'dra'o/ /dam tshig ces bya rdo rje dpal/ /zhes bya ba ni rgyal po dpa' bo rdo rje de nyid kyi bram ze mdun na 'don dam tshig rdo rje zhes</text></item>
<item><p>8b.5</p><section></section><text>bya ba tshig bden par smra zhing / dam bcas pa'i dam tshig las 'da' bar mi byed pa/ bla ma la sri zhu byed pa/ chos dang mthun pa'i smrang 'don gyi/ phur bu pa dang 'jig rten pa'i smrang 'don par mi byed pa cig gnas te/ des gnyug mar chos dang</text></item>
<item><p>8b.6</p><section></section><text>mthun pa'i spyod pa 'ba' zhig gis gnas shing / rgyal po mnyes par byed cing rgyal po'i bka' las nam yang 'da' bar mi byed pa zhig gnas pa las/ de la rgyal pos bka' stsal pa/ mdun na 'don shes par gyis shig /khyod kyis dam tshig</text></item>
<item><p>8b.7</p><section></section><text>la gnas pa legs so/ /bden par smra ba legs kyis da dung dam tshig la gnas par gyis shig dang / dam tshig gis ni 'gro ba rnams kyi yid du 'ong ba dang / kun gyis bkur bar yang 'gyur ro/ /mdun na 'don gyis yang gsol pa/ lha lags</text></item>
<item><p>9a.1</p><section></section><text>dam tshig ces bgyi ba bden par smra ba lags sam/ bka' stsal pa/ mdun na 'don dam tshig ni bden par smra zhing dam bcas pa ltar byed pa'o/ /gsol pa/ lha lags bden par smra bas 'jig rten 'di'i bya ba yongs su rdzogs pa</text></item>
<item><p>9a.2</p><section></section><text>bden par smra ba'i dam tshig lags na/ bla ma dang sangs rgyas dang byang chub sems dpa' dang phrad par 'gyur zhing mi 'bral bar 'gyur ba'i dam tshig gang lags/ bka' stsal pa/ mdun na 'don bla ma dang sangs rgyas dang / byang chub sems dpa' dang</text></item>
<item><p>9a.3</p><section></section><text>phrad par 'gyur zhing mi 'bral bar 'gyur ba'i dam tshig gang yin pa de bstan na khyod yid ches par mi 'gyur la/ de'i dbang gis mdun na 'don khyod mnar med par song na mi legs so/ /gsol pa/ sa'i bdag po yid mi ches pa ma mchis so/ / </text></item>
<item><p>9a.4</p><section></section><text>bka' stsal pa/ dus gsum gyi de bzhin gshegs pa thams cad kyi sku dang / gsung dang / thugs dang / ye shes mi zad pa zhes bya ba'i dam tshig la gnas par byas na bla ma dang sangs rgyas la sogs pa dang mi 'bral bar 'gyur ro/ /gzhan yang</text></item>
<item><p>9a.5</p><section></section><text>sangs rgyas kyi zhing khams yon tan rin po che bsam gyis mi khyab pa yang mthong bar 'gyur ro/ /gsol pa/ dam tshig de ma 'tshal lo/ /bka' stsal ba/ mdun na 'don thog mar je rang gi sems la so sor rtog la/ de'i rjes la sems de yang bsam</text></item>
<item><p>9a.6</p><section></section><text>gyis mi khyab pa'i dbyings la zhog shig dang / des ni dam tshig thams cad yongs su rdzogs shing / sangs rgyas thams cad dang phrad par 'gyur ro/ /zhes gsungs nas cang mi gsung bar gyur to/ /mdun na 'don gyis kyang dam tshig de yid la byas pa tsam</text></item>
<item><p>9a.7</p><section></section><text>gyis sangs rgyas kyi zhing khams yon tan rin po che bsam gyis mi khyab pa rnams mthong bar gyur te/ mdun na 'don dam tshig rdo rje zhes bya ba'i rnal 'byor pa de'i tshul ni de 'dra'o// //de bzhin pad+ma'i rdo rje dpal/ /zhes bya ba ni dpal u rgyan gyi yul</text></item>
<item><p>9b.1</p><section></section><text>de nyid na zhing pa pad+ma'i rdo rje zhes bya ba/ snga nas bdag dang bdag gir 'dzin pa shas chung ba gtsang ba dang / mi gtsang ba'i rnam par rtog pa dang dman pa zhig gnas pa las/ de dus gzhan zhig na sA lu'i zhing rmed pa las/ zhing gi las kyis sun par gyur cing</text></item>
<item><p>9b.2</p><section></section><text>skyo ba shas cher skyes nas/ des bsams pa u rgyan gyi gnas 'di na rnal 'byor pa gnas zhes grags na/ kho bo yang rnal 'byor cig las yang dag pa'i lam btsal la/ rnal 'byor gyi spyod pa spyad par bya'o zhes dam bcas pa las/ de'i lhag</text></item>
<item><p>9b.3</p><section></section><text>pa'i bsam pa rgya chen po de rnal 'byor pa mdun na 'don gyis mkhyen cing skal ba dang ldan par gzigs nas/ zhing pa pad+ma'i rdo rje ga na ba der byon nas/ zhing pa pad+ma'i rdo rjes mthong nas/ rab tu dga' ba thob nas rkang pa la spyi bos gtugs te 'di</text></item>
<item><p>9b.4</p><section></section><text>skad ces smras te/ kye skyes bu chen po khyod ni rnal 'byor pa zhig lags grangs na/ kho bo la rnal 'byor gyi spyod pa bstan du gsol zhes smras pa dang / mdun na 'don gyis smras pa/ rigs kyi bu rnal 'byor pa thams cad kyi spyod pa rlabs po che/ </text></item>
<item><p>9b.5</p><section></section><text>sangs rgyas thams cad kyi yul la 'jug pa/ rnal 'byor rtog pa'i rlung tshubs kyis mi bsgul ba'i spyod pa la spyad par gyis dang rnal 'byor gyi spyod pa mthar phyin par 'gyur ro/ /zhes bsgo nas rang gi rnal 'byor gyi gnas su song bar gyur to/ / </text></item>
<item><p>9b.6</p><section></section><text>zhing pa pad+ma'i rdo rjes rnal 'byor pa thams cad kyi spyod pa rlabs po che sangs rgyas kyi yul la 'jug pa rnam par rtog pa'i rlung gis mi bsgyel pa legs par rtogs shing / dpal u rgyan gyi gnas de nyid kyang skad cig de nyid la rin po che sna tshogs</text></item>
<item><p>9b.7</p><section></section><text>pas brgyan par mthong zhing / sngags kyi tshul gyis spyad pa spyod pa'i rnal 'byor pa dang rnal 'byor ma grub pa rnyed pa 'ba' zhig gis yongs su gang ba mthong te/ rnal 'byor pa pad+ma'i rdo rje'i tshul ni de 'dra'o// //dpal lhan cig skyes pa'i</text></item>
<item><p>10a.1</p><section></section><text>rdo rje zhes bya ba ni/ dpal o rgyan gyi gnas de nyid na chang 'tshong ma lhan cig skyes pa'i rdo rje zhes pa gnas pa las/ chang 'tshong ma des bsams pa/ e ma'o kho mo ni rtag par 'jig rten thams cad kyi bya ba 'chor bar byed pa'i</text></item>
<item><p>10a.2</p><section></section><text>chang 'di la spyod cing / gzhan la 'tshong ba ni cha ma yin gyi/ ma la da ni lhan cig skyes pa'i chang zhes bya ba dus gsum gyi sangs rgyas thams cad kyi gsol pa zhig yod kyang zer la/ de de ltar dpa' o rgyan gyi gnas 'di na bzhugs pa'i rnal 'byor</text></item>
<item><p>10a.3</p><section></section><text>pa rnams kyis spyod ces grags pas/ kho mos kyang rnal 'byor pa 'ga' zhig la chang de btsal la longs spyad cing gzhan dag la yang bstan par bya'o/ /zhes sems la dran zhing tshig tu yang brjod nas de kun du 'gro zhing kho mo la lhan cig skyes pa'i</text></item>
<item><p>10a.4</p><section></section><text>chang gi ro bstan du gsol/ /zhes dus rtag par brjod pa las/ /de'i sems rgya chen po de dag rnal 'byor pa pad+ma'i rdo rjes mkhyen cing phyag rgya chen po'i 'bras bu mngon du byed par gzigs nas/ chang 'tshong ma ga la ba der byon nas phyag brkyang ba</text></item>
<item><p>10a.5</p><section></section><text>tsam gyis chang 'tshong ma de rab tu dga' nas/ rnal 'byor pa pad+ma'i rdo rje'i zhabs la mgo bos btugs nas 'di skad ces gsol to/ /skyes bu chen po kho mo la lhan cig skyes pa'i btung ba bstan du gsol zhes zhus pa dang / rnal 'byor pa </text></item>
<item><p>10a.6</p><section></section><text>pad+ma'i rdo rjes 'di skad ces gsungs so/ /rigs kyi bu sus kyang ma byas pa'i chang / de bzhin gshegs pa rnams kyis gsol ba zad pa med pa/ ma rig pa'i gnyid sangs par byed pa/ 'khor ba'i 'brog dgon par ming la ba las dbugs</text></item>
<item><p>10a.7</p><section></section><text>'don par byed pa 'thung shig /de ni 'di lta ste/ sangs rgyas thams cad kyi yul la 'jug pa mi zad pa'i za ma tog ces bya ba yang yin la/ bsam gyis mi khyab pa'i yul zhes bya ba yang yin te/ rigs kyi bu ting nge 'dzin de la mnyam par zhog dang / </text></item>
<item><p>10b.1</p><section></section><text>gdod lhan cig skyes pa'i chang sangs rgyas rnams kyis gsol pa 'gro ba kun la 'gyed nus pa khyod kyis myong zhing skom pa las sel bar 'gyur ro/ /zhes ba sgo nas rnal 'byor gyi gnas su gshegs so/ /chang 'tshong des kyang ting nge 'dzin de la mnyam par</text></item>
<item><p>10b.2</p><section></section><text>gzhag pa tsam gyis lhan cig skyes pa'i btung ba zad pa med pa'i gter zhes bya ba nyams su myong ste/ rnal 'byor ma lhan cig skyes pa'i rdo rje'i tshul ni de 'dra'o// //de bzhin dga' ba'i rdo rje dpal/ /zhes bya ba ni dpal o rgyan gyi gnas de nyid na/ </text></item>
<item><p>10b.3</p><section></section><text>tha ga pa dga' ba'i rdo rje zhes bya ba rnal 'byor pa gang dag mthong ba de dag la dga' ba'i sems bskyed pa cig gnas pa las/ tha ga pa zla bo dag la rnal 'byor gyi spyod pa spyad pa'i bsngags pa 'ba' zhig brjod cing / bdag nyid kyang 'di ltar sems</text></item>
<item><p>10b.4</p><section></section><text>te/ ma la bdag ni dkyil 'khor gyi 'khor lo sngon du 'gro bas bla ma dam pa dag las mngon par dbang bskur ba thob ste/ mtshan ma med pa'i gnas la gnas shing rnal 'byor pa de dag dang 'grogs te/ de dag gi zhabs la bsnyen bkur byed na ci ma</text></item>
<item><p>10b.5</p><section></section><text>rung zhes yid la rtag tu byed pa las/ tha ga pa des de ma thag tu bya ba lhag ma dag yongs su spangs te/ bla ma dam pa dag las yongs su rnyed de/ yongs su rnyed nas/ mtshan ma med pa'i gnas la nam zhig 'god par 'gyur ba'i bla ma de 'dra ba tshol tshol</text></item>
<item><p>10b.6</p><section></section><text>ba las/ rnal 'byor ma lhan cig skyes pa'i rdo rje zhes bya ba/ bla ma dam pa rnams bsnyen bsnyen pa cig da ltar chang 'tshong ba'i grong na rnal 'byor gyi spyod pa mdzad do zhes thos nas/ rnal 'byor ma de ga la ba der son pa las/ rnal 'byor ma des tha ga pa</text></item>
<item><p>10b.7</p><section></section><text>de'i sems kyi rgyud kyi rjes su rtogs te/ 'di skad ces/ kye thag pa khyod kyis bsam pa rgya chen po de mchog tu legs so/ /myur ba myur bar dkyil 'khor gyi 'khor lo dam par zhugs shig dang / skyes bu chen po khyod kyi bsam pa rgya chen po kho bos myur</text></item>
<item><p>11a.1</p><section></section><text>du bskang ngo zhes smras pa dang / tha ga pa rab tu dga' nas zhabs la spyi bos gtugs te dkyil 'khor sngon du 'gro bas mngon par dbang bskur ba blangs nas/ tha ga pa de la mtshan ma med pa'i gnas la gnas pa sangs rgyas thams</text></item>
<item><p>11a.2</p><section></section><text>cad kyi yul la 'jug pa yang dag pa thob cing rnal 'byor pa gzhan dag la yang bsnyen bkur cing thag pa'i tshul spyod cing rnal 'byor gyi spyod pa byed de/ rnal 'byor dga' ba'i rdo rje'i tshul ni de 'dra'o// //rdo rje dang ldan bram ze mo/ /zhes bya ba ni dpal</text></item>
<item><p>11a.3</p><section></section><text>o rgyan gyi gnas de nyid na/ bram ze mo rdo rje zhes bya ba khrus dang gtsang sbra mthar phyin pa/ khrus dang gtsang sbra de tsam gyis dag pa dang grol bar 'dzin pa zhig gnas pa las de dus gzhan zhig na 'jug ngogs na khrus byed cing / de'i mthar rang gi sdug</text></item>
<item><p>11a.4</p><section></section><text>pa'i lha la mchod pa byed cing gnas pa las/ rnal 'byor pa dga' ba'i rdo rje zhes bya ba des bram ze mo de'i snga phyi'i lo rgyus/ tha ga pa gcig nas gcig tu brgyud pa la thos te/ bram ze mo de rjes su gzung bar bzhed de/ bram ze mo de'i 'jug ngogs su tha ga pa</text></item>
<item><p>11a.5</p><section></section><text>de song ba dang / bram ze mo de yang de na khrus byed pa dang phrad de/ bram ze mo de la 'di skad ces smras so/ /ci bram ze mo khyod de ltar khrus byas pas phyi'i dri ma 'ba' zhig dag par lta ba'am/ 'on te nang yang dag par lta/ bram ze mos smras pa/ gnyis ka</text></item>
<item><p>11a.6</p><section></section><text>dag par blta ste legs ldan chen po tshangs pas kyang de skad ces bstan to/ /rnal 'byor pa dga' ba'i rdo rjes smras pa/ bram ze mo khyod kyis phyi'i dri ma dag pa la ni kho bo mi 'gegs kyi/ gal te khyod kyi phyi'i khrus kyi nang gi bdag nyid can yang dag par 'dod pa lta</text></item>
<item><p>11a.7</p><section></section><text>na ni kho bo dag par mi 'dod de/ de yang ji skad du/ gal te khrus kyis 'dag lta na/ /nya pa rnams kyang don byas shing / /nyin dang mtshan du gnas pa yi/ /nya la sogs pa smos ci dgos/ /zhes gsungs la/ gzhan yang sA lu'i sa bon las ni sA lu nyid</text></item>
<item><p>11b.1</p><section></section><text>'byung gi/ khre rgod ni ma yin no/ /bram ze mo de bzhin du nyon mongs pa'i gzhi las nyon mongs pa nyid skye'i/ rnam par byang ba ni ma yin no/ /bram ze mos smras pa/ 'o na gang gis nang gi bdag nyid dag par 'gyur ba'i khrus de kho mo la bstan du gsol/ </text></item>
<item><p>11b.2</p><section></section><text>rnal 'byor pas smras pa/ gang lus dang ngag gi 'bad pa med pa'i khrus kyis dag par gyis shig dang / khyod kyi phyi nang ma lus par dag par 'gyur ro/ /smras pa skyes bu chen po de lta bu'i khrus de kho mos mi 'tshal gyis legs par bstan du gsol zhes smras</text></item>
<item><p>11b.3</p><section></section><text>nas/ snyim pa me tog gis bkang ste rang nyid kyi stod g.yogs dang bcas pa phul lo/ /rnal 'byor pas smras pa/ bram ze mo nam mkha' yongs su dag pa'i dbyings nas sprin dag byung nas de nyid du thim pa'am/ chu klung yongs su dag pa las nya dag byung</text></item>
<item><p>11b.4</p><section></section><text>ba ji lta ba bzhin du bram ze mo khyod kyis sems la lta bar gyis dang / gdod sangs rgyas thams cad kyi yul la 'jug pa'i ye shes kyi chu zhes bya bas bdag tu lta ba'i dri ma ma lus par 'dag par 'gyur ro zhes bsgo nas rang gi gnas su dengs te/ bram ze</text></item>
<item><p>11b.5</p><section></section><text>mo des kyang sangs rgyas thams cad kyi yul la 'jug pa'i ye shes kyi tshul ji lta ba bzhin du rtogs te/ bdag tu lta ba'i dri ma can gyi bram ze gzhan rnams kyang 'dren cing gnas te bram ze mo de'i tshul ni de 'dra'o// //de bzhin grub pa'i rdo rje dpal/ /zhes bya ba ni</text></item>
<item><p>11b.6</p><section></section><text>dpal o rgyan gyi gnas de nyid na/ 'dreg mkhan grub pa'i rdo rje zhes bya ba gnas pa las/ de dman pa'i lus kyis yid byung nas bram ze mo rdo rje zhes bya ba'i rnal 'byor ma zhig yod pa thos nas de'i drung du phyin pa dang / rnal 'byor ma des kyang de'i bsam pa</text></item>
<item><p>11b.7</p><section></section><text>rtogs nas de la gso sbyong gi sdom pa byin te/ mthar gyis bcom ldan 'das sangs rgyas thams cad mnyam par 'dus pa zhes bya ba'i dkyil 'khor du bkod cing / rtog pa'i rnal 'byor la mthar phyin par gyur te/ de'i sems kyi mos pa dang lhag pa'i</text></item>
<item><p>12a.1</p><section></section><text>bsam pa rgya chen po rnal 'byor ma des mkhyen nas/ 'dreg mkhan de pa sangs rgyas thams cad kyi yul la 'jug pa na nam mkha' mdzod kyi gter zhes bya ba skad cig tsam gyis bstan pa dang / 'dreg mkhan des kyang skad cig de nyid</text></item>
<item><p>12a.2</p><section></section><text>la ting nge 'dzin de yid la byas pa tsam gyis lha'i mig la sogs pa mngon par shes pa dang yang ldan la/ rnal 'byor gyi spyod pa 'gro ba gzhan gyi don mdzad cing gnas te/ rnal 'byor pa grub pa'i rdo rje'i tshul ni de 'dra'o// //dpal ldan gshin rje'i</text></item>
<item><p>12a.3</p><section></section><text>rgyal po 'di/ /zhes bya ba ni gong du brjod pa'i lhan cig skyes pa'i ting nge 'dzin sangs rgyas thams cad kyi yul la 'jug pa/ bsam du med pa/ thogs pa med pa/ nam mkha' mdzod kyi gter zhes bya ba tha snyad sna tshogs pas mtshon pa 'di nyid de/ </text></item>
<item><p>12a.4</p><section></section><text>ting nge 'dzin 'di nyid kyis khams gsum pa thams cad kyi bdag tu rtog pa'i bgegs mthar byed pa'i phyir ro/ /de bas na gshin rje ste/ gang la gshin rje'i ngang tshul yod pa de ni gshin rje zhes bya zhing / des bdag cag rnams kyi dpal du byed pas</text></item>
<item><p>12a.5</p><section></section><text>dpal gshin rje'i rgyal po zhes bya'o/ /'di zhes bya ba ni byed pa'i sgra ru sbyar te/ 'di ltar/ dpal ldan 'khor lo'i mngon brjod pas/ /zhes bya bas srid pa'i 'khor lo gang zhig dpal gyi 'byor ba phun sum tshogs par mngon par bstod cing ston pa ste/ </text></item>
<item><p>12a.6</p><section></section><text>'khor lo'i ni las su bya ba'i tshig go/ /de bas na/ dpal ldan 'khor lo'i mngon brjod pa/ /zhes bya'o/ /bla ma dge slong gnyid log pa/ /zhes bya ba ni/ sa'i bdag po dbang po'i blo rgyal srid kyi 'byor pas rab tu yengs par gyur pa las/ dpal mo bdag</text></item>
<item><p>12a.7</p><section></section><text>gis rgyal srid kyi 'byor pa spong ba la bkod de/ shAkya'i dge slong gis zhes bsgos nas/ des kyang rgyal srid kyi 'byor pa mchil ma'i thal ba ltar bor nas dge 'dun gyi gtsug lag khang du dge slong gi dngos por gyur nas/ chos gos ngur smrig yang dag par</text></item>
<item><p>12b.1</p><section></section><text>blangs te/ mkhan po dang slob dpon gyi rjes su yang dag par slob pa las/ da dung blon po dang mdun na 'don la sogs pas bsnyen bkur zhing rjes su 'brangs pas de'i dge ba'i phyogs kyi gegs su gyur to/ /dus de na kho mo dpal gyi ri zhes bya ba la gnas</text></item>
<item><p>12b.2</p><section></section><text>pa dang / dpal mos ltos shig sa bdag ltos/ /mi dbang sa bdag ming po ltos/ /da dung rgyal srid 'byor pa yis/ /mi dbang rnal 'byor gegs byed do/ /zhes nam mkha' la sgrar grags par gyur to/ /de ma thag tu kho mos dpal u rgyan gyi gnas mi</text></item>
<item><p>12b.3</p><section></section><text>dbang dge slong ga la ba der phyin to/ /gzhan gyis rig par yod ma gyur/ /kho mo'i rkang par de btud nas/ /a ho la k+Sh+miM zhes kyang brjod/ /dga' ba'i mdangs kyis me tog gtor/ /de la kho mos 'di skad ces/ /kye dbang po blo khyod rgyal po'i 'byor pas</text></item>
<item><p>12b.4</p><section></section><text>'khor ba'i g.yang sa chen por khrid pa'i gnas yongs su dor la/ dge slong gi dngos po zung cig ces bsgo ba yin na/ cig dge slong du gyur kyang 'dor bar mi byed dam zhes smras so/ /dge slong des kho mo la 'di skad ces/ kye sring mo bdag gis ni rgyal srid</text></item>
<item><p>12b.5</p><section></section><text>'chil ma'i thal ba ltar bor lags kyis kyang / skye bo'i tshogs chen po 'di dag ni da lta bdag gi slad bzhin 'brang ba lags na/ de bdag gis ji ltar bsgrub par bgyi ba gsungs shig ces zer ba las/ kho mos de la dur khrod du song la de nyid yid la byos shig</text></item>
<item><p>12b.6</p><section></section><text>ces bsgo ba na/ dge slong gis bdag gi ngag gi rjes su zhugs te mtshan phyed nas langs te mkhan po dang dge 'dun la sogs pas dur khrod du gnas pa'i gegs byed pa'i 'jigs pa dang ldan pas mkhan po dang / slob dpon la sogs pa gnyid kyis yongs su non pa</text></item>
<item><p>12b.7</p><section></section><text>gang na ba der song ste/ de dag gis mi tshor ba'i tshul du rkang pa la gtugs nas/ gtsug lag khang la ltos pa med par dur khrod du song ste/ de nyid yid la byed cing gnas pa na rgyal po'i btsun mo'i tshogs sngags 'chang ma rnams kyis dge slong de'i sems kyis</text></item>
<item><p>13a.1</p><section></section><text>lhag pa'i bsam pa brtan nam mi brtan zhes co 'dri bar bsams pa las/ dge slong de sangs rgyas thams cad kyi yul la 'jug pa'i ting nge 'dzin yid la byed pa'i stobs kyis sngags 'chang ma rnams kyis mthong bar ma gyur cing / dge slong de'i la ba</text></item>
<item><p>13a.2</p><section></section><text>tsam cig snang ba la 'di skad ces brjod de/ e ma shAkya'i dge slong dag ni g.yo che ste/ la ba ltar lus bsgyur ba yin grang / la ba 'di nyid bza' 'o zhes/ la ba dum bur byas te khar so sor bcug pa las/ sngags 'chang ma de rnams ma lus pa lug lta bur gyur te/ </text></item>
<item><p>13a.3</p><section></section><text>yul yul por gyur nas rgyal po'i thad du lhags te 'di skad ces/ kye rgyal po bdag cag rnams dge slong dur khrod pas 'di ltar bgyis te/ e ma kyi hud rgyal pos bskyab tu gsol zhes brjod do/ /rgyal pos btsun mo rnams mthong bas mya ngan gyis gdungs nas dge</text></item>
<item><p>13a.4</p><section></section><text>slong ga la ba der khrid de zhabs la gtugs nas 'di skad ces/ 'phags pa'i rnal 'byor la co dri ba bzod par gsol zhes smras pa dang / dge slong gis rgyal po de la 'di skad ces/ kye rgyal po'i btsun mo 'di dag gis kho bo'i la ba zos pa phyir byin cig ces smras pa dang / </text></item>
<item><p>13a.5</p><section></section><text>de dag gis la ba'i dum bu rnams phyir skyugs te sngon ji lta ba bzhin bsgrubs nas phul ba tsam gyis kyang lug lta bu'i dngos po las slar log par gyur te dge slong rnal 'byor pa de la gzhan dag tu la ba pa zhes kyang grags te ting nge 'dzin de'i byin gyi rlabs ni de dang 'dra'o// // </text></item>
<item><p>13a.6</p><section></section><text>de bzhin gzhan yang gang zhig lha/ /zhes bya ba ni gong du brjod pa'i rnal 'byor pa rnams la/ /rang las byung ba'i bde ba dang ldan pas lha yin la/ de las gzhan pa'i lha'i rnal 'byor pa gzhan yang yod de/ dpal ldan kun 'gro'i mgon po dang / /zhes bya ba ni/ dpal</text></item>
<item><p>13a.7</p><section></section><text>u rgyan gyi gnas 'di nyid na/ dpal kun 'gro'i mgon po zhes bya ba'i rnal 'byor pa zhig dpal u rgyan gyi gnas kun du 'gro zhing / de kho na nyid tshol tshol ba dang / rnal 'byor pa grub pa'i rdo rje zhes bya ba'i drung du phyin te/ lo du ma bsnyen bkur nas/ de kho na nyid</text></item>
<item><p>13b.1</p><section></section><text>stsal du gsol zhes gsol pa dang / rnal 'byor pa des 'di skad ces/ rigs kyi bu dus gsum gyi de bzhin gshegs pa thams cad kyi sku gsung thugs ye shes kyi de kho na nyid ni 'bad pa dang / yi ge dang / brda dang / brjod pa dang / sgra'i yul ma yin te/ </text></item>
<item><p>13b.2</p><section></section><text>de kho na nyid ni sangs rgyas thams cad kyi yul la 'jug pa zhes bya ba yin pas 'bad pa dang / yi ge dang / brda dang / sgra brjod pa dang sgras rnyed par mi 'gyur ro zhes brjod ma thag tu ting nge 'dzin de nyid mngon du gsal bar gyur te/ rnal 'byor pa kun 'gro mgon po'i</text></item>
<item><p>13b.3</p><section></section><text>tshul ni de 'dra'o// //de bzhin dpal ldan thugs rdo rje/ /zhes bya ba ni dpal u rgyan gyi yul de nyid na/ rnal 'byor pa thugs kyi rdo rje zhes bya ba bdag dang 'gro ba thams cad kyi sems kyi rgyun la kun du spyod cing sems kyi rang bzhin tshol te/ rnal 'byor pa dag</text></item>
<item><p>13b.4</p><section></section><text>gi drung du 'gro zhing sems kyi rang bzhin ci 'dra ba'i man ngag zhu ba dang / des rnal 'byor pa kun 'gro mgon po zhes bya ba/ 'gro ba rnams kyi sems kyi rgyun la mkhas pa zhig yod ces thos te/ de ga na ba der song nas rnal 'byor pa de la ji lta ba'i bsnyen bkur</text></item>
<item><p>13b.5</p><section></section><text>phul nas sems kyi rang bzhin dris pa dang / rnal 'byor pa kun 'gro mgon pos 'di skad ces/ rigs kyi bu dper na nam mkha' ni kha dog ma yin/ dbyibs ma yin/ tshad ma yin/ bstan du med pa/ brjod du med pa/ rdzas su grub pa med pa'o/ /rigs kyi bu</text></item>
<item><p>13b.6</p><section></section><text>de bzhin du 'gro ba rnams kyi sems kyi rgyun gyi rang bzhin yang nam mkha' ltar kha dog ma yin/ dbyibs ma yin/ tshad ma yin/ bstan du med pa/ brjod du med pa/ rdzas su grub pa med pa'o zhes brjod pa tsam gyis/ rnal 'byor pa de sangs rgyas thams cad</text></item>
<item><p>13b.7</p><section></section><text>kyi yul la 'jug pa zhes bya ba yang shes shing khong du chud la/ 'gro ba rnams kyi sems kyi rang bzhin yang ji lta ba bzhin du shes par gyur te/ rnal 'byor pa thugs kyi rdo rje de'i tshul ni de 'dra'o// //de ltar kho mos kyang lhan cig skyes pa'i ting nge 'dzin sangs rgyas</text></item>
<item><p>14a.1</p><section></section><text>thams cad kyi yul la 'jug pa/ bsam du med pa/ thogs pa med pa/ nam mkha' mdzod kyi gter zhes bya ba/ 'gro ba thams cad kyi sems kyi rgyun rtogs par byed pa 'di tshol ba las/ rnal 'byor pa thugs kyi rdo rje zhes bya ba zhig ting</text></item>
<item><p>14a.2</p><section></section><text>nge 'dzin 'di'i rang bzhin la mkhas zhes bya ba thos nas/ de'i drung du phyin te kho mos lo du mar mchog gi rnal 'byor pa de'i zhabs la bsnyen bkur te/ de'i mthar ting nge 'dzin des gnang nas kho mos dpal gyi ri la yid la byas pa las mngon du gyur pa yin zhing</text></item>
<item><p>14a.3</p><section></section><text>sa'i bdag po dbang po'i blo la rnam grangs du mas bstan cing khong du chud par bya ste/ rgyal srid kyi 'byor pa dang bral nas/ dur khrod du bsten pa las mngon du gyur pa yin no/ /de ltar brjod pa'i rim pas lhan cig skyes pa'i ting nge 'dzin 'di ni rnyed par</text></item>
<item><p>14a.4</p><section></section><text>dka' la/ nyan thos dang rang sangs rgyas dang / byis pa phal pa rnams kyis rnyed par rab tu dka' zhing / bla ma legs par bsten pa skal ba dang ldan pa rnams kyi spyod yul yin zhes dgongs so/ /dpal ldan rol pa'i lha mo sogs/ /yang dang yang</text></item>
<item><p>14a.5</p><section></section><text>du kun la 'dud/ /ces bya ba ni sa'i bdag po dbang po'i blos lhan cig skyes pa'i gzhung gi dum bu lnga bcu rtsa brgyad po 'di rtsom par 'dod pas/ bar du gegs mi 'jug par bya ba'i phyir dang / tshogs bsags pa'i phyir sngon gyi bla ma dpal o rgyan gyi gnas na</text></item>
<item><p>14a.6</p><section></section><text>bzhugs pa'i rnal 'byor chen po rnams la gus pa'i tshul gyis mchod par brjod pa yin no/ /de rnams zhabs la phyag byas nas/ /gzhung lugs mtha' ni mchod par bya/ /zhes bya ba ni/ bla ma rnal 'byor chen po de rnams la phyag byas nas/ lhan cig skyes</text></item>
<item><p>14a.7</p><section></section><text>pa'i man ngag bla ma dam pa rnams kyi zhal nas byung ba rnyed dka' ba'i tshul bdag gis gsal bar bya/ zhes bya ba'i don te/ /kun 'gro lhan cig skyes zhi ba/ /zhes bya ba ni/ lhan cig skyes pa gang yin pa de 'gro ba kun la khyab par gnas par ston to/ /'di</text></item>
<item><p>14b.1</p><section></section><text>ltar re zhig lhan cig skyes pa'i rang bzhin gang zhig ma shes pa de ni sdug bsngal dang mtshungs par lhan cig ste/ de bas sa ha dza zhes bya la/ de yang 'di skad du/ 'bum phrag lnga pa'i kye'i rdo rje'i rgyud las/ lus can thams cad sdug bsngal lo/ /ha zhes smre</text></item>
<item><p>14b.2</p><section></section><text>sngags 'don zhing 'byung / /rga shi'i rang bzhin lus can rnams/ /da ltar sdug bsngal dang mtshungs skye/ /yang / lus can thams cad skye ba ni/ /ha zhes srog rlung phyir 'byung la/ /rga shi de yi dbang gis 'byung / /de phyir rga shi med la 'bad/ /yang / </text></item>
<item><p>14b.3</p><section></section><text>khu ba'i khams ni ji snyed pa/ /de snyed ha zhes dbugs kyis ni/ /dbang po'i lam nas 'dzag par byed/ /gang de skye dang 'chi ba gnas/ /yang / lus can 'di dag thams cad ni/ /nga zhes nga rgyal gyis bcings te/ /rigs su bzung bas phung khrol byed/ / </text></item>
<item><p>14b.4</p><section></section><text>de bas bdag 'dzin rnam spang bya/ /zhes gsungs la/ gzhan yang sdug bsngal gyi phung po de dag las go bzlog ste/ gzod ma nas lhan cig skyes pa'i chos rnams kyi de bzhin nyid gang yin pa de la skyes bu gang zhig gnas pa de lta na ni/ zhi ba'i bdag nyid</text></item>
<item><p>14b.5</p><section></section><text>du lhan cig gnas pa yin te/ yang ji skad du/ 'bum phrag lnga pa'i kye'i rdo rje'i de nyid las/ /thams cad gzod nas bdag nyid gnas/ /ha zhes rol cing [(]rged [,]rgod [)]pas gnas/ /rga shi med par de gnas shing / /lhan cig skyes pas rnam par rol/ /yang / </text></item>
<item><p>14b.6</p><section></section><text>lus can 'di dag thams cad ni/ /'di nyid kyis ni dbugs 'byin cing / /dngos med gzhi las skyes par byad/ /de 'di lhan cig skyes pa yin/ yang / 'gro kun gzod ma nyid nas stong / /rgyu rkyen gang gis stong ma byas/ /'di las skye rga yod ma yin/ /lhan</text></item>
<item><p>14b.7</p><section></section><text>cig skyes par de ltar brjod/ /ces gsungs so/ /de bas na lhan cig skyes pa zhes bya ba'i sgra'i don ni de ltar rtogs par bya ba'i don to/ /rtag tu 'byung zhing rang la gnas/ /zhes bya ba ni/ gong du brjod pa'i rim pa de ltar lus can kun la gnas so zhes pa'i</text></item>
<item><p>15a.1</p><section></section><text>don to/ /dus kun du na mi zad pa/ /zhes bya ba ni/ da ltar gong du brjod pa'i bde ba dang sdug bsngal gyi bdag nyid/ gnas skabs rnam pa gnyis po dag zad cing dengs pa yin la/ de la cig shos sangs rgyas thams cad kyi yul la 'jug pa</text></item>
<item><p>15a.2</p><section></section><text>zhes bya ba'i rang bzhin ni/ /rtog pas brtags pa spangs pa nyid/ /ces smos te/ sangs rgyas thams cad kyi yul la 'jug pa gang yin pa de ni rtog pa'i rnal 'byor gyis rnyed par mi 'gyur ro zhes bya ba'i don to/ /rang dang phyi rol nang na gnas/ /zhes bya ba ni/ </text></item>
<item><p>15a.3</p><section></section><text>ma brtags pa'i de kho na nyid rgyu ba dang mi rgyu ba'i dngos po thams cad kyi rang bzhin la gnas zhes dgongs so/ /phyi dang nang las ma skyes pa/ /zhes bya ba ni de ltar rgyu ba dang mi rgyu ba mtha' dag la gnas kyang / bskyed bya dang skyed byed kyi tshul du gnas pa ma yin no zhes</text></item>
<item><p>15a.4</p><section></section><text>bya ba'i don to/ /zung 'jug tshig gi don de ni/ /rgyu dang mi rgyus gnas pa la/ /dus kun du ni yang dag gnas/ /zhes bya ba ni/ lhan cig skyes pa zhes bya ba de yod pa'am med pa'am gnyis ka las 'das pa zhe'am/ rtag pa'am/ mi rtag pa'am/ bde ba'am/ </text></item>
<item><p>15a.5</p><section></section><text>sdug bsngal ba'am/ bdag gam/ bdag med pa'am/ nyin mo zhe'am/ mtshan mo zhe'am/ 'khor ba zhe'am/ mya ngan las 'das pa zhes gang gis brjod pa'i mtha' dang bral ba'i mtshan nyid de/ de bas rgyu ba dang mi rgyu ba thams cad dus chad pa med par gnas</text></item>
<item><p>15a.6</p><section></section><text>zhes dgongs so/ /de ltar na 'gro ba rnams de kho na nyid de dang ldan pas/ bla mas bsgo bas ci zhig bya zhe na/ /gzhung las ma gtogs rnyed mi 'gyur/ /zhes smos te/ dper na bud med dbul mo zhig la lto ba na bu gling bzhi la dbang byed pa yod kyang / rang nyid slong</text></item>
<item><p>15a.7</p><section></section><text>ba 'ba' zhig yid la byed pa ltar/ so so'i skye bo gang yin pa de dag kyang de dang 'dra ba de bas na/ kye sems can rnams bla ma'i yon tan rin po che gter yang dag par bsten cig ces bya ba'i don to/ /gang dang mtshungs par skyes pa'o/ /des na lhan cig skyes</text></item>
<item><p>15b.1</p><section></section><text>par brjod/ /ces bya ba'i lhan cig skyes pa'i de kho na gang zhig rgyu ba dang mi rgyu ba'i dngos po rnams dang lhan cig tu gnas pas de bas de skad ces bya'o/ /rtog pa'i bdag nyid can gyis lhan cig skyes pa phyin ci ma log pa'i de bzhin nyid la reg pa med pas/ </text></item>
<item><p>15b.2</p><section></section><text>lhan cig skyes pa rtog pa med/ /mi rtog las skyes lhan cig skyes/ /zhes bya'o/ /sangs rgyas rnams la lhan cig skyes/ /rdzogs pa'i byang chub ster mdzad pa/ /zhes bya ba ni/ gang zhig ji ltar gnas pa de ltar gnas pa'i tshul du gnas pas/ bde bar</text></item>
<item><p>15b.3</p><section></section><text>gshegs pa rnams kyis kyang yang dag par rdzogs pa'i byang chub brnyes so zhes bya'o/ /sems kyi bcos pa kho na bdud du bstan cing / 'bad pas lhan cig skyes pa thob pa med do zhes bstan par bya ba'i ched du/ rtog las phyi rol lhan cig skyes/ /blang bya dor</text></item>
<item><p>15b.4</p><section></section><text>bya spangs pa nyid/ /gang du ji lta de lta bur/ /de ni 'bad pa med pas thob/ /ces bya ba smos te ting nge 'dzin 'di la ni gnas pa nges pa'am/ re ba'am/ dogs pa'am/ 'dug stangs sam/ zas kyi bye brag gam/ phyag rgya bcing ba'am/ me thab bam/ gza'</text></item>
<item><p>15b.5</p><section></section><text>dang tshes grangs la sogs pa rnam par dben pa yin te/ de lta bu dag ni brtags pa'i rnal 'byor zhes bya'o/ /brtags pa ma yin pa dang / rtog pas ma brtags pa 'thob pa ni 'gal ba yin no/ /gzhan yang ji skad du/ ji srid yid kyi rnam g.yo ba/ / </text></item>
<item><p>15b.6</p><section></section><text>de srid bdud kyi spyod yul yin/ /zhes bya ba la sogs pa rgya cher gsungs so/ /the tshom med cing rtog med pa/ /mngon sum du ni rnyed par 'gyur/ /zhes bya ba ni gong du brjod pa'i lhan cig skyes pa'i the tshom dang rtog pa'i dra ba thams cad gcod pa bla ma dam pa las</text></item>
<item><p>15b.7</p><section></section><text>mngon sum du rtogs te legs par nyams su myong ba de lta bu ni/ /nyin mtshan bskal pa de bzhin lo/ /bskal pa bye ba brgya dag gam/ /rgyun mi chad par dus kun du/ /lhan cig skyes pa thob par 'gyur/ /zhes bya ba smos te/ tshig 'di'i don ni gang yang sangs</text></item>
<item><p>16a.1</p><section></section><text>rgyas thams cad kyi yul la 'jug pa bsam gyis mi khyab pa'i dbyings de la gnas pa/ de bzhin gshegs pa thams cad kyi sku dang / gsung dang / thugs ye shes kyi gsang ba'i dam tshig ces bya ba dri ma med pa'i chu bo'i rgyun ltar 'bab pa</text></item>
<item><p>16a.2</p><section></section><text>yin la/ chu rgyun de yang bdag nyid 'dod na ni/ /nyin mtshan gyi grangs sam/ zla ba'i grangs sam/ lo'i grangs sam/ bskal pa bye ba bsam gyis mi khyab pa'i grangs su yang dus kun du rgyun mi 'chad par gnas pa yin zhing / nyams su myong ba yin no/ /gang yang</text></item>
<item><p>16a.3</p><section></section><text>chu rgyun de ni bsam gyis mi khyab pa'i dbyings dang / stong pa nyid du dus mtha' med/ /ces bya bar gsungs pa/ 'og min gyi gnas dpal rnam par snang mdzad kyi zhing khams ye shes gang chen mtsho zhes bya ba nas rab tu 'bab ste/ srid pa gsum na gnas pa'i sems</text></item>
<item><p>16a.4</p><section></section><text>can nyi ma'i zer rab tu tsha bas 'khri shing dang gel pa la sogs pa bsregs pa ltar gnas pa rnams la gnyis su med pa'i ye shes kyi myu gu skyed par byed pa yang yin no/ /gzhan yang dri ma med pa'i ye shes kyi chu rgyun 'di kho na/ rnal 'byor chen po'i rgyud thabs</text></item>
<item><p>16a.5</p><section></section><text>kyi bdag nyid dang / shes rab kyi bdag nyid kyi rgyud du thabs sam man ngag dam pa zhes su bstan la/ theg pa gzhan dag gam/ bya ba'am/ rnal 'byor gyi rgyud la sogs pa las khyad par 'phags par ston to/ /rtog pa bral zhing mngon sum pa/ /rgyal bas</text></item>
<item><p>16a.6</p><section></section><text>yid kyi nang gnas gsungs/ /zhes bya ba ni lhan cig skyes pa ma bcos pa gang yin pa de rnal 'byor pa'i mngon sum pa'i rtog pa dang bral ba yin no/ /de nyid rtsol ba med pa'i brtson 'grus kyis phrad de/ rnam par shes pa'i thugs kyi rdo rje dngos kyi rang bzhin du gnas</text></item>
<item><p>16a.7</p><section></section><text>zhes rdo rje 'chang rnams kyis gsungs so/ /rtag dang chad dang bral ba nyid/ /ces bya ba ni rtag chad du lta ba spangs pa'o/ /mtshon par byed pa dang mtshan gzhi btags pa spangs pas na/ mtshan dang mtshan gzhi spangs pa nyid/ /ces bya'o/ /gzhan yang snying rje mngon</text></item>
<item><p>16b.1</p><section></section><text>brjod pa/ /zhes bya ba yang / snying rje ni rnam pa gsum ste/ sems can la dmigs pa zhes bya ba dkar po'i tshes gcig nas lnga'i bar dang / chos la dmigs pa zhes bya ba drug nas bcu'i bar dang / dmigs pa med pa zhes bya ba bcu gcig nas bco lnga'i bar</text></item>
<item><p>16b.2</p><section></section><text>yin la/ de lta bu'i snying rje nang gi bdag nyid can dag la snying rje zhes bya ba brjod par bya'o/ /de nyid bskul zhing 'jug pa med pa'i byed pa po dmigs pa med pa'i shes rab kyi pha rol tu phyin pa'o/ /lhan cig skyes par yongs brjod bya/ /zhes bya ba ni de ltar skul</text></item>
<item><p>16b.3</p><section></section><text>bar byed pas bskul bar bya ba bskul ba'i bde ba chen po gang yin pa de lhan cig skyes pa chen po yin zhes dgongs so/ /lhan cig skyes 'di dngos rnams kyi/ /rgyu dag tu ni yongs su brjod/ /ces bya ba ni/ lhan cig skyes pa 'di nyid yongs su shes pa de lta na</text></item>
<item><p>16b.4</p><section></section><text>ni byang ba dang grol ba'i gzhi yin la/ yongs su ma shes pas sdug bsngal gyi phung po chen po yongs su bskyed pa'am/ yang na/ sangs rgyas rang sangs rgyas rnams dang / /nyan thos rnams kyis khyod bsten na/ /thar pa'i lam ni gcig nyid khyod/ /gzhan</text></item>
<item><p>16b.5</p><section></section><text>dag med ces bya bar nges/ /zhes bya ba'i don to/ /la las bdag ni lhan cig skyes/ /kha cig rmongs pas dbang phyug ste/ /zhes pa ni/ byis pa'i skye bo kha cig bdag rtag pa la lhan cig skyes pa zhes zer ro/ /kha cig phywa'am dbang phyug cis bya ba legs pa</text></item>
<item><p>16b.6</p><section></section><text>dang nyes pa spyad pa'i 'bras bu ma yin pa phywa'am dbang phyug de dag legs par mchod na bdag 'dod pa ster ro/ /zhes de la lhan cig skyes par rtog go/ /'o na gang yin snyam pa las/ /bdag bcas ma yin bdag med pa/ /rtog pa gnyis ni spangs pa nyid/ / </text></item>
<item><p>16b.7</p><section></section><text>ces bya ba smos te/ lhan cig skyes pa ni chos dang gang zag gi bdag nyid las kyang stong pa ste/ de bas na rtog pa gnyis spangs pa'i bdag med pa kho na la brjod par bya'o/ /gang la gnyis kyi 'du shes med pa de la zung 'jug gi go 'phang ste/ de zhes bya ba lhan</text></item>
<item><p>17a.1</p><section></section><text>cig skyes pa de zhes sbyor ro/ /rgyal bas lhan cig skyes par gsungs/ /zhes bya ba ni gzhan yang gnyis kyi 'du shes spangs pa'i zung 'jug la gnas pa lhan cig skyes par gsungs so/ /sus she na/ rgyal bas zhes bya ba smos so/ / </text></item>
<item><p>17a.2</p><section></section><text>de nyid srog chags rnams kyi srog /ces bya ba ni gang zhig yongs su shes na de ni skye bo thams cad kyi srog chen po yang yin no/ /de nyid zad pa med cing mi 'gyur bas/ /de nyid mchog tu mi 'gyur ba zhes bya'o/ /de nyid kun pa khyab pa'o/ /lus kun la ni rnam</text></item>
<item><p>17a.3</p><section></section><text>par gnas/ /zhes bya ba ni/ gong du brjod pa'i snying rje rnam pa gsum ste/ de yang lhan cig skyes pa yin te de bas na 'gro ba kun la khyab cing lus thams cad la dbyer med par gnas zhes bya'i don to/ /bud med ni mi mo'o/ /byis pa ni don la shed ma bye ba'o/ / </text></item>
<item><p>17a.4</p><section></section><text>ba lang rdzi ni ba lang skyong ngo / /kla klo ni gang la chos med pa de'o/ /rigs ngan ni gdol pa'o/ /chu yi nang gnas sems can dang / /zhes bya ba ni/ chu'i skye bo ste chu mi la sogs pa'o/ /lha ni rgyal po chen po bzhi la sogs pa'o/ /gnod sbyin ni 'gro ba'i mdangs 'phrog</text></item>
<item><p>17a.5</p><section></section><text>pa la sogs pa'o/ /klu ni dga' bo la sogs pa ste/ de dag gi tshogs la bcas pa zhes bya'o/ /de rnams lhan cig skyes mi shes/ /zhes bya ba ni 'gro ba de rnams kyis lhan cig skyes pa gang zhig ma shes pas srid pa gsum gyi 'gro ba'i grong khyer dag tu 'khyam pa</text></item>
<item><p>17a.6</p><section></section><text>yang yin no/ /sangs rgyas bdag nyid lus la ni/ /zhes bya ba ni lus can thams cad kyi phung po dang / khams dang / skye mched rnams gzod ma nas sangs rgyas kyi rang bzhin yin no/ /de bas de'i phyir/ dngos grub bde ba mi nus shing / zhes bya ba ste/ sangs rgyas</text></item>
<item><p>17a.7</p><section></section><text>kyi rang bzhin du lta zhing rtog par mi byed pa'i phyir/ bdag nyid 'phrog pa'i chom rkun te/ /zhes smos te rang gi rang 'joms pa'i phyir ro/ /de yis sdig pa ma byas sam/ zhes pa ni/ gang zhig gang gi rang bzhin la/ /de dang de yi rang bzhin du/ /ma byas de'i phyir sdig can</text></item>
<item><p>17b.1</p><section></section><text>no/ /bdag nyid 'di dag gzhan pa la/ /zhes pa ni/ lus can rnams kyis stong pa gzhan pa la/ /gzhan dag tu ni rtog par byed/ ces bya ste/ bdag med pa la bdag tu rtog pa'i phyir na'o/ /de'i phyir na yang / /bdag nyid 'phrog pa'i chom rkun te/ / </text></item>
<item><p>17b.2</p><section></section><text>de yis sdig pa ma byas sam/ /zhes bya ste/ gong ma bzhin du sbyar ro/ /'o na ci zhe na/ bdag nyid nges par sangs rgyas kun/ /zhes bya ba smos te/ kye sems can rnams ma rtogs pa'i phyir/ sems can zhes pa'i ming yin la/ rtogs pas sangs rgyas zhes</text></item>
<item><p>17b.3</p><section></section><text>bya ba'i don to/ /mdza' bo thams cad nyid kyang ngo / /zhes bya ba ni bdag nyid sangs rgyas kun gyi rang bzhin gang yin pa de ni/ mdza' bo dang grogs dang / pha ma dang / rtsa lag la sogs pa yang yin zhes pa'i don to/ /rang gi lhag pa'i lhar sbyor bas/ /zhes</text></item>
<item><p>17b.4</p><section></section><text>pa na 'dod pa'i lhar sbyor bas so/ /de phyir bdag nyid bsgrub par bya/ /zhes pa ni bdag nyid lhan cig skyes pa'i sangs rgyas yin/ de bas na sangs rgyas lhan cig skyes par shes par gyis shig ces pa'i don to/ /lus gnas lus las ma skyes pa/ /zhes pa</text></item>
<item><p>17b.5</p><section></section><text>ni/ lhan cig skyes pa ni rtog pa gang yin pa de lus la gnas kyang lus kyi rgyu'i tshul du skyed pa ni med do/ /rtog pa gnyis ni zhes ni/ gzung ba dang / 'dzin pa dang / yod pa dang / med pa'am/ rtag pa dang chad par rtog pa yin la lhan cig skyes pa la de mi mnga'</text></item>
<item><p>17b.6</p><section></section><text>bas spangs pa'o/ /khyab bya khyab byed tshul gyis ni/ /dngos po kun la yang dag gnas/ /zhes bya ba ni/ rgyu ba dang mi rgyu ba'i dngos po khyab par byas pa lhan cig skyes pa'i ngo bos khyab nas gnas zhes bya ba'i don to/ /lha dang lha min klur bcas dang / /thub pa rnams dang</text></item>
<item><p>17b.7</p><section></section><text>drang srong dang / /zhes pa ni/ lha ni sngon du bstan pa'o/ /lha ma yin ni chang la mi dga' ba'am kun nas stobs dang ldan pa'o/ /klu ni dga' bo la sogs pa ste/ sngon du bstan to/ /thub pa ni me sbyin la sogs pa'o/ /drang srong ni rgyas pa la sogs pa'o/ /bdag</text></item>
<item><p>18a.1</p><section></section><text>tu 'dzin pa mthar gnas pa/ /zhes bya ba/ bdag med pa la bdag tu lta ba'i phyir glen pa rmongs pa yin la/ de bas na lhan cig skyes pa mi shes so/ /mchog gi go 'phang mi shes phyir/ /rmongs pa thams cad nyon mongs 'gyur/ </text></item>
<item><p>18a.2</p><section></section><text>zhes bya ba ni/ lhan cig skyes pa'i mchog gi gnas ma shes pas 'khor bar nyon mongs shing sdug bsngal lo zhes bya ba'i don to/ /bskal pa gsum du ngal byas nas/ /zhes bya ba ni bskal pa chen po grangs med pa gsum dus dma' ba'i tshul khrims su</text></item>
<item><p>18a.3</p><section></section><text>khas len cing lha dang mi'i 'byor pa'i stegs tsam tshol zhing / dag pa dang grol bar 'dzin pa yin te/ 'di ltar/ bdag nyid gcig pu 'dul ba'o/ /zhes bya ba ni sems bskyed pa dman pas ji srid 'tsho'i bar du zhes dam bca' ba'i phyir dang / bdag nyid</text></item>
<item><p>18a.4</p><section></section><text>gcig pu dul zhing zhi ba'i bsam pa dang ldan pa'i phyir dang / rnam pa kun du 'di dag min/ /zhes bya ba ni bdag nyid gcig pu zhi zhing dul ba las/ gzhan du 'gro ba ni rnam pa kun du zhi zhing dul ba la mi brtson pa ste/ bdag nyid 'ba' zhig 'jug pa bzhi dang 'bras bu</text></item>
<item><p>18a.5</p><section></section><text>bzhi tsam zhig gis chog par 'dzin pa ni/ nyan thos pa yi byang chub 'dod/ /ces bya ba yin no/ /de bas kyang lhan cig skyes pa mi shes zhes bya ba'i don to/ /dbu ma'i 'dod lugs gzhung gi tshul/ /de ni rtsod pa kun la mos/ /zhes bya ba ni/ rtog ge pa gang zhig</text></item>
<item><p>18a.6</p><section></section><text>dbu ma pa khas len cing dam bca' ba dang / rtags kyi rjes su 'gro ba dang / ldog pa tsam gyis gzhan dag sun 'don cing / bdag rang gi gzhung yang chos thams cad dbus dang mtha' dmigs su med do zhes dam bca' ba dang / gtan tshigs la sogs pa</text></item>
<item><p>18a.7</p><section></section><text>tsam gyis sgrub ste/ gang yang tshig tsam gyis chos thams cad stong par brjod pa rtog ge brtsad pa la mos pa zhes bya ba yin la/ skyes bu de dag gis chos thams cad bdag yod pa'am med par dam bca' ba la sogs pa'i sbyor bas/ bskal pa'i yal kar</text></item>
<item><p>18b.1</p><section></section><text>te/ bskal pa grangs med par brtsad kyang ngal ba don med pa yin pas/ lhan cig skyes pa'i rang bzhin de yis kun nas mi shes so zhes bya ba'i don to/ /'di lta ste dper na skyes bu 'ga' zhig gla rtsi'i dri nyams su ma myong bas/ gla rtsi'i yon tan skyes bu gzhan</text></item>
<item><p>18b.2</p><section></section><text>dag la ston pa dang mtshungs pa ni dbu ma'i gzhung yin te/ gang yang rdo rje 'chang gis gsungs pa'i chos thams cad stong pa dang / zhi ba dang / bdag med pa nyid nyams su myong zhing / gzhan la yang tshig gis mtshon par byed cing ston par byed pa dag gi rnal</text></item>
<item><p>18b.3</p><section></section><text>'byor pa ni kho bo 'gog par mi byed do/ /theg chen shin tu yangs pa las/ /zhes bya ba ni sangs rgyas thams cad kyi sku dang gsung dang thugs kyi gsang ba ston par byed pa rnal 'byor chen po'i rgyud do/ /rgyal ba mchog ces pa ni/ rdo rje 'chang rnams so/ /sngon</text></item>
<item><p>18b.4</p><section></section><text>gsungs pa zhes pa ni lhan cig skyes pa'o/ /'di ltar gcig pu nyid kyis zhes pa ni/ sangs rgyas thams cad kyi yul la 'jug pa rtog pa'i dri mas dben pa'i ting nge 'dzin 'di gcig pu nyid kyis so/ /yang dag rdzogs pa'i byang chub mchog /phyag na rdo rje'i</text></item>
<item><p>18b.5</p><section></section><text>rim pas 'ongs/ /zhes pa ni gsang ba'i bdag po'i sprul pa las brgyud de gong du bstan pa nyid do/ /rna ba nas ni rna bar rnyed/ /ces pa ni/ bla ma gcig nas gcig tu rna ba nas rna bar brgyud pa yin zhing / gzhung gi tshogs nas mi rnyed ces bya ba'i don to/ / </text></item>
<item><p>18b.6</p><section></section><text>gang la byang chub gzhung gnas pa/ /bla ma de yis 'gro ba sgrol/ /zhes bya ba ni gang yang sangs rgyas thams cad kyi yul la 'jug pa nam mkha' mdzod kyi gter gyi ting nge 'dzin gyi gzhung gang la gnas pa'i bla ma chen po des skye bo skal ba dang ldan pa rnams grol</text></item>
<item><p>18b.7</p><section></section><text>bar nus kyi/ gzhan du tshig tsam dang kun du brtags pas mi grol zhes bya ba'i don to/ /bsgom bya sgom byed 'brel pa'am/ /zhes bya ba ni lhan cig skyes pa bsgom par 'dod pa rnams kyis kyang bsgom par bya zhe'am/ bsgom pa po zhes ni nam du yang brtag par</text></item>
<item><p>19a.1</p><section></section><text>mi bya'o zhes pa'i don to/ /yang dang yang du brtags pa ni/ /zhes pa ni gdan dang sa bon dang mtshan ma la sogs pa'am/ rtsa 'am/ thig le 'am/ rlung gi gong bu'am/ sgra 'am/ zla ba'i dum bu 'am/ lte bar me'i gzugs la sogs</text></item>
<item><p>19a.2</p><section></section><text>pa yang dang yang du brtag par mi bya'o zhes pa'i don to/ /ci'i phyir mi brtag snyam pa las/ /rtog pa bsgom pa'i bdag nyid kyis/ /dngos grub don du sgrub pa'i thabs/ /zhes bya ba smos te/ rdo rje 'chang chen po'i gnas kyi dngos grub 'dod pa gang dag yin pa de</text></item>
<item><p>19a.3</p><section></section><text>dag gis kun brtags pa'i rnal 'byor gyis rdo rje 'chang gi gnas la reg pa med de brtags pa yin pa'i phyir ro/ /gang yang gnas de ni ma brtags pa/ 'dus ma byas pa/ rgyu rkyen gyis ma bskyed pa/ rdo rje ltar gzhig tu med pa'i phyir ro/ /de bas na de'i phyir/ </text></item>
<item><p>19a.4</p><section></section><text>de kun rtag tu rnal 'byor pas/ /dor ba nyid du yongs su brtag /ces bya ba smos so/ /brtag pa'i bdag nyid kyi ting nge 'dzin gang yin pa de dag yongs su spangs zhes bya'o/ /de bzhin du yang zhes pa ni mdor bsdus pa'i tshul lo/ /ji srid ji srid rnam rtog pa/ /de srid</text></item>
<item><p>19a.5</p><section></section><text>thams cad kun nas brdzun/ /zhes bya ba ni mdor na ji srid du rnam par rtog pa yin pa de srid du brdzun pa dang / slu ba'i chos can yin pas spang zhes pa'o/ /mi 'gyur ba'i chos can gang yin zhe na/ gang zhig de nyid ma brtags pas/ /de bzhin yang dag de bden</text></item>
<item><p>19a.6</p><section></section><text>pa/ /zhes bya ba smos te gang zhig ste ting nge 'dzin gang zhig ma brtags pa dang / ma bcos pa dang / btsal ba thams cad dang bral ba de ni bden pa dang / brtag pa dang / brtan pa dang / gzhig tu med pa'o zhes bya ba'i don to/ /de yang 'di skad du/ gang dag</text></item>
<item><p>19a.7</p><section></section><text>stong nyid mi shes pa/ /de dag mya ngan 'das mi shes/ /de phyir dngos dang dngos med pa/ /'jig pas stong nyid shes par bya/ /zhes gsungs pa dang / gzhan yang / ma bcos lam la gnas na ni/ /thams cad byas kyang grol 'gyur zhing / /zhes bya ba la</text></item>
<item><p>19b.1</p><section></section><text>sogs pa rgya cher gsungs so/ /de bas na de'i phyir sems kyi kun du rtog pa kho na bdud yin la de dang bral bas sangs rgyas su shes par bya'o/ /rten 'brel las skyed skad cig ma/ /zhes bya ba ni/ byis pa gang dag skyes pa dang mi mo las byung ba nyid dngos grub tu</text></item>
<item><p>19b.2</p><section></section><text>'dod de/ de ni/ kha cig dngos grub dbang gnyis skyes/ /zhes bya ba yin te/ thugs rdo rje chen po mnga' ba'i sangs rgyas rnams kyis ma 'ongs pa'i dus kyi skye bo 'dul bar dka' ba 'dod chags kyi dbang du gyur pa rnams la dpe'i ye shes dang mtshon par byed pa dang</text></item>
<item><p>19b.3</p><section></section><text>brid par gsungs pa kho na mchog dang / dam pa dang / gtso bo dang / khyad par 'phags par 'dzin par byed de/ de ni gnas phyi ma phyi ma'i dbang gis spang par bya'o gsungs so/ /gang yang dpe'i ye shes de yang gsang sngags kyi sgo nas spyad pa spyod pa las kyi dang por</text></item>
<item><p>19b.4</p><section></section><text>gtogs pa rnams kyis dpe'i ye shes brten par ma gyur gyi bar du bla ma dam pa rnams kyi zhal las rtogs par bya zhing / spang bar yang mi bya la/ gang zhig yongs su shes pa'i rjes la spang bar bya zhes gsungs so/ /gzhan yang 'di na gang dag lam 'di la smod cing</text></item>
<item><p>19b.5</p><section></section><text>skur pa dag kyang phyi mi'i dus su 'byung bar gsungs la/ de dag la ji skad du/ tsakra sam+b+ha ra'i rgyud las gdams pa bstan te/ zab mo'i chos 'di ston pa la/ /gal te mos par ma gyur kyang / /smad pa dag tu mi bya ste/ /chos nyid bsam mi khyab dran bya/ /zhes pa gsungs</text></item>
<item><p>19b.6</p><section></section><text>so/ /de bas na mtshon pa'i ye shes bya ba yin gyi/ de dngos grub tu mi lta zhing mchog tu mi gzung ngo / /byis pa yun ring rgan sogs kyis/ /'bad pa yis ni thob mi 'gyur/ /zhes bya ba la lhan cig skyes pa de nyid las gzhan pa sprod pa las byung ba/ khams thams cad</text></item>
<item><p>19b.7</p><section></section><text>zad par byed pa/ mchog gi dngos grub kyi don du bskal pa dpag tu med pa'i yun du byis pa dang rgan po kha cig gis bsgrubs kyang 'grub par mi 'gyur te/ 'bad par byas kyang 'grub par mi 'gyur zhes pa'i don to/ /rgyu dang bcas pa'i skad cig ma/ /zhes brtag</text></item>
<item><p>20a.1</p><section></section><text>pa'i rnal 'byor thams cad kyi rgyu la rag lus pas skad cig pa ste/ mi brten zhes bya'o/ /'khrul dang rnam par 'khrul 'dra ba/ /kha cig longs spyod rdzogs pa'i gzhung / /zhes bya ba 'di ni theg pa chen po la kha cig chos thams cad sgyu ma</text></item>
<item><p>20a.2</p><section></section><text>dang rmi lam dang mig yor zhes zer yang rmi lam dang mig yor nyid kyang ji lta ba bzhin rtogs pa med na/ chos thams cad sems tsam mo zhes sems nyid gzung ba dang 'dzin pas kun nas stong pa nyid ces tshig tu brjod la kun du rtogs pa ni med do/ /kha cig</text></item>
<item><p>20a.3</p><section></section><text>chos thams cad sems tsam ste/ gzung ba dang 'dzin pas stong pa'i sems ston ka'i nyi ma phyed pa'i nam mkha' dri ma med pa lta bu kho na bsgrub par bya bar 'dod de/ de ltar brjod pa'i rim pa de ni/ lhan cig skyes par de mi brjod/ /ces bya ste rnam par shes</text></item>
<item><p>20a.4</p><section></section><text>pa'i chos nyid 'das/ /ye shes gnyis med tshul 'chang ba/ /zhes gsungs pa'i phyir ro/ /lte ba'i dbus su 'khor lo mchog /de dbus gzi brjid gzugs can ni/ /sgrub pa po yis rtag bsgoms pa/ /zhes bya ba ni/ byis pa dag sprul pa'i 'khor lo zhes bya</text></item>
<item><p>20a.5</p><section></section><text>bar nyi ma dang zla ba kun du kha sbyar ba'i dbus su A li dang kA lis kun nas bskor ba'i dbus su me'i gzugs can gyi shes rab bsams pa las/ dkar po 'dzag pa las shes rab tu 'dod de/ de yang rtog pas brtag pa'i phyir/ /lhan cig skyes pa der mi brjod/ / </text></item>
<item><p>20a.6</p><section></section><text>ces bya'o/ /spyi bor gnas pa'i 'khor lo che/ /zhes bya ba'i bde ba chen po'i 'khor lo'o/ /de la reg dang bde ba 'bab/ /ces bya ba ni bde ba chen po'i 'khor lo la gnas pa'i byang chub sems kyis gang ba'i rtsa haM thur du bltas pa lta bu tsaN+Da li'i ming can gyi mes</text></item>
<item><p>20a.7</p><section></section><text>reg pa na bde ba 'byung ste/ de yang / bya ba'i rab tu sbyor bas thob/ /ces bya ba smos te/ kha mig la sogs pa kar+Na bcing pa'i sbyor bas rlung dang me sbar la des 'dzag par byed ces bya/ de yang 'jig rten pa'i spyod pa nyid yin pas/ lhan cig skyes pa der mi</text></item>
<item><p>20b.1</p><section></section><text>brjod/ /ces bya ste/ brjod bral lhan cig skyes pa yin/ /zhes gsungs pa'i phyir ro/ /srog gi rlung ni 'gog pa yis/ /sna yi rtse mor rab gzhug bya/ /zhes gsungs pa ni/ rlung gi rgyun rim gyis bgrang ba la sogs pa sngon du 'gro bas kun rdzob kyi sna rtser rlung</text></item>
<item><p>20b.2</p><section></section><text>gi gong bu'i tshul du 'jug par byed pas/ de 'gog pa yis gang thob pa/ /ces bya ba de ltar rlung zhugs pa na dus cung zad tsam gsal zhing gnas pa la byis pa shes rab chung ba can rnams dngos grub tu 'dod de/ des ni phyis yang slar zhing 'byung ba'i phyir/ /lhan cig</text></item>
<item><p>20b.3</p><section></section><text>skyes pa der mi brjod/ /ces smos pa ste/ gang yang gnas min lhan cig skyes/ /zhes gsungs pa'i phyir ro/ /thur ser rlung ni 'gog pa yis/ /lus ni rtas par byas pa yis/ /yang nas yang du goms par byed/ /ces bya bas/ de las srog gi rlung</text></item>
<item><p>20b.4</p><section></section><text>dang thur sel dang / /me dang mnyam du gnas pa dang / /gyen du rgyu dang khyab byed dang / /rgyu dang rnam par rgyu ba dang / /yang dag rgyu dang rab rgyu dang / /nges par rgyu ba zhes bya ste/ /rlung ni rnam pa bcu ru 'dod/ /ces gsungs la/ de yang thur du sel ba zhes bya ba'i rlung ni</text></item>
<item><p>20b.5</p><section></section><text>'doms na gnas la de ni bcom ldan 'das rin chen 'byung ldan gyi ngo bo yin te/ gang yang rlung de'i rgyu ba drag shul gyi sbyor bas 'gegs par byed cing lus sdug bsngal bar byed pa/ yang nas yang du goms par byed de/ de yang dus ma yin par tshe'i dus byed par</text></item>
<item><p>20b.6</p><section></section><text>'gyur bas/ lhan cig skyes pa der mi brjod/ /ces smos te/ thog mar dge ba ma yin pa'i phyir ro/ /mnyam gnas ched brjod brgyad rnams kyis/ /gang zhig rlung ni 'gog pa ru/ /'bad pa yis ni gang byed pa/ /zhes bya ba ni yang / srog dang thur sel gyen</text></item>
<item><p>20b.7</p><section></section><text>rgyu dang / /khyab byed mnyam gnas zhes bshad dang / /klu dang ru sbal rtsangs pa dang / /lha sbyin dang ni gzhu las rgyal/ /zhes pa rnams te/ rlung bcu po rnams 'bad pas 'gog par byed kyang mtshan ma la gnas pa yin pa'i phyir/ lhan cig skyes pa der mi brjod/ </text></item>
<item><p>21a.1</p><section></section><text>ces smos pa yin no/ /sa la sogs pa gzung ba yis/ /zhes bya ba ni/ sna sgo g.yas nas sa la sogs pa dbyug tshod lngar rgyu la/ de lnga las kyang sa la sogs pa gang yang rung ba'i dbyug tshod gcig 'gags pa tsam gyis/ sgrub po gang zhig thams cad</text></item>
<item><p>21a.2</p><section></section><text>'dod/ /ces bya ba ste/ bzung bas spyod pa grol ba'i 'bras bur 'dod/ /de bas shin du 'bad par sgrub byed pa/ /zhes bya ba spyod pa dang grol bar 'dod pas 'bad pas sgrub par byed do/ /de yang 'jig rten pa'i spyod pa yin pas/ lhan cig skyes pa der mi</text></item>
<item><p>21a.3</p><section></section><text>brjod/ /ces bya ba yin no/ /phra mo'i thig le rnal 'byor ni/ /zhes bya ba ni/ byang chub kyi sems bab par bya ba'i ched du yar 'gro ba skyon gyi rang bzhin dang / mar 'ong ba yon tan gyi rang bzhin dag phra ba'i phra bar lta ba dang / gzhan yang snying ga la sogs par</text></item>
<item><p>21a.4</p><section></section><text>pad+ma'i 'dab ma kha dog lnga dang ldan pa'i thig le la dmigs pa/ kha cig sgrub par byed ces pa ste/ de dang 'dra ba'i ting nge 'dzin la gnas pas lhan cig skyes pa mthong ba med de/ de ci'i phyir zhe na/ bsam gtan bsam byar gang yod pa/ /zhes bya ba/ gang du sgom</text></item>
<item><p>21a.5</p><section></section><text>pa po dang bsgom par bya ba'i 'brel ba'i dra ba ma chad pa de srid du mtshan ma la gnas pa ste/ lhan cig skyes pa ni mtshan ma'i khams la mi gnas pa'i phyir/ lhan cig skyes pa der mi brjod/ /ces bya ba smos so/ /b+ha ga nang gnas thig le ni/ /zhes bya ba ni/ a</text></item>
<item><p>21a.6</p><section></section><text>ba d+hU tI zhes bya ba'i rtsa'i rtse mor byang chub kyi sems kyi thig le rgya shug gi tshig gu tsam bsams pas lus sim pa la sogs pa dang / kha cig sgrub pos sgrub byed de/ /de ni rtog bcas go 'phang ste/ /zhes bya ba de yang / rtog pa'i gnas la brten cing gnas pa yin</text></item>
<item><p>21a.7</p><section></section><text>pas/ lhan cig skyes pa der mi brjod/ /ces smos pa yin no/ /snying ga'i dbus su bsam gtan ni/ /yid 'dod rnams kyis goms par byed/ /ces bya ba la/ 'di ni sgrub pa po kha cig bdag gi snying gar 'byung ba bzhi'i rang bzhin pad+ma dmar po 'dab ma bzhi</text></item>
<item><p>21b.1</p><section></section><text>pa la nyi ma dang zla ba'i bar du chud pa'i thig le kha sbyar la pad+ma'i rtsa ba'i skud pa 'dra ba ri mo sgra zhes bya bar grags pa phyed dang bdun bskor du bsdams te/ rtse mo steng du phyung nas/ de nas zla ba'i bu gar zhugs te rjes su 'gro ba dang 'ong bar gyur pas brjod cing spro bar bya ba</text></item>
<item><p>21b.2</p><section></section><text>dang / srog dang rtsol ba bsdams te sngags slar bsdu ba dang / yi ge gsum gyi sgras gzhug cing dbyung bar bya ba ni/ steng du 'gro ba'i rlung yi ge gsum dang ldan pa'i sgras dbyung zhing gzhug par bya ba'i gzhi la yang bcug la/ gnas par bya ba'i gzhi la yang rlung phra</text></item>
<item><p>21b.3</p><section></section><text>mo'i thig le dkar po'i dbus su 'jug pa'i de nyid dal zhing dal bas gzhan du mi gtong zhing / oM AHhUM zhes rtag par zlos par byed do/ /de ltar na de dag kyang / de ni rtog bcas go 'phang ste/ /zhes bya ba smos te/ gang la rtog pa dang brtag par bya ba'i gzhi dang</text></item>
<item><p>21b.4</p><section></section><text>ldan pa'i phyir/ lhan cig skyes pa der mi brjod/ /ces smos pa yin no/ /lug dang ser skya dag dang ni/ /zhes bya ba ni g.yas pa g.yon pa'o/ /de dbus la gnas yid bzang ma/ /zhes bya ba ni/ a ba d+hU tI ste g.yas g.yon gnyis kyi dbus na gnas pa me'i ri mo</text></item>
<item><p>21b.5</p><section></section><text>can gyi rtsa'o/ /de 'gog pa yis gang thob pa/ /zhes pa ni de gsum na rgyu ba'i khams rnams 'gags pa las byung ba'i bde ba tsam la mchog gi gnas su blta ste/ gang bde ba de ni rtog pas mtshams sbyar ba yin pas/ lhan cig skyes pa der mi brjod/ /ces pa yin</text></item>
<item><p>21b.6</p><section></section><text>no/ /dga' dang khro ba'i dbang gi sems/ /rtse gcig ces su mtshan par ni/ /zhes bya ba ni/ byis pa'i rnal 'byor pa la la dag 'di skad ces/ kye rigs kyi bu dag shes par gyis shig /gang du chags pa'i sems skyes pa der ni 'dod chags rdo rje shes par byas la/ </text></item>
<item><p>21b.7</p><section></section><text>gzhan yang gang du zhe sdang rdo rje zhes bya bar sems rtse gcig par gnas par bya'o/ /zhes brjod cing de lta bu'i sems kyi gnas skabs la/ byis pa rnams kyis lhan cig skyes pa'i ye shes su rtog par byed de/ de rnams kyis lhan cig skyes pa'i rang bzhin log par</text></item>
<item><p>22a.1</p><section></section><text>rtog par byed pa de bas na/ lhan cig skyes pa der mi brjod/ /ces pa yin no/ /kun du gnas su 'khyil pa la/ /zhes bya ba ni/ gnas gang na gang zhig gi rtsa dang phrad na/ g.ya' zhing bde bar gyur pa'o/ /rlung 'gog pa yis zhes pa</text></item>
<item><p>22a.2</p><section></section><text>ni/ /rtsa ba de dag phrad pa'i sbyor ba ste rlung 'gog par byed pa'o/ /'bar ba zhes pa ni sbyor ba de dag ma lus pas kyang me'i tshul can gyi drod skyed par byed la/ drod kyi dbang gis lus can rnams kyi khu ba 'byung bar byed do/ /gzhan yang de'i sbyor ba ni 'di lta ste/ zum</text></item>
<item><p>22a.3</p><section></section><text>pa'am ni rgyas pa ste/ /zhes bya ba ni gser gling zhes bya ba'i gnas kyi sgo 'byed pa dang / bcad pa'i sbyor bas kyang rtsa gang zhig phrad par byed de/ gang yang sbyor ba de dag thams cad ni 'jig rten pa'i spyod pa nyid yin pas/ lhan cig skyes pa der mi brjod/ /ces bya</text></item>
<item><p>22a.4</p><section></section><text>ba smos so/ /'dar dang brgyal dang de bzhin nyid/ /ces bya ba ni yi dgas la sogs pa 'bebs par byed pa'i sbyor bas/ kha cig 'dar zhing sprug par byed pa dang / kha cig brgyal bar 'gyur ba dang / kha cig bdag la ni rnal 'byor ma rnams dang mkha' 'gro ma'i tshogs</text></item>
<item><p>22a.5</p><section></section><text>rnams kyis byin gyis brlabs shing / chos kyang 'chad la 'gro ba gzhan gyis rtogs par ma gyur pa'i zab mo'i ting nge 'dzin yang ston to zhes brjod pa dang / kha cig rdo rje'i glu lha'i skad ltar 'gro ba'i yid 'phrog pa len cing / rdo rje'i glu de nyid don dang ldan par 'khor gyi tshogs</text></item>
<item><p>22a.6</p><section></section><text>la ston pa dang / 'byed dang 'dzums pa la sogs dang / /zhes bya ba ni/ kho bo ni mig 'dzums pas lha la sogs pa'i tshogs mthong ngo zhes zer ba dang / kha cig nam mkha' lta bar byed cing / kho bos tshangs pa dang / sred med kyi bu la sogs pa mthong ngo zhes zer</text></item>
<item><p>22a.7</p><section></section><text>ba dang / kha cig lus la sogs pa las 'bar bar ston pa dang / kha cig las sgra skad drag pos srog chags rnams skrag par byed pa 'byung ba dang / kha cig rang gi lus mi bzad pa chen po ste/ mi sdug pa'i cha byad du ston pa dag yod de/ gang de dag thams cad</text></item>
<item><p>22b.1</p><section></section><text>ni sha za dang grong gi lha mo la sogs pas byin gyis brlabs pa yin pas sangs rgyas rnams kyi lhan cig skyes par mi 'gyur te/ de bas/ lhan cig skyes pa der mi brjod/ /ces bya ba smos so/ /bum pa bzhin du khong stong du/ /zhes bya ba ni skyes bu la la ni bdag gi</text></item>
<item><p>22b.2</p><section></section><text>lus bum pa ltar nang stong la phyi'i sha'i dra bas g.yogs pa ltar lta ba dang / la las bde ba chen po'i rang bzhin gyis lus sun 'don te 'di skad ces/ gsod ldan ngal skyen phol mig ldan/ /rgyun lam dgu nas rtag tu ni/ /mi gtsang rab tu 'dzag par byed/ / </text></item>
<item><p>22b.3</p><section></section><text>gal te bdag gis khyod mthong na/ /dbyar dus phyi sas bslad pa bzhin/ /thag ring rnam par 'dor bar bgyid/ /ces brjod cing mi gtsang ba'i rang bzhin du rtogs te/ gang yang des ni gsang sngags kyi theg pa'i rim pa spangs pa yin no/ /yang na stong par smra ba'i blo/ / </text></item>
<item><p>22b.4</p><section></section><text>zhes bya ba ni rgyu dang 'bras bu la skur pa 'debs pa'am/ nyams su myong ba'i dngos po la sogs pa 'di dag 'gog pa ste/ de ni chad par smra ba yin pas/ lhan cig skyes pa der mi brjod/ /ces smos so/ /dngos po gang zhig de dag kun/ /ces bya ba ni gong du</text></item>
<item><p>22b.5</p><section></section><text>brjod pa'i rtog pa'i rnal 'byor rnams so/ /rtog pa'i ye shes las skyes brjod/ /ces bya ba ni rtog pa'i rang bzhin yin zhes bya ba'i don to/ /bsgom pa'i stobs kyi sems kyis ni/ /de yis thams cad rdzogs par 'gyur/ /zhes bya ba gang zhig rtog pa'i</text></item>
<item><p>22b.6</p><section></section><text>rnal 'byor pa de thams cad ji ltar rtag par mthong bar 'gyur te ji skad du/ sa bon gang dang gang las ni/ /'bras bu de dang de 'dra 'byung / /zhes pa dang gzhan yang / 'dod dang mya ngan blo dang mtshungs/ /zhes bya ba la sogs pa rgya cher brjod la/ kun rdzob</text></item>
<item><p>22b.7</p><section></section><text>kyi dngos po thams cad de dang de'i rnam par mi slu zhes bya ba'i don to/ /thub pas sngon du gang gsungs pa/ /zhes pa nas/ spyi blugs dpung mgor thogs pa ste/ /zhes bya ba yan chad ni rtogs par sla ste grags pa nyid yin pas 'dir gzhung mang ba'i 'jigs pas ma</text></item>
<item><p>23a.1</p><section></section><text>bkrol lo/ /de ltar sna tshogs rnam pa ni/ /bsgoms pa'i stobs kyis mthong bar 'gyur/ /zhes bya ba ni/ rtog pa'i rnal 'byor pa gang dag goms pas de dag mngon du gyur pa'i dpe rgyas par bstan pa yin no/ /'dir ni bden min mthong</text></item>
<item><p>23a.2</p><section></section><text>bas na/ /zhes bya ba ni sangs rgyas thams cad kyi yul la 'jug pa rnam pa'i lam zhes bya ba mthong ba med la/ bden pa ma yin par brtags pa'i yul rnams mthong bas/ lhan cig skyes pa mthong ba med/ /ces pa'i don de yin no/ /de bzhin du yang zhes pa ni</text></item>
<item><p>23a.3</p><section></section><text>gzhan yang zhes bya ba'i don to/ /don gzhan yang 'di lta ste zhes bya ba'i don/ gang zhig mthong ba de bden min/ /zhes pa bdag las gzhan pa'i dngos po gang zhig phywa'am dbang phyug gam byed pa po la sogs par lta ba dang rtog pa rnams ni bden pa ma yin te/ bdag las</text></item>
<item><p>23a.4</p><section></section><text>gzhan pa'i dngos po yod pa ma yin no/ /gang ma mthong ba de bden te/ /zhes bya ba'i don to/ /gang zhig mthong ba med pa'i tshul du gang mthong ba mthong ba zhes su tha snyad gdags so/ /de las gzhan du dngos por rtog pa ste bdag dang bdag gi zhes bya ba la sogs par</text></item>
<item><p>23a.5</p><section></section><text>gang rtog na/ de ni de kho na lta ba'i skabs la dmus long chen po zhes ston to/ /ci'i phyir na/ rab rib la sogs gnod pa bzhin/ /zhes bya ba smos te dper na mig ser la sogs mig la gnod pa'i nad kyis skyes bu 'ga' zhig bzung na/ dngos po thams cad ser por</text></item>
<item><p>23a.6</p><section></section><text>mthong ba'am/ nam mkha' la skra shad 'dzings pa la sogs par mthong ba ltar/ dngos por rtog pa rnams kyang de ltar blta bar bya'o/ /skye 'gro thams cad bden pa'i tshul/ /zhes bya ba ni lhan cig skyes pa'i tshul dang rang bzhin du gnas pa'i don to/ /gzung dang 'dzin</text></item>
<item><p>23a.7</p><section></section><text>pa spangs pa nyid/ /lhan cig skyes bya'i go 'phang gnas/ /gang gis mthong ba de yis mthong / /zhes bya ba ni 'di ltar gnas pa 'di dag gzod ma nas rang bzhin gyis rnam par dag pa/ skye ba dang gnas pa dang 'jig pas dben par skyes bu gang gis mthong ba'am/ rig</text></item>
<item><p>23b.1</p><section></section><text>pa des lhan cig skyes pa mthong ba'o zhes bya ba'i don to/ /dngos dang dngos med go 'phang gnas/ /zhes bya ba 'di ni dngos po ste dor ba yin la/ 'di ni dngos po med pa ste/ blang bar bya'o zhes bya ba'i 'du shes thams cad dang bral ba'i gnas la gnas pa'o zhes bya ba'i</text></item>
<item><p>23b.2</p><section></section><text>don to/ /gzhan yang / rtog dang brtags pa min las grol/ /zhes bya ste mi rtag pa'i dbyings chen po la gnas pa'i phyir ro/ /lhan cig skyes pa'i rang bzhin ni dngos po kun la rang bzhin du yod de/ 'on kyang rdo ba dang shing dag la me gnas kyang ma gtsubs na mngon</text></item>
<item><p>23b.3</p><section></section><text>du mi 'gyur ba ltar lhan cig skyes pa yang gsal ba ma byas zhes bya ba de ltar gnas kyang / skye bo kun gyis mthong ba'i skal ba las 'das zhes bya ba'i don to/ /de ltar brjod pa'i rim pas lhan cig skyes kyang / rdo dang shing dag gtsubs pa la ltos nas gdod me 'byung</text></item>
<item><p>23b.4</p><section></section><text>ba ltar/ bla ma rje btsun gyi zhal las rtogs par bya zhes bya ste/ lhan cig skyes par sngon du brjod/ /ces bya ba la lhan cig skyes pa'i rang bzhin sngon du bstan pa rnams rje btsun gyi zhal snga nas rtogs par bya ba'i don to/ /byis pa'i brjod pa dag dang bral/ /brjod</text></item>
<item><p>23b.5</p><section></section><text>bya rjod byed spangs pa nyid/ /lhan cig skyes pa de lta bur/ /bla ma mchog gis sngon du gsungs/ /zhes bya ba ni/ bla ma rnams kyis ci zhig ston zhe na/ byis pa rnams kyis kun nas rtogs pa'i rang gi ngo bo dang bral ba/ brjod bya dang rjod byed kyi kun du stong pa kho na bstan</text></item>
<item><p>23b.6</p><section></section><text>par bya ba yin la/ sngon rabs kyi bla ma rje btsun rnams kyis kyang de kho na dang du bzhes pa yin no zhes bya ba'o/ /de la slob ma rnams kyis kyang ji lta ba'i tshul bslab par bya zhes bya ba'i don to/ /de yang ji skad du/ btsal bas rnyed pa ma yin la/ /ma btsal pas kyang</text></item>
<item><p>23b.7</p><section></section><text>rnyed mi 'gyur/ /chu zla bzhin du rtogs dka' ba/ /de 'di lhan cig skyes par brjod/ /ces gsungs pa'i tshul du bslab par bya'o/ /dpal ldan rol pa'i lha mo'i drin gyis ni/ /de bzhin dpal ldan bla ma dag dang ni/ /zhes bya ba ni gong du bstan pa'i bla ma</text></item>
<item><p>24a.1</p><section></section><text>gcig nas gcig tu brgyud de rtogs par byas zhes bya ba yin la/ sa bdag dbang po blo'i bdag po dpal bde ba chen po'i rdo rje zhes bya bas kyang sring mo rnal 'byor gyi dbang phyug ma dpal mo yongs su mnyes pa las lhan cig skyes pa rin po che'i man ngag</text></item>
<item><p>24a.2</p><section></section><text>zhal nas 'phros pa tsam gyis lhan gcig gis ni bde ba chen po mkhyen zhes bya ba/ rje btsun mas gsungs pa tsam gyis rtogs shing / khong du chud pa zhes bya ba'i don to/ /the tshom med cing rtog pa med/ /rang rang ngo bo ston pa po/ /bdag gis yang dag nyams su myong / </text></item>
<item><p>24a.3</p><section></section><text>zhes pa ni dbang po'i blo bdag gis lhan cig skyes pa'i rang bzhin dngos po thams cad kyi ngo bo ston par byed pa nyams su myong ba ni/ dper na/ mun pa la ni sgron ma bzhin/ /zhes bya ba ste mun rum smag tu gyur pa la zas kyi bya ba byed bde ba ma yin pa la sgron</text></item>
<item><p>24a.4</p><section></section><text>mas gsal bar byas pas bde zhing tshim pa ltar/ bdag kyang bde ba chen po'i rang bzhin gyis tshim zhes bya'o/ /za ba'am ni 'khrig na yang / /gnas skabs kun la thams cad du/ /gsang ba med cing 'jigs pa spangs/ /zhes bya ba ni ting nge 'dzin</text></item>
<item><p>24a.5</p><section></section><text>chen po 'di la gnas pa rnams ni bza' ba dang 'khrig pa dang / btsun mo'i 'khor gyi nang dang rgyal po'i pho brang 'khor na 'dug kyang kun nas 'ching ba med de/ gzhan yang ting nge 'dzin 'di la gnas pa'i rnal 'byor pa la ni rgyal po dang chom po la sogs pas brtse</text></item>
<item><p>24a.6</p><section></section><text>ba'i 'jigs pa las bsrung ba dang / gsang ba dang / sba ba mi dgos te/ bdag nyid kun gyi mnga' bdag chen po yin pa'i phyir ro/ /ye shes chen po rang gis rig /ces bya ba ni/ rang la yod pa'i ye shes chen po rang gis rig ste/ sangs rgyas thams cad kyi ye</text></item>
<item><p>24a.7</p><section></section><text>shes rgya mtsho yang yin zhes bya ba'i don to/ /gang zhig 'di la rjes dran par/ /yang dang yang du dran byed pa/ /de ni dngos grub rgyas 'gyur te/ /srid pa'i mtsho las sangs rgyas bzhin/ /zhes bya ba ni/ lhan cig skyes pa'i gnas 'di la dran cing mos pa byed</text></item>
<item><p>24b.1</p><section></section><text>pas kyang / mchog gi go 'phang thob par 'gyur na tshul bzhin yid la byed pa rnams lta smos kyang ci dgos zhes bya'o/ /bdag nyid kyis ni dran don du/ /bdag gi 'di ni brjod pa yin/ /zhes bya ba ni lhan cig skyes pa'i de kho na nyid 'di gzhan la bstan kyang</text></item>
<item><p>24b.2</p><section></section><text>rtogs pa'i skal ba med de de bas na bdag nyid dbang po'i blos slar zhing dran pa'i don du brtsams la/ gzhan dag skal ba dang ldan pa rnams kyang bkag pa ni med do zhes bya ba'i don to/ /gang zhig snying rjes bcings pa yi/ /zhes bya ba ni bla ma rje btsun gong na</text></item>
<item><p>24b.3</p><section></section><text>bzhugs pa rnams kyis gzhung gi skyon gyi dri ma bcom pa dang bsal bar gsol zhes bya ba'i don to/ /bdag la gzod mdzod sems dpa' che/ /zhes bya ba ni gal te gzhung gi don la 'khrul pa na yang dam tshig dam pas bdag la mi gus par mi mdzad pa'i rigs</text></item>
<item><p>24b.4</p><section></section><text>zhes bya ba'i don to/ /gang zhig cung zad 'di brjod pas/ /zhes bya ba ni lhan cig skyes pa'i gzhung gi tshogs zur cung zad brjod pas zhes bya'o/ /de yis bsod nams gang gyur pa/ /zhes bya ba ni lhan cig skyes pa'i gzhung brtsams pa'i bsod nams zhes</text></item>
<item><p>24b.5</p><section></section><text>sbyar ro/ /bsod nams des zhes bya ba ni/ /de las byung bas zhes bya'o/ /sems can rnams zhes bya ba ni/ /nam mkha'i mthas khyab pa'i sems can rnams so/ /lhan cig skyes grub thob par shog /ces bya ba ni bsod nams de'i shugs kyis ni/ nam</text></item>
<item><p>24b.6</p><section></section><text>mkha'i mtha' ji tsam du khyab pa de tsam du 'gyur ba med pa'i lhan cig skyes pa phyin ci ma log pa nam mkha' mdzod kyi gter zhes bya ba thob par shog cig ces bya ba'i don to/ /lhan cig skyes pa grub pa yi/ /gzhung 'grel brtsams pa'i dge tshogs kyis/ /skye bo dpal</text></item>
<item><p>24b.7</p><section></section><text>mo bdag bzhin du/ /lhan cig skyes la gnas par shog /dpal u rgyan gyi yul du sku 'khrungs pa'i rgyal po in+d+ra bud+d+hi/ zhes bya bas mdzad pa'i lhan cig skyes pa grub pa'i gzhung 'grel lha lcam rje btsun ma dpal mos mdzad pa rdzogs so// //rgya gar gyi</text></item>
<item><p>25a.1</p><section></section><text>mkhan po chen po ma nA bi ha ra la dang / bod kyi lo tsA ba dge slong pradz+nyA kI rtis legs par mnyan nas bsgyur ba'o/ /[ ]@##/ /rgya gar skad du/ shrI tat+t+wa sid+d+hi/ bod skad du/ dpal de kho na nyid grub pa/ dpal rdo rje sems dpa'</text></item>
<item><p>25a.2</p><section></section><text>la phyag 'tshal lo/ /sangs rgyas byang chub rdo rje ni/ /tshe 'dis 'grub kyi gzhan du min/ /lus dang ngag yid legs gnas pas/ /med par 'grub par mi 'gyur ro/ /'dod pa'i longs spyod rgyun mi 'chad/ /med na de yang 'grub mi 'gyur/ /de yang ji ltar 'dod</text></item>
<item><p>25a.3</p><section></section><text>pa bsten/ /gnyis med ye shes dag pa las/ /de ltar min na log par ltung / /de nas sdug bsngal brgyud par 'byung / /de phyir sngags kyis byin brlabs pa'i/ /mkhas pas dag par sngon 'gro spyad/ /ji ltar chu yi thigs pa ni/ /rgya mtshor babs nas</text></item>
<item><p>25a.4</p><section></section><text>lan tshwar 'gyur/ /lan tshwa 'o ma'i mtshor zhugs nas/ /de nyid slar yang bdud rtsir 'gyur/ /ji ltar dug sbrul de nyid shes/ /nus pa 'phrog par byed nus med/ /de nyid rgyud gzhan dag la ni/ /lnga po'i gnas skabs las mi 'da'/ /gzhan yang 'dod pa zil</text></item>
<item><p>25a.5</p><section></section><text>non na/ /'dod pa nyid ni sman yin no/ /ji ltar dug gis gdungs pa la/ /dug nyid sman du che ba yin/ /ji ltar me yis tshig la me/ /tsher mas zug la tsher ma nyid/ /de bzhin nyon mongs kyis nyen na/ /nyon mongs nyid ni bdud rtsir che/ /dper na dug gi de</text></item>
<item><p>25a.6</p><section></section><text>nyid shes/ /dug zos kyang ni gnod mi 'gyur/ /de bzhin yul gyi de nyid shes/ /'dod pa spyod pas gnod pa med/ /ji ltar 'dam gyi pad+ma ni/ /'dam la gnas kyang des mi gos/ /de nyid rig pas rtag tu ni/ /'dod pa rol pas spyad par bya/ /de phyir</text></item>
<item><p>25a.7</p><section></section><text>kun nas dogs med par/ /khyad par du ni longs spyod 'gyur/ /'dod pa lnga la brten byas na/ /dngos grub myur du nges thob 'gyur/ /dka' thub brtul zhugs gdung ba yis/ /khams rnams skam par 'gyur ba yin/ /skams pas sdug bsngal 'gyur ba</text></item>
<item><p>25b.1</p><section></section><text>ste/ /sdug bsngal gyis ni sems g.yeng 'gyur/ /g.yengs pas byang chub gzhan du 'gyur/ /de phyir dngos grub mchog gnyer na/ /dka' thub brtul zhugs spyad mi bya/ /ji ltar bde bas de bzhin gnos/ /bde ba spangs na dngos grub med/ /de bas yid 'ong</text></item>
<item><p>25b.2</p><section></section><text>gnas su ni/ /nyams dga'i bu mo bcu gnyis ma/ /yid 'ong mig gi dkyus ring ma/ /gzugs dang lang tshos rnam par mdzes/ /brtan zhing mi g.yo dam tshig can/ /'dam las skyes pa'i dri 'bab ma/ /chags pa chen po'i ros rol pa/ /mchog tu mkhas shing</text></item>
<item><p>25b.3</p><section></section><text>sgeg pa dang / /nyams dang ldan pa'i rnal 'byor pas/ /rang nyid 'khor lo'i dbus su gnas/ /dam tshig can ni rgyud dag pa'i/ /nang du nyin mtshan 'du bar bya/ /spu ldang 'dar zhing cher 'dar la/ /[(]mdzum [,]'dzum [)]dang dgod dang rab tu rgod/ /myos pa dang ni bcas pa yi/ / </text></item>
<item><p>25b.4</p><section></section><text>'beb pa rnam pa bdun du bshad/ /rengs dang myos dang 'gyur ba dang / /rol dang yul dang shin du 'phel/ /rkang pa 'dor dang lag pa bsgyur/ /phyag rgya mtshan ma lta stangs dang / /sngangs dang rgod dang drag po sogs/ /ki li ki li phreng sgrogs byed/ /rol pa dpa'</text></item>
<item><p>25b.5</p><section></section><text>bo rnam par nyed/ /sa bskyod ca co'i bye brag ldan/ /brgyal ba rab zhi du bas rtogs/ /byams shing dga' ba rgya mtsho ni/ /bde ba'i rtags las skyes pa'i 'od/ /ngo bo nyid kyis gsal ba'i yid/ /gnyis med rnam par gsal ba yi/ /rdzu 'phrul mngon shes dag</text></item>
<item><p>25b.6</p><section></section><text>dang ldan/ /de ltar bden don rab zhi ba'i/ /bye brag bcu gnyis dag gis mdzes/ /e yi cha byad bzang po gang / /dbus su baM gyis rnam par brgyan/ /bde ba kun gyi gnas yin te/ /sangs rgyas rin chen za ma tog /der ni dga' ba skye 'gyur te/ /skad cig dbye bas bye</text></item>
<item><p>25b.7</p><section></section><text>ba ni/ /dga' ba'i grangs kyi rim pa yis/ /de dag so sor gsal bar byas/ /stong nyid gsum gyi nyams sbyar bas/ /thams cad stong nyid rab tu gsal/ /de nyid gsal bas dag pa ni/ /mchog gi go 'phang de gsal 'gyur/ /de phyir mi g.yo phra ba'i yid/ / </text></item>
<item><p>26a.1</p><section></section><text>ldan pa'i rnal 'byor pas mtshon bya/ /ji srid gsal bar ma gyur pa/ /de srid bsgom pa la 'jug bya/ /rab tu gsal ba thob nas ni/ /rang dga'i gzugs su skye bar 'gyur/ /der ni skad cig ma bzhi dang / /de bzhin du ni dga' ba bzhi/ / </text></item>
<item><p>26a.2</p><section></section><text>de la sna tshogs skad cig dang / /rnam par smin pa rnam par nyed/ /mtshan nyid med par brjod pa yi/ /bye brag mkhas pas shes par bya/ /sna tshogs du ma'i rnam pa can/ /'khyud dang 'o byed la sogs pa'o/ /rnam smin de las gyur pa ste/ /bdag gi bde ba la</text></item>
<item><p>26a.3</p><section></section><text>spyod mdzes/ /rnam nyed spyod pa'i bdag nyid de/ /bdag gi bde ba la spyod mdzes/ /de dag las gzhan mtshan nyid bral/ /dga' ba dang po mchog dga' dang / /dga' bral la sogs lhan cig skyes/ /dga' ba'i bde ba cung zad bde/ /mchog tu dga' ba de bas</text></item>
<item><p>26a.4</p><section></section><text>lhag/ /dga' bral chags pa bral ba ste/ /lhan cig skyes pa de dag spang / /brgyal dang phyi mo phyed tsam dang / /phyi mo zhes bya skad cig gsum/ /dam pa'i bde ba rnam par rol/ /dbye ba lhan cig skyes pa shes/ /brgyal ba kun nas ye shes med/ /cung zad shes</text></item>
<item><p>26a.5</p><section></section><text>pa phyi mo'i phyed/ /rnam pa kun gyi mchog ldan pa'i/ /ye shes phyi mo nyid du 'gyur/ /de phyir de nyid ye shes ni/ /gnyis med ye shes rab tu gsal/ /de la chags dang chags bral med/ /gnyi ga ma yin stong nyid min/ /kun min thams cad min pa min/ /yang</text></item>
<item><p>26a.6</p><section></section><text>na thams cad rnam par thim/ /ji ltar char gyi rgyun sna tshogs/ /ro gzugs du ma gzhan yin kyang / /snod gcig tu ni zhugs pa na/ /zhu nas ro gcig nyid du 'gyur/ /de bzhin ye shes bde chen po/ /rnam par ngo bo nyid kyis gsal/ /gnyis med rnam pa'i rnal 'byor</text></item>
<item><p>26a.7</p><section></section><text>gyis/ /chos kun rnam par bcom pas na/ /ye shes rgyun 'bab gtong ba'i blo/ /mkhas pas de lta bu nyid mtshon/ /mi g.yo sgrib bral phra ba yi/ /thig le'i gzugs can rtog pa med/ /thog mtha' med pa'i de nyid ni/ /ma byung ma byas mchog yin no/ /skye</text></item>
<item><p>26b.1</p><section></section><text>bo'i chos rnams thams cad kun/ /gzhi ni de nyid nyid yin no/ /sangs rgyas byang chub sems dpa' dang / /rnal 'byor pa yis de nyid la/ /mthong ba de nyid ma mthong bas/ /de la phyi rol ci zhig bsam/ /de phyir 'khrul pa'i mchod pa sogs/ /phyi rol pa</text></item>
<item><p>26b.2</p><section></section><text>yis ci byar yod/ /thams cad spangs nas de nyid bsgom/ /thams cad 'di las 'grub par 'gyur/ /A li kA li mnyam sbyor las/ /gang tshe nor bur chud pa na/ /man ngag gis ni rlung bzung ste/ /de tshe ye shes mthong bas 'grub/ /bskal pa mtha'</text></item>
<item><p>26b.3</p><section></section><text>yas par du ni/ /der ni 'dod pa yang dag gnas/ /'od gsal ba yi gnas thob nas/ /sems can kun gyi phyag byas pa'i/ /tha mal snang ba'i rnal 'byor gyis/ /bzhi pa'i de nyid la brten bya/ /sngon du goms byed rnal 'byor pas/ /des ni myur du 'grub</text></item>
<item><p>26b.4</p><section></section><text>par 'gyur/ /rgyu la 'bras bus rgyas gdab cing / /'bras bu la yang rgyus rgyas gdab/ /rgyu 'bras gcig tu rgyas btab pas/ /phyag rgya chen po skye bar 'gyur/ /mtshan mo snang ba'i cha yin te/ /gsal ba'i nyi ma'i 'od zer snang ba 'gyed pa snang ba 'ched pa</text></item>
<item><p>26b.5</p><section></section><text>yin/ /mtshams ni snang ba thob pa rang gi rang bzhin rnams kyis lan gcig min par 'gro/ /mtshan min nyin par min pa mtshan min gang zhig rang bzhin rnams dang rnam bral ba/ /de nas byang chub yin par bla ma mchog bshad rnal 'byor pa nyid yul/ /ji ltar phyi rol de</text></item>
<item><p>26b.6</p><section></section><text>bzhin nang / /ji ltar nang bzhin phyi rol te/ /gnyis su med pa'i rnal 'byor 'dis/ /sgrub pa ru ni rigs pa yin/ /slob dpon chen po ke ra li pas mdzad pa de kho na nyid grub pa rdzogs so//[ ]@##/ /rgya gar skad du/ do ha ko Sha nA ma tsar+ya gI ti/ </text></item>
<item><p>26b.7</p><section></section><text>bod skad du/ do ha mdzod ces bya ba spyod pa'i glu/ 'phags pa 'jam dpal la phyag 'tshal lo/ /bdud kyi stobs rab tu 'joms pa la phyag 'tshal lo/ /ji ltar rlung gis brgyab pas mi g.yo ba'i/ /chu la g.yo bas rba rlabs rnams su 'gyur/ /de ltar</text></item>
<item><p>27a.1</p><section></section><text>rgyal pos mda' bsnun snang ba yang / /gcig nyid na yang rnam pa sna tshogs byed/ /ji ltar rmongs pas bzlog nas bltas pa yis/ /mar me gcig nyid gnyis su snang ba ltar/ /de la blta bya lta byed gnyis med la/ /kye ma blo ni gnyis kyi</text></item>
<item><p>27a.2</p><section></section><text>dngos por snang / /khyim du mar me mang po sbar gyur kyang / /mig med pa la mun par gnas pa ltar/ /lhan cig skyes pas thams cad khyab byas kyang / /nye yang rmongs pa dag la shin du ring / /chu bo sna tshogs pa yang rgya mtsho gcig nyid dang / /brdzun pa du ma dag kyang</text></item>
<item><p>27a.3</p><section></section><text>bden pa gcig gis 'joms/ /nyi ma gcig dang snang bar gyur pa yis/ /mun pa du ma dag kyang 'joms par byed/ /ji ltar chu 'dzin gyis ni rgya mtsho las/ /chu blangs nas ni sa gzhi gang byas kyang / /de ni ma nyams nam mkha' dag dang mnyam/ /'phel ba med</text></item>
<item><p>27a.4</p><section></section><text>cing 'grib pa dag kyang med/ /rgyal ba'i phun sum tshogs pas yongs gang ba'i/ /lhan cig skyes pa gcig gi rang bzhin nyid/ /de las 'gro ba skye zhing 'gag pa ste/ /de la dngos dang dngos po med pa'ang med/ /dam pa'i bde ba spangs nas gzhan du 'gro/ /rkyen</text></item>
<item><p>27a.5</p><section></section><text>las skyes pa'i bde la re bar byed/ /rang gi khar bcug sbrang rtsi nye ba ni/ /'thung bar mi byed shin du ring bar 'gyur/ /byol song dag gis sdug bsngal mi byed la/ /mkhas pa dag gis de la sdug bsngal byed/ /cig shos nam mkha'i bdud rtsi 'thung bar byed/ / </text></item>
<item><p>27a.6</p><section></section><text>gzhan ni yul rnams dag la'ang rnam par chags/ /bshang ba'i srin bu dri la chags pa ni/ /tsan+dan dag la dri ngan dag tu sems/ /ji ltar mya ngan 'das pa spangs nas ni/ /srid pa'i 'byung gnas mthug pos chags par byed/ /ba lang rkang rjes chu yis gang byas</text></item>
<item><p>27a.7</p><section></section><text>kyang / /ji ltar de yang skam par 'gyur ba bzhin/ /phun tshogs ma yin phun tshogs brtan pa'i sems/ /yang na phun sum tshogs pa skam par 'gyur/ /ji ltar rgya mtsho ba tsha can gyi chu/ /chu 'dzin kha yis blangs pas dngar bar 'gyur/ /brtan pa'i sems</text></item>
<item><p>27b.1</p><section></section><text>kyis gzhan gyi don byed pa/ /yul gyi dug kyang bdud rtsir 'gyur ba yin/ /brjod du med na sdug bsngal ma yin te/ /bsgom du med na de nyid bde ba yin/ /ji ltar 'brug gi sgra yis sngangs na yang / /char pa bab pas lo tog smin par byed/ /dang po tha ma de bzhin</text></item>
<item><p>27b.2</p><section></section><text>gzhan na med/ /thog ma tha ma bar du gnas pa med/ /kun du rtog pas rmongs pa'i yid can la/ /stong pa dang ni snying rje brjod pas so/ /ji ltar me tog nang gnas sbrang rtsi ni/ /bung ba nyid kyis shes par 'gyur ba yin/ /srid dang mya ngan 'das pa mi 'dor ro/ / </text></item>
<item><p>27b.3</p><section></section><text>rmongs pa dag gis ji ltar yongs su shes/ /ji ltar me long ngos kyi bzhin gyi gzugs/ /rmongs pa mi shes pa yis bltas pa ltar/ /de ltar bden pa spangs pa'i sems 'di ni/ /mi bden pa la mang du brten par byed/ /me tog dri ni gzugs su med na yang / / </text></item>
<item><p>27b.4</p><section></section><text>mngon sum kun du khyab par byed pa ltar/ /de bzhin gzugs su med pa'i rang bzhin gyis/ /dkyil 'khor 'khor lo dag kyang shes par gyis/ /rlung gis chu la zhugs shing dkrugs pa yis/ /'jam pa'i chu yang rdo yi gzugs ltar 'gro/ /rtog pas</text></item>
<item><p>27b.5</p><section></section><text>dkrugs pas rmongs pa gzugs med pa/ /shin du sra zhing mkhregs pa nyid du 'gyur/ /sems gang dri ma med pa'i rang bzhin la/ /srid dang myang 'das 'dam gyis ma gos so/ /'dam du bcug na mchog gi rin po che/ /de yi 'od kyang gsal ba ma yin no/ / </text></item>
<item><p>27b.6</p><section></section><text>gti mug gsal bas ye shes mi gsal te/ /gti mug gsal bas sdug bsngal gsal ba yin/ /ji ltar sa bon las ni myu gu 'byung / /myu gu'i rgyu las yal ga 'byung ba'o/ /gcig dang du ma sems la dpyad pa yis/ /gsal ba spangs nas srid pa dag tu</text></item>
<item><p>27b.7</p><section></section><text>'gro/ /mthong bzhin du ni dong du 'gro ba la/ /de las snying rje ba ni ci zhig yod/ /kha sbyor bde la yongs su chags nas su/ /'di nyid don dam yin zhes rmongs pa smra/ /gang zhig khyim nas byung nas sgo drung du/ /kA ma rU pa'i gtam ni 'dri bar byed/ /rlung gi rgyu las</text></item>
<item><p>28a.1</p><section></section><text>stong pa'i khyim du ni/ /rnam pa du ma'i tshul gyis bcos ma bas/ /nam mkha' las bab nyes pa dang bcas pa'i/ /gdung bas brgyal bar gyur pa'i rnal 'byor pa/ /ji ltar bram ze mar dang 'bras kyis ni/ /'bar ba'i me la sbyin sreg byed</text></item>
<item><p>28a.2</p><section></section><text>pa ni/ /nam mkha'i bcud kyi rdzas kyis bskyed pa ste/ /'di de nyid du zhen par shes pa nyid/ /kha cig tshangs pa'i gnas su 'od spar nas/ /lce yis kun du ru yis lce chung bskyod/ /'ching bar byed pa shin du dkrugs byas te/ /nga rgyal dbang gis rnal 'byor pa zhes</text></item>
<item><p>28a.3</p><section></section><text>zer/ /rang rig de nyid rig pas gzhan la ston/ /gang gis bcings pa de nyid grol zhes zer/ /kha dog dbye bas 'ching bu margad zer/ /rmongs pas rin cher brtag pa ma shes pas/ /de ni ra gan gser gyi blo yis len/ /nyams myong khyer nas don dam sgrub par byed/ / </text></item>
<item><p>28a.4</p><section></section><text>rmi lam bde la rjes su chags par byed/ /phung po mi rtag bde ba rtag ces zer/ /e baM yi ger rang gis go bar byed/ /skad cig dbye bas phyag rgya bzhi bkod cing / /nyams su myong bas lhan cig skyes pa zer/ /gzugs brnyan zhes pa me long lta ba bzhin/ /ji ltar</text></item>
<item><p>28a.5</p><section></section><text>ma rtogs smig rgyu'i chu la ni/ /'khrul pa'i dbang gis ri dgas rgyug par byed/ /rmongs pa skom pa mi ngoms 'ching bar 'gyur/ /gang zhig don dam zer zhing bde ba len/ /kun rdzob bden pa dran pa med pa ste/ /sems dang sems ni med par gyur pa'o/ /de nyid</text></item>
<item><p>28a.6</p><section></section><text>yongs su gyur pa mchog gi mchog /mchog gi dam pa grogs dag shes par gyis/ /sems ni dran med ting nge 'dzin du sbyor/ /nyon mongs yongs su dag pa'ang de nyid do/ /ji ltar 'dam skyes 'dam gyis mi tshugs bzhin/ /srid 'byung nyes pas rgyal chos mi gos so/ / </text></item>
<item><p>28a.7</p><section></section><text>de yang thams cad sgyu mar nges par blta bya ste/ /'jig rten 'das pa skad cig len dang btang snyoms byed/ /brtan pa'i blo can de dag gti mug 'ching bar 'gyur/ /rang byung bsam gyis mi khyab rang bzhin gnas pa yin/ /snang 'di gsal bar dang po nyid nas ma skyes</text></item>
<item><p>28b.1</p><section></section><text>te/ /gzugs can ma yin gzugs kyi rang bzhin rnam par spangs/ /de nyid rgyun du gnas shing bsam gtan gcig pu byed/ /yid la mi byed dri med bsam gtan sems ma yin/ /blo dang sems dang sems kyi snang ba de bdag nyid/ /'jig rten gang dag gzhan du snang</text></item>
<item><p>28b.2</p><section></section><text>ba de bdag nyid/ /sna tshogs ma lus mthong bya mthong byed de bdag nyid/ /chags sdang gti mug byang chub sems kyang de bdag nyid/ /gti mug mun par sgron me spar/ /ji srid blo yi dbye bas phye/ /de srid sems kyi dri ma spangs/ /ma zhen rang bzhin gang zhig bsam/ /dgag</text></item>
<item><p>28b.3</p><section></section><text>pa med cing sgrub pa med/ /'dzin pa med de bsam mi khyab/ /blo yi dbye bas rmongs rnams 'ching / /dbyer med lhan cig skyes rnam dag /gcig dang du mas rnam brtags gcig nyid min/ /shes pa tsam gyis 'gro ba rnam par grol/ /gsal ba gang zhig shes pa</text></item>
<item><p>28b.4</p><section></section><text>bsgom pa bstan/ /mi g.yo'i sems ni bdag nyid de ru gzung / /dga' ba rgyas pa'i yul thob pa/ /mthong ba'i sems ni rnam par rgyas/ /yul la bros kyang tha dad med/ /dga' ba bde ba'i myu gu dang / /mchog gi 'dab ma skyed pa ste/ /ji srid phyogs bcur</text></item>
<item><p>28b.5</p><section></section><text>mi 'phro ba/ /spros med bde ba'i 'bras bu nyid/ /gang gis gang du gang la de dag med/ /de yis de ru de la dgos pa byas/ /rjes su chags pa dang ni ma chags pa'i/ /gzugs nyid dag ni stong pa nyid yin no/ /srid pa'i 'dam zhen phag lta bu/ /dri med sems</text></item>
<item><p>28b.6</p><section></section><text>gyur skyon ci yod/ /gang yang dag gis ma gos pa/ /de yang de yis ci phyir 'ching / /rnal 'byor gyi dbang phyug chen po dpal sa ra ha'i zhal snga nas mdzad pa/ do ha mdzod ces bya ba spyod pa'i glu rdzogs so//[ ]@##/ /rgya gar skad du/ do ha ko Sha u pa de sha</text></item>
<item><p>28b.7</p><section></section><text>gI ti tsA ma/ bod skad du/ mi zad pa'i gter mdzod man ngag gi glu zhes bya ba/ 'jam dpal gzhon nur gyur pa la phyag 'tshal lo/ /e ma mkha' 'gro gsang ba'i skad/ gnyis med rang bzhin phyag rgya chen po'i gnas/ /sangs rgyas chos dang dge 'dun de rang bzhin/ / </text></item>
<item><p>29a.1</p><section></section><text>byang chub sems dpa' bde ba'i mgon po la/ /phyag bzang po yis btud de bshad par bya/ /skye bo srid pa'i 'khri shing lta bus bkris pa rnams/ /bdag tu 'dzin pa'i mya ngan thang la rab tu skams/ /rgyal bu gzhon nu srid med pha dang bral ba bzhin/ / </text></item>
<item><p>29a.2</p><section></section><text>bde ba'i go skabs med pas sems la zug rdzur gyur/ /dpyad pas ma 'ongs de bzhin nyid kyi ye shes ni/ /byas pa rnams dang bral zhing bsags pa'i las min zhes/ /rang nyid shes pa'i mda' bsnun gyis ni de skad smras/ /mkhas pa thams cad snying la dug gis khyab</text></item>
<item><p>29a.3</p><section></section><text>par gyur/ /sems nyid rnal ma'i don ni kun gyis rtogs dka' ba/ /mtha' yis ma gos dri ma med pa'i snying po ni/ /rang bzhin gdod nas rnam pa kun gyi dpyad bya min/ /gal te dpyad na dug sbrul gtses pa kho nar zad/ /blo yis gzhag pa'i chos 'di thams cad rang</text></item>
<item><p>29a.4</p><section></section><text>gis stong / /rkyen dang bral phyir brtag pa thams cad yod ma yin/ /rang bzhin gnas su grol ba'i de bzhin nyid shes na/ /mthong thos la sogs med cing de yis mi mthun bral/ /dngos por rtog pa thams cad phyugs dang 'dra bar brjod/ /dngos med rtog pa de bas</text></item>
<item><p>29a.5</p><section></section><text>shin tu blun 'gyur zhes/ /mar me 'bar dang bsad pa'i dpe yis brjod pa dag /gnyis med rang bzhin phyag rgya chen por gnas/ /dngos por skyes pa dngos po med par rab zhi zhing / /de yi phyogs dang bral ba mkhas pa de nyid ni/ /blun po rnams kyi blo la rang gis dpyad</text></item>
<item><p>29a.6</p><section></section><text>byas na/ /skad cig grol ba de la chos kyi sku zhes bya/ /grol ba de las gzhan pa'i bde chen sa yod ces/ /byis pa rnams kyis smras kyang smig rgyu'i chu dang mtshungs/ /sa dang lam dang sangs rgyas thams cad go gcig pa'i/ /gnyug ma'i ye shes 'di nyid yin gyi yid la</text></item>
<item><p>29a.7</p><section></section><text>dris/ /de ltar rtogs pa'i mi de la ni 'ching ba med/ /rdul ma spangs shing rdul gyis cung zad gos pa med/ /nyon mongs gnyen po gnyis su 'byed pa ga la yod/ /de ltar brtson pa'i skye bu de ni 'khor bar 'ching / /sa dang chu dang me dang rlung dang nam mkha' rnams/ /lhan</text></item>
<item><p>29b.1</p><section></section><text>cig skyes pa'i ro gcig las ni gzhan yod min/ /srid dang mya ngan 'das pa gnyis su mi rtogs pa/ /'di ni chos kyi dbyings kyi gnas lugs yin par bshad/ /rlu ma mkha' 'gro gsang ba'i skad/ /kye ma rang la rang gis de nyid mtshon te ltos/ /ma yengs pa</text></item>
<item><p>29b.2</p><section></section><text>yi sems kyis lha dang bral gyur na/ /yengs pa'i sems kyis de nyid rtogs par mi 'gyur te/ /dngos po'i tshang tshing gseb tu de nyid nor bu stor/ /kye ma 'dod pa'i dngos po gang la'ang khyod nyid chags ma byed/ /gal te chags par bya ba'i yul la yid chags na/ /'di</text></item>
<item><p>29b.3</p><section></section><text>ni bde chen sems mchog gzir ba'i nad rab ste/ /dri ma med pa'i sems la 'dod pa'i mchod gyis btab/ /kye ma rgyu dang 'bras bu gnyis su ma lha cig /dngos por skye ba'i rgyu dang 'bras bu yod min te/ /re dang dogs pa'i dug gis rnal 'byor sems myos na/ /lhan</text></item>
<item><p>29b.4</p><section></section><text>cig skyes pa'i ye shes gnas de 'ching bar 'gyur/ /kye ma rang bzhin bral ba'i de nyid bsgom du yod ma zer/ /gal te bsgom par bya dang sgom byed gnyis rtogs na/ /gnyis su 'dzin pa'i yid kyis byang chub sems spangs te/ /skyes du de yis rang gis rang la</text></item>
<item><p>29b.5</p><section></section><text>sdig pa byas/ /kye ma bla ma'i zhal gyi bdud rtsi'i thigs pa ji snyed pa/ /nges shes sngon 'gro pa yis rab tu blang bar bya/ /dus dang thabs la mkhas pas dus su ma bsten na/ /long bas rgyal po'i bang mdzod rku dang 'dra bar 'gyur/ /kye ma rin chen dbang dang bral</text></item>
<item><p>29b.6</p><section></section><text>ba'i skyes du ni/ /gdol pa dman pa zhig gis rgyal por re smon bzhin/ /rig pa 'dzin pa'i rgyud rnams der bslus pas/ /mkha' 'gros chad pa bcad nas rdo rje'i dmyal bar lhung / /kye ma dge ba'i bshes gnyen dag las mchog gi don blangs nas/ /dam par mi</text></item>
<item><p>29b.7</p><section></section><text>'dzin dman pa'i sems kyis yongs spong ba/ /skye bo rab rib gzeb kyis khyer bar gyur pa na/ /bskal pa chen por rang la sdug bsngal byas par zad/ /kye ma brtan pa'i sa la phyin nas dam tshig mi ldan na/ /rgyal pos chad pa gcod pa'i mi ni bzung ba lhar/ /rnam</text></item>
<item><p>30a.1</p><section></section><text>smin lcags kyus srog gi rlung ni bzung byas nas/ /khro chu khol ma khar blugs pa ni bzod par dka'/ /kye ma gnas lugs rtogs kyang dman pa'i spyod pa nyid byed na/ /rgyal po khri las bab nas phyag dar byed pa bzhin/ /zad mi shes pa'i bde ba</text></item>
<item><p>30a.2</p><section></section><text>chen po nyid spangs nas/ /'khor ba'i bde ba dag la reg pa nyid kyis 'ching / /kye ma spros pa rnams dang bral ba'i rang gi sems mthong nas/ /spros pa rnams la ched du 'bad pa'i rnal 'byor ni/ /nor bu rin chen rnyed nas 'ching bu tshol ba bzhin/ /'bad pa byas kyang snying</text></item>
<item><p>30a.3</p><section></section><text>po'i sa ni nam yang min/ /e ma mkha' 'gro gsang ba'i skad/ /byang chub sems zin pa dang byang chub sems rtogs dang / /'bad pa dang bcas 'bad pa bral ba'i ye shes ni/ /dam pa rnams kyi zhal gyi bdud rtsi las byung ba/ /nyi ma zla ba gnyis kyi dbus su gsal bar byed/ / </text></item>
<item><p>30a.4</p><section></section><text>tshad dang ldan pa'i skyes bu'i sna rtse las byung zhing / /mtshan dang ldan pa'i phyag rgya las ni de sems gcig /gzugs sogs dngos po'i chos rnams de yis mdog bsgyur nas/ /zhi ba dang bcas man ngag gis ni shes par bya/ /'od gsal ba yi chos nyid de ni nges mthong</text></item>
<item><p>30a.5</p><section></section><text>nas/ /bla ma'i dus thabs bsten pa de ni cher rtogs la/ /shes rab pha rol phyin dang mdo gzhan las rnyed cing sku/ /kun la sbyar ba'i sems ni rab tu bsgom par bya/ /phyi dang nang du balha ba med pa'i sems de ni/ /gang gis mi bsam gang la yang ni sems ma yin/ /rang</text></item>
<item><p>30a.6</p><section></section><text>bzhin gnas pa rdo rje rtse mor klu blangs pa/ /bde chen gzab gtad bral ba chu bo lha bur bsgom/ /'dus pa'i tshogs su spros pa kun gyis g.yengs pa'i sems/ /'pho dang 'jug pa med pa'i rang bzhin brtan pa nyid/ /sems kyi snying po rang dga' bar ni legs btang ste/ /smyon</text></item>
<item><p>30a.7</p><section></section><text>pa lta bu'i sems ni bya ba dang zal ba/ /mtha' yis ma gos ye shes de ni bsgom par bya/ /sgom dang bsgom bya med pa'i sems ni rang bzhin bral/ /re dogs med pa'i mthar thug pa ni rdo rje'i sems/ /dmyal bar song srid na yang de la sdug bsngal med/ /srid dang 'bras</text></item>
<item><p>30b.1</p><section></section><text>bu mchog la gnas kyang lhag pa rnyed min pas/ /bde dang sdug bsngal gnyis kyis phan dang gnod spangs nas/ /bzang dang ngan pa'i spyod pas de la 'phel 'grib med/ /rtog pa'i ye shes gnyis bral 'di las ma gtogs pa/ sangs rgyas che bar 'dod na</text></item>
<item><p>30b.2</p><section></section><text>rmongs par shes par bya/ /bya ba med pa'i yid kyis gang yang ma btsal na/ /yon tan btsal mi dgos shing de yi mi mthun bral/ /rgyu dang bstan bcos kun las de nyid rnyed min pas/ /zhe 'dod med pa'i sems la rgyu yi dri ma bral/ /gang du'ang ma lta ye shes chen po nyid</text></item>
<item><p>30b.3</p><section></section><text>myong ba/ /'khor ba'i dug rnams zhi bar nus pa'i rnal 'byor pas/ /dge slong gzhu 'dra rgyal srid kun la dbang sgyur byed/ /mig ni mi 'dzums bsgom du med pa'i rnal 'byor pa/ /dben pa'i gnas dang gnas mal med pa'i gnas nyid du/ chags dang sdang ba spangs pa'i dri ma</text></item>
<item><p>30b.4</p><section></section><text>med pa'i yid/ /don dam sems kyi ngo bo de ni bsgom par bya/ /e ma mkha' 'gro gsang ba'i skad/ /dkyil 'khor pa dang sbyin sreg pas stong zhing / /sngags dang phyag rgya rab gnas la sogs rnam bral ba/ /rgyud dang bstan bcos kun gyi bsgrub par mi nus pa'i/ /rdo rje</text></item>
<item><p>30b.5</p><section></section><text>ye shes 'di ni rang bzhin gnas na mdzes/ /gcig gis go bar nus pa rin chen brda yi mchog /sbrul gyi gzeb ltar gzhan la mdzes pa yod ma yin/ /snying pos snying po mtshon pa bla ma mchog dag las/ /rtogs pas gzhan la mtshon te de nyid rang la mtshon/ / </text></item>
<item><p>30b.6</p><section></section><text>nam mkha' nor bu nyi ma lta bu'i mthu mnga' ba/ /thig le gsum dang yid dran pa dang dran med dang / /sbyor ba'i sgra sogs gang la'ang spyod par nus rung ba'i/ /gser 'gyur rtsi ltar chos rnams thams cad ro mnyam 'gyur/ /lam sbyang ba la gnyug ma'i ye shes gcig pu gcig / </text></item>
<item><p>30b.7</p><section></section><text>lam nyid brdas ston pa ni bla ma mchog dag la/ /gzugs sgra dri ro reg dang chos la brten par bya/ /chos rnams thams cad rkyen med par ni skye ma yin/ /ma skyes pa la mkhas pa'i skal ldan de dag gis/ /skyes pa thams cad la ni shugs kyis mkhas par 'gyur/ / </text></item>
<item><p>31a.1</p><section></section><text>tha mi dad pa'i ye shes kho na gcig pu nyid/ /rang bzhin gzhag pa'i sems kyis rang la khyab par 'gyur/ /bdag dang gzhan du snang ba'i rang bzhin gcig shes shing / /de nyid kho na ma yengs pa yis yongs bzung ste/ /de nyid sems kyi zug rngu</text></item>
<item><p>31a.2</p><section></section><text>yin phyir btang nas kyang / /gang la'ang zhan pa med pas bde ba len par byed/ /sems la gnod pa'i las ni thams cad kyis stong zhing / /rnyed dang len pa'i bya ba gang gis gos pa med/ /rtsol dang bral zhing gnas skabs glo bur rkyen med par/ /snang ba sna tshogs phyag</text></item>
<item><p>31a.3</p><section></section><text>rgya 'di ni gzigs mor che/ /thams cad thams cad dam pa'i dus su nyer mthong nas/ /bla mar ma gyur chos ni gang yang yod ma yin/ /bar snang mdzub mos mtshon pas bar snang mthong ba med/ /bla mas mtshon pa'i bla ma de yang de bzhin no/ /brtul zhugs spyod pa'i rnal</text></item>
<item><p>31a.4</p><section></section><text>'byor pa ni grong khyer sems/ /rgyal po'i pho brang 'jug cing bu mo dang rtse yang / /sgyur ba sngar zos pa yis sgyur ba mthong ba bzhin/ /yul rnams thams cad de bzhin nyid du rig /tshogs kyi 'khor lo nye bar brgyan pa'i gnas nyid du/ /kun du ru yi skabs su bde ba che</text></item>
<item><p>31a.5</p><section></section><text>mthong nas/ /brda dang dam tshig ldad pa'i rnal 'byor rnams kyis ni/ /srid dang zhi ba mnyam pa nyid legs phyag rgya che / /e ma mkha' 'gro gsang ba'i skad/ /ye shes skyes pa'i rnal 'byor gang la'ang dogs med pas/ /dbang phyug thabs dang ldan pas mthar skyes</text></item>
<item><p>31a.6</p><section></section><text>btsal bar bya/ /dman pa'i grong khyer zhugs nas gang dang mthun pa la/ /chung ngu chung ngus brid cing chen po de la sbyin/ /de yis bsnyen bkur byas pa'i rdzas ni ji snyed pa/ /bdag gir med pa'i sems kyis de la gtad par bya/ /kun du 'khyam zhing mtshan ma rab tu brtag bya ste/ / </text></item>
<item><p>31a.7</p><section></section><text>rigs dang kha dog mtshan ma'i tshogs kyis rim shes bya/ /rang gi bu mo ma dang sring mo tsha mo dang / /g.yung mo tshos ma smad 'tshong gso ras kyis 'tsho ba/ /sngo bsangs dang ni dkar sham dmar ser sprug nag ma/ /sme ba can la rgyud sbyar sla ba'i phyag rgya ni/ /bcu drug lo lon</text></item>
<item><p>31b.1</p><section></section><text>rab tu mdzes pa skra ser li/ /ut+pal yi dris khyab nu ma sra mkhregs rked pa phra/ /smad kyi zheng rgyas b+ha ga rub cing chags pa'i mdangs/ /rkyang ma dang bcas gsang thub gus pas rab tu gzhol/ /dad pa rab tu brtan zhing rtog pa chung gyur pa/ /rtags gsum ldan pa'i phyag rgya dbang gis</text></item>
<item><p>31b.2</p><section></section><text>smin par bya/ /yon tan bzung na rang gis rig pa'i ye shes sbyin/ /skabs su ro snyoms gnyug ma'i ye shes phyag rgya bzung / /btsun mo'i shu kra dgug pa'i phyag rgya chen mo ni/ /dus kyis bsdu ba byas nas rtog med mkha' la bstim/ /res 'ga' tshong dus gnas na ji ltar 'dug / </text></item>
<item><p>31b.3</p><section></section><text>don gyis don la bltas nas don nyid gar dgar btang / /res 'ga' dur khrod zhugs nas sgron ma dag la spyod/ /nyam nga med pa'i sems kyis yi dwags gnas su nyal/ /gdol pa rnams dang 'grogs te ro yi 'khor lo drang / /'di bya med pa'i spyod pa tshad du</text></item>
<item><p>31b.4</p><section></section><text>gzung mi bya/ /glu gar gling du rtsed 'jo rol mo'i tshogs su 'jug /he ru ka yi gar dang drug la skyes sogs grus/ /sems la gzengs bstod cung zad skyo bar mi bya'o/ /rgyab tu la ba bgo zhing yan lag zangs mas spras/ /'khor lo ldan pa'i thor tshugs spyi</text></item>
<item><p>31b.5</p><section></section><text>gtsug dag tu gzung / /rus pa'i dum dus yan lag kun la brgyan byas nas/ /glang chen stag gi pags pas stod dang smad dkris te/ /kha TI dril bur ldan pa lag tu thogs par bya/ /glang chen smyon pa'i spyod pa skugs pa byas nas ni/ /bya med mi bya med pa'i</text></item>
<item><p>31b.6</p><section></section><text>spyod pa rang shugs kyis/ /glang chen mtsho ru zhugs 'dra rtag tu spyon sems kyis/ /dman pa'i chos rnams spyad na grol bar mda' bsnun zad/ /me ma mkha' 'gro gsang ba'i skad/ /sna tshogs chos rnams thams cad ro gcig par/ /ston par byed pa bla ma</text></item>
<item><p>31b.7</p><section></section><text>dam pa nyid yin te/ /ngang pa'i mchu dang mtshungs pa'i rje btsun mchog de ni/ /gus pa'i sems kyis gtsang ma'i spyi bor blang bar bya/ /gcig tu bsdus pa'i sems ni mtshon byed bla ma ste/ /mtshon par bya ba'i gzhi ni slob ma'i snying nyid do/ /de rtogs pa</text></item>
<item><p>32a.1</p><section></section><text>yis sdug bsngal thams cad skad cig la/ /'joms par byed pa'i dpa' bo de ni drin can pas/ /don la bltas nas byas pa drin du gzo ba'i phyir/ /sman pa'i rgyal po de ni rtag tu gzung bar bya/ /'khor ba'i rgya mtsho zab cing rgya</text></item>
<item><p>32a.2</p><section></section><text>che las/ /sgrol ba'i gru mchog de ni gzhan med de/ /dam pa'i gru la brten nas bde chen rnyed gyur pa'i/ /stobs chen gnyen pa de ni g.yo med kun gyis bkur/ /ye shes nyi ma lha bu'i 'od zer dag pa yis/ /ma rig rig par byed pa'i skyes bu mchog de ni/ / </text></item>
<item><p>32a.3</p><section></section><text>gser 'gyur rtsi ltar chos rnams thams cad bde bar sgyur mdzad pa'i/ /thabs la mkhas pa 'khor los sgyur rgyal rtag tu bsten/ /chu bo lta bu'i sems kyis gnyis lha zil gnon cing / /gang yang ma spangs gos pa med pa'i ye shes ldan/ /blo ma bcos shing</text></item>
<item><p>32a.4</p><section></section><text>blo yi rnam pa gnas gyur pa/ /bla ma dam pa'i zhal gyi bdud rtsi las ni byung / /sems dang sems las byung zhes tha snyad pa rnams kyis/ /brtag pa 'di ni rnal 'byor pa yi grogs rnams su/ /sgyur bar byed pa bla ma'i zhal gyi pad+mo ste/ /thams cad</text></item>
<item><p>32a.5</p><section></section><text>dge ba'i bshes su bsgyur ba de las byung / /rgyud rnams kun du spras shing tha snyad kyis dben pa/ /sangs rgyas rnams kyi gsang ba sus kyang shes mi 'gyur/ /man ngag mig gis mthong zhing dbang ba'i ros khyab pa/ /zhabs kyi rdul la reg na ye shes rig</text></item>
<item><p>32a.6</p><section></section><text>par 'gyur/ /sna tshogs dngos po'i chos la stong pa'i mda' 'phen dang / /stong pa snang ba'i thabs kyis myos bar 'gyur byed pa/ /shes rab shes pas snang ba gzhal byar mthong ba ste/ /shes rab de ni bla med slob dpon dag las 'byung / /nyon mongs</text></item>
<item><p>32a.7</p><section></section><text>thams cad thabs kyis mchog tu sgyur byed dang / /rtog pa'i zug rngu gang gis sgyur bar mi nus pa/ /'di ni man ngag snying po las ni nges 'byung dang / /de yang rje btsun mthu las nges par rnyed par 'gyur/ /de phyir rgyud par ldan pa'i byin rlabs gang ldan pa/ /dus</text></item>
<item><p>32b.1</p><section></section><text>thabs bsten pa mkhas pas rtag tu bsten par bya/ /e ma mkha' 'gro gsang ba'i skad/ /thabs dang shes rab rang bzhin mnyam pa nyid rtogs nas/ /'od gsal las ni lhan cig skyes pa rnyed par 'gyur/ /zla ba rgyas 'dra ba ni goms pa las byung ste/ / </text></item>
<item><p>32b.2</p><section></section><text>gsal bar byed pa sA lu nyi zla'i 'od 'drar spyod/ /dngos grub kun gyi rtsa ba rdo rje slob dpon yin/ /legs par sbyangs pa rgyu nyid 'bras bu kun gyi lus/ /bde bar gshegs pa'i bka' dang mthun par bya ba'i phyir/ /byang chub sems dpa' bde ba'i mgon pos</text></item>
<item><p>32b.3</p><section></section><text>legs gsungs pa/ /chos kyi sku dang longs spyod rdzogs dang sprul pa'i sku/ /ngo bo nyid kyi sku ni rgyu 'bras rab shes bya/ /sgro skur gnyis kyis stong pa gnyis med chos yin te/ /ngo bo nyid kyi bde ba de ni longs spyod che/ /sna tshogs pa yis 'gro ba thams cad</text></item>
<item><p>32b.4</p><section></section><text>sprul pa las/ /dbyer med ye shes nyid ni kun gyi bdag /skyed par bya dang byed pa'i rang bzhin mi dmigs kyang / /goms pa'i mthu yis dogs pa thams cad zil mnan nas/ /'bras bu gnyis ni rang dang gzhan don phun tshogs yin/ /rgyu dang 'bras bur</text></item>
<item><p>32b.5</p><section></section><text>btags kyang ngo bo de dbyer med/ /smon lam snying rje'i stobs kyis gzugs sku rnam gnyis 'byung / /bum pa bzang dang dpag bsam shing dang nor bu rin ched ltar/ /gang gis bzung ba med pa'i sku ni rab tu mdzes/ /gdul bya rnams la sna tshogs pa yi gzugs</text></item>
<item><p>32b.6</p><section></section><text>shar bas/ /de dag thams cad bsam mi khyab pa'i sprul pa ste/ /bsam du med pa'i ye shes rang byung gang bsgom pa/ /der ni 'bras bu ma lus bsgom par 'gyur ba yin/ /theg pa chen po bla med snying po'i lam 'di ni/ /'bras bu lam du khyer nas gdod</text></item>
<item><p>32b.7</p><section></section><text>nas 'bras bur gnas/ /gzhan don phun sum tshogs pa 'bras bu'i mchog yin te/ /sbyangs pa gtso bor gyur pa sogs las de ni 'byung / /grol ba chen po las sbyangs re ba med pa'i sems/ /rgyun mi 'chad pa'i mthu las nges pa rnyed par 'gyur/ /skyes bu rin</text></item>
<item><p>33a.1</p><section></section><text>chen gang la lha rdzas 'di skyes pas/ /gdug pa ma lus thams cad skad cig nyer zhi thim/ /seng+ge glang chen snyon dang stag dang dred mo dang / /gcan zan khro bo dug sbrul me dang g.yang sa dang / /rgyal po'i chad pa dug dang thog dang lce 'bab pa/ / </text></item>
<item><p>33a.2</p><section></section><text>thams cad ngo bo de nyid yin phyir gnod pa med/ /rnam rtog dgra chen choms pas dgra 'di thams cad choms/ /bdag lta'i gdug pa thul bas gdug pa thams cad thul/ /de phyir sems kyi nor bu 'di ni dam par byos/ /e ma mkha' 'gro gsang ba'i skad/ / </text></item>
<item><p>33a.3</p><section></section><text>sku dang gsung dang thugs kyi gsang ba gang rig pa/ /skyes bu de la gdug pa'i lkugs pa yod ma yin/ /las rnams gang la'ang dge dang sdig pa gnyis rtogs pa/ /gang zhig rtsol ba de ni gdug pa'i sbyor bar bshad/ /gang zag gis spyod de ni rang gis rang</text></item>
<item><p>33a.4</p><section></section><text>bcings pa'o/ /mos pa rgyun chags pa yi nad kyis 'khor bar lhung / /rtog ges dgos pa med cing snga mas chog par zad/ /gang la dmigs kyang dmigs pa de yis thar pa sgrib/ /bzang por rtogs kyang de yi nad kyis 'khor bar lhung / /dman pa'i las la</text></item>
<item><p>33a.5</p><section></section><text>brtag na rnam smin rgyun mi 'chad/ /brtag pa med pa'i sems ni nam mkha' lta bur gnas/ /nam mkha' gnas pa med pa de nyid tha snyad bral/ /bral ba'i sems la brtag dang dpyad pa mi dgos kyi/ /rang bzhin gzhag pa ji lta bu nyid de lta nyid/ /'bras bu</text></item>
<item><p>33a.6</p><section></section><text>thogs pa med pa gdod nas rang la gnas/ /de phyir re dang dogs pa'i gnyen pos 'ching mi dgos/ /brda dang tha snyad btags pa kun kyang de bzhin te/ /yang dag ma yin yin pa mkhas pa kun gyi yul/ /rgyu dang 'bras bu dbyer med 'di ni snying po'i sems/ / </text></item>
<item><p>33a.7</p><section></section><text>de myong ba yi 'bad pas kun las btsal mi dgos/ /dam pa bsten dang nyen dang thos pa lhur len dang / /yon tan dbang las 'byung zhes byin rlabs nod pa dang / /ting 'dzin blor gzhag nas ni sbyor dang sgom pa dang / /phan nges sngon du song nas brtul zhugs</text></item>
<item><p>33b.1</p><section></section><text>gang spyod pa/ /de dag thams cad log rtog bcos ma la spyod yin/ /snying po'i sems ni skyon dang yon tan rnams dang bral/ /don de nyid ni bya ba gang yang mi dgos kyi/ /bya ba btang ba'i sems ni bde ba che mchog nyid/ /lnga rig la sogs zhe 'dod gdon gyis</text></item>
<item><p>33b.2</p><section></section><text>zin/ /dngos por 'dzin pa'i dug gis rang gi sems la khyab/ /phyi rol spangs pa'i sems ni nang du 'jog pa can/ /snying po la spyod rnams kyis 'di nyid bsam par rigs/ /rtog ge spros pa'i spun pa phyir bsal nas/ /gnyug ma'i dbang po dag las skyes</text></item>
<item><p>33b.3</p><section></section><text>pa yi/ /don gyi snying po bla na med pa 'di/ /rtogs pas bcu bzhi'i sa la gnas par 'gyur/ /rnal 'byor ye shes chen po gang 'dod pa/ /rim dang cig car 'jug pa'i rim chos kyis/ /ye shes mchog gi go 'phang snying po rnams/ /bkod pas 'gro</text></item>
<item><p>33b.4</p><section></section><text>rnams phyag rgya che thob shog /snying po bla na med pa gtan la dbab pa do ha mdzod ces bya ba/ rnal 'byor gyi dbang phyug dpal sa ra ha pas mdzad pa rdzogs so// //rgya gar gyi mkhan po badzra pA Ni dang / bla ma a sus zhus//[ ]@##/ /rgya gar skad du/ </text></item>
<item><p>33b.5</p><section></section><text>do ha ko Sha tsA ma tsAr+ya gri ti at+pa pra dI pa nA ma TI kA/ bod skad du/ do ha mdzod ces bya ba spyod pa'i glu'i 'grel pa don gyi sgron ma zhes bya ba/ 'phags pa 'jam dpal gzhon nur gyur pa la phyag 'tshal lo/ /rtog med spros bral bde ba chen po'i dbyings/ /yid</text></item>
<item><p>33b.6</p><section></section><text>la mi byed phyag rgya chen po'i ngang / /rkyen bral rnam gsum sku gsum lhun grub pa'i/ /don ston bla ma gong ma rnams la 'dud/ /don dam spros bral sku bzhis bdud bzhi 'joms/ /thig le gsum gyis sku gsum ngo sprad pa'i/ /dran med gnyis kyis bden</text></item>
<item><p>33b.7</p><section></section><text>gnyis gtan la 'bebs/ /zab mo'i don ston do ha'i don 'grel 'di/ /rkyen gsum bral ba'i bla ma gong ma dang / /brgyud pa dang ldan snying po'i don rtogs la/ /bdag gis gdams pa 'di brtsam mi rigs te/ /bdag 'dra blo dman skye bo'i don du rtsom/ / </text></item>
<item><p>34a.1</p><section></section><text>gzhan rnams rtsa ba'i rjes la 'grel pas 'chad/ /bdag lugs gdams ngag rjes la rtsa bas 'ching / /bka' rgyud lung rnams bris pas rdzogs med pas/ /lung dang mi 'gal bla ma'i gdams ngag bri// //rgyal ba'i mchod gnas</text></item>
<item><p>34a.2</p><section></section><text>bram ze chen po de/ /snod dang ldan pas mkha' 'gros byin gyis brlabs/ /spyod pa mdzad pas brda don thugs su chud/ /mtshan nyid rtogs pas mda' mkhan mo dang 'grogs/ /don la ma dgongs rgyal pos bka' bkyon mdzad/ /tshig don bzhi bcu'i lan la</text></item>
<item><p>34a.3</p><section></section><text>mgur bzhengs pa'i/ /chos sku gtsor ston rA dza'i do ha las/ /mtshon byed dpe yis mtshon bya sku bzhi ston/ /bsdus pa'i don ni nyi shu rtsa gsum gyis/ /gzhung gi don rnams mdor bsdus gsal bar byed/ /gzhung gi tshad ni tshigs bcad bzhi bcu yin/ / </text></item>
<item><p>34a.4</p><section></section><text>tshig rkang bzhi bzhis 'bru don gsal bar byed// //de la re zhig rgyal po'i don du mgur du bzhengs pa'i tshigs su bcad pa bzhi bcu pa 'di la don rnam pa gnyis te/ dang po bram ze chen po'i thugs dam la phyag 'tshal ba dang / de'i gzhung rnams gsal</text></item>
<item><p>34a.5</p><section></section><text>bar bstan pa'o/ /de yang bram ze chen po'i thugs dam ni bdud bzhi 'joms pa'i sku bzhi yin te/ de la bdud bzhi ni phung po'i bdud dang / nyon mongs pa'i bdud dang / 'chi bdag gi bdud dang / lha'i bu'i bdud do/ /de la phung po'i bdud ni/ pha ma</text></item>
<item><p>34a.6</p><section></section><text>gnyis kyi thig le dkar dmar las/ rnam par shes pa a'i tshul du zhugs nas phung po grub pa ni phung po zhes bya la/ phung po des sdug bsngal gyi rnam pa mang po nyams su myong ba ni bdud ces bya'o/ /sdug bsngal gyi dbang du phung po gyur pas stobs che ba'o/ / </text></item>
<item><p>34a.7</p><section></section><text>de 'joms par byed pa ni/ pha ma gnyis kyi thig le dkar dmar gnyis ni rkyen gyis bskyed pa yin la/ de la rnam shes ar zhugs pa ni/ ma skye ba med pa las rkyen snang gi phung por grub kyang / phung po nyid med bzhin du sprul pas sgyu ma yin pa'i phyir sgyu</text></item>
<item><p>34b.1</p><section></section><text>ma de la rlom sems dang bral ba'o/ /gang rlom sems dang bral ba ni don gyi lus 'gyur ba med cing rnam par rtog pa med pa dran pa med pa'i dbyings yin te/ de nyid ni sprul pa'i sku'o/ /sprul sku la bde ba dang sdug bsngal la sogs pa ci yang snang yang / </text></item>
<item><p>34b.2</p><section></section><text>nam mkha'i sprin pa gzhan du yal te 'gro ba'i phyir phung po'i bdud bcom pa'o/ /nyon mongs pa'i bdud ni phung po la brten nas dbang po lnga la chags/ dbang po lngas ni phyi nang gi yul la bzung nas nyon mongs pa skye ba'i bdud yin la/ nyon mongs pa'i dbang</text></item>
<item><p>34b.3</p><section></section><text>du gyur nas de la spyod pa ni stobs che ba'o/ /de 'joms pa ni nyon mongs nyid dran pas chags sdang skyes pa yin la/ dran pa nyid dran med las skyes pas/ dran ma dran gnyis nyon mongs pa'i rtsa ba yin pas/ de'i phyir dran ma dran gnyis 'joms pa ni</text></item>
<item><p>34b.4</p><section></section><text>rkyen las skyes la/ dran med kyang ltos pa'i chos yin te/ de gnyis kas mtshan pa'i dus su ci yang mi skye ba'i don gyi ngag brjod pa dang bral bas/ tshig dang tha snyad las 'das pas skye ba med pa'i dbyings yin te/ de thams cad la khyab cing longs</text></item>
<item><p>34b.5</p><section></section><text>spyod pa'i phyir longs spyod rdzogs pa'i sku ste/ longs sku la nyon mongs pa ci skyes kyang longs spyod pa yin te/ nyon mongs pa'i 'dam gyis skye med la ma gos pas/ pad+ma 'dam las skyes kyang 'dam gyi nyes pa'i skyon gyis ma gos pa dang 'dra ba'i phyir nyon</text></item>
<item><p>34b.6</p><section></section><text>mongs pa'i bdud bcom pa'o// //phung po la brten pa'i dran pa 'di 'chi ba'i bdag po yin te/ dran pa 'dis phung po mi 'dra ba du ma btsal nas/ skye rga na 'chi'i sdug bsngal las mi thar bas bdud yin la/ dus rtag tu skye shi'i dbang du gyur pas</text></item>
<item><p>34b.7</p><section></section><text>stobs che ba'o/ /de 'joms pa ni phung po rkyen las skyes pa la dran rig glo bur brten pa ni gzhi med pa la brten pa ste/ phung po rkyen gyis skyes pas 'jig /dran pa glo bur ba yin pas yal 'gro ste/ don gyi yid thos bsam bsgom gsum dang bral ba'i dbyings</text></item>
<item><p>35a.1</p><section></section><text>blo las 'das pa ste/ blo las 'das pa'i dbyings su blos byas pa sna tshogs yal te/ dper na rgya mtsho'i nang du kha ba babs pa ltar rang bzhin med par shes nas/ spros pa dang bral bar gnas pa ni chos sku'o/ /chos kyi sku rtogs</text></item>
<item><p>35a.2</p><section></section><text>pas ni 'chi bdag gi bdud bcom mo// //lha'i bu'i bdud ni/ rtsa dang nA da thig le stong pa nyid kyi zhi gnas bsgoms pas zag pa dang bcas pa'i bde ba skyes pa ni lha yin la/ de nyid rtsol sgrub dang bcas nas dran pa bsgom dgos te/ dran pa ni</text></item>
<item><p>35a.3</p><section></section><text>bsam pa/ bsam pa ni rnam par rtog pa/ rnam par rtog pa ni 'khor ba yin pas bdud ces bya'o/ /zag bcas kyi bde ba la re ba la re ba byas nas/ zag med kyi sku thob po snyam pa'i dbang du gyur pas stobs zhes bya'o/ /de 'joms pa ni mtshan ma dang</text></item>
<item><p>35a.4</p><section></section><text>bcas pa'i bde ba ni lus dran pa gnyis 'dus pa las bde ba skyes pa yin la/ lus med na bde ba skye ba'i gnas med la/ dran pa med na lus la sgom mkhan mi 'ong bas/ de'i phyir lus dang sems gnyis kyi bde ba ni glo bur ba rkyen las skyes pa rgyu nyi tshe</text></item>
<item><p>35a.5</p><section></section><text>ba gnas nyi tshe/ dus nyi tshe ba yin pas/ lus zhig pa'i dus su lus la brten pa'i bde ba yang 'jig pa'o/ /zag pa med pa'i bde ba ni sku gsum gyi ngo bo tha mi dad pa rang bzhin gyis rnam par dag pa/ spros pa'i mtha' brgyad dang bral ba'i dbyings de</text></item>
<item><p>35a.6</p><section></section><text>la/ rgyu dang 'bras bu yang ma grub la/ 'khor bar dogs pa dang mya ngan las 'das pa la yang re ba med pa ste/ de ni 'dam gyis ma gos shing rgyas pa/ don gyi lus ngag yid gsum dbyer med cing tha mi dad pa/ ngo bo nyid kyi sku yin te de la rlom sems</text></item>
<item><p>35a.7</p><section></section><text>kyi yul du ma gyur pa'i phyir/ lha'i bu'i bdud bcom pa'o/ /de'i phyir bram ze chen po'i thugs dam/ bdud kyi stobs rab tu 'joms pa la phyag 'tshal lo// //gzhung gi don gsal bar bstan pa la dpe nyi shu rtsa gsum ste/ 'gal ba'i dpe</text></item>
<item><p>35b.1</p><section></section><text>bcu gsum mi 'gal ba'i dpe bdun 'gal mi 'gal 'dres ma'i dpe gnyis/ tha ma rgyal po la lan btab pa dang nyi shu rtsa gsum las/ dang po 'gal ba'i dpe rgyal pos g.yo ba med pa'i don ma rtogs pas/ g.yo 'gul can gyi dpe chu dang</text></item>
<item><p>35b.2</p><section></section><text>rlabs kyis bstan par bya ste/ de yang mi g.yo ba'i don ni/ dran pa med pa la dran rig gis g.yo mi nus te/ dran pa'i bsam bsgom la sogs pas yid la ma byas pa'i dbyings la g.yo 'gul med do/ /skye ba med pa'i dbyings la skye rga na 'chis g.yo mi</text></item>
<item><p>35b.3</p><section></section><text>nus te/ skye ba sna tshogs kyang skye med las skyes shing skye med la thim pa'o/ /blo las 'das pa'i dbyings la blos byas pa sna tshogs kyis g.yo mi nus te/ thos bsam bsgom gsum yang blo las 'das pa'i dbyings su thim pa'o/ /de ltar na mi g.yo ba rnam</text></item>
<item><p>35b.4</p><section></section><text>pa gsum ni/ rgya mtsho'i gting lta bu'i rdo rje lta bu'i ting nge 'dzin/ yid la g.yo ba rnam pa gsum ni/ rlung lta bu sgyu ma lta bu'i ting nge 'dzin rgya mtsho'i kha lta bu yin te/ de'i phyir ji ltar rlung gis brgyab pas mi g.yo ba'o/ /gal te lus ngag yid gsum</text></item>
<item><p>35b.5</p><section></section><text>gyi bsam bsgom gyis phan btags pa'am/ gnod pa skyel ba ci byung yang / chos sku las byung zhing chos skur thim pa yin te/ dper na chu la rlung gis brgyab pas chu'i kha g.yos nas dba' rlabs du ma byung yang / gting la g.yo 'gul med de/ de</text></item>
<item><p>35b.6</p><section></section><text>bzhin du dran pa rlabs dang 'dra ba 'di/ dran med kyi kha na lding zhing g.yo ste/ dran med kyi gting skye med blo 'das yin te/ de gnyis la g.yo 'gul med pa'o/ /de'i phyir dran pa'i rlabs ni 'khor ba rnam pa gsum yin te/ de la zhen du med de/ chu'i rlabs</text></item>
<item><p>35b.7</p><section></section><text>tsam du shes par bya'o/ /de yang chu lta bu ni dran pa la/ rlabs lta bu'i rkyen gyis snang ba sna tshogs so/ /de ltar rtogs tsam na yid la ma byas pa phyag rgya chen po'i don las/ longs sprul rnam pa gnyis dba' rlabs tsam du shar ba'i phyir/ chu las g.yo ba</text></item>
<item><p>36a.1</p><section></section><text>rlabs rnams su 'gyur/ de ltar na don gcig la rtogs ma rtogs kyis bye brag du mar snang ba shar ba ste/ chos sku gcig pu las sems can gyi rnam rtog gis sku gsum mam bzhi'am sku lnga la sogs par bzung ste/ dbyings rnam</text></item>
<item><p>36a.2</p><section></section><text>par dag pa rkyen gang gis kyang ma bslad pa de'i bye brag go/ /dper na sa ra ha lta bu la/ rgyal pos gnas skabs kyis bram ze dang / paN+Di ta dang / rnal 'byor pa dang / rigs ngan la sogs pa so sor mthong yang gcig las ma 'das pas/ de ltar rgyal</text></item>
<item><p>36a.3</p><section></section><text>po mda' bsnun snang ba yang / /dpe de bzhin du yid la ma byas pa'i dbyings las 'khor 'das gnyis ka shar ba'o/ /'o na 'khor ba yang yid la ma byas pa las shar bas/ yid la ma byas pa nyid kyang 'khor bar mi cha'am zhe na de ni mi cha ste/ dper na nam</text></item>
<item><p>36a.4</p><section></section><text>mkha' las sprin shar ba'i dus su/ nam mkha' nyid kyang sprin bar song ba ma yin te/ de las shar cing der nub pa'o/ /de bzhin du 'khor ba 'di thams cad kyang dran pa yin la/ dran pa nyid dran med las shar cing dran med du nub pa'o/ /de'i phyir/ gcig</text></item>
<item><p>36a.5</p><section></section><text>nyid na yang rnam pa sna tshogs byed// //da ni sems dang sems las byung ba gnyis med ma rtogs pas lta ba log par go ba'i dpe mar me gcig las gnyis su mthong ba lta bu ston te/ de yang yang dag pa'i lta ba ni/ blo'i yul las 'das pa sems dang</text></item>
<item><p>36a.6</p><section></section><text>sems las byung ba mi rgyu ba yin la/ de ltar ma rtogs pa'i gang zag gi dran pa dang rig pa la mngon par zhen nas/ dran rig la dran rig gis brtags pas de'i mtshan nyid stong pa tsam la lta ba zer te/ de ni blun po zhes bya ba la/ blun po zhes bya ba ni don ma</text></item>
<item><p>36a.7</p><section></section><text>yin pa la yin par mthong / yin pa la ma yin par mthong bas bzlog pa'i bsgom pa ste/ de'i dpe ni mig legs par mi lta bar/ mig gi ya phugs mnan nas lta ba'i phyir/ /ji ltar rmongs pas bzlog nas bltas pa yis/ /dper na mig bzlog nas</text></item>
<item><p>36b.1</p><section></section><text>bltas pa'i phyir/ mar me'i dngos po gcig la mig gi rkyen gyis mar me gnyis su mthong ba bzhin du/ yang dag pa'i lta ba blo'i yul las 'das pa las bzlog nas/ dran rig rnam rtog gi lta ba la sangs rgyas kyi dgongs pa yin zer te/ snang stong gnyis</text></item>
<item><p>36b.2</p><section></section><text>glo bur ba yin pas bcos ma'o/ /ma bcos pa'i gang zag gis mar me la gnyis su mi mthong ba dang 'dra bar/ blo 'das kyi don rtogs pas snang ba yang glo bur ba ste/ rkyen las skyes pa'i phyir ro/ /stong pa yang glo bur ba ste/ byas pa'i stong pa nyid 'jig pa'i</text></item>
<item><p>36b.3</p><section></section><text>phyir ro/ /des na snang stong gnyis ka blo las 'das pa'i dbyings las ma 'das pa la rtog pas gnyis su bzung bas/ mar me gcig nyid gnyis su snang bar 'gyur/ /de'i phyir blta bar bya ba'i yul dang / lta bar byed pa'i shes pa gnyis ka glo bur ba yin pas/ </text></item>
<item><p>36b.4</p><section></section><text>don dam pa'i chos sku de la dran ma dran gnyis med 'khor 'das gnyis med sangs rgyas dang sems can gnyis med pas de ltar blta bya lta byed gnyis med la/ ma rtogs pa'i gang zag gis zag bcas kyi phung po lnga dang / zag med kyi phung po lnga dang / dran ma dran dang</text></item>
<item><p>36b.5</p><section></section><text>'khor 'das gnyis dang dge sdig gnyis la sogs pa blos so sor 'byed pas/ kye ma blo ni gnyis kyi dngos por snang // //da ni lhan cig skyes pas 'khor 'das thams cad la khyab kyang de nyid ma rtogs pas/ dmus long la mar me'i 'od kyis khyab kyang 'od</text></item>
<item><p>36b.6</p><section></section><text>ma mthong ba'i dpes bstan te/ de yang phyi ma'i khyim 'dod pa'i yon tan la yengs pa'i dus su/ dran pa med pa ye shes kyi mar mes khyab ste/ brgyud pa dang mi ldan pas ma rtogs/ nang gi khyim ni phung po lnga ste/ phung po lnga'i pha rol na rnam par rtog pa gang yang</text></item>
<item><p>36b.7</p><section></section><text>med pa'i ye shes mar me dang 'dra ba de yang ma rtogs/ gsang ba'i khyim dran med kyi dbyings la skye med kyi mar me 'od kyis rgyas btab pa de yang ma rtogs pas/ khyim du mar me mang po sbar gyur kyang / /dper na mar mes mi 'gal bar byed pa dang 'dra bar/ brgyud pa </text></item>
<item><p>37a.1</p><section></section><text>dang ldan pa'i dran pa med pas ye shes kyi mig gis dran pa'i mun nag nyon mongs pa thams cad sel bar byed pa yin la/ brgyud pa med pa'i dran rig la mngon par zhen pa rnams la/ dran med ye shes kyi mig med pas/ dran pa 'ba' zhig</text></item>
<item><p>37a.2</p><section></section><text>la gnas te 'khor ba'i mun pa la sangs pa'i dus med pa'o/ /dper na long ba la mar me'i 'od kyis khyab kyang long bas ma mthong bas/ mun nag la sangs pa'i dus med pa bzhin no/ /de'i phyir/ mig med pa la mun par gnas pa bzhin/ de bzhin du snang ba'i lhan cig</text></item>
<item><p>37a.3</p><section></section><text>skyes pa sprul pa'i sku dang / stong pa'i lhan cig skyes pa longs spyod rdzogs pa'i sku dang / skye ba med pa'i lhan cig skyes pa chos kyi sku dang / sku rnam pa gsum po des 'khor ba dang mya ngan las 'das pa thams cad la khyab pas/ lhan cig skyes pas thams cad khyab</text></item>
<item><p>37a.4</p><section></section><text>byas pa'i/ /sku gsum po de dag bral ma myong bar dus rtag tu rang dang 'grogs te/ dper na sbrang rtsi dang sbrang rtsi'i ro bzhin du 'grogs pa la/ dran pa nyid dran med kyis rgyas btab nas shin tu nye bar ma rtogs pas/ nye yang rmongs pa dag la shin du ring // // </text></item>
<item><p>37a.5</p><section></section><text>da ni mi 'gal ba kun rdzob kyi bden pa du ma dag kyang / don dam pa'i bden pa gcig gis 'joms pa chu bo dang mun pa'i dpes bstan te/ chu bo gang gA dang / ya mu na dang / si ta na ra la sogs pa'i chu bo thams cad byung yang rgya mtsho las byung / thim yang rgya mtshor thim/ </text></item>
<item><p>37a.6</p><section></section><text>dpe de bzhin du 'khor ba'i chos dang mya ngan las 'das pa'i chos thams cad byung yang blo las 'das pa las byung / thim yang blo las 'das pa'i dbyings su thim pa'o/ /de yang chu thams cad ro gcig pa dang 'dra bar/ 'khor 'das kyi chos thams cad du mar snang yang</text></item>
<item><p>37a.7</p><section></section><text>blos ma reg pa'i dbyings su ro gcig pas/ chu bo sna tshogs pa yang rgya mtshor gcig nyid dang / dran pa bzung ba'i 'khor lo yin te/ bskyed rim rdzogs rim thams cad dran pas byas pas 'jig pa'i chos can du ma dag kyang / don dam par mi slu ba'i dbyings/ yid la</text></item>
<item><p>37b.1</p><section></section><text>ma byas shing blos ma reg pa de/ smrar btub ma bsam du yang ma btub pa des/ mi bden pa'i dran pa'am/ rig pa'am/ blos byas pa thams cad 'joms pa ste/ dper na brdzun po che cig gis brdzun mang po byas kyang / rgyus yod pa cig gis rangs pa mi bden</text></item>
<item><p>37b.2</p><section></section><text>par tshor bas/ brdzun pa du ma dag kyang bden pa cig gis 'joms/ 'joms lugs ji ltar gyis 'joms na/ bla ma dam pa'i gdams ngag nyi ma lta bu'i rang bzhin gyis rnam par dag pa spros pa thams cad dang bral ba de ni/ rkyen rnam pa gsum gyis ma bslad pa de ni/ </text></item>
<item><p>37b.3</p><section></section><text>nyi ma ltar gsal ba thams cad la khyab pa yin pas/ nyi ma gcig dang snang bar gyur pa yin/ rtsa dang rlung dang thig le la sogs pa thams cad mun pa lta bu yin te/ thams cad blos byas pa yin pas don dam pa blo'i spyod yul las 'das pa mi mthong ste/ don dam pa</text></item>
<item><p>37b.4</p><section></section><text>de mthong bar byed pa ni/ bla ma dam pa'i gdams ngag rkyen gsum dang bral ba des/ sku gsum mthong nas dri ma gnyis dag par byed cing / dran pa thams cad dran med du 'joms par byed pas/ mun pa du ma dag kyang 'joms par byed// //da ni mi 'gal</text></item>
<item><p>37b.5</p><section></section><text>ba'i dpe 'phel 'grib med pa rgya mtsho lta bus bstan te/ de la rgya mtsho las rlangs byung / rlangs pa sprin du song / sprin las char pa babs lo tog rgyas par byed/ dpe de bzhin du rgya mtsho lta bu'i chos sku las rlangs pa lta bu'i longs sku shar sprin pa lta bu'i sprul sku las char</text></item>
<item><p>37b.6</p><section></section><text>pa lta bu'i sprul pa sna tshogs 'char bas/ ji ltar chu 'dzin gyis ni rgya mtsho las/ /char pa de yang snod kyi khyad par gyis kha ba dang mngar ba dang skyur ba'i khyad par gyis 'gro ste/ char pa la ngas de ltar byas so ba'i bsam pa med do/ /dpe de bzhin du chos sku blo las 'das pa</text></item>
<item><p>37b.7</p><section></section><text>las longs sku skye ba med pa dang / sprul sku dran pa med pa gnyis shar te chos sku las longs sprul gnyis shar ba'i bsam pa med pa dang / 'di ni 'khor ba'o/ /'di ni mya ngan las 'das pa la sogs pa dang rang rang rnam rtog gi khyad par gyis so sor bzung ba'o/ /dper</text></item>
<item><p>38a.1</p><section></section><text>na char pas sa gzhi thams cad bangs nas rtsi shing dang nags tshal skyed pa dang / des sems can gyi don byed do/ /dpe de bzhin du bla ma'i gdams ngag dran med 'char ba'i rlan dang 'dra ba des nyon mongs pa'i thab thams cad skye med du bangs nas/ </text></item>
<item><p>38a.2</p><section></section><text>blo 'das kyi dbyings las sems can gyi don du/ sprul pa mi 'dra ba du ma dag kyang 'char te/ sprul pa de rnams la sems kyi rtog pa'i khyad par gyis/ ji ltar yang 'byung du rung ba'i phyir/ chu blangs nas ni sa gzhi gang byas kyang / /dper na char pa de rgya mtsho las</text></item>
<item><p>38a.3</p><section></section><text>byung yang rgya mtsho de nyung du ma song bas rgya mtsho la gnod pa med/ de bzhin du dran med kyi dbyings las dran pa du ma shar yang / dran med de la nyams pa med de/ dran pa de byung yang dran med la thol gyis byung / gnas kyang dran pa'i mtshan nyid yid la ma byas pas dran med du</text></item>
<item><p>38a.4</p><section></section><text>gnas thim yang dran med kyi ngang du thim pas/ dran med de nyid nam mkha' dang 'dra ste/ dus rtag tu dran med rgyun mi 'chad par gnas pas/ de nyid ma nyams nam mkha' dag dang mnyam/ /de phyir chos sku blo las 'das pa de la tshogs gnyis kyi phan ma nus te/ </text></item>
<item><p>38a.5</p><section></section><text>blo las 'das pa la tshogs gnyis bsags rgyu med pas so/ /mi dge ba'i tshogs kyis sgrib mi nus te/ blo 'das la sgrib rgyu med pas so/ /chos sku las sku gnyis byung yang / chos sku la zad pa med cing 'phel ba med do/ /de yang ma zad mi zad zad pa med</text></item>
<item><p>38a.6</p><section></section><text>pa'i dbyings yin pas/ 'phel ba med cing 'grib pa dag kyang med// //da ni rgyal ba'i yon tan mtshan bzang po dang dpe byad bzang pos brgyan pa yang lhan cig skyes pa'i rang bzhin yin par bstan te/ de la rgyal ba'i yon tan ni gnyis te/ 'jig</text></item>
<item><p>38a.7</p><section></section><text>rten pa'i rgyal ba'i yon tan dang 'jig rten las 'das pa'i rgyal ba'i yon tan no/ /'jig rten pa'i rgyal ba'i yon tan ni/ mtshan bzang po sum cu rtsa gnyis sam/ dpe byad bzang po brgyad cu'am/ mi 'jigs pa bzhi 'am/ 'od 'dom gang ba la sogs pa de</text></item>
<item><p>38b.1</p><section></section><text>'jig rten las 'das pa'i phun sum tshogs pa ma yin te/ de dag thams cad glo bur ba yin pa'i phyir/ rgyal ba'i phun sum tshogs pa yongs gang ba/ /'jig rten las 'das pa'i rgyal ba'i yon tan ni/ don gyi lhan cig skyes pa yin te/ de yang dran pa</text></item>
<item><p>38b.2</p><section></section><text>dran med las byung ba/ der gnas der thim pa ni lhan cig skyes pa'i stong pa'o/ /dran med skye med las byung der gnas der thim pas stong pa'i lhan cig skyes pa ni skye ba med pa/ skye med blo las 'das pa las byung yang / der gnas der thim pas skye ba med</text></item>
<item><p>38b.3</p><section></section><text>pa'i lhan cig skyes pa ni blo'i yul las 'das pa'o/ /blo las 'das pa de las sems can gyi mos pa tha dad kyis/ gzugs sku gnyis kyi snang ba shar du rung ba nyid de kho na 'jig rten las 'das pa'i rgyal ba'i yon tan yin pas/ lhan cig skyes pa gcig gi</text></item>
<item><p>38b.4</p><section></section><text>rang bzhin nyid/ /lhan cig skyes pa'i rang bzhin des brtan pa dang g.yo ba'i 'gro ba thams cad la yang khyab cing de'i ngang du 'gags pa ste/ dran pa dran med las skyes shing der 'gags pas/ de las 'gro ba skye zhing 'gag pa ste/ /'o na lhan cig skyes pa de</text></item>
<item><p>38b.5</p><section></section><text>dran pa'i snang ba dang dran med kyi stong pa gnyis la zer ram zhe na/ de ni ma yin te/ dran pa dang dngos po'i chos dkyil 'khor bsgom pa la sogs pa de yang ma yin/ dngos po med pa'i chos dran med kyi stong pa nyid kyi zhi gnas bsgom pa de yang ma yin par/ dran ma dran</text></item>
<item><p>38b.6</p><section></section><text>gnyis kas ma gos pa'i/ skye med de lhan cig skyes pa yin pas de la/ dngos dang dngos po med pa yang med// //da ni 'gal ba'i dpe rkyen las skyes pa'i bde ba la re ba med pa'i skyes bus brag gi sbrang rtsi 'thung ba'i dpes ston te/ de yang rkyen gyis ma bskyed</text></item>
<item><p>38b.7</p><section></section><text>pa'i bde ba ni/ skye med kyi ngo bo bsam du ma btub pa'i dbyings blo las 'das pa don dam pa de sangs rgyas kyi dgongs pa yin te/ de ni zag pa med pa'i bde ba yin te/ 'khor 'das gnyis ka'i 'dam gyis ma gos pa de ma rtogs pa rnams kyis spangs nas/ zag pa dang</text></item>
<item><p>39a.1</p><section></section><text>bcas pa'i bde ba las kyi phyag rgya la zhen nas/ 'dod pa'i khams su 'gro/ /dam tshig phyag rgya'i bde ba lha dang lha mo'i dkyil 'khor la zhen pas gzugs khams su 'gro/ /chos kyi phyag rgya stong pa nyid kyi zhi gnas la mngon par zhen pas</text></item>
<item><p>39a.2</p><section></section><text>gzugs khams su 'gro/ /chos kyi phyag rgya stong pa nyid kyi zhi gnas la mngon par zhen pas gzugs med pa'i khams su 'gro bas/ dam pa'i bde ba spangs nas gzhan du 'gro/ /shes rab ma la brten pa'i bde ba de yang rkyen las skyes pa yin/ thig le nA da sgom pa yang</text></item>
<item><p>39a.3</p><section></section><text>rkyen las skyes pa'i bde ba yin/ lha dang lha mo'i dkyil 'khor bsgom pa de yang rkyen las skyes pa'i bde ba yin/ de rnams la re ba byed na khams gsum las mi thar zhing grol ba mi thob par/ mtho ris lha'i go 'phang tsam thob pas/ /rkyen las skyes pa'i bde la re ba</text></item>
<item><p>39a.4</p><section></section><text>byed/ /don dam pa'i bde ba ni ma rtogs/ rkyen gyis bskyed pa'i bde ba la lhan cig skyes pa'i bde ba yin zer ba'i dpe ni/ brag mthon po cig la bung tshang yod pa la/ de'i steng na glang po che gnyis 'thab 'og na mtsho chen po yod pa de'i bar na 'jag ma'i phung po cig la</text></item>
<item><p>39a.5</p><section></section><text>skyes bu sbrang rtsi 'dod pa cig gis lag pa 'jus nas sbrang rtsi 'thung te/ byi ba dkar nag gnyis kyis 'jag ma bcad pas/ kho steng du bros na glang po che'i bar du cha/ 'og tu bros na mtshor 'gro bas shin tu sdug bsngal lo/ /dpe de bzhin du sangs rgyas kyi dgongs</text></item>
<item><p>39a.6</p><section></section><text>pa'i sku gsum gyi ro rang la yod pa ni ma go/ /rkyen las skyes pa'i bde ba logs na yod pa la re ba byed pa de ni sbrang rtsi brag la yod pa lta bu/ 'jag ma phung po ni tshe yin la/ byi ba gnyis ni nyin mtshan gyis tshe rku bar byed pa/ glang po che gnyis ni gzugs khams</text></item>
<item><p>39a.7</p><section></section><text>dang gzugs med pa'i khams gnyis/ 'og gi mtsho ni 'dod pa'i khams te/ gar bros kyang khams gsum las mi thar ba'i phyir/ rang gi khar bcug sbrang rtsi nye ba ni dus rtag tu rang dang 'grogs pa'i sku gsum por chu bo'i rgyun dang 'dra ba de la ngoms par mi 'thung bar/ </text></item>
<item><p>39b.1</p><section></section><text>blos byas pa'i chos rkyen skyes smig rgyu'i chu la re ba byas shing brtags kyang shin tu ring bar 'gyur bas/ 'thung bar mi byed shin tu ring bar 'gyur// //da ni 'gal ba'i dpe don la mkhas pa rnams yul la chags la/ mi mkhas pa rnams chags pa'i dpe ston</text></item>
<item><p>39b.2</p><section></section><text>te/ de yang dper na byol song rnams khal dang khur la sdug bsngal du mi mthong bar/ kha zas zhad tsam la bde bar mthong / de bzhin du so so'i skye bo rnams 'dod chags dang zhe sdang dang gti mug la sogs pa nyon mongs pa la bde bar mthong bas longs spyod/ </text></item>
<item><p>39b.3</p><section></section><text>dge ba'i las ka'am dam pa'i chos la sdug bsngal du mthong nas 'bad nas 'byol ba'am/ dran med skye med blo 'das kyi don dam pa ma nor ba yin pa la de la byol nas dran rig 'khor ba'i rgyu sdug bsngal gyi phung po la sdug bsngal du mi byed par bde bar mthong bas</text></item>
<item><p>39b.4</p><section></section><text>byol song dag gis sdug bsngal mi byed pa/ /brgyud pa'i gdams ngag dang ldan pas/ /dran med skye med la mkhas pa'i gang zag gis/ rtsa rlung gi sdom dang thig le dang bskyed rim la sogs pa thams cad sems kyi sdug bsngal du mthong ba'i phyir mkhas pa</text></item>
<item><p>39b.5</p><section></section><text>rnams kyis de ni sdug bsngal byed/ don rtogs pa'i mkhas pa des ni/ sangs rgyas kyi dgongs pa blo'i yul las 'das pa bzlas su ma btub/ brjod du ma btub ming gdags su ma btub pa/ yid la ma byas pa'i bsam gtan rgyun mi 'chad pa'i rang bzhin/ </text></item>
<item><p>39b.6</p><section></section><text>skye shi'i mtha' las 'das pa/ rtag chad kyi mtha' las 'das pa/ nam mkha' lta bu'i de dang mi 'bral bas/ /cig shos nam mkha'i bdud rtsi 'thung bar byed/ /de ltar ma rtogs pas phyi'i yul 'dod yon lnga la dran pa rig pa chags/ nang gi yul rtsa dang</text></item>
<item><p>39b.7</p><section></section><text>rlung dang stong pa nyid kyi zhi gnas la chags/ gsang ba'i yul dran med skye med blo las 'das pa la chags/ chags rgyu'am zhen rgyu thams cad don dam pa'i bden pa rang las tha dad par tshol ba yin te/ de yis mi grol bas/ gzhan ni yul rnams dag pa rnam par chags// // </text></item>
<item><p>40a.1</p><section></section><text>da ni de ltar chags pa thams cad mya ngan las 'das pa spangs nas/ 'khor ba'i bde ba la mos pa'i dpe bshad pa'i srin bu lta bus ston te/ dper na mi gtsang ba'i srin bu de mi gtsang ba'i dri mi zhim pa la chags/ de bzhin du 'khor ba'i</text></item>
<item><p>40a.2</p><section></section><text>sems can rnams 'dod yon lnga la chags/ ma rtogs pa'i gang zag rnams mtshan ma dang bcas pa'i bde ba la chags pas/ bshang ba'i srin bu dri la chags pa ni/ /de yang mi gtsang ba'i srin bu de tsan+dan ga pur gla rtsi'i dri tshor ba tsam gyis mi gtsang ba'i bar</text></item>
<item><p>40a.3</p><section></section><text>'dzin cing 'ching bar byed/ de bzhin du mtshan ma can la brten pa'i rnal 'byor rnams/ mtshan ma med pa'i don la log par lta zhing brgyal te 'gro bas/ tsan+dan dag la dri ngan dag tu sems/ /mtshan ma med pa'i don blo las 'das pa de rtogs na/ blos byas pa'i</text></item>
<item><p>40a.4</p><section></section><text>'khor ba mya ngan gyi phung po de spangs nas/ don dam pa'i mya ngan las 'das pa gsum thob pa yin la/ ma rtogs pa'i chos rnams byas pa'i chos la don dam par 'dzin pas/ de ltar mya ngan las 'das pa spangs nas ni/ dran rig gi nyams su snang stong gi bde ba</text></item>
<item><p>40a.5</p><section></section><text>la mngon par zhen pas khams gsum du 'khor nas/ dran pa las sdug bsngal du srid nas/ 'khor ba 'byung ba'i rgyu dang / 'khor ba gnas pa'i rten du 'gyur te/ 'khor ba las phral ba'i dus med pas/ srid pa'i 'byung gnas mthug pos chags</text></item>
<item><p>40a.6</p><section></section><text>par byed// //da ni 'gal ba'i dpe phun sum tshogs pa yang dag pa ma yin pas/ skams pa ba lang gi rkang rjes kyi chu lta bus bstan pa ni/ dper na rgya mtsho ma mthong ba'i gang zag gis/ ba lang gi rkang rjes kyi chu la/ rgya mtsho yin snyam nas/ rin po che</text></item>
<item><p>40a.7</p><section></section><text>btsal yang mi rnyed/ dpe de bzhin du rtags dang mtshan ma dang nyams su myong ba'i bde ba de yang dag pa yin snyam nas don dam pa mi rnyed pas/ ba lang rkang rjes chu yis gang byas kyang / /dper na ba lang rjes kyi chu nas brgya la rin po che cig rnyed kyang chung bas stor te</text></item>
<item><p>40b.1</p><section></section><text>'gro bas/ de bzhin du blos byas pa'i chos thun mong gi dngos grub byung yang yal te 'gro ste mi rtag pa'i phyir/ ji ltar de yang skal pa 'gyur ba bzhin du/ sangs rgyas kyi mtshan bzang po sum cu rtsa gnyis sam/ dpe byad bzang po brgyad cu'am/ yon tan</text></item>
<item><p>40b.2</p><section></section><text>du ma snang yang glo bur ba yin pas yal te 'gro/ /dper na rmi lam gyi gnas skabs na/ lha'i gzhal yas khang la sogs par phyin pa rmi ste/ gnyid sad pa'i dus su mi bden pas mi brten te yal te 'gro ba'i phyir/ phun tshogs ma yin phun tshogs</text></item>
<item><p>40b.3</p><section></section><text>brtan pa'i sems/ /brtan pa'i sems ni chos sku 'gyur ba med cing rnam par rtog pa med pa rkyen gsum gyis ma bslad pa de/ phun sum tshogs pa brtan pa'i sems yin la/ /de ma rtogs pas sngags dang phyag rgya'i nus pa la phun sum tshogs pa yin</text></item>
<item><p>40b.4</p><section></section><text>zer te/ de yang glo bur ba yin pa'i phyir/ yang ni phun sum tshogs pa skams par 'gyur// //da ni mi 'gal ba'i dpe mi 'gyur ba'i don rtogs nas/ yul sna tshogs spyad kyang skyon du mi 'gyur ba'i dpe bstan te/ mi 'gyur ba'i don dran pa med pa sprul</text></item>
<item><p>40b.5</p><section></section><text>pa'i sku dang / skye ba med pa longs spyod rdzogs pa'i sku dang / blo las 'das pa chos kyi sku gsum rtogs na/ phyis 'khor bar mi skye ste/ dper na rgya mtsho la ba tshwa can gyi chu la spyad du mi btub pas rtsi shing dang nags tshal la sogs pa mi skye/ de bzhin du blo 'das</text></item>
<item><p>40b.6</p><section></section><text>la blos dpyad du mi btub/ blo dpyad du med pas 'khor bar mi skye bas/ ji ltar rgya mtsho ba tshwa can gyi chu/ /'o na ba tshwa can gyi chu de dpyad du ye mi btub bam zhe na/ de ma yin te/ rgya mtsho las rlabs byung de sprin du song / sprin las char pa babs pas/ lo togs</text></item>
<item><p>40b.7</p><section></section><text>thams cad smin par byed do/ /de yang snod kyi khyad par gyis nya phyis kyi khar song bas mu tig tu 'gro/ /pad+ma'i khar song bas dngul chur 'gro/ /de bzhin du dran med las dran pa'i sprul pa byung bas/ ma rtogs pa rnams la 'khor ba'i 'bras bu smin par byed/ </text></item>
<item><p>41a.1</p><section></section><text>brgyud pa dang ldan pa rnams la sku gsum du smin par byed pas/ nya phyis pad+ma'i mu tig gam dngul chu bzhin du snod dang ldan pa dang mi ldan pa bye brag gis 'khor 'das gnyis byed pas/ chu 'dzin kha yis blangs pas mngar bar 'gyur/ / </text></item>
<item><p>41a.2</p><section></section><text>dran med skye med blo 'das gsum las cir yang shar ba ni sprul pa sna tshogs te/ sprul pa la mngon par zhen pa ni ma brtan pa'o/ /sprul pa'i 'char sa blo'i yul las 'das pa de ni blos bsgyur du mi btub ste/ de nyid kho na don dam pa'i sems rang bzhin gyis rnam</text></item>
<item><p>41a.3</p><section></section><text>par dag pa/ de las sems can gyi don ci yang 'byung du rung ste/ dpag bsam gyi shing ngam bum pa bzang po lta bu yin pas/ bstan pa'i sems kyis gzhan gyi don byed pa/ skye ba med pa'i don rtogs na phyi nang gi yul thams cad kyi skye sa gnas sa thim sa dang</text></item>
<item><p>41a.4</p><section></section><text>gsum rtogs pas/ nyon mongs pa dug dang 'dra ba de yang / ye shes kyi bdud rtsir 'gyur du btub ste/ dper na snying rlung can la btsan dug btang bas/ snying rlung sos pa bzhin du/ don du na snying rlung gis dran pa med pa bzhin du/ sangs rgyas kyi dgongs</text></item>
<item><p>41a.5</p><section></section><text>pa dran pa med pa'o/ /de las dran pa sna tshogs skyes pa yang / /dngos por bzung na dug 'gyur la/ /dran pa de nyid kyi mtshan nyid shes na dran rig la spyad kyang rang bzhin med par rtogs pas/ yul gyi dug kyang bdud rtsir 'gyur ba yin// //da ni mi 'gal ba'i</text></item>
<item><p>41a.6</p><section></section><text>dpe brjod du med pa'i don rtogs na/ brjod du med pa'i sgras sngags kyang / don 'byung ba dpe 'brug gi sgra lta bu bstan pa ni/ yid la ma byas pa'i dbyings la brjod du med kyang / dper na gzhon nu ma'i bde ba la bzlas su med pa'o/ /brjod du 'am rig rgyu ni dran pa</text></item>
<item><p>41a.7</p><section></section><text>yin te/ ji srid dran pa dang bcas pa de nyid du/ sdug bsngal gyi bden pa'o/ /dran pa med pa kun 'byung gi bden pa'o/ /skye ba med pa lam gyi bden pa/ blo'i yul las 'das pa 'gog pa'i bden pa/ bden pa gsum la brjod du med pa'i phyir/ /brjod du med na</text></item>
<item><p>41b.1</p><section></section><text>sdug bsngal ma yin te/ /brjod du med pas bsgom du yang med de/ /bsgom pa ni bsam pa yin la/ bsam pa ni rnam par rtogs pa/ rnam par rtog pa ni 'khor ba yin pas/ don dam pa blo'i yul las 'das pa de las blos bsgom pa'am/ ngag gis</text></item>
<item><p>41b.2</p><section></section><text>kyang brjod du med pa'o/ /de ni 'dam gyis ma gos pa'i bde ba chen po yin la/ blos bya rgyu gcig byung na byas pa'i phyir sdug bsngal gyi rgyu yin pas/ bsgom du med na de nyid bde ba yin/ /blo chung ba'i gang zag la bsgom du med byas pa'i sgra de la sngangs</text></item>
<item><p>41b.3</p><section></section><text>te/ skrag kyang de'i don rtogs na 'khor ba las thar pa'i don 'byung ste/ dper na glog dang 'brug drag pos blo chung ba rnams sngangs yang / lo tog smin pa'i don byed pa ltar/ ji ltar sprin gyi sgra yis sngangs na yang / /'brug dang glog byung ba ni char pa'i snga ltas</text></item>
<item><p>41b.4</p><section></section><text>yin te/ char pa bab pas lo tog dang shing tog thams cad smin par byed pa bzhin du/ brjod du med pa'i don de las sems can gyi don shugs kyis dran pa dran med du smin par byed/ dran med skye med du smin par byed/ skye med blo 'das su smin par byed pas/ blo las</text></item>
<item><p>41b.5</p><section></section><text>rtogs na 'khor ba dang mya ngan las 'das par smin par byed pas/ char pa bab pas lo tog smin par byed// //da ni mi 'gal ba'i dpe dus gsum tha mi dad pa la/ snang stong gnyis su med par bstan pa ni/ dang po dran pa'i dus su tha ma mi dran/ tha ma dran pa'i dus</text></item>
<item><p>41b.6</p><section></section><text>su bar mi dran/ de'i phyir dran pa la gnas med de/ gnas med pa de kho na nyid don dam pa'i gnas yin te/ dran med kyi dbyings 'ga' zhig las dran pa 'di thog mar yang skyes/ bar du yang gnas/ tha mar yang thim pas/ rtogs pa'i rnal 'byor pa la dran pa'i dus rnam pa</text></item>
<item><p>41b.7</p><section></section><text>gsum du dran med du gnas pas/ thog ma tha ma bar du gnas pa ste/ /de ltar rtogs pa la 'das pa dang ma 'ongs pa dang / da ltar byung ba gsum mi dmigs te/ blo las 'das pa'i dbyings la/ de gsum tha dad med pa'i phyir/ /dang po tha ma de bzhin gzhan na med/ /de ltar</text></item>
<item><p>42a.1</p><section></section><text>ma rtogs pas/ snang bar rtogs stong par rtogs te snang stong gnyis su 'dzin pa ni yang dag pa ma yin te/ gnyis ka glo bur ba yin pa'i phyir ro/ /glo bur ba la lta bar byed pa ni rmongs pa yin pa'i phyir/ kun du rtog pa rmongs pa'i yid can la/ /snang stong</text></item>
<item><p>42a.2</p><section></section><text>gnyis rang gang zhe na/ /stong pa ni bcos ma'i stong pa dang / ma bcos pa'i stong pa'o/ /bcos ma ni stong par bsgom pa'o/ /ma bcos pa'i stong pa ni dran med rtogs pa tsam mo/ /bcos ma'i stong pa ni byas pa'i phyir 'jig rten glo bur ba'o/ /ma bcos pa'i stong pa'i dran med tsam</text></item>
<item><p>42a.3</p><section></section><text>la zer ba de yang / nyams su myong ba'i phyir 'jig pa'o/ /snang ba ni tha mal pa'i snang ba dang / grub mthas blo bsgyur ba'i snang ba'o/ /tha mal gyi snang ba ni dngos por 'dzin pa 'di yin te/ dngos por snang ba 'di ma brtags na nyams dga' tsam du snang la/ brtags na sgyu ma tsam mig</text></item>
<item><p>42a.4</p><section></section><text>yor rmi lam yin no/ /grub mthas blo bsgyur gyi snang ba ni/ snying rje rnam pa gsum ste/ sems can la dmigs pa'i snying rje yang byas pa'i phyir 'jig chos la dmigs pa'i phyir 'jig /dmigs pa med pa'i snying rje ni/ dmigs rgyu med pa la snying rje rgyu med pas rang bzhin grub/ </text></item>
<item><p>42a.5</p><section></section><text>de'i phyir snang stong gnyis la rig rgyu'am brjod rgyu byung bas don dam pa ma yin pa'i phyir/ stong pa dang ni snying rje brjod pas so/ /da ni mi 'gal ba'i dpe/ 'khor 'das tha mi dad pa mkhas pas shes/ /rmongs pas mi shes dpe lo tog dang bung ba dang sbal pas bstan par bya ste/ </text></item>
<item><p>42a.6</p><section></section><text>dper na mtsho las skyes pa'i me tog nang na sbrang rtsi yod pa bya dang ngang pa nya dang sbal pa la sogs pas rtsa na yod kyang mi shes/ de bzhin du dran pa'i bskyed rim dang rdzogs rim dang / rtsa nA da thig le la sogs pa'i nyams myong la mngon par zhen pas dran pas ma gos pa'i dran</text></item>
<item><p>42a.7</p><section></section><text>med kyi nang skye ba med pa dang blo las 'das pa'i sbrang rtsi yod pa de/ dran rig la zhen pa des ma shes pas/ ji ltar me tog nang gnas sbrang rtsi ni/ /dper na bung ba thag ring ba las 'ongs pas/ mtsho la ma thogs/ lo 'dab la ma thogs par sbrang rtsi 'thungs nas 'gro/ /de bzhin du</text></item>
<item><p>42b.1</p><section></section><text>mkhas pa dran pa'i rnam rtog la ma zhen pas/ dran med skye med blo las 'das pa gsum shes pa'i phyir/ bung ba nyid kyis shes par gyur pa yin/ /dran med skye med blo 'das kyi don shes na/ 'khor 'das gnyis tha mi dad de/ 'dod khams dang / gzugs khams dang</text></item>
<item><p>42b.2</p><section></section><text>gzugs med pa'i khams gsum ni 'khor ba gsum yin la/ phung po lhag bcas dang lhag med dang / mi gnas pa gsum ni mya ngan las 'das pa gsum yin te/ de gnyis ka blo las 'das pa'i dbyings la mi dmigs shing / mi dmigs pa nyid kyi ro ma stor bar rang</text></item>
<item><p>42b.3</p><section></section><text>bzhin du gnas pas/ srid dang mya ngan 'das pa mi byed do/ /de lta bu'i don dran rig la mngon par zhen pa'i/ dran med la rmongs pas sku gsum gyi don mi shes pa'i phyir/ rmongs pa dag gis ji ltar yongs su shes// //da ni 'gal ba'i dpe bstan pa spangs</text></item>
<item><p>42b.4</p><section></section><text>nas mi bden pa la chags pa'i dpe gzugs brnyan lta bus ston te/ dper na bu chung gis me long la bltas pas/ rang gi gzugs brnyan mthong nas de la 'dzin du 'gro/ /de bzhin du ma rtogs pa rnams dran rig gi mtshan bcas kyi bde ba la don du zhen nas gnas pa ni/ </text></item>
<item><p>42b.5</p><section></section><text>gzugs bzung yang mi zin pa dang 'dra bas/ ji ltar me long ngos kyi bzhin gyi gzugs/ /dper na ri bong rnams kyis gcan gzan gyi rgyal po seng ge khron pa'i khar khrid nas/ kho'i gzugs brnyan khron pa'i khar shar du bcug pas/ kho zhe sdang gis khros pas mchongs pa</text></item>
<item><p>42b.6</p><section></section><text>bzhin du/ ma rtogs pas dran pa'i gzugs brnyan lha dang lha mo'i dal la chags pas/ de rang gis 'ching ba'i phyir/ rmongs pa mi shes pa yis bltas pa ltar/ /don dam pa'i bden pa snying po'i don blo'i yul las 'das pa/ 'khor 'das gnyis kyi 'dam</text></item>
<item><p>42b.7</p><section></section><text>gyis ma gos pa de/ dran pa la mngon par zhen pas spang ba'i phyir/ de ltar bden pa spangs pa'i sems de ni/ /mtshan ma dang bcas pa'i bde ba dang / las kyi phyag rgya'i bde ba dang / chos kyi phyag rgya'i stong pa nyid kyi zhi gnas dang / dam tshig gi phyag rgya lha'i dkyil 'khor</text></item>
<item><p>43a.1</p><section></section><text>la mngon par zhen pa rnams de la brten te/ de yang byas pa'i bsam gtan/ 'jig pa'i chos can mi bden pa yin te/ don ma rtogs pa rnams la brten pas/ mi bden pa la mang du rten par byed/ /da ni mi 'gal ba'i dpe sku gsum</text></item>
<item><p>43a.2</p><section></section><text>'khor lo rtogs na/ bsam gtan rgyun mi 'chad pa'i dpe bstan te/ de yang dper na me tog tsam pa ka la phar rgyab lta bu na yod kyang / dris tshur ngos lta bur rdol nas 'ong / dpe de bzhin du yang dag pa'i lta ba bsgom du med pa de dran pa dang rig pa'i phar rgyab na yod kyang / </text></item>
<item><p>43a.3</p><section></section><text>rtogs pa'i dus su dran pa dang rig pa'i mdun du yang khyab la/ dran rig rang la yang khyab pa'o/ /khyab pa'i don de la bsgom du yang med la brjod du med/ de'i phyir blta ru med pa ni yang dag lta ba'o/ /yang na dran pa dang rig pa ni me tog lta bu/ dri lta bu ni dran</text></item>
<item><p>43a.4</p><section></section><text>med de/ dran med la gzugs med pas/ dngos po dang mtshan ma'i la la thogs rdugs med par gar yang khyab pas/ me tog dri ni gzung du med na yang / /me tog dri la gzugs med kyang / /mngon sum dang 'dra bar kun du khyab/ dpe de bzhin du yid la ma byas pa gang</text></item>
<item><p>43a.5</p><section></section><text>yang khyab pa de/ bla mas mngon sum du brda dang thabs kyis bstan du btub ste/ dran pa dang dbang po'i mngon sum du bstan du btub/ dran med yid kyi mngon sum du bstan du btub/ skye med dang rig pa'i mngon sum du bstan du btub/ blo las 'das pa rnal 'byor gyi mngon sum du bstan du</text></item>
<item><p>43a.6</p><section></section><text>btub/ des na dran med skye med blo las 'das pa gsum po des dngos po mtshan ma'i chos thams cad la khyab pas/ mngon du kun du khyab par byed pa ltar/ de yang dran med sprul pa'i sku dang / skye med longs spyod rdzogs pa'i sku dang / blo las 'das pa chos kyi sku dang / de gsum tha mi dad pa ngo bo nyid kyi sku dang / </text></item>
<item><p>43a.7</p><section></section><text>bzhi ni rang bzhin gyis rnam par dag pa/ dngos po dang mtshan ma med pa gzugs dang / gzugs kyi rang bzhin med pa/ de la mtshan nyid bzhi dang ldan pa yin te/ sprul sku dran med ni kun la khyab pa/ longs sku skye med ni gzugs can ma yin pa/ chos sku</text></item>
<item><p>43b.1</p><section></section><text>blo 'das ni 'gro 'ong med pa tha mi dad pa/ ngo bo nyid kyi sku ni dus thams cad yin pas/ de bzhin nyid kyang yin la/ de bzhin nyid de la ni gzugs dang gzugs kyi rang bzhin med pa'i phyir/ de bzhin gzugs med pa'i rang bzhin gyis/ mtshan ma las 'das pa'i de</text></item>
<item><p>43b.2</p><section></section><text>bzhin nyid de la ni/ 'khor ba'i dkyil 'khor dang / mya ngan las 'das pa'i dkyil 'khor mtha' dag shar du rung ste/ gdul bya'i bsam pa ni phyi nang gi dkyil 'khor thams cad yid la ma byas pa'i dbyings las shar zhing dbyings su nub la/ dbyings de la ni dri ma gnyis</text></item>
<item><p>43b.3</p><section></section><text>kyis ma gos la/ 'khor 'das gnyis kyis ma gos pas/ dkyil 'khor 'khor lo dag kyang shes par bya// //da ni 'gal ba'i dpe dran pa la dngos por zhen pas/ rnam par rtog pa sra zhing mkhregs par gyur pas khyab rom lta bus bstan te/ dran pa</text></item>
<item><p>43b.4</p><section></section><text>'gyur ba can 'dis dran med dbyings dkrugs pas/ rnam par rtogs cher 'gro/ /dper na dgun gyi lhags pas chu la dkrugs pas khyab rom du 'gro ste/ de bzhin du rtog med la rtog pa zhugs pas/ 'khor ba brtas su 'gro ba'i phyir/ /rlung gis chu la zhugs</text></item>
<item><p>43b.5</p><section></section><text>shing dkrugs pa yis/ /de yang chu la lhags pa ma zhugs na/ /'jam zhing zug rngu med pa la/ /rkyen lhags pa zhugs pas khyab rom rdo ba bzhin du 'gro ste/ de bzhin du dran med la dran pa'i rnam rtog ma zhugs na/ nyon mongs pa'i zug rngu med la/ mtshan ma'i rtog</text></item>
<item><p>43b.6</p><section></section><text>pa med pas 'jam la/ dran med las dran pa shar/ de dngos po ther zug tu bzung bas nyon mongs pa je che je che la/ rnam par rtog pa bshig pas mi rigs par 'gro bas/ 'jam pa'i chu yang rdo yi gzugs ltar 'gro/ /de yang dran pa nyid dang po dran med</text></item>
<item><p>43b.7</p><section></section><text>las skyes/ bar du yang dran med du gnas/ tha ma yang dran med du thim par shes na/ dran pa ci skyes thams cad mtsho'i nang du kha ba bab pa lta bu yin pa/ ma rtogs pa rnams kyis dran pa rang rgyud pa rtag pa ther zug par bzung bas/ gangs kyi thog tu kha ba</text></item>
<item><p>44a.1</p><section></section><text>bab pa dang 'dra ste/ rnam par rtog pa je che je cher 'gro bas/ ma rtogs pa'i gang zag gi dran pas dran med dkrugs pas 'khor ba'i rgyu 'ba' zhig sogs pas/ rtog pas dkrugs pas rmongs pa gzugs med las/ de yang rtsa nA da thig le</text></item>
<item><p>44a.2</p><section></section><text>gtum mo stong pa nyid kyi zhi gnas la sogs pa bsgom pa yang don dam rtogs na rnam par rtog pa mang du bsams pas rtog pa mi shigs par 'gro ba'i phyir/ shin tu sra zhing mkhregs pa nyid du 'gyur// //da ni mi 'gal ba'i dran med skye med blo las 'das pa la</text></item>
<item><p>44a.3</p><section></section><text>skyon gyis ma gos pa'i dpe rin po che la 'dam gyis ma gos pa lta bus ston te/ dper na nam mkha' la sprin dang 'ja' tshon byung ste/ nam mkha' la gnod pa med/ me long la gzugs brnyan shar te me long la gnod pa med/ de bzhin du sems nyid dngas ma dran med</text></item>
<item><p>44a.4</p><section></section><text>las/ dran pa glo bur du byung ba de/ byung yang dran med las byung / gnas kyang der gnas/ thim yang der thim pas/ thug phrad kyi rnal 'byor yin pas/ dran pa rjes med yin pa'i phyir/ dran pas byas pa'i dge ba dang mi dge ba dang / phyi ma gnyis kyis yid la</text></item>
<item><p>44a.5</p><section></section><text>ma byas pa la phan gnod med pa de'i phyir/ sems gang dri ma med pa'i rang bzhin la/ /khams gsum dang mya ngan las 'das pa gsum ni 'khor 'das gnyis la/ 'khor 'das gnyis su 'dzin pa rang rnam par rtog pa dran pa yin la/ dran pa de nyid dri ma gnyis kyi</text></item>
<item><p>44a.6</p><section></section><text>'dam du chud de/ 'khor ba gsum ni nyon mongs pa'i dri ma/ myo ngan las 'das pa gsum ni shes bya'i dri ma'o/ /de'i dri ma yid la byas pa'i dbyings dri ma med pa de la/ 'khor 'das gnyis su gdags rgyu yang med pas/ 'dam gang gis kyang ma gos pa'i phyir/ srid</text></item>
<item><p>44a.7</p><section></section><text>dang mya ngan 'das pa'i 'dam gyis mi gos so/ /dper na rin po che 'dam rdzab tu bcug kyang / rin po che'i yon tan la 'dam gyis gos pa med/ de bzhin du dran med rtogs pa'i rnal 'byor de/ dran pa'i 'dam du bcug kyang / dran pa'i skyon gyis cung zhig</text></item>
<item><p>44b.1</p><section></section><text>kyang gos pa med/ ut+pal 'dam nas skyes kyang / nyes pas ma gos pa dang 'dra ba'i phyir/ 'dam du bcug na mchog gi rin po che/ /dper na nor bu rin po che 'dam rdzab tu bcug pas/ rin po che'i 'od mi gsal/ yon tan la gsal mi gsal med de/ de bzhin</text></item>
<item><p>44b.2</p><section></section><text>du dran med kyang dran pa'i 'dam rdzab tu bcug nas/ dran pa la zhen pas mi rtogs/ dran med rang la gsal mi gsal gyi tha snyad med/ rtag mi rtag gi tha snyad med de/ rin po che'i 'dam rdzab bkrus nas rin po cher shes pa dang 'dra bar/ dran pa'i 'dam rdzab bla ma dam</text></item>
<item><p>44b.3</p><section></section><text>pa'i gdams ngag gis/ glo bur bar ngo bstan nas/ dran med kyi dbyings su bkrus na sku gsum mthong la/ dran pa'i 'dam rdzab ma bkrus na mi mthong bas/ de yi 'od kyang gsal ba ma yin no// //da ni 'gal ba'i dpe kun gzhi sa bon las/ 'khor 'das</text></item>
<item><p>44b.4</p><section></section><text>gnyis su smin pa'i dpes sa bon gang yin pa las myu gu 'byung ba ston te/ de yang lus kyi rnam par shes pa dbang po sgo lnga la thim/ dbang po yid kyi rnam par shes pa la thim/ yid nyon mongs pa la thim/ nyon mongs pa kun gzhi la thim nas/ byas pa'i stong</text></item>
<item><p>44b.5</p><section></section><text>pa stong sang de bsgom pa de ni gti mug yin te/ des don dam pa'i ye shes blo las 'das pa de mi gsal ba'i phyir/ gti mug gsal bas ye shes mi gsal te/ kha cig gis oM AHhUM gzigs la gcig la gcig thim nas/ thig le lta bu'am thig le nyid</text></item>
<item><p>44b.6</p><section></section><text>kyang sgom par sgom pa de ye shes yin zer te/ de ni yid kyis bcos pa'i phyir gti mug yin la/ yang dbang gsum pa'i nyams myong la don gyi ye shes yin zer ba'am/ phra mo dang sbom po dang bcos pa'i stong pa gang sgom yang / kun gzhi rnam par shes</text></item>
<item><p>44b.7</p><section></section><text>pas gti mug yin la/ des khams gsum las mi grol bas sdug bsngal sna tshogs su smin pas/ gti mug gsal bas sdug bsngal bsal ba yin/ dper na sa bon gyi rgyu rtsa ba'am 'bras bu la sogs pa ma btab na mi skye la/ btab pas gang 'dod pa skye/ </text></item>
<item><p>45a.1</p><section></section><text>de bzhin du dang po rgyu ma rig pa de las kun gzhi rnam par shes pa de la dran pa rang rig pa byung bas/ de ltar sa bon las ni myu gu 'byung / /sa bon gyi rgyu de ma spyad na yal ga dang lo 'dab la sogs pa rgyas par 'gro/ /de bzhin kun gzhi rtsa ba ma chod na/ </text></item>
<item><p>45a.2</p><section></section><text>'khor ba'i bde sdug gi yal ga sna tshogs 'byung bas/ myu gu'i rgyu las yal ga 'byung ba'o// //da ni 'gal ba dran med skye med blo 'das rtogs kyang / snang ba dran pa la mngon par zhen pa'i dpe ni/ mthong yang dong du mchongs pa lta bu ni/ chos nyid rnal ma gnyug ma</text></item>
<item><p>45a.3</p><section></section><text>lhan cig skyes pa'i ye shes sems nyid kyi dngas ma de la gtan tshigs sam/ rig pa'i sgo nas gtan la dbab tu mi btub ste/ de yang gcig dang du ma dang bral ba'i phyir yang rang bzhin med/ zhen pa la sogs pa brjod kyang / don dam par rang bzhin med pa de ma rtogs</text></item>
<item><p>45a.4</p><section></section><text>pa'i phyir/ gcig dang du mas sems la dpyad pa yis/ /don dam pa'i sangs rgyas kyi dgongs pa dran pa med cing yid la byar med pa'i ngang du/ dge ba thams cad 'dus pas dge 'dun dkon mchog dang / skye ba med cing 'gag pa med pa'i ngang las/ chos kyi sgo mo</text></item>
<item><p>45a.5</p><section></section><text>brgyad khri bzhi stong shar du rung bas chos dkon mchog blo las 'das shing bsam du med pa'i ngang du/ rnam par rtog pa thams cad sangs shing de kho na nyid kyi don rgyas shing 'byung bas/ sangs rgyas dkon mchog dang gsum ni/ rang la gsal zhing nye ba yin pa la/ de</text></item>
<item><p>45a.6</p><section></section><text>ltar ma rtogs pas dran rig gi sgom pa la/ dkon mchog gsum la nye bas ni 'khor ba gsum las thar pa med pas/ gsal ba spangs nas srid pa dag tu 'gro/ /de yang dran pa la gnyis gnyis te/ dge ba'i las ka byas na mtho ris gnas gsum thob la/ mi dge ba</text></item>
<item><p>45a.7</p><section></section><text>bcu spyad na ngan song gnas gsum du 'gro bas/ cha yod nyes kyang mi dge ba la spyod pa dang 'dra bar/ bla ma dam pas yid la ma byas pa'i don bstan nas yid la byed pa'i chos la 'bad pa ni/ dper na me'i dong mthong bzhin du/ me dong du mchongs pa dang 'dra bas/ mthong</text></item>
<item><p>45b.1</p><section></section><text>bzhin du dong du 'gro ba las/ de lta bu'i gang zag de las snying rje ba'i gnas med de/ snying rje byas nas chos la bcug kyang / mi dge ba la 'bad du 'gro/ /rkyen bral gsum gyi don bstan kyang rkyen gsum gyi steng du 'gro bas/ de las snying rje ba ni ci zhig yod// //da ni rmongs</text></item>
<item><p>45b.2</p><section></section><text>pa las kyi phyag rgya la chags pa'i dpe ni/ skyes bu g.yem pas kA ma rU pa'i gtam 'dri ba lta bu ni/ spyi bo bde ba chen po'i 'khor lo ni/ yi ge haM dkar po mgo thur du bstan pa cig nas/ mgrin pa longs spyod kyi 'khor lo na/ yi ge e ser po gyen la blta ba cig gnas/ </text></item>
<item><p>45b.3</p><section></section><text>snying ga chos kyi 'khor lo na yi ge hUM sngon po mgo thur du bstan pa cig gnas/ lte ba sprul pa'i 'khor lo na/ yi ge a dmar po mgo gyen la blta ba cig gnas/ de ltar na 'khor lo bzhi la/ spyi bo mgrin pa kha sbyor snying ga dang lte ba gnyis kha sbyor du byas te/ thig le</text></item>
<item><p>45b.4</p><section></section><text>dkar po ba thag tsam cig gis 'khor lo bzhi rim gyis gang nas/ de'i bde ba la bsgoms nas chags pa'am/ las kyi phyag rgya'i shes rab ma dang kha sbyor du byas nas/ lus lha'i 'du shes sems chos kyi 'du shes ngag sngags kyi 'du shes byas te/ byang sems</text></item>
<item><p>45b.5</p><section></section><text>dbab pa dang / bzung ba dang / bzlog pa dang / gnas su bskyal ba'i bde ba la chags pas/ kha sbyor ba de la yongs su chags nas ni/ bde ba de ni don dam pa ma yin zhing zag pa dang bcas pa yin te/ de ci'i phyir zhe na/ rgyu nyi tshe ba/ gnas nyi tshe ba/ dus nyi tshe ba</text></item>
<item><p>45b.6</p><section></section><text>yin te/ de yang rgyu mchil ma dang / snabs la sogs pa la mi skye ba'i phyir/ gnas rdo rje pad+ma ma yin pa/ gzhan nas mi skye ba'i phyir dang / dus rdo rje dang pad+ma 'dzom pa'i dus ma yin pa gzhan du mi skye bas byas pa'i chos can 'gyur ba can glo bur ba yin te/ de'i phyir</text></item>
<item><p>45b.7</p><section></section><text>don dam pa ma yin pa la/ don dam par rmongs pa rnams 'dzin pa'i phyir/ 'di nyid don dam yin zhes rmongs pa smras/ /don dam pa zhes bya ba ni dus gsum 'du bral du med pa'i yid la mi byed pa'i dbyings te/ de'i ngang la dran pa'i sprul pa shar nas/ dran</text></item>
<item><p>46a.1</p><section></section><text>pa'i 'khor lo bzhi sgom pa dang / dran pa'i rdo rje pad+ma las 'du 'phro las mngon du zhen nas thar pa thob tu re ba ni/ dper na khyim na rang la yod pa'i ka ca bzhag nas/ sgo na med pa tshol ba dang 'dra bas/ gang zhig khyim nas byung nas sgo drung du/ / </text></item>
<item><p>46a.2</p><section></section><text>las kyi phyag rgya'i kha sbyor gyi bde ba la chags pa ni/ dper na skyes bu shin du g.yem pa cig gis/ grogs mo ni ma rnyed/ sgor song grogs po kun la g.yem pa'i gtam byas pas bde ba skyes nas/ de la 'dod chags kyi re ba byed pa bzhin du/ mtshan bcas</text></item>
<item><p>46a.3</p><section></section><text>kyi bde bas dam pa'i bde ba ma rnyed par byas pa'i chos la mngon par 'bad pas/ khams gsum las mi thar te kA ma 'dod pa'i khams dang / rU pa gzugs dang / a rU pa gzugs med pa'i khams yin pa'i phyir/ kA ma rU pa'i gtam ni 'dri bar byed// //da ni rmongs pa rlung la chags</text></item>
<item><p>46a.4</p><section></section><text>pa'i dpe ni/ gdung bas rgyal bar byed pa lta bus bstan te/ de yang rlung gi rnal 'byor pas steng rlung bsdams/ 'og rlung gyen la 'then nas lus sbyang ba lta bu stong sang nge bar 'bad pas bsgoms te/ stong pa de'i khyim du bde ba bsgoms pas/ rlung gi</text></item>
<item><p>46a.5</p><section></section><text>rgyu la stong pa'i khyim du ni/ /bde ba'i bsgom lugs ni rtsa la la nA dang / ra sa nA'i rlung gnyis bsdams nas/ dbus kyi a wa d+hU tIr rlung phra mo khab tsam pa dmar po cig bcug nas/ des spyi bo nas byang chub sems dkar po bab nas/ nyams myong gi bde ba skye</text></item>
<item><p>46a.6</p><section></section><text>ba ni/ thabs rnam pa mang po'i sgo nas bcos ma yin pa/ bcos ma ni 'dus byas yin pas mi grol te de'i phyir/ rnam pa du ma'i tshul gyis bcos ma pas/ yang na lus nam mkha' ltar stong par bsgoms nas/ sems thig le dkar po byang chub sems kyi</text></item>
<item><p>46a.7</p><section></section><text>rang bzhin bsgoms nas/ zag pa dang bcas pa'i bde ba skyes pa de la don dam par 'dzin pa ni sgom pa nyes pa yin pa'i phyir/ nam mkha' lus babs nyes pa dang bcas pa'i/ zag pa dang bcas pa'i bde ba la gdung ba bskyed nas re ba byas te/ 'bad nas bsgoms pas</text></item>
<item><p>46b.1</p><section></section><text>'khor ba las/ rgyal bar gyur par 'dod pa rnal 'byor pa ni bcos ma yin pa'i phyir/ gdung bas rgyal bar gyur pa'i rnal 'byor pa'o// //da ni 'dres pa'i dpe 'gal ba re ba dang bcas pa'i dpe bram ze'i sbyin sreg dang mi 'gal ba don gyi sbyin sreg bstan te/ dper na bram ze sbyin sreg byed pa'i</text></item>
<item><p>46b.2</p><section></section><text>rdzas ni/ mar dang 'bras dang til sreg pa'o/ /mi 'gal ba'i sbyin sreg ni/ skye ba med pa'i thab khung du dran pa'i til dang / stong pa'i mar dang snang ba'i 'bras la sogs pa sreg pa'i phyir/ ji ltar bram ze mar dang 'bras kyis su/ /de yang bram zes dkyil 'khor gyi dbus su shing bcer nas me sbar nas/ rdzas</text></item>
<item><p>46b.3</p><section></section><text>gong ma bsregs nas sdig pa sreg par 'dod na ni/ phyi'i sbyin sreg yin la lte bar gtum mo'i rang bzhin spar nas/ rnam par rtog pa sreg par 'dod pa ni nang gi sbyin sreg go/ /snying gar lha'i dkyil 'khor bsgoms nas/ kha hom khung du byas lag pa gnyis dgang</text></item>
<item><p>46b.4</p><section></section><text>gzar blugs gzar du byas te/ kha zas sreg rdzas su byas nas/ snying gar yi dam gyi lha mnyes par sems pa ni gsang ba'i sbyin sreg go/ /blo las 'das pa'i thab khung du blos byas pa sna tshogs sreg rdzas su dbul ba ni/ de kho na nyid kyi sbyin sreg yin pa'i phyir</text></item>
<item><p>46b.5</p><section></section><text>ro/ /'bar ba'i me la sbyin sreg rdzas su byas nas/ de yang bram ze'i bsam pa ni bdag nyid kyang nam mkha' stong par bsgom/ rdzas rnams kyang stong par bsgoms nas/ sbyin sreg byas pas/ nam mkha' lta bu'i stong pa nyid kyi lha dang / sreg rdzas kyi</text></item>
<item><p>46b.6</p><section></section><text>bcud kyis mnyes nas grol ba thob zer/ don gyi dbang du byas na/ nam mkha' ni stong pa yin la rdzas kyi bcud ni snang ba yin te/ gnyis ka bsam du med pa'i dbyings su bskyed cing thim par byed pas/ nam mkha'i bcud kyi rdzas ni skyed par byed pa ste/ bcos</text></item>
<item><p>46b.7</p><section></section><text>ma'i sbyin sreg dang / byas pa'i stong pa nyid kyis ni 'khor ba nyid du zhen par byed pa yin la/ don gyi sbyin sreg rtogs na/ chos nyid kyi dbyings dang bral du med par zhen pas/ 'di de nyid du zhen par shes pa yin// //da ni bcos ma'i rnal 'byor bzhad gad</text></item>
<item><p>47a.1</p><section></section><text>du bstan te/ de la spyi bor he ru ka yab yum sbyor ba byas pa las/ lte ba nas gtum mo sbar nas byang chub sems phab ste/ tshangs pa'i bu ga na mar zhugs pa las/ bde ba skyes pa la don dam pa yin zer ba ni bcos ma yin pa'i phyir/ kha cig tshangs pa'i</text></item>
<item><p>47a.2</p><section></section><text>gnas su 'od sbar nas/ de'i dus su rang gi lce rkan la brud pa g.ya' ba'am za ba'i bde ba cig 'byung ste/ de yang don dam pa yin zer bas/ lce ni kun du ru'i lce cung bskyod/ /de lta bu'i bde ba de ni zag pa dang bcas pa'i bde ba bcos ma yin pas 'khor ba gsum</text></item>
<item><p>47a.3</p><section></section><text>du 'ching bas/ don ma yin pa la don du bzung bas/ don gyi sems skrag par byed pas/ 'chi bar byed shin du dkrugs par byed de/ dbang gi rten 'brel las byung ba'i bde ba nyams su myong ba de la/ nga rgyal dbang gis don dam pa yin zer te/ de ni bcos</text></item>
<item><p>47a.4</p><section></section><text>ma'i rnal 'byor pa yin pas/ nga rgyal dbang gis rnal 'byor pa zhes zer// //da ni 'gal ba nyams myong gzhan la ston pa/ mching bu dang margad kyi dpes bstan par bya ste/ dran pa rig pas bsgoms pa'i thig le dang / gtum mo dang lha dang lha mo'i dal</text></item>
<item><p>47a.5</p><section></section><text>la sogs pa'i nyams su myong ba'i bde ba de la/ rang gis don dam par byas nas/ rang gi nyams myong de rig pa dang sbyar nas/ gzhan la yang ston pas/ rang rig de nyid rig pa gzhan la ltos/ /dran pa'i bsam bsgom la sogs pa la ji tsam cig kyang</text></item>
<item><p>47a.6</p><section></section><text>'bad nas grol byar te/ de ni rang gis rang bcings pa yin te/ dper na dar gyi srin bu rang gi kha chus bcings pa bzhin no/ /des na 'ching ba'i rgyu la grol ba'i rgyu 'dod pa ni/ mi mkhas pa'i gang zag yin te dper na mi khong nad can la bu ram dang bca' sga</text></item>
<item><p>47a.7</p><section></section><text>btang na phan/ phyis mi chus khyer ba la yang bu ram dang bcas pa'i bca' sga thong dang phan gyi zer ba lta bu'o/ /de'i phyir gang gis bcings pa de nyid grol zhes zer/ dper na rin po che margad tshol ba la/ nor bu mching bu btsal nas 'dra bar mthong ste/ </text></item>
<item><p>47b.1</p><section></section><text>de ni kha dog dang dbyibs 'dra yang yon tan mi 'dra ba'o/ /de bzhin du sems nyid kyi dngas ma dran med skye med blo 'das gsum ni/ rin po che margad lta bu dang sems las byung ba'i dran pa dang rig pa mching bu lta bu gnyis te/ 'dra 'dra 'dra ste yon tan mi 'dra ba'i</text></item>
<item><p>47b.2</p><section></section><text>phyir/ kha dog dbye bas mching bu ma rgad zer/ /rmongs pas rin po che ngo ma shes pas/ mching bu la rin po che byas pas/ rin ma khugs pa dang 'dra bar/ ma go ba rnams kyis sems nyid dngas ma yid la byar ma btub pa rnam par mi rtog pa'i dbyings</text></item>
<item><p>47b.3</p><section></section><text>dang / sems las byung ba'i dran rig rtog pa'i rgyu gnyis ngo ma shes pas/ rmongs pas rin chen brtag pa ma shes pas// //da ni nyams myong la don dam du 'dzin pa'i dpe ra gan lta bus ston te/ dper na nor bu ngo ma shes pas ra gan la gser du</text></item>
<item><p>47b.4</p><section></section><text>byed/ gser la ra gan du mthong ba bzhin du chos nyid ma bcos pa blos ma reg pa de la don ma rtogs pas/ don du mi 'dzin dran pa'i rnam rtog gi chos spros pa dang byas pa'i chos la don dam par 'dzin pas/ de ni ra gan gser gyi blo yis len/ /de yang dran pa'i</text></item>
<item><p>47b.5</p><section></section><text>chos snang stong dang / rig stong dang / rtsa rlung dang / thig le gnyis shor gnyis mnyam gyi/ nyams su myong ba'i bde ba la don dam pa zer zhing / de la rtsol sgrub drag tu byed pas/ nyams myong khyer nas don dam sgrub par byed/ /nyams myong bag chags dang bcas pa de</text></item>
<item><p>47b.6</p><section></section><text>ni/ 'jig pa'i chos can yin te/ dper na rmi lam gyi dus su skyes pa la chags pa'i 'du shes kyis pha dang ma dang legs pa dang nyes pa slob ste/ gnyid sad pa'i dus su gang yang mi bden/ de bzhin du las kyi phyag rgya'i bde ba dang / rtsa dang gtum mo la sogs</text></item>
<item><p>47b.7</p><section></section><text>pa'i bde ba la chags/ bcos ma yin pa'i 'jig pa'i phyir/ /rmi lam bde la rjes su chags par byed/ /yid las byas pa'i chos thams cad rmi lam dang 'dra bar ni ma rtogs pas/ dran rig gi bde ba zag pa dang bcas pa la mngon par zhen nas/ phung po zhig</text></item>
<item><p>48a.1</p><section></section><text>pa'i dus su sems bde ba dang 'grogs zer ba te/ de ni phung po mi rtag pa la brten pa rtag pa mi srid de/ chos can dbang che ba'i phyir/ phung po mi rtag bde ba rtag ces zer// //da ni 'dres pa'i dpe 'gal ba'i dpe/ e waM la chags</text></item>
<item><p>48a.2</p><section></section><text>pa me long gi gzugs brnyan lta bu dang / mi 'gal ba don gyi e waM don gyi phyag rgya bzhis bstan par bya ste/ de yang shes rab ma'i mkha' chos kyi 'byung gnas/ e gru gsum du yod pa de la/ thabs kyi rdo rje waM gyi tshul du gnas te sbyor ba byas pas/ bde ba dang</text></item>
<item><p>48a.3</p><section></section><text>stong pa'i ngos zin te/ de yang bde ba'i gnas su mi snang ba la/ de'i mtshan nyid yid la ma byas pa'i stong pas rgyas btab ste snang stong dbyer med pa ni zung 'jug rab tu mi gnas pa ste/ de ltar go ba ni lta ba'o/ /de la bde ba la stong pas rgyas btab par go ba</text></item>
<item><p>48a.4</p><section></section><text>ni sgom pa'o/ /de'i dus su snang ba thams cad rig par grol/ rig pa la stong pas rgyas btab par go bar byed pa ni stong pa'o/ de ltar bsgoms pas sku gsum gyi rang bzhin thob par byed pa ni 'bras bu ste/ de ni 'gal ba dpe'i e waM mo/ /mi 'gal</text></item>
<item><p>48a.5</p><section></section><text>ba don gyi e waM ni/ e rkyen rnam pa gsum dang bral ba'i dbyings/ rang bzhin gyis rnam par dag pa de la/ waM rkyen gyis snang ba gsum glo bur du shar ba'o/ /yang na e dran pa med pa'i dbyings las/ waM dran pa sprul pa tsam du shar te/ brjod bya yi ge'i</text></item>
<item><p>48a.6</p><section></section><text>tshogs mang po byung yang / dran pa dang ma dran pa gnyis kyi rang bzhin ma skyes pa tsam na/ de bzhin nyid kyi don skye med go ba yin te/ e waM yi ges rang nyid go bar byed/ /ma rtogs pa'i gang zag gis dbang gsum pa'i nyams su myong ba la/ kha phyir bltas pas</text></item>
<item><p>48a.7</p><section></section><text>skad cig bzhi ngos bzung / kha nang du bltas pas dga' ba bzhi ngos bzung ste/ de'i dus su dga' ba dang po ni las kyi phyag rgya mchog dga'i nyams myong skyes pa'i chos kyi phyag rgya/ lhan cig skyes pa'i dga' ba'i dus su/ phyag rgya chen por 'dod pa ni dpe'o/ / </text></item>
<item><p>48b.1</p><section></section><text>don gyi dbang du byas na/ dran pa'i thabs dang / ma dran pa'i shes rab ma gnyis/ bla ma dam pas brdas bstan pa'i dus su sbyor ba byas pa las/ don gyi skad cig ma bzhi dang / don gyi dga' ba bzhi dang / don gyi phyag rgya bzhi skyes pa ste/ gang yang rung ba cig dran pa'i dus su/ skad</text></item>
<item><p>48b.2</p><section></section><text>cig ma gcig la rnam pa sna tshogs kyi sprul pa byung bas/ rnam pa sna tshogs kyi skad cig ma dang de la dga' dang mi dga' ba gnyis skyes pas dga' ba dang po'o/ /dran pa de snang ba sna tshogs las mi 'da' bas las kyi phyag rgya'o/ /dran pa de glo bur bar</text></item>
<item><p>48b.3</p><section></section><text>rtogs pas/ skye sa gnas sa thim sa gsum dran med kyi dbyings yin par shes pa ni/ dran pa dran med du smin pa'i skad cig ma'o/ /dran med yid la ma byas pa'i gong na gzhan med pas mchog dga'o/ /yid la ma byas pa'i dbyings las chos kyi phung po</text></item>
<item><p>48b.4</p><section></section><text>brgyad khri bzhi stong 'byung du rung bas chos kyi phyag rgya'o/ /dran ma dran gnyis ka skye med kyi dbyings la thim nas de gnyis kyi mtshan nyid med pa ni/ mtshan nyid bral ba'i skad cig ma'o/ /dran ma dran gnyis skye med kyi ngang du lhan cig skyes pas lhan cig skyes pa'i</text></item>
<item><p>48b.5</p><section></section><text>dga' ba'o/ /skye med kyi ngo bo dran ma dran gnyis mi skye ba las mi 'da' bas dam tshig gi phyag rgya'o/ /dran ma dran med skye med dang gsum ka blo 'das kyi dbyings su med pas rnam par med pa'i skad cig ma/ de nyid la rlom sems dang bral bas dga' bral gyi dga'</text></item>
<item><p>48b.6</p><section></section><text>ba'o/ /blo las 'das pa'i dbyings kyis thams cad la khyab pas/ phyag rgya chen po yin pa'i phyir/ skad cig dbye bas phyag rgya bzhi bkod cing / /brgyud pa dang mi ldan pa'i gang zag gis/ las kyi phyag rgya'i bde ba'am/ rtsa rlung gi bde ba nyams su myong ba la/ don gyi</text></item>
<item><p>48b.7</p><section></section><text>lhan cig skyes pa yin zer te/ nyams myong ni dran pa yin la/ dran pa ni sprul pa yin te sprul pa nyid 'jig pa'o/ /de'i phyir nyams myong gi lhan cig skyes pa ni/ don dam pa ma yin no/ /de'i phyir/ nyams su myong ba lhan cig skyes pa zer/ /don dam ni bla mas brda dang</text></item>
<item><p>49a.1</p><section></section><text>thabs du mas bstan du yod la/ ngos bzung dang bral ba'i dbyings rkyen gsum dang bral ba dri ma med pa me long lta bu yin la/ nyams su myong ba ni rkyen gyis snang ba dri ma dang bcas pa/ me long gi gzugs brnyan lta bu yin te/ dper na khron pa'i</text></item>
<item><p>49a.2</p><section></section><text>nang du zla ba'i gzugs brnyan shar ba la spre'us 'khar sder du mthong nas blangs pas ma lon pa bzhin du/ dran pa'i gzugs brnyan dran med kyi ngang du shar ba la/ 'bad rtsol byas kyang don med pas/ gzugs brnyan zhen pas me long lta ba bzhin// //da ni</text></item>
<item><p>49a.3</p><section></section><text>'gal ba'i dpe kun rdzob kyi bde ba la don dam pa'i sgrub pa'i dpe/ smig rgyu'i chu lta bus bstan pa ni/ dper na dpyid kyi smig rgyu la/ ri dgas skom gyis gdungs pa'i sems can rnams/ /chu yin snyam nas brnyegs pas mi slebs/ de bzhin du chos</text></item>
<item><p>49a.4</p><section></section><text>nyid snying po'i don/ rkyen gyis ma bslad pa ngo ma shes pas/ rkyen gyis snang ba'i dran pa la mngon par zhen nas/ bcos ma'i bde ba la sangs rgyas kyi dgongs pa yin snyam nas zhen cing chags nas/ ji ltar ma rtogs smig rgyu'i chu la ni/ /ri dgas la</text></item>
<item><p>49a.5</p><section></section><text>sogs pa chu ma yin pa la yin snyam par 'khrul/ de bzhin du dran pa'i bde ba ni don dam pa ma yin pa la don dam par bzung bas 'khrul te/ ma rtogs pa rnams dran pas 'khrul pa'i dbang du gyur pas/ 'khrul pa'i dbang gis ri dgas rgyug par byed/ /dran rig gi</text></item>
<item><p>49a.6</p><section></section><text>bde ba la mngon par zhen pa rnams ni don dam pa la rmongs pa yin la/ don dam pa blo'i yul las 'das pa ni/ dran rig gi gdung ba byas kyang thob par mi 'gyur ro/ /'khor ba gsum du 'ching bar 'gyur bas/ rmongs pas skom la mi ngoms 'ching bar</text></item>
<item><p>49a.7</p><section></section><text>'gyur/ /zag pa dang bcas pa'i bde ba la don dam pa zer zhing / 'bad pa byas kyang yal te 'gro ba'i phyir/ /don dam zer zhing gang zhig bde ba len/ /de yan chod kyis log par rtogs pa sun dbyung ba bstan nas// //da ni rang gzhung sgrub par byed pa</text></item>
<item><p>49b.1</p><section></section><text>pad+ma bca'i sgo nas bstan/ des de yang dang po lta ba 'gyur ba med pa'i sgo nas/ dran ma dran skye med blo las 'das pa bzhi ston pa ni bden pa gnyis te/ de la kun rdzob kyi bden pa dang / don dam pa'i bden pa gnyis te/ kun rdzob kyi bden pa la yang</text></item>
<item><p>49b.2</p><section></section><text>gnyis te/ log pa'i kun rdzob dang yang dag pa'i kun rdzob gnyis so/ /log pa'i kun rdzob la yang 'khrul pa dang 'khrul pa'i shes pa'o/ /'khrul pa ni 'di ltar snang ba thams cad do/ /'khrul par 'dzin pa'i shes pa ni dran pa dang rig pa ste/ de gnyis sangs</text></item>
<item><p>49b.3</p><section></section><text>rgyas kyi dgongs pa ma 'khrul pa las/ log cing 'jig pa'i chos can yin pa'i phyir/ log pa'i kun rdzob/ yang dag pa'i kun rdzob ni dran pa rig pa des/ brda dang thabs kyis bstan nas/ ngos bstan du yod la ngos bzung rgyu dang bral ba'o/ /dran pa med pa'i</text></item>
<item><p>49b.4</p><section></section><text>dbyings sprul pa sku'i ngo bo de yin te/ de la ci'i phyir yang dag pa'i kun rdzob ces bya zhe na/ sku'i ngos nas ni yang dag pa yin la/ sprul pa'i sgo nas ni kun rdzob po/ /yang ngos bzung bral bas ni yang dag pa yin la/ ngos bstan du yod pas kun rdzob yin pa'i</text></item>
<item><p>49b.5</p><section></section><text>phyir/ kun rdzob bden pa dran pa med pa ste/ don dam pa'i bden pa ni dran pa'i sems dang / dran pa med pa'i sems gnyis ka skye ba med pa'i dbyings su med par gyur tsam na/ 'gyur ba med cing rnam par rtog pa med pa/ skye ba med cing 'gag pa med</text></item>
<item><p>49b.6</p><section></section><text>pa/ dpa' bar 'gro ba'i ting nge 'dzin/ longs spyod rdzogs pa'i sku'i ngo bo yin pas sems gang sems ni med par gyur pa'o/ /dran med sprul pa'i sku dang / skye med longs spyod rdzogs pa'i sku gnyis ka/ blo las 'das pa chos kyi sku'i ngang du thim par gyur</text></item>
<item><p>49b.7</p><section></section><text>pa tsam na/ chos nyid rkyen gyis ma bslad pa'i de'i gong na gzhan med pas/ de ni yongs su gyur pa mchog gi mchog de ltar sku gsum po yang rkyen gyis tha dad du snang yang ngo bo tha dad med de/ dper na bum pa nang gi nam mkha' dang / snyim pa'i nam mkha' dang</text></item>
<item><p>50a.1</p><section></section><text>nam mkha' rang dang gsum rkyen gyis tha dad kyang / bum pa dang snyim pa'i rkyen zhig tsam na/ nam mkha' de gsum tha dad med do/ /de bzhin du snang ba'i rkyen gyis sprul sku dang / stong pa'i rkyen gyis longs sku dang skye ba med pa'i rkyen gyis</text></item>
<item><p>50a.2</p><section></section><text>chos sku dang gsum las/ rkyen gsum gyis ma bslad pa'i dus su tha dad cing so so ma yin tha mi dad do/ /tha dad med pa'i dbyings de las 'dam gang gis kyang ma gos te/ de ltar rtogs tsam na 'dam gyis ma gos pa'i bde ba chen po'i sku yin te/ de las 'phro</text></item>
<item><p>50a.3</p><section></section><text>dang ldan pa'i grogs po la ston pas/ mchog gi dam pa grogs dag shes par gyis// //da ni dran med ting nge 'dzin du rtogs nas/ 'dam gyis ma gos pa'i dpe'i sgo nas sgom pa zhen pa med pa ston te/ de yang dran pa'i sems de ni glo bur ba rkyen las</text></item>
<item><p>50a.4</p><section></section><text>skyes pa/ chu nang gi sbur ma lta bu'am/ med bzhin du snang bas rmi lam lta bu snang yang rang bzhin med pas sgyu ma lta bu'i ting nge 'dzin yin te/ de gang las sprul na dran pa med pa'i dbyings las sprul pa yin te/ sprul yang dran med las sprul la/ thim yang</text></item>
<item><p>50a.5</p><section></section><text>dran med du thim nas/ dran pa sna tshogs rtsed mo tsam du shes shing / dran pa'i chos rnams dran med kyi zil gyis gnon pas/ dran med seng ge rnam par rtse ba'i ting nge 'dzin dang / dran ma dran gnyis ka skye med kyi dbyings su 'byor tsam na/ dran pa 'khor</text></item>
<item><p>50a.6</p><section></section><text>ba'i chos dang / dran med mya ngan las 'das pa'i chos gnyis ka bcom nas/ skye med dpa' bo dang 'dra bas/ skye med dpa' bar grol ba'i ting nge 'dzin dang / dran ma dran skye med gsum ka'i tha snyad kyang ma grub par blo las 'das pa'i dbyings su thim nas/ blo dang</text></item>
<item><p>50a.7</p><section></section><text>rig par gzhig par mi nus pa ni/ blo las 'das pa rdo rje lta bu'i ting nge 'dzin te/ de ltar na ting nge 'dzin bzhi rtogs pas dran pa dran med du 'byor/ dran med skye med du 'byor/ skye med blo 'das su 'byor te/ sems ni dran med ting nge 'dzin du 'byor/ de ltar</text></item>
<item><p>50b.1</p><section></section><text>yid la byas pa'i chos thams cad/ yid la ma byas pa'i dbyings su 'byor par shes tsam na/ nyon mongs pa'i dri ma 'dod chags zhe sdang la sogs pa thams cad kyang / yid lam byas pa'i dbyings su dag nas/ ngan song rnam pa gsum gyi rgyu zad de/ sdug</text></item>
<item><p>50b.2</p><section></section><text>bsngal dang bral ba'o/ /shes bya'i dri ma lha dang lha mo'i dkyil 'khor ram/ rtsa rlung gi bde ba'am/ stong nyid kyi zhi gnas la mngon par zhen pa thams cad kyang yid la ma byas pa'i dbyings su dag nas/ mtho ris lha dang mi'i rgyu yang zad nas/ 'gro ba rigs drug gi</text></item>
<item><p>50b.3</p><section></section><text>gnas su skye ba mi len cing / mchog gi mya ngan las 'das pa thob pa'i phyir/ nyon mongs yongs su dag pas de nyid do/ /de ltar yid la ma byas pa'i dbyings la dri ma gnyis skyes kyang / chu dang chu bur ram/ brag gam brag ca'am/ nam mkha' dang sprin pa</text></item>
<item><p>50b.4</p><section></section><text>lta bur shes nas/ dbyings la shar cing dbyings su nub par rtogs te/ de tsam na nyon mongs pa la gnas kyang / nyon mongs pas ma gos te/ dper na ut+pal 'dam nas skyes kyang 'dam gyi skyon gyis ma gos pa'i phyir/ ji ltar 'dam skyes 'dam gyis</text></item>
<item><p>50b.5</p><section></section><text>mi tshugs bzhin/ /dpe de bzhin du yid la ma byas pa'i dbyings rtogs tsam na/ 'khor ba rnam pa gsum gyi nyes pa dang / mya ngan las 'das pa rgyal ba'i chos gang gis kyang / dbyings rnam par dag pa la gos pa med de/ yid la ma byas pa la 'khor</text></item>
<item><p>50b.6</p><section></section><text>'das gnyis ka ma grub pa'i phyir/ srid 'byung nyes pa rgyal chos mi gos so// //da ni dran pa sgyu mar shes pas mi g.yo ba bsam gyis mi khyab pa'i sgo nas/ spyod pa nges pa med pa bstan pa ni/ de yang 'khor ba'i chos dang / mya ngan las 'das</text></item>
<item><p>50b.7</p><section></section><text>pa'i chos dang / dran pa'i chos dang / dran pa med pa'i chos dang / 'dus byas kyi chos dang / 'dus ma byas kyi chos thams cad ni/ sgyu ma tsam du grags par zad kyi/ don dam par gang yang ma grub pas/ gang yang mi len mi 'dor ba'i tshul gyis gnas par</text></item>
<item><p>51a.1</p><section></section><text>bya ste/ snang grags kyi chos thams cad ni yid la byas pa yin la/ yid la byas pa ni dran pa ste/ dran pa de nyid kho na sprul pa sna tshogs te/ sprul pa la ci yang 'byung ba'i phyir nges pa med par blta bar bya'o/ /de'i phyir de yang thams cad sgyu</text></item>
<item><p>51a.2</p><section></section><text>mar nges par blta bar bya ste/ sprul pa nges med du shar ba'i gzhi ni/ yid la ma byas pa'i dbyings yin te/ yid la ma byas pa ni/ rkyen gsum gyis ma bslad pa'o/ /rkyen gsum dang bral ba ni sku gsum ste/ rkyen gsum po de ni 'jig rten las 'das pa/ dran</text></item>
<item><p>51a.3</p><section></section><text>pa rig pa las 'das pa/ 'dam gang gis kyang ma gos pa/ de bla ma dam pas brda dang thabs khyad par can la brten nas/ skad cig ma gcig la rtogs su btub la/ rtogs pa'i don des 'khor 'das kyi chos thams cad mi len mi 'dor bar btang snyoms su</text></item>
<item><p>51a.4</p><section></section><text>byed pas/ 'jig rten 'das pa skad cig len dang btang snyoms byed/ bla mas bstan pa'i sku gsum de ni/ 'gyur ba med cing rnam par rtog pa med pa yin te/ de ni tshig dang tha snyad kyis brjod du yang med la/ blo dang rig pas ma shigs shing / 'dod chags</text></item>
<item><p>51a.5</p><section></section><text>dang zhe sdang gti mug la sogs pa nyon mongs pas 'ching ba med cing / blos byas pa'i chos kyis g.yo 'gul med pa'i phyir/ brtan po'i blo can de ni gti mug 'ching bar 'gyur/ sku gsum po de ni logs nas btsal ba ma yin zhing / rgyu las bskyed pa ma yin te/ bsam</text></item>
<item><p>51a.6</p><section></section><text>bsgom tha snyad dang bral ba'i/ rang 'byung gi ye shes bsam gyis mi khyab pa de rang bzhin du/ rang la gnas shing lhun gyis grub par bla ma dam pas/ brda dang thabs du ma'i sgo nas bstan pa'i phyir/ rang 'byung bsam gyis mi khyab rang bzhin grub pa yin// // </text></item>
<item><p>51a.7</p><section></section><text>da ni dran pa yid la byas pa don dam pa ma yin pa'i sgo nas/ kun rdzob yin par bstan te kun rdzob thams cad kyang skye ba med pa'i rang bzhin du gnas par bstan pa ni/ dran pa rig rig po nyams su myong ba 'di dang po nas yod pa ma yin te/ rkyen gyis glo bur du snang zhing / </text></item>
<item><p>51b.1</p><section></section><text>glo bur du rkyen gyis 'jig pa'o/ /chos nyid rkyen gyis ma bskyed pa ni/ skye ma myong 'gag ma myong / rig ma myong ba'i rang bzhin la/ snang ba 'di shar yang dper na me long gi gzugs brnyan tsam du snang ste/ me long la gzugs brnyan shar ba'i rtog pa med pa'i phyir ro/ /me long lta bu ni skye med kyi dbyings yin </text></item>
<item><p>51b.2</p><section></section><text>la/ gzugs brnyan du snang ba ni sprul pa tsam ste/ sprul pa nyid rkyen snang glo bur ba yin te/ skye med kyi dbyings la sprul pa dang / glo bur ba tsam du yang ma grub cing ma skyes pa'i phyir ro/ /snang ba 'di gsal ba dang po nyid nas ma skyes te/ skye med kyi dbyings nyid</text></item>
<item><p>51b.3</p><section></section><text>brjod du ma btub pas/ blo las 'das te blo las 'das pa nyid phyag rgya chen po'o/ /de la mtshan nyid bzhi dang ldan te kun la khyab pa/ gzugs can ma yin pa 'gro 'ong med pa/ dus thams cad pa ste/ kun la khyab pa ni kun gyi dngos gzhi yin te/ 'khor ba</text></item>
<item><p>51b.4</p><section></section><text>dang mya ngan las 'das pa dang / rgyu dang 'bras bu dang snang ba dang stong pa la sogs pa thams cad la khyab pa'o/ /gzugs can ma yin pa ni/ rten cing 'brel pa'am/ rkyen gyis bskyed nas phung po dang khams la sogs pa'i chos thams cad snang yang ngos bzung</text></item>
<item><p>51b.5</p><section></section><text>dang bral ba ste/ rang bzhin gyis ma skyes pa'o/ /'gro 'ong med pa ni/ skye 'gag med pas/ chos nyid la thams cad kyis khyab pa ste/ res 'ga' ba ma yin zhing thams cad de kho na nyid kyi rang bzhin nyid do/ /dus thams cad pa ni ma hA mu dra de ri bong gi rwa'am/ </text></item>
<item><p>51b.6</p><section></section><text>mo gsham gyi bu ltar chad pa'am med pa ma yin te/ stong pa nyid dang snying rje dbyer med par/ /ma hA mu dra de dus thams cad du gnas pa'o/ /de'i phyir gzugs can ma yin gzugs kyi rang bzhin rnam par spangs/ ma hA mu dra de dus rgyun du sa ma ti bzhi'i tshul du gnas</text></item>
<item><p>51b.7</p><section></section><text>nas/ sgom du ni med la yengs su med par/ rgyun mi 'chad par bsam gtan byed pas/ de nyid rgyun du gnas shing bsam gtan gcig po byed/ bsgom du yod cing yid la byas pa'i bsam gtan ni dri ma dang bcas pa yin la/ don dam pa'i sems ma yin</text></item>
<item><p>52a.1</p><section></section><text>te/ bsgom du med cing yid la byar med pa ni dri ma med pa'i bsam gtan yin te/ de nyid don dam pa'i sems yin pa'i phyir/ yid la mi byed dri med bsam gtan sems ma yin// //da ni sems dang sems las byung ba dang / nyon mongs pa</text></item>
<item><p>52a.2</p><section></section><text>rnams rtog pa'i rnal 'byor pa la/ tha mi dad pa'i sgo nas thams cad ma hA mu dra'i bdag nyid du bstan pa ni/ blo'i chos yid la byas pa rnams kyang logs na ma yin te/ blo dang sems ni dran pa med pa'i dbyings las glo bur du shar nas/ rkyen gyi stobs kyis dkar</text></item>
<item><p>52a.3</p><section></section><text>ba dang dmar ba la sogs par snang yang / dran med kyi dbyings su thim pa'i phyir/ blo dang sems dang sems kyi snang ba de dag nyid/ lo ka'i khams dang lo ka las 'das pa'i mya ngan las 'das pa gsum yang / don rtogs na sku rnam pa gsum las dbyer mi phyed/ sku</text></item>
<item><p>52a.4</p><section></section><text>gsum gyi rang bzhin yang ngo bo nyid kyi skur dbyer mi phyed/ ngo bo nyid kyi sku la ni bsam brjod dang smra brjod bsgom pa las 'das te/ de nyid kyis snang ba dang stong pa dang / zag bcas dang zag med thams cad la khyab cing ma hA mu dra de'i rang bzhin du gnas pas/ 'jig rten gang</text></item>
<item><p>52a.5</p><section></section><text>gang gzhan du snang ba de bdag nyid/ snang ba dang stong pa la lta bar byed pa'i sna tshogs 'khor ba'i chos dang / mya ngan las 'das pa'i chos ma lus pa mthong ba ni yul/ mthong bya'i yul can la sogs pa thams cad la chos nyid skye ba med pa'i bdag nyid kyis khyab pas/ sna</text></item>
<item><p>52a.6</p><section></section><text>tshogs ma lus mthong ba mthong bya de bdag nyid/ /bu lta bu'i snying du sdug pa la sogs pas 'dod chags/ dgra lta bu'i snying du mi sdug pa la sogs pas zhe sdang / de gnyis dang bral ba gti mug ste/ de gsum ga chos nyid skye ba med pa'i ngang du ma chud pa med cing / sems</text></item>
<item><p>52a.7</p><section></section><text>nyid nam mkha' lta bu yang ma hA mu dra'i bdag nyid yin pas/ chags sdang gti mug byang chub sems kyang bdag nyid do// //da ni kun gzhi rnam par shes pa dran pa sgron mar khyer ba bstan pa ste/ de yang dran pas snang bar bsgoms pa'i yid la byas pa'i stong pa de ni gti mug</text></item>
<item><p>52b.1</p><section></section><text>yin la/ des sangs rgyas kyi dgongs pa yid la ma byas pa/ blo dang rig pa mi rgyu ba de mi mthong bas/ mun pa dang 'dra ba/ 'o na ji ltar bya zhe na/ dran pa ni sgron me tsam du shes par bya ste/ bla ma'i brda dang thabs du ma dran pa la brten nas/ sku gsum bstan du btub</text></item>
<item><p>52b.2</p><section></section><text>pa'o/ /dper na mun nag tu 'dod pa'i ka cha tshol ba la/ mar me'i 'od la brten nas ka cha btsal du btub pa bzhin no/ /yang na rang gi snying ga'i pad+ma kha phye na/ thig le shin du phra ba gcig bsgoms nas/ de rtog pa med par bsgom pas/ sangs rgyas kyi dgongs pa</text></item>
<item><p>52b.3</p><section></section><text>yin zer te/ de ni me long gi gzugs brnyan tsam du shes par bya/ de'i pha rol na dran med la mnyam pa nyid du shes par bya/ de gnyis ka ma skyes mi 'gag pa'i phyir/ so sor rtog pa dang / bya btsal thams cad dang bral ba bya ba nan tan gyi ye shes dang / rig pa'am rtog</text></item>
<item><p>52b.4</p><section></section><text>dpyod dang bral ba chos kyi dbyings kyi ye shes su rtog par byed pa ni/ sgron ma tsam yin pa'i phyir/ gti mug mun pa sgron mar spar/ /dran pa sgron mar ma shes pas/ /rang rgyud du bzung nas 'di ni 'khor ba'o/ /'di ni mya ngan las 'das pa'o la sogs pa'i</text></item>
<item><p>52b.5</p><section></section><text>bzang rtog dang ngan rtog tu byed pas ni/ 'khor ba gsum du 'ching la/ 'khor ba las blo'i dbye ba bsam gyis mi khyab pas ji srid blo'i dbye bas phye/ rtogs pa'i rnal 'byor pa la 'di ni bsgom pa'o/ /'di ni mi bsgom pa la sogs pa'i blo'i dbye ba bsam gyis mi</text></item>
<item><p>52b.6</p><section></section><text>khyab par skyes kyang / bla ma dam pa'i gdams ngag gis/ sprul pa tsam du shes nas/ sprul pa nyid glo bur ba yin la glo bur dbyings su dus rtag tu yal bar shes na/ dri ma gnyis kyis kyang ma gos pas/ de srid sems kyi dri ma spangs/ /sprul pa yal ba'i dbyings</text></item>
<item><p>52b.7</p><section></section><text>de ni/ dran pa rig pa ma slebs shing 'khor 'das kyi 'dam gyis gos/ thos bsam bsgom gsum las 'das pa/ de la blo dang rig pas zhen du med pa'i phyir/ ma zhen rang bzhin gang gis bsam// //da ni rtogs na dgag bsgrub med par bstan pa ni/ /dran pa</text></item>
<item><p>53a.1</p><section></section><text>rkyen las skyes pa 'di dgag mi dgos te/ nam mkha'i sprin bzhin yal te 'gro ba'o/ /dran med bsgrub mi dgos te/ rang bzhin gyis 'char ba'o/ /de'i phyir sems can ma bkag la bud+d+ha ma bsgrubs pas/ dgag pa med cing bsgrub pa med/ / </text></item>
<item><p>53a.2</p><section></section><text>dran pa dang ma dran pa gnyis ka skye med du dag tsam na/ skye ba med pa nyid ngos bzung dang bral ba'o/ /sems can spang bar bya ba'am/ mya ngan las 'das pa blang bar bya ba'i bsam pa med pa'o/ /bsam brjod las 'das pa de nyid bsam gyis mi khyab pa'i dbyings/ </text></item>
<item><p>53a.3</p><section></section><text>bde ba chen po 'dam gang gis kyang ma gos pa yin pas/ 'dzin pa med de bsam gyis mi khyab/ de ltar ma rtogs pa'i rmongs pa rnams kyis/ 'di ni 'khor ba 'di ni mya ngan las 'das pa'o/ /'di ni mnyam par gzhag pa'o zhes pa la sogs pa gnyis 'dzin gyi shes pa</text></item>
<item><p>53a.4</p><section></section><text>mang po la chags pas ni/ 'khor ba rnam pa gsum du 'ching bas/ blo yi dbye bas rmongs rnams bcings/ don rtogs pa yi rnal 'byor gyis na/ 'khor ba dang mya ngan las 'das pa dbyer med du rtogs/ 'dus byas dang 'dus ma byas kyi chos dbyer med du rtogs/ zhi</text></item>
<item><p>53a.5</p><section></section><text>gnas dang lhag mthong gi shes pa la sogs pa'i gnyis 'dzin gyi shes pa thams cad snang ba'i lhan cig skyes par dag tsam na/ rgyu dag pa zhes bya ba rgyu thams cad stong pa'i lhan cig skyes par dag tsam na/ lam dag pa zhes bya/ rgyu lam gnyis ka ma skyes pa'i dbyings su dag</text></item>
<item><p>53a.6</p><section></section><text>tsam na 'bras bu dag pa zhes bya/ rgyu lam 'bras bu gsum ka blos ma reg par rtogs tsam na/ thams cad dbyer med du dag pas/ dbyer med lhan cig skyes rnam dag/ //da ni rtogs pas bsgom du med pa sems grol bar bstan pa ni/ dbu ma dang tshad ma'i</text></item>
<item><p>53a.7</p><section></section><text>gcig dang du bral la sogs pa'i gtan tshigs kyis stong par brtags pa'i/ chos nyid stong pa de yang dag pa'i blo las 'das pa de min pas/ gcig dang du mas rnam brtags gcig nyid min/ /'o na chos nyid kyi don ji ltar shes par bya na/ dran pas mtshon nas dran med</text></item>
<item><p>53b.1</p><section></section><text>shes/ dran med shes pas dran pa glo bur bar rtogs/ dran pa glo bur bar rtogs pas/ dran pa gzhi dang rtsa ba bral bar shes/ dran med kyi mtshan nyid skye med du shes/ skye med kyi ngo bo blo las 'das par shes/ de ltar rtogs tsam na dran med skye med blo las 'das pa</text></item>
<item><p>53b.2</p><section></section><text>gsum sku gsum du shes nas de gsum gyi ngang du rtogs pa'i rnal 'byor pa grol ba yin te/ de yang dran pa dran med stong pa nyid du grol dran med mtshan ma med pa skye med du grol/ skye med smon pa med pa blo 'das su grol bas/ shes pa tsam gyis 'gro ba rnam par grol/ </text></item>
<item><p>53b.3</p><section></section><text>sku gsum po de nyid la rkyen gang gis kyang ma gos shing bsgom du med pa ste/ bsgom pa gsal na ni rtog pa gsal ba yin la/ mi gsal na bsgoms pa la don med pa'i phyir/ don dam pa de bsgom du mi btub la/ rgyun mi 'chad par chu bo rgyun gyi rnal 'byor du/ dus rtag tu</text></item>
<item><p>53b.4</p><section></section><text>gnas pas/ gsal ba gang zhig shes pas bsgom pa bstan/ /sems las byung ba'i dran pa sna tshogs ni/ /g.yo 'gul can yin la/ sems nyid kyi dngas ma dran med skye med blo 'das ni/ mi g.yo ba rdo rje lta bu'i ting nge 'dzin yin te/ de'i ngang du sems las</text></item>
<item><p>53b.5</p><section></section><text>byung ba'i dran pa rig pa g.yo 'gul can 'di/ rang bzhin gyis thim par shes tsam na/ dran pa dran med du bzung / dran med skye med du bzung / skye ba med pa blo 'das su bzung ba yin pas/ mi g.yo ba'i sems ni bdag nyid de ru bzung // //da ni bde ba chen po thob</text></item>
<item><p>53b.6</p><section></section><text>pas yul gyis mi gnod par bstan pa ni/ dran med skye med blo 'das gsum la/ 'khor 'das kyi 'dam gyis ma gos pas/ sdug bsngal dang bral ba'i dga' ba yin pa sku gsum po de 'khor ba rnam pa gsum las rgyal ba'i yul yin pas/ dga' bas rgyas pa'i yul thob</text></item>
<item><p>53b.7</p><section></section><text>pas/ chos nyid skye ba med pa 'gag pa med pa de/ bla ma dam pas brda dang thabs du mas bstan nas rtogs pa khong du chud pa de ni/ khams gsum sku gsum dus gsum rnams mnyam pa nyid du rgyas par byed pas/ mthong bas sems ni rnam par rgyas/ /bla mas brda dang thabs</text></item>
<item><p>54a.1</p><section></section><text>kyis sangs rgyas kyi dgongs pa bstan pas/ ji lta ba bzhin du sku gsum gyi don mthong bas/ de las sems can gyi don gang la gang 'dod pa'i 'bras bu 'byung ba'i dgos pa byed pa yin pas/ de yis de ru dgos pa yin/ /rtog pa med par sems</text></item>
<item><p>54a.2</p><section></section><text>can gyi don byed par rtog pa'i dus su/ dran pa 'di sna tshogs su 'phro yang / sprul pa sna tshogs gang la gang mos 'byung ba'i phyir/ dran med las shar cing dran med kyi ngang la gnas nas/ dran med kyi dbyings su thim pa yin pas/ dran pa dang dran med gnyis tha mi dad pa ma yin te/ </text></item>
<item><p>54a.3</p><section></section><text>dper na sa la spyad cha mi 'dra ba byas pa dang / lha dang lha mo'i gzugs brnyan mang po byas pa dang yul mkhar la sogs pa ji tsam byas kyang sa las ma g.yos pa bzhin du/ dran pa la gzugs sgra dri ro reg bya la sogs cir snang yang dran pa las ma 'das/ dran pa nyid skyes dang gnas dang thim</text></item>
<item><p>54a.4</p><section></section><text>pa gsum dran med las ma 'das pas/ yul la bros kyang tha dad min// //da ni bde ba chen po'i chos sku spros pa med pa las/ gzugs sku gnyis spros kyang / 'bras bu gcig par bstan pa ni/ /'khor 'das kyi 'dam gyis ma gos pa'i blo las 'das pa de las/ </text></item>
<item><p>54a.5</p><section></section><text>sems can gyi don 'byung du rung ba ni/ myu gu'i rgyu yin pa'i phyir/ dga' ba bde ba'i myu gu dang / /sems can gyi don byed pa'i gzugs sku gnyis kyi nang na yang / longs sku skye ba med pa las skye ba'i cho 'phrul 'byung ba'i phyir/ sprul sku la ltos pa'i longs sku de mchog yin la/ </text></item>
<item><p>54a.6</p><section></section><text>sprul sku gang la gang 'dul du snang ba ni/ chos sku longs sku'i 'dab ma tsam yin pa'i phyir/ mchog gi 'dab ma skyes pa ste/ longs sku dang sprul sku gnyis/ sems can gyi don du sna tshogs su 'phro la/ chos sku las 'das pa la sems can gyi don byed pa dang mi byed pa mi</text></item>
<item><p>54a.7</p><section></section><text>mnga' zhing / gang du yang mi 'phro ba'i phyir/ ji srid phyogs bcur mi 'phro ba'o/ /spros pa dang bcas pa'i bde ba ni/ zag pa dang bcas pa'i 'bras bu yin la/ chos sku spros pa dang bral ba ni/ 'dam gyis ma gos par re dogs dang bral ba'i 'bras bu dang zag pa med pa'i</text></item>
<item><p>54b.1</p><section></section><text>'bras bu yin pas/ spros pa med pa'i 'bras bu nyid// //da ni don dam par sems can dang sangs rgyas bya ba gang yang ma grub par bstan pa ni/ mi dge ba'i las gang gis sems can du lhung ba'am/ gang sems can du ltung ba'am/ gang yang sems can du lhung ba</text></item>
<item><p>54b.2</p><section></section><text>don dam pa la med do/ /dge ba gang gis sangs rgyas pa'am/ gang sangs rgyas pa'am/ gang yang sangs rgyas pa don dam pa la med pas/ gang gis gang du gang la de dag med/ /'o na sangs rgyas kyi dgongs pa rtogs pa la dgongs pa med do zhe na/ don dam par sangs rgyas</text></item>
<item><p>54b.3</p><section></section><text>dang sems can gnyis ka med par rtogs pas/ re dogs med pa'i dbyings des sems can thams cad smin cing grol bar byed pa'i dgos pa byed pas/ de yis de ru de la dgos pa byas/ /sems can gyi don bya'o snyam pa'i sems ni/ bag chags dang bcas pa'i sems yin la/ </text></item>
<item><p>54b.4</p><section></section><text>sems can gyi don mi byed pa ni bag chags med pa'i dran pa yin te/ de gnyis ka skye med dbyings la gang yang mi len mi 'dor ba ni/ mnyam pa nyid kyi ngang la gnas pa yin pas/ rjes su chags pa dang ni ma chags pa'i/ /snang ba sna tshogs ni glo bur ba yin pa'i phyir rang bzhin gyis</text></item>
<item><p>54b.5</p><section></section><text>stong pas/ snang ba yang stong pa yin la stong pa nyid las kyang sems can gyi don du sprul pa du ma 'byung bas/ stong pa nyid kyang snang ba yin te/ de gnyis ka bsam du med pa'i ngang du dbyer mi phyed pas/ gzugs nyid dang ni stong pa nyid yin no// //da ni tha ma rgyal pos srid</text></item>
<item><p>54b.6</p><section></section><text>pa'i sa ra ha pa khyod la blang dor gang yang med pas phag dang 'dra byas pa ni/ dang po khyod bram ze yin pas de nas rab tu byung ba/ de nas gtsang btsog med zer bas/ khyod srid pa gsum las mi thar bar 'khor bar zhen te/ khyod dang phag pa la khyad par med do zhes gsungs pas ni/ srid</text></item>
<item><p>54b.7</p><section></section><text>pa'i 'dam zhen phag lta bu/ /de'i lan du ngas chos nyid kyi don rtogs pa la/ nyon mongs pa'i dri ma dang shes bya'i dri ma gnyis kyis ma gos pas/ gtsang bar 'dzin pa dang mi gtsang bar 'dzin pa med de/ skyon gang gis kyang ma gos pa'i phyir/ dri med sems gyur skyon ci yod/ / </text></item>
<item><p>55a.1</p><section></section><text>ci'i phyir skyon med na/ 'dod yon lngas kyang don la gos pa med pa'i phyir/ gang yang gang gis ma gos pa/ /chos nyid skyon gyis ma bslad pa de la/ nyon mongs pa lngas kyang bcings pa med pas/ de yang de yis ci phyir 'ching / /de ltar dpe nyi shu rtsa</text></item>
<item><p>55a.2</p><section></section><text>gsum gyis gzhung gi don rnams ma lus par bstan nas/ da ni mtshan gyi don bstan par bya ste/ gnyug ma rnal ma lhan cig skyes pa dang ma bral ba'i dbyings su/ dus gsum dang khams gsum thams cad 'byor cing / dus gsum gyi bde bar gshegs pa'i dgongs pa thugs</text></item>
<item><p>55a.3</p><section></section><text>su chud pa'i phyir/ rnal 'byor gyi don dam pa blo las 'das pa'i dbyings su mnga' brnyes shing / khams gsum sku gsum du bsgyur bar mdzad cing / ma hA mu dra'i don khong du chud pas/ dbang phyug chen po/ chos thams cad gnyis su med par ston pa dang / bde ba chen por ston</text></item>
<item><p>55a.4</p><section></section><text>pa dang / bri ba dang bral bar ston pa dang / bri ba dang gang ba med par ston par mdzad pas dpal sa ra ha'o/ /de lta bu'i don rnams sangs rgyas nas da lta'i bar du brgyud pa rgyun ma chad par ma 'ongs pa'i don du gdams ngag tu mdzad pas zhal snga nas mdzad pa/ gang mdzad na gnyis</text></item>
<item><p>55a.5</p><section></section><text>snang ma lus pa bcom nas/ gnyis snang la bka' bskyon pa dang / mi slu ba'i chos nyid bri ba dang gang ba med pa mgur du bzhengs pa de/ rgya rim pa bdun gyis btab nas shin tu rub pa'i don/ spros bcas dang spros med shin tu spros med gsum las/ 'di ni shin tu spros med</text></item>
<item><p>55a.6</p><section></section><text>du mdzad pa dang / dran pa'i yid thams cad dran med kyi ngang du yid 'phrog par byed pas/ do ha mdzod ces bya ba spyod pa'i glu/ chos nyid kyi don brda dang thabs ma lus pa'i sgo nas gtan la phab pa rdzogs so zhes bya ba'i tha tshig go/ /dus gsum bde gshegs dgongs pa blo</text></item>
<item><p>55a.7</p><section></section><text>yi spyod yul ma yin yang / /mnyam pa nyid kyi thugs rjes sems can kun la khyab par mdzad/ /re dogs med pa'i sku gsum lhun grub 'khor ba rang bzhin dag /'bad rtsol bral ba'i rtog pa rang rgyud grol ba snying po'i don/ /dran pa'i rjes su 'brang ba'i spyod yul ma yin</text></item>
<item><p>55b.1</p><section></section><text>don dang ring / /rang bzhin gnas lugs don la sems can sangs rgyas ma grub pa/ /ri khrod byams mgon badzra pA Ni thugs las bdag gis rnyed/ /skye med bde chen smyon pa'i ngag la bden par gang 'dzin pa/ /tshig dang don la 'brel med brda don cung zhig brtsams pa 'dis/ / </text></item>
<item><p>55b.2</p><section></section><text>khams gsum ma lus dran pa'i 'od 'bar sku gsum thob par shog /do ha mdzod ces bya ba'i spyod pa'i glu'i 'grel ba don gyi sgron ma zhes bya ba/ rnal 'byor gyi dbang phyug chen po skye med bde chen gyi zhal snga nas mdzad pa rang 'gyur du bsgyur nas gtan la phab pa rdzogs so/ / </text></item>
<item><p>55b.3</p><section></section><text>@##/ /rgya gar skad du/ ka kha s+ya do ha nA ma/ bod skad du/ ka kha'i do ha zhes bya ba/ bcom ldan 'das dpal he ru ka la phyag 'tshal lo/ /ka ni yum gyi pad+ma'i nang du gnas pa 'di yin te/ /lus ni rnam par bcings shing bdud rtsi 'dzag /mgul nas 'khyud pa'i</text></item>
<item><p>55b.4</p><section></section><text>DoM bi gzhon nu ma/ /ga bur 'dzag cing 'di ni dpyid ka'i yal ga yin/ /kha ni nam mkha' gnas par dpral ba'i stong pa ste/ /dge dang mi dges ma gos gcer bu la/ /za zhing 'thung yang mya ngan 'das la gnas/ /rnal 'byor gcer bu bzung nas shin du dga'/ /nam</text></item>
<item><p>55b.5</p><section></section><text>mkha' dag ni khyab cing brtan par gyur pa'o/ /ga ni nam mkha' 'jo zhing 'jo zhing 'thung bar byed/ /gang gA ya mu na ni gnyis ni legs par chings/ /srid la brten te 'gro 'ong 'chad par 'gyur/ /g+ha ni dril bu'i sgra yis dpal ldan he ru ka ni mnyes/ /bdag med ma yis</text></item>
<item><p>55b.6</p><section></section><text>mgul nas yang dang yang du 'khyud/ /rnal 'byor ma yis rlung rnams yang nas yang du 'pho/ /khyim bdag mo ni gnyug ma'i yid kyi ngang la 'pho/ /nga ni gnyug ma'i rang bzhin rang bzhin gyis ni stong / /gnyug ma'i khyim bdag mo la dge dang mi dge mi 'phro zhing / /rgyun du rnal</text></item>
<item><p>55b.7</p><section></section><text>'byor pa ni bde bar byed nus na/ /nub mo'i mun pa chad nas 'od gsal stong par 'gyur/ /tsa ni dga' ba bzhi ni 'di dang yang dag ldan/ /kye ho mtha' bzhi dang ni bral ba'i sems bzung cig /skad cig bzhi ni yang dag bla ma'i gsung las go bar gyis/ /thig le bzhi ni rmongs</text></item>
<item><p>56a.1</p><section></section><text>pa'i bag chags kyis ni mi shes so/ /tsha ni dbang po spongs la dag pa'i rang bzhin gyis/ /'dod yon dang ni dngos dang dngos med spongs/ /cal col gtam rnams dor cig 'di rnams kyis/ /ro 'di thong la nam mkha' la ni longs spyod gyis/ /dza ni skye</text></item>
<item><p>56a.2</p><section></section><text>dang rga dang 'chi ba med pa'i nam mkha' yin/ /gang dang gang du bltas kyang de dang de ru nam mkha'o/ /ji ltar gnas pa de ltar de ni de nyid do/ /ji ltar mthong ba de ltar de ni don dam mo/ /dz+ha ni me tog mang po'i sa bon ji ltar bsten pa dang / /de ltar sna tshogs kyis ni phung po 'grub</text></item>
<item><p>56a.3</p><section></section><text>pa yin/ /sna yis sbrang rtsi dang ni mar gnyis 'thung nus na/ /yun rings dus dag 'tsho ba la ni the tshom med/ /skabs 'dir nya yig gis drangs pa'i tshigs bcad gcig med pa 'di 'grel par yang nya ni nga dang mtshungs so zhes pa tsam las ma byung ngo / /Ta ni kye ho yang dag bla ma'i gsung gi thig le phab/ /sa gzhi</text></item>
<item><p>56a.4</p><section></section><text>'gul bas nam mkha' las ni thig le 'dzag /lam log cal col ma byed kye ho rnal 'byor pa/ /khyod kyis cal col gyis ni lhan skyes mi rtogs so/ /Tha Tha'i sgras ni sngags rnams brjod pa dang / /Tha yi yi ge blangs nas gnas thob 'gyur/ /tshul bzhin long na ting nge 'dzin ni 'pho</text></item>
<item><p>56a.5</p><section></section><text>bar 'gyur/ /yang dag bla mas nam mkha' go bas byang chub yin/ /Da ni sngags rnams brjod cing DoM bi long / /gtum mos bsregs shing chu rnams 'dzag par 'gyur/ /Da ma ru ni a na ha yi skad du grags/ /Da ma ru de bzung bas rnal 'byor ma sgra yin/ /D+ha ni ril ba pho bas</text></item>
<item><p>56a.6</p><section></section><text>rnam pa gcig tu khyab par gyur/ /sems ni 'pho bas lhan cig skyes pa'i mchog tu 'gyur/ /dbang po lnga yang 'pho zhing lhan skyes der zhugs so/ /gab pa'i khyim bdag mo ni dngos po cir mi mthong / /Na ni gnyug ma'i rang bzhin rang bzhin gyis ni stong / /gnyug ma'i yid ni go na dge</text></item>
<item><p>56a.7</p><section></section><text>dang mi dge mi 'gos shing / /gnyug ma'i khyim bdag mo ni lhan cig skyes pas bdas par 'gyur/ /rgyun du bsten na skye shi dang ni 'ching bar 'gyur ba med/ /ta ni sku gsum gzhung gsum brtan nas shes par gyis/ /yi ge gsum ni sa ra ha yi tshig la brten te bsgoms/ / </text></item>
<item><p>56b.1</p><section></section><text>sems ni mnyam pa nyid kyi bsam gtan gyis/ /de nyid blta zhing bshad pas ci zhig bya/ /tha ni nam mkha'i zla ba can ni brtan par gyis/ /gnas rnams bor na legs pa'i lus su ji ltar 'gyur/ /gnas su brtan par byas na rlung gis skems par 'gyur/ /brtan</text></item>
<item><p>56b.2</p><section></section><text>por gnas par gyur na tshe 'di 'phel bar 'gyur/ /da ni sa ra ha yi tshig gis thams cad bsregs dang 'chi med 'gyur/ /'o ma gnyis kyis bde mchog de la khrus gyis shig /thig le gnyis ni shes na dag pa'i rang bzhin yin/ /sdug bsngal gdug pa can ni dngos dang</text></item>
<item><p>56b.3</p><section></section><text>dngos med med/ /d+ha ni d+ha yi rang bzhin bkru bshal byed cing gnas/ /bkru bshal byed kyang mi mthong nang du zhugs nas song / /khrus mkhan mo ni sa ra ha yi tshig gis long / /g.yo sgyu'i sbyor ba nam mkha'i rang bzhin du ni gyis/ /na ni sna tshogs tshul gyis legs par gcig</text></item>
<item><p>56b.4</p><section></section><text>tu 'pho/ /'jig rten pa rnams ma go bas na sna tshogs smra/ /gang phyir 'jigs pa med pa de phyir sho gam 'jal/ /srid min mya ngan 'das min gzhan yang med pa yin/ /pa ni bdud rtsi lnga ni sna ru blugs par bya/ /pad+ma rdo rje sbyar zhing sbyar zhing mnyam nyid 'grub/ /me tog pad+ma'i</text></item>
<item><p>56b.5</p><section></section><text>rdo rje gdan ni mchod par gyis/ /pad+ma'i de nyid mi shes bde chen rgyal po min/ /pha ni spro zhing bsdu ba'i sems 'di nam mkha' lta bu yin/ /spro ba mi mthong yang ni nam mkha' lta bur 'dod/ /phaT kyi sgra dang hUM gi sgra ni ji ltar 'phro/ /'di ltar dpag bsam ljon shing sdong po</text></item>
<item><p>56b.6</p><section></section><text>bzhin du 'phro/ /ba ni nags kyi tshangs pa'i me tog kha zum bye ba'i rdzing rnams 'dzin/ /theg cing yid 'ong 'dod pa'i 'bras bu dpyid ka'i yal ga bzhin/ /dbang du bsdu zhing legs par gar ni nan tan byed/ /'gro 'dug byed pa'i rnal 'byor ma ni rang gi lus la bslangs/ /b+ha</text></item>
<item><p>56b.7</p><section></section><text>ni b+ha ga nyid ni b+ha ga'i rang bzhin stong par gnas/ /de ni dge dang mi dge med par mda' bsnun nga yis smras/ /bla ma'i gsung gis 'dod yon lnga la zo/ /'khrul par ma byed sems nyid 'di ni nam mkha' yin/ /ma ni nan tan gyis ni yang dang yang du chang 'dzag cing / /dpal</text></item>
<item><p>57a.1</p><section></section><text>ldan bla ma bsten pas rtsa ba go bar gyis/ /gal te rtsa ba'i sems dang blo gnyis gcig tu byed nus na/ /sems ni shi zhing chad par gyur pas rang bzhin gcig yin no/ /ya ni gang tshe nA da dang ni thig le 'dir smras na/ /rnal 'byor ma yi sgra yis de</text></item>
<item><p>57a.2</p><section></section><text>tshe lhan cig skyes par rtogs/ /ji ltar rang dgar gnas pa de bzhin du ni brten/ /skye shi gnyis kyis 'jigs pa med pa thob par 'gyur/ /ra ni nyi ma zla ba'i thig le nam mkha' bzhin du shi ba med/ /nyi mas gang na bde ba chen po'i tshul ni shin du mdzes/ /ra sa nA ni thig</text></item>
<item><p>57a.3</p><section></section><text>le thig le phob/ /nyin dang mtshan du gnyug ma'i yid kyi ngang du sod/ /la ni kye ho rlung gi khyim bdag mo de khyim nang long / /nA da thig le long cig chos ni zag med nyid yin no/ /la la nA dang bcas dang ra sa a wa d+hU tI'i rtsa nang nas/ /thig le 'dzag pa de nyid shin tu ngo mtshar phyir</text></item>
<item><p>57a.4</p><section></section><text>ni 'thung / /wa ni chu yi mchog ni rol pas 'thung cig kye/ /rdo rje rnal 'byor ma ni rol pas 'phro/ /gang tshe dpal mo rnal 'byor ma ni lhan cig skyes pas mnyes/ /de yi tshe na Da ma ru ni a na ha yi skad du grags/ /sha ni rang bzhin gyis ni lhun grub a na ha yi sgas/ /shig</text></item>
<item><p>57a.5</p><section></section><text>le 'dzag pa gang zhig rnal 'byor ma yi mgon/ /sa ra ha yi tshig gis gsil ba'i sgrar ni bya/ /nam mkha' 'jo zhing 'jo zhing thig le phob la 'thung / /Sha ni gang tshe lhan cig skyes pa'i mchog gis mnyes/ /de tshe rang dang gzhan gyi bag chags 'gags/ /mnyam dang mi</text></item>
<item><p>57a.6</p><section></section><text>mnyam rnal 'byor ma 'di grub par the tshom med/ /kye ho mda' bsnun nga ni 'di la the tshom med ces smra/ /sa ni dngos po 'di kun dngos po med par mnyam/ /stong pa snying rje 'khrul pas ma spangs shig /lhan cig skyes pa'i dga' bas rtag tu mnyes/ /lhan skyes mchog 'di</text></item>
<item><p>57a.7</p><section></section><text>gang gis kyang ni 'ching mi nus/ /ha ni kye ho bzhad pa'am skye ba sna tshogs kyis ni tshim/ /kye ho rmongs pa 'phrog cing bkang yang dga' ba med/ /gang tshe lus la dbang phyug mdog med chings shig dang / /rol pas de tshe bla med legs par 'grub par 'gyur/ /k+Sha ni yul</text></item>
<item><p>57b.1</p><section></section><text>du lhung na byang chub sems ni chud zos 'gyur/ /k+Sha k+Sha'i sgras ni rgya mtsho dag kyang skems nus na/ /'di ni rtsub mo'i bdar bzhin ting 'dzin rnon pos dga' bar 'gyur/ /kye ho gcer bur thams cad slu bar nges par the tshom med/ /ka kha do ha zhes bya ba rnal 'byor gyi dbang</text></item>
<item><p>57b.2</p><section></section><text>phyug chen po dpal bram ze chen po sa ra ha'i zhal snga nas gsungs pa rdzogs so// //yul ko sa lar sku 'khrungs pa'i bla ma rnal 'byor pa chen po bai ro tsa na badzra'i zhal snga nas rang 'gyur du gsungs pa'o/ /[ ]@##/ /rgya gar skad du/ ka kha ha la do ha ti pa</text></item>
<item><p>57b.3</p><section></section><text>na/ bod skad du/ ka kha'i do ha'i bshad pa bris pa/ dpal he ru ka la phyag 'tshal lo/ /ka ni yum gyi pad+ma'i nang na gnas pa 'di yin te zhes pa'am/ ka ste ka ma la ni pad+ma ste yum gyi'o/ /de nas pa'i ka yig ni ka ku li sha rdo rje ste/ rdo rje dang pad+ma mnyam par sbyor ba'o/ / </text></item>
<item><p>57b.4</p><section></section><text>ka ka ni ka ya na lus te/ thabs dang shes rab kyi lus so/ /bsdums pa ni 'khyud pa la sogs pa'o/ /bdud rtsi 'dzag ces pa de'i stobs kyis ri bong can 'dzag pa'o gang gi zhe na/ DoM bi nI gzhon nu ma ste g.yung mo'o/ /de yang g.yung mo ni phyi ltar na lha mo'o/ /nang</text></item>
<item><p>57b.5</p><section></section><text>ltar na g.yung mo ni shes rab kyi cha'o/ /'khyud pa ni thabs dang shes rab gnyis su med pa'o/ /ka ni ka bur na ga pur te byang chub kyi sems dga' ba bzhi'i rang bzhin la bya/ 'dzag pa ni rgyun du dga' ba bzhi'i bde ba dang mi 'bral ba'o/ /de'i dus su dpyid kyi yal ga ni/ </text></item>
<item><p>57b.6</p><section></section><text>dper na dpyid kyi dus su ljon shing la yal ga dang lo ma dang me tog rgyas pas sems can rnams dga' ba skyed pa ltar/ 'dir rnal 'byor pa'i rgyud la dga' ba bzhi'i mthar lhan cig skyes pa'i dga' ba skyes pa'i dus su de kho na nyid kyi don rtogs pas bde ba chen po'i 'od gsal</text></item>
<item><p>57b.7</p><section></section><text>ba'i don mngon du byas pa'o/ /ka'i don to/ /kha ni kha sa ma ste nam mkha'o/ /nam mkha' ni stong nyid kyi rang bzhin no stong pa de gang na gnas she na/ dpral ba ste bde ba chen po'i 'khor lo la gnas zhes pa'i don to/ /kha ni kha ma ste gcer bu'o/ /gcer bu ni gcer</text></item>
<item><p>58a.1</p><section></section><text>bu ba ste/ dper na phyi rol pa'i gcer bu pa'i dka' thub pa la gos dang nor la sogs pa ci yang med pa bzhin du/ 'dir yang kha dog dang dbyibs dang lus dang yan lag dang / cha dang bral bas gcer bu ste/ lhan cig skyes pa'i sems la bya'o/ /de</text></item>
<item><p>58a.2</p><section></section><text>lta bu'i gcer bu'i rnal 'byor gang gis rtogs nus na dga' ba dang bde ba dang tshim par 'gyur gyi/ /gzhan gyis ni ma yin no zhes pa'i don to/ kha'i don to/ /ga ni ga ga na ste nam mkha'o/ /nam mkha' ni stong pa nyid kyi rang bzhin te/ des nam mkha' ltar thams cad</text></item>
<item><p>58a.3</p><section></section><text>khyab pa'o/ /de lta bu'i nam mkha'i don rtogs na brtan por 'gyur ba ste/ rang gi sems la rkyen gzhan gyis gnod par mi 'gyur ba'o/ /ga ni ga ma na ste nam mkha'o/ /nam mkha' lta bu'i stong pa nyid kyi don te/ 'jo zhing 'jo zhing de yang dang yang goms par byas nas chos</text></item>
<item><p>58a.4</p><section></section><text>thams cad stong pa nyid kyi rang bzhin du rtogs par 'gyur te/ de lta bu'i don rtogs na skom pas gdungs pa chu 'thung ba bzhin du/ rnal 'byor pa ngoms shing tshim par 'gyur ro/ /ga ni gang gA ste dper na gang gA dang ya mu na gnyis gcig tu 'dres pa bzhin du/ 'dir</text></item>
<item><p>58a.5</p><section></section><text>sems can gyi rgyud la mi bskyod pa dang snang ba mtha' yas rgyu ba bkag ste/ med par byas nas lus la thim nus na rgas pa la sogs par mi 'gyur ba'o/ /yang na byang chub kyi sems so sor 'dzag pa de gnyis bkag nas/ rtsa la sogs par 'grems nus na mi</text></item>
<item><p>58a.6</p><section></section><text>'gyur zhes pa'o/ /yang na gang gA ni thabs ya mu na ni shes rab bo/ /de gnyis bcings pa ni gnyis med du byed nus na phyag rgya chen po mngon du byed do zhes bya ba'i don to/ /ga ni ga ma ste 'gro ba'o/ /A ga ma na ste mi 'gro bar 'ong ba ste/ de ltar phyag rgya chen po'i don</text></item>
<item><p>58a.7</p><section></section><text>de rtogs na srid pa ste/ 'dod yon lnga la brten nas 'gro 'ong 'chad par 'gyur te/ skye ba dang 'chi ba la sogs pa nyams par byas pa'o/ /ga'i don to/ /g+ha ni g+ha Na Ta na dril bu ste/ dril bu ni shes rab kyi rang bzhin stong pa nyid do/ /dpal ldan he ru ka ni phyi ltar</text></item>
<item><p>58b.1</p><section></section><text>na he ru ka'o/ /nang ltar na he ru ka ste rang gi sems kyi rang bzhin no/ /mnyes zhes pa ni de stong pa nyid kyis mnyes shing tshim par 'gyur gyi/ gzhan gyis ni ma yin pas na stong pa nyid kho na bsgom par bya'o zhes pa'i don to/ /g+ha ni g+ha na ha na ste yang nas yang du'o/ / </text></item>
<item><p>58b.2</p><section></section><text>bdag med ma ni phyi ltar lha mo bdag med mas mgul nas 'khyud pa bzhin du'o/ /nang ltar na bdag med ma ni stong nyid snying rje dbyer med pa'i don to/ /don de 'khyud pa ste yang nas yang du bsgoms na phyag rgya chen po thob par 'gyur ro zhes bya ba'i don to/ /de ltar</text></item>
<item><p>58b.3</p><section></section><text>rtogs tsam na g+ha ni g+ha na ha na yang dang yang ngo / /yang nas yang du goms par byas na rnal 'byor pa'i rlung dang yid gnyis 'pho zhes pa a wa d+hU tIr chud par 'gyur ba'o/ /g+ha ni g+ha ra ni khyim bdag mo ste khyim thab dang 'dra ba'i rlung yang yid gnyis kar yang mi rgyu zhing</text></item>
<item><p>58b.4</p><section></section><text>gnyug ma'i yid de lhan cig skyes pa'i rang bzhin du 'gyur ba'o/ /g+ha'i don to/ /nga ni Na log dang 'brel lo/ /Na ni Na ya ste gnyug ma'o/ /gnyug ma'i sems kyi rang bzhin ni rang rig gis stong par rtogs pa ste blos stong par byas pa ma yin zhes pa'i don to/ / </text></item>
<item><p>58b.5</p><section></section><text>Na ni Na ya ste gnyug ma'o/ /gnyug ma'i khyim thab mo lhan cig skyes pa'i yid de 'byongs par byas pa'i tshe na/ dge ba dang mi dge ba'i skyon la sogs pas mi gos pa ste gnod par mi nus pa'o/ /Na ni Ni ran ta ra ste rgyun du'o/ /de yang rnal 'byor pas rgyun du lhan cig</text></item>
<item><p>58b.6</p><section></section><text>skyes pa'i ngang du byed nus na/ bde ba ste rnam par rtog pa dang spros pa thams cad zhi bar 'gyur ro zhes pa'o/ /de'i tshe na Na ni Na si ste nub mo'o/ /nub mo'i mun pa ni gti mug gi sdug bsngal lo/ /so so skye bo'i snang ba de med pas na chad pa ste/ sdug bsngal te sdug</text></item>
<item><p>58b.7</p><section></section><text>bsngal gyi snang ba 'di 'gags nas rnal 'byor pa'i snang ba 'od gsal stong pa nyid kyi rang bzhin du 'gyur ro/ /nga'i don to/ /tsa ni tsa u tha ste bzhi'o/ /de gang gis yin na dga' ba bzhi ste/ dga' ba dang mchog dga' dang / dga' bral dang / lhan cig skyes pa'i</text></item>
<item><p>59a.1</p><section></section><text>dga' ba'o/ /de yang lhan cig skyes pa'i dga' ba ni mchog dang / dga' bral gyi dbus su shes par bya'o/ /tsa ni tsa u tha ste bzhi'o/ /de yang mtha' bzhi la bya ste/ rtag pa dang / chad pa dang / dngos dang dngos med kyi mtha'o/ /de</text></item>
<item><p>59a.2</p><section></section><text>dang bral ba'i sems lhan cig skyes pa'i rang bzhin yin pas na/ zung shig ces pa blang bar gyis shig pa'o/ /tsa ni tsa u ste bzhi'o/ /de yang skad cig ma bzhi ste/ rnam pa sna tshogs dang rnam par smin pa dang / rnam par nyed pa dang / mtshan nyid dang bral ba'o/ / </text></item>
<item><p>59a.3</p><section></section><text>mtshan nyid dang bral ba'i skad cig ma de bla ma'i gsung las go bar gyis zhes pa ste/ yang dag pa'i bla ma'i gsung las shes par bya'o zhes pa'i don to/ /tsa ni tsa u ste bzhi'o/ /de yang thig le bzhi ni gnyis bzung / gnyis nyams kyi dbus su rtogs par bya ste/ </text></item>
<item><p>59a.4</p><section></section><text>rmongs pa rnams kyis gzung 'dzin gyis ni mi shes so/ /tsa'i don to/ /tsha ni tsha Da ste thong zhes pa'o/ /ci btang zhe na dbang po lnga yul la zhen pa'o/ /'o na gang zhe na/ dag pa'i rang bzhin zhes pas bla ma'i gdams ngag gis thams cad dag par gyis shig pa'o/ / </text></item>
<item><p>59a.5</p><section></section><text>tsha ni tsha Da ste spongs shig pa'o/ /gang yang 'dod yon lnga la zhen pa dang / dngos dang dngos med du zhen pa thams cad spongs shig pa'o/ /tsha ni tsha Da hUM ste dor cig pa'o/ /gang dor na cal col te/ 'jig rten pa'i rnam par gzhag pa dang / grub mtha' ngan pa dang</text></item>
<item><p>59a.6</p><section></section><text>bshad pa thams cad do/ /tsha ni tsha Da ste thong shig pa'o/ /gang btang na ra sa nA ste zhen pa'am/ chags pa thams cad thong la lhan cig skyes pa'i sems nam mkha' lta bu'i rang bzhin du gnas par gyis bya bar dgongs so/ /tsha'i don to/ /dza ni dza ri ste rgas pa med pa</text></item>
<item><p>59a.7</p><section></section><text>a ma ri ste/ 'chi ba med pa'i sems de nam mkha' dang 'dra bas de rtogs na gang gis kyang gnod par mi 'gyur ba'o/ /dza ni dzA dz+ha ste gang nas gang du'o/ /gang nas gang du ste/ gang nas gang du bltas kyang de dang de ru nam mkha' ste/ thams cad du nam mkha' lta bu stong</text></item>
<item><p>59b.1</p><section></section><text>pa nyid kyi rang bzhin du mthong bas de la glo bur ba'i rtog pa ni gang yang med do/ /dza ni dzi seng ste gang dang gang ngo / /gang dang gang du bsams kyang de kho na nyid las gzhan med pas na de nyid do zhes pa'o/ /dza ni dzo ste gang snang ba'o/ /gzugs la sogs pa gang snang ba de thams</text></item>
<item><p>59b.2</p><section></section><text>cad don dam pa ste/ stong pa nyid do/ /dza'i don to/ /dz+ha ni Na ste Na ba hu li mang po ste/ de'ang ku su ma ste me tog mang po bsten na yid dga' ba dang tshim pa bzhin du/ 'di rang byung gi me tog ste/ de rtag tu bsten na phan yon ni dz+ha se ba dz+ha na grub pa ste/ sna tshogs kyi tshul du</text></item>
<item><p>59b.3</p><section></section><text>phung po rgas pa dang / rgud pa dang / skra dkar dang / gnyer ma la sogs pa mi 'byung zhing grub par 'gyur ro/ /dz+ha na Na se ste sna'o/ /snas sbrang rtsi dang mar 'thung nus na/ dz+ha ni Ni hi na med pa ste 'khrul pa med pas yun ring por 'tsho bar 'gyur ro zhes bya'o/ /yang na sna ni</text></item>
<item><p>59b.4</p><section></section><text>gsang ba'i sna rtse ste/ /gsang ba'i sna rtser byang chub kyi sems rnam pa gnyis dbab pa dang / bzlog pa dang / dgod pa dang / 'grems par nus na yun ring por 'tsho ba la the tshom med ces bya'o/ /dz+ha'i don to/ /nya ni nga dang mtshungs so/ /Ta ni Ta la ste phob cig pa'o/ /gang</text></item>
<item><p>59b.5</p><section></section><text>dbab na thig le ste ri bong can no/ /gang gis dbab na bla ma dam pa'i gdams ngag gis dbab ste/ de ltar na lhan cig skyes pa rtogs par 'gyur ro zhes bya ba'i don to/ /yang na Ta lI na 'gul ba'o/ /gang 'gul na phung po dang khams dang skye mched do/ /de bsgul zhing bskyod</text></item>
<item><p>59b.6</p><section></section><text>pa thig le 'dzag go/ /de yang nam mkha' la ste spyi bo bde ba chen po'i haM las 'dzag par 'gyur la/ de ltar gyur na stong pa nyid don dam pa rtogs par 'gyur ro zhes pa'o/ /Ta ni Ta la ma la na cal col te nam mkha' lta bu'i don rtogs pa'i tshe na/ cal col te rnam par rtog</text></item>
<item><p>59b.7</p><section></section><text>pa sgom pa la sogs pa thams cad ma byed cig /kye rnal 'byor pa zhes bos pa'o/ /ci'i phyir zhe na/ Ta ni Ta ma la ni cal col te/ sems dang sems las byung ba'i rnam par rtog pa bsgoms kyang byang chub thob par mi 'gyur ba'i phyir ro zhes bya ba'i don to/ /Ta'i don to/ / </text></item>
<item><p>60a.1</p><section></section><text>Tha ni Tha Tha ste srub pa dang srub pa'i skad kyis sngags brjod pas lhan cig skyes pa rtogs par bya'o/ /phyi rol gyi sngags bzla ba ni ma yin no/ /Tha ni Tha Tha sta srub pa dang srub pa'i sbyor ba las byung ba'i lhan cig skyes pa'i dga' ba mchog tu blang bar bya ste/ </text></item>
<item><p>60a.2</p><section></section><text>des yang dag pa'i gnas phyag rgya chen po thob par 'gyur ba'o/ /mchog tu gang gi sgo nas blang zhe na/ Tha ste Tha Na ni tshul bzhin no/ /tshul bzhin du nyams su len shes na ting nge 'dzin 'phro bar 'gyur ba'o/ /tshul bzhin ni bla na med pa'i gdams ngag go/ /'phro ba ni</text></item>
<item><p>60a.3</p><section></section><text>spros pa dang bral ba'i ting nge 'dzin rtogs par 'gyur ba'o/ /Tha ni Tha ste nam mkha' lta bu'i zlum pa'o/ /de yang lhan cig skyes pa'i rang bzhin stong pa nyid nam mkha' lta bu yang dag pa'i bla ma'i gdams ngag gis shes par bya ste/ de ltar na byang chub ste mi gnas pa'i</text></item>
<item><p>60a.4</p><section></section><text>mya ngan las 'das pa thob ces pa'i don to/ /Tha'i don to/ /Da ni DoM bi nI ste g.yung mo'o/ /g.yung mo blangs nas sngags brjod pa/ /g.yung mo dang thabs dang shes rab gnyis snyoms par zhugs pa'i nyams dang ldan pa'i sngags de mchog tu bsngags pa'i don to/ / </text></item>
<item><p>60a.5</p><section></section><text>ji ltar bsregs na gtum mos phung po dang khams dang skye mched bsregs pa'o/ /bsregs nas yang cha rnams 'dzag ces pa ste/ haM las byang chub kyi sems 'dzags shing slar gsos pa'o/ /Da ni Da ma ru ste shes rab kyi rang bzhin no/ /shes rab ni mi shigs pa ste aM</text></item>
<item><p>60a.6</p><section></section><text>dang haM phrad pas stong pa nyid kyi sgra grag pa'o/ /Da ni Da ma ru ste shes rab bo/ /stong pa nyid shes rab kyi rang bzhin rnal 'byor ma'o/ /sgra grag pa ni stong pa nyid mtshon pa'o/ /Da'i don to/ /D+ha ni D+ha li ya ste 'pho ba'o/ /gang 'pho na ril 'pho ba ste/ lus dang ngag dang</text></item>
<item><p>60a.7</p><section></section><text>yid ril ba dang 'dra ba 'pho ba ste/ de gsum zhu zhing dbyer med par gyur pa'o/ /D+ha ni D+ha li ya ste 'pho ba'o/ /gang 'pho zhe na/ rnam par rtog pa dang bcas pa'i sems de 'pho ba ste/ lhan cig skyes pa'i sems kyi rang bzhin dang tha mi dad par 'dres nas gcig tu</text></item>
<item><p>60b.1</p><section></section><text>gyur pa'o/ /D+ha ni D+ha li ya ste 'pho ba'o/ /dbang po lnga dang yul lnga 'pho ba ste/ gang du 'pho zhe na/ rgya mtsho dang 'dra ba'i lhan cig skyes pa'i sems der zhugs shing dbyer mi phyed par 'gyur ba'o/ /D+ha ni D+ha D+ha ste ga pa'am sbas pa'o/ /gang sbas na khyim bdag mo ste</text></item>
<item><p>60b.2</p><section></section><text>lhan cig skyes pa'i sems so/ /de sems can thams cad kyi rgyud la gnas kyang rnam par rtog pas bkab pas/ de'i rang bzhin cung zad kyang mi mthong bas sbas pa'o/ /gal te bla ma dam pa'i gdams ngag gis sems dang sems las byung ba'i rtog pa dang lhan cig</text></item>
<item><p>60b.3</p><section></section><text>skyes pa'i yid gnyis dbyer med par nyams su myong na mthong ba'o/ /D+ha'i don to/ /Na ni Na ya'am Ni dza ste gnyug ma'i sems so/ /gnyug ma'i yid de ni gdod ma nas rgyu dang rkyen gyis ma bskyed ma bcos pa rnam par rtog pa rang bzhin gyis 'od gsal ba'o/ /de lta bu'i</text></item>
<item><p>60b.4</p><section></section><text>sems kyi rang bzhin ni ngo bo nyid kyi stong pa ste/ gzhan pas stong par byas pa ni ma yin zhes bya ba'i don to/ /Na ni Ni ya ma na ste gnyug ma'i yid do/ /gnyug ma'i rang bzhin rtogs pa'i tshe na/ dge ba dang mi dge ba la sogs pa gang yang med pa ste/ rnam par rtog pa med</text></item>
<item><p>60b.5</p><section></section><text>pas na mi gos pa'o/ /Na ni Na ya g+ha ri ste gnyug ma'i khyim thab mo ni lhan cig skyes pas spangs zhes pa mnyes par 'gyur gyis/ rnam par rtog pa'i bsgom pas dga' zhing mnyes par mi 'gyur zhes bya'o/ /lhan cig skyes pa yang Na ste/ Ni ba ra ste rgyun du'o/ /rgyun du</text></item>
<item><p>60b.6</p><section></section><text>de'i rang bzhin du gnas na skye ba dang / rgas pa dang / 'chi ba la sogs pa med par 'gyur te/ 'khor bar ni rnam par 'ching ba yin pa'i phyir ro zhes dgongs so/ /Na'i don to/ /ta ni ta tra ya ste sku gsum mo/ /de gang yin na sku dang / gsung dang thugs kyi rang</text></item>
<item><p>60b.7</p><section></section><text>bzhin dkyil 'khor ro/ /gzhung gsum ni sku dang gsung dang thugs dang mtha'o/ /mtha' gsum la brten te dbyer med par shes par bya'o/ /ta ni tri ste yi ge gsum mo/ /yi ge gsum ni rdo rje gsum dbyer mi phyed pa'i bdag nyid de sar ha'i tshig ste/ sa ra ha'i gdams</text></item>
<item><p>61a.1</p><section></section><text>ngag gis bsgom par bya'o zhes pa'o/ /ta ni tul+la ste mnyam pa'o/ /gang mnyam na sems mnyam pa ste/ 'khor ba dang mya ngan las 'das pa'i sems gnyis dbyer mi phyed pa'i bsam gtan gyis mnyam par gyis shig pa'i don to/ /ta ni tat+t+wa</text></item>
<item><p>61a.2</p><section></section><text>ste de kho na nyid do/ /de nyid blta'i zhes pa kho na nyid kyi don 'di kho na la blta bar bya'o/ /gzhan bshad pas ci zhig bya ste/ de kho na nyid rtogs par mi 'gyur zhes bya ba'i don to/ /ta'i don to/ /tha ni tha thi ra ste brtan pa'o/ /gang brtan par bya zhe na/ nam mkha'i</text></item>
<item><p>61a.3</p><section></section><text>zla ba zhes gsungs te/ nam mkha' dang 'dra ba'i bde ba chen po'i 'khor lo'i haM la gnas pa'i byang chub brtan par bya ba'o/ /phyi ltar na nam mkha' zla ba ste stong pa'i snying rje'o/ /tha ni tha na ste gnas so/ /byang chub kyi sems gnas pa de bor nas dga' bral la</text></item>
<item><p>61a.4</p><section></section><text>sogs par gyur nas legs pa'i lus su ji ltar 'gyur te/ phung po dang dngos grub dang rdzu 'phrul la sogs pa gang las 'grub ste/ mi 'grub ces bya ba'i don to/ /tha ni thi ra ste brtan pa'o/ /gang brtan par bya zhe na/ byang chub kyi sems de gnas brtan par bya ste/ </text></item>
<item><p>61a.5</p><section></section><text>de ltar byed nus na/ rlung gis skems par 'gyur zhes te/ skam pa'i rlung a wa d+hU tIr chud par 'gyur ba'o/ /tha ni thi ra ste brtan pa'o/ /brtan par gtad pa ni ting nge 'dzin gyis thig le la brten te/ dga' ba bzhi'i don brtan por byed nus na tshe la sogs pa</text></item>
<item><p>61a.6</p><section></section><text>'phel bar 'gyur ba'o/ /tha'i don to/ /da ni da ha ste sregs shig pa'o/ /gang bsregs na phung po dang khams dang skye mched la sogs pa thams cad gtum mos sregs shig ces pa ste/ de yang sa ra ha'i gdams ngag gis sregs shig ces pa'o/ /'chi med 'gyur</text></item>
<item><p>61a.7</p><section></section><text>zhes pa ni de ltar bsregs nus na/ rgas pa dang 'chi ba la sogs pa thams cad nyams par byed pa'o/ /da ni du li ste rus sbal lo/ /phyi ltar na rang rang gi lha la 'o ma la sogs pa dkar gsum mngar gsum dang bdud rtsi la sogs pas khrus byed pa bzhin du/ 'dir rnal</text></item>
<item><p>61b.1</p><section></section><text>'byor pas rus sbal gyi 'o ma ni mi srid cing med pa ltar/ stong pa nyid kyi 'o mas/ bde mchog ste thabs dang shes rab kyi rang bzhin la khrus byas pa ni gnyis med du byas pa'o/ /da ni du yi ste gnyis so/ /gang zhe na thig le gnyis te/ thig le gnyis ni thabs dang</text></item>
<item><p>61b.2</p><section></section><text>shes rab kyi rang bzhin no/ /gal te dbyer med par shes nus na/ dga' ba'i rang bzhin du gyur na 'khor ba dang mya ngan las 'das pa tha mi dad par 'gyur ba'o/ /de ltar gyur na da ni duHkha ste/ sdug bsngal gdug pa can no/ /gdug pa can ni dngos po dang dngos po</text></item>
<item><p>61b.3</p><section></section><text>med pa'i rnam par rtog pa'o/ /de'i tshe ni dngos po dang dngos po med pa'i rnam par rtog pa ci yang med pa'o/ /da'i don to/ /d+ha ni d+ha DoM bi ni khrus mkhan ma'o/ /khrus mkhan mo ni 'jig rten pa'i gos la sogs pa thams cad bkrus nas dag par byed cing gnas pa</text></item>
<item><p>61b.4</p><section></section><text>bzhin du/ khrus mkhan mo lta bu'i lhan cig skyes pa'i ye shes des rnam par rtog pa thams cad dag par byed pa'o/ /d+ha ni d+ha ban+ta ni ste khrus byed pa ste/ khrus byed kyang mi mthong ba ni/ lhan cig skyes pa'i yid khrus mkhan mo lta bu de sems can thams cad</text></item>
<item><p>61b.5</p><section></section><text>kyi rgyud la yod de/ de'i rang bzhin rtogs na sems can gyi rgyud la yod pa'i sdig sgrib dang rnam par rtog pa thams cad dag par byed pa'o/ /mi mthong zhes pa dag par byed kyang 'ong ba dang / 'gro ba dang gnas pa mi mthong ste/ sems can de nyid rang bzhin med</text></item>
<item><p>61b.6</p><section></section><text>pa'i phyir ro/ /d+ha ni d+ha DoM bi ste khrus mkhan ma'o/ /de ji ltar nyams su blang zhe na/ sa ra ha'i tshig gis zhes gsungs te/ bla ma dam pa'i gdams ngag gis shes par bya'o zhes bya ba'i don to/ /d+ha ni d+hu ta ste g.yo sgyu'o/ /g.yo sgyu ni sdig pa dang rnam par rtog pa</text></item>
<item><p>61b.7</p><section></section><text>dang nyon mongs pa la spyod pa'o/ /de lta bu'i sems de nam mkha' ste phyag rgya chen po'i rang bzhin du shes par bya'o zhes pa'o/ /d+ha'i don to/ /na ni na na ste sna tshogs so/ /sems nyid gcig pu sna tshogs kyi tshul du 'phro ba ste/ 'khor ba dang mya ngan las 'das pa'o/ / </text></item>
<item><p>62a.1</p><section></section><text>de sems gcig pu las 'phro bas gang la bla ma dam pa'i gdams ngag gis khyab na rnam par rtog pa thams cad zad par 'gyur ba'o/ /na ni na bu tshe ste mi go ba'o/ /gang ma go na thig le 'dzag pa ste gnyug ma'i yid do/ /de ma go bas</text></item>
<item><p>62a.2</p><section></section><text>'jig rten pa rnams du mar 'dod pa'o/ /na'i don go na ci'i ngo bor yang ma grub pa ste/ don dam pa la gcig dang du ma gang yang mi snang ba'o/ /na ni na se ste med par byed pa'o/ /gang med par byed na 'jigs pa med par byed pa ste/ gang gis med par byed ce</text></item>
<item><p>62a.3</p><section></section><text>na/ sho gam 'jal zhes gsungs te/ dper na 'gron po lam ring por 'gro ba'i dus na/ rgyal po dang rkun ma la sogs pa med par bya ba'i phyir sho gam gzhal nas bde bar 'gro ba bzhin du/ 'dir rnal 'byor pa yang phung po yod na nad dang sdug bsngal dang</text></item>
<item><p>62a.4</p><section></section><text>nyon mongs pa dang 'khor ba'i 'jigs pa yod do/ /de las thar bar bya ba'i phyir na/ na 'gog pa'i tshig ste skye ba med pa'i don de bsgoms na/ bdud bzhi bcom pa ste phung po mi len te/ bde bar byang chub chen po mngon du byed do zhes bya ba'i don to/ /na ni na mu ste</text></item>
<item><p>62a.5</p><section></section><text>med pa'o/ /gang med na gong ma'i don de rtogs na 'khor ba dang mya ngan las 'das pa'ang med/ de las ma gtogs pa'i chos gang yang med pa ste/ chos thams cad rang bzhin med pa yin pa'i phyir ro zhes dgongs so/ /na'i don to/ /pa ni pany+tsa ste sde lnga'o/ /de</text></item>
<item><p>62a.6</p><section></section><text>yang bdud rtsi rnam pa lnga'o/ /gal te bdud rtsi rnam pa lnga snas 'thung nus na/ rgas pa dang rgud pa la sogs pa nyams par byed pa'o/ /yang na rang gi lus las bdud rtsi rnam pa lnga 'dzag pa ste/ ting nge 'dzin gyi stobs kyis lus de nyid la thim nus na/ zag pa med</text></item>
<item><p>62a.7</p><section></section><text>pa'i bde ba rgyud la skye bar 'gyur zhes pa'o/ /pa ni pa u ma ste pad+ma'o/ /pad+ma dang rdo rje mnyam par sbyar bas thams cad dang dus mnyam pa'i ro 'grub par 'gyur ba'o/ /yang na thabs dang shes rab mnyam par sbyor bas shes na byang chub chen po 'grub par 'gyur</text></item>
<item><p>62b.1</p><section></section><text>ro zhes bya ba'i don to/ /pa ni pa u ma ste pad+ma'o/ /pad+ma'i me tog gi rdo rje gdan ni mchod par gyis zhes gsungs te/ rdo rje gdan ni thabs kyi rang bzhin rdo rje sems dpa'o/ /rdo rje sems dpa' de pad+ma stong pa nyid kyi me tog gis mchod pa byas na mnyes par 'gyur</text></item>
<item><p>62b.2</p><section></section><text>ba'o/ /de ltar thabs shes rab gnyis su med par rtogs na phyag rgya chen po'i dngos grub thob ces bya ba'i don to/ /pa ni pu u ma ste pad+ma'o/ /pad+ma'i don mi shes pas bde chen rgyal po ga la rtogs te mi rtogs so/ /gal te pad+ma'i don shes na phyag rgya chen po'i go 'phang mngon</text></item>
<item><p>62b.3</p><section></section><text>du byed do zhes bya ba'i don to/ /pa'i don to/ /pha ni phi ra ste spro ba dang bsdu ba'o/ /gang spro zhing bsdu zhe na/ lha dang lha mo'i dkyil 'khor spro zhing yang dang yang du de nyid la bsdu ba'o/ /yang na bde ba chen po thams cad du spros nas stong pa nyid kyi rang bzhin du sdud pa'o/ /pha</text></item>
<item><p>62b.4</p><section></section><text>ni pha ra na ta ste/ yid kyang mi mthong ba'o/ /ci'i phyir mi mthong zhe na/ don dam pa stong pa nyid kyi rang bzhin nam mkha' lta bu yin pa'i phyir/ dbang po lnga dang dmigs pa'i spyod yul med pas na mi mthong ba ste/ pha ni phaT ka ra ste phaT kyi yi ge dang hUM gi yi ge'o/ /ji ltar</text></item>
<item><p>62b.5</p><section></section><text>'phro na stong pa nyid kyi ngang du 'phro ba ste/ 'phro yang stong pa nyid la 'phro/ /sdud kyang stong pa nyid la sdud pa'o/ /pha ni pha ri ste spro ba'o/ /ci spro zhe na/ ji ltar dpag bsam gyi shing gi sdong po las sems can gyi don 'byung ba de/ rang bzhin lhun gyis grub pa'i tshul du 'byung gi/ </text></item>
<item><p>62b.6</p><section></section><text>dmigs pa dang bcas pa ni ma yin no/ /pa'i don to/ /ba ni ba na ste nags so/ /dper na nags kyi nang gi tshangs pa'i me tog las/ /dpyid kyi dus su lo 'dab la sogs pa rgyas pas skye bo rnams dga' ba dang bde ba skyed pa ltar/ rang gi lus phung po khams dang skye</text></item>
<item><p>62b.7</p><section></section><text>mched nags dang 'dra ba'i nang du/ thabs dang shes rab kyi thig le'i rnam pa me tog lta bu bsgoms na de las dga' ba bzhi la sogs pa skye bar 'gyur ba'o/ /bye ba'i ljid ni yon tan dpag tu med pa yod pa'o/ /ba ni ba dza ste rdo rje'o/ /de lta bu'i rdo rje ye shes bzung nas</text></item>
<item><p>63a.1</p><section></section><text>bsgoms na 'dod pa'i 'bras bu ste/ byang chub kyi lam du 'gyur ro/ /dpyid kyi dus su ljon shing las yal ga dang lo ma skye ba bzhin du/ rnal 'byor pa'i rgyud la dga' ba dang bde ba skyed par byed pa'o/ /ba ni ba sa ste dbang du byed pa'o/ /gang dbang du</text></item>
<item><p>63a.2</p><section></section><text>byed na/ tshe la dbang ba la sogs pa dbang bcu'i don dbang du byas nas dga' ba'i rang bzhin gyis gar byed pa'o/ /ba ni bi ha ra na hi ste 'chag pa'o/ /su 'chag ce na/ rnal 'byor pa ste/ rnal 'byor pas rnal 'byor ma stong pa nyid kyi rang bzhin lus la bzung na 'chag pa</text></item>
<item><p>63a.3</p><section></section><text>ste/ stong pa nyid kyi ngang la rol pa'o/ /ba'i don to/ /b+ha ni b+ha ga ste btsun mo'i pad+ma'o/ /b+ha ga'i rang bzhin ni stong pa nyid kyi rnam par gnas so/ /de lta bu'i stong pa nyid kyi don sgoms shig ces pa ste/ de bsgom shes na b+ha ga'i don rtogs pa'o/ /b+ha ni b+ha na yi</text></item>
<item><p>63a.4</p><section></section><text>ste smra ba'o/ /sus smra zhe na/ sa ra has smras pa'o/ /ji ltar smras she na/ b+ha ga stong pa nyid kyi don rtogs na dge ba dang mi dge ba la sogs pa'i dri mas gos par mi 'gyur ba'o zhes smras pa'o/ /b+ha ni b+huny+tsa ste longs spyod pa'o/ /gang la longs spyod ce na/ 'dod pa'i yon tan</text></item>
<item><p>63a.5</p><section></section><text>lnga la longs spyod pa ste/ de yang bla mas bstan pa bzhin du longs spyod kyis zhes pa ste/ 'dod pa'i yon tan lnga la ma chags ma zhen par longs spyod par bya'o zhes dgongs pa'o/ /b+ha ni b+ha ti ste 'khrul pa'o/ /de mi byed ces gsungs te/ rang gi sems nyid stong</text></item>
<item><p>63a.6</p><section></section><text>pa nyid nam mkha' lta bu 'di la 'khrul par ma byed ces pa ste/ tha snyad la sogs pas ma bslad par bya'o zhes pa'i don to/ /b+ha'i don to/ /ma ni ma ya ste chang ngo / /chang ni byang chub kyi sems te/ ji ltar glang po che'i dbang po sgo dgu nas chang 'dzag cing smyo ba'i dus na ci yang</text></item>
<item><p>63a.7</p><section></section><text>yid la mi 'ong ba bzhin du/ rnal 'byor pas bla ma'i gdams ngag gis byang chub kyi sems phab cing lus la 'grems nus na/ nyon mongs pa zad cing bde ba chen po'i rang bzhin du gyur nas nad dang sdug bsngal la sogs pa med cing phyi dang nang gi dngos po gang yang yid</text></item>
<item><p>63b.1</p><section></section><text>la mi byed do/ /ma ni mU la ste rtsa ba'o/ /ci'i rtsa ba yin zhe na/ chos thams cad kyi gzhi ma'am rtsa ba lta bu lhan cig skyes pa'i yid kyi rang bzhin te/ dpal ldan bla ma dam pa mnyes par byas pa las rtogs par bya ste/ gzhan pos ni rtogs par mi 'gyur ro zhes bya ba'i</text></item>
<item><p>63b.2</p><section></section><text>don to/ /ma ni mU la ste rtsa ba'o/ /ci'i rtsa ba yin zhe na/ blo dang sems kyi rtsa ba ste/ gal te blo dang sems gnyis dbyer med par gcig tu byed nus na/ de la rnal 'byor pa zhes bya'o zhes pa'o/ /gang shi na sems kyi rnam par rtog pa thams cad zhi bas na shi ba'o/ /de'i</text></item>
<item><p>63b.3</p><section></section><text>tshe cir 'gyur zhe na/ rang dang gzhan du 'dzin pa'i rnam par rtog pa thams cad chod nas gcig tu gyur pa'o/ /ma'i don to/ /ya ni ya bing ste gang tshe'o/ /gang gi tshe dang thig le 'dir 'dres nas gcig tu gyur pa'o/ /de'i tshe na yo gi nI ste rnal 'byor ma'o/ /rnal 'byor</text></item>
<item><p>63b.4</p><section></section><text>ma ni lhan cig skyes pa'i ye shes so/ /lhan cig skyes pa'i ye shes kyi don mngon du rtogs pas na sgra'o/ /ya ni ye seng ste ji ltar ro/ /gang dang gang ji ltar bsams kyang de kho na nyid de/ de'i phyi rol du gyur pa ni gang yang med do zhes dgongs pa'o/ /de'i tshe na ya ni</text></item>
<item><p>63b.5</p><section></section><text>ya ma ste skye ba'o/ /skye ba dang 'chi ba la sogs pa'i 'jigs pa thams cad kyang med do zhes dgongs so/ /ya'i don to/ /ra ni ra bi ste nyi ma'o/ /sha si ni zla ba byang chub kyi sems rnam pa gnyis so/ /gang gi tshe nyi ma dang zla ba gnyis 'dres shing gcig tu gyur na/ lhan cig</text></item>
<item><p>63b.6</p><section></section><text>skyes pa'i don rtogs par 'gyur bas na/ de'i tshe nam mkha' bzhin du shi ba med ces pa ste/ skye shi med pa phyag rgya chen po 'thob par 'gyur ba'o/ /ra ni ra bi ste nyi ma'o/ /nyi ma dang zla ba gnyis ro mnyam par 'gyur bas na bde ba skye la/ de la rnam par mi rtog pa'i ye shes</text></item>
<item><p>63b.7</p><section></section><text>skye'o/ /shin du mdzes pa ni ji lta ba'i don rtogs pas so/ /ra ni ra sa tsA ste sna bug g.yas pa'i rtsa gsal byed kyi rnam par dag pa nyi ma byang chub kyi sems dmar po thabs kyi rang bzhin srog gi rlung rgyu ba ste ro ma'o/ /la la nA ste sna bug g.yon pa'i rtsa dbyangs yig gi rnam par dag pa/ </text></item>
<item><p>64a.1</p><section></section><text>zla ba byang chub kyi sems dkar po shes rab kyi rang bzhin srog gi rgyu ba ste brkyang ma'o/ /srog gi rlung dang byang chub kyi sems dkar dmar gyen du drangs te bde ba chen po'i 'khor lor sleb pa'i tshe na/ ri bong can dang 'dres nas slar 'dzags pas ba spu'i bu ga</text></item>
<item><p>64a.2</p><section></section><text>tshun cad lus thams cad rgyas shing gang bar byed pa'o/ /de ltar bde ba chen po skyes pa'i tshe na/ ra ni rA trin mtshan mo ste/ bde ba la brten nas rnam par mi rtog pa'i ye shes gnyug ma'i don rgyud la rang bzhin gyis skye bas na/ nyin dang mtshan du gnyug ma'i yid ces</text></item>
<item><p>64a.3</p><section></section><text>pa ste/ gnyug ma'i yid gcig pu la sems gtod cig dang / phyag rgya chen po'i don mngon du byed par 'gyur ro zhes bya ba'i don to/ /ra'i don to/ /la ni le hUM ste kye long shig pa'o/ /gang blang zhe na/ rlung khyim bdag me dang 'dra ba de long zhes pa'o/ /gang du zhe</text></item>
<item><p>64a.4</p><section></section><text>na/ khyim du long zhes smos te/ khyim ni lus so/ /lus kyi sgo dgu las rgyu ba'i rlung dang yid mnyam par 'gag par bya ste/ de'i tshe na rlung a wa d+hU tI ra chud par 'gyur ba'o/ /la ni le hUM ste long shig pa'o/ /gang blang zhe na/ nA da dang thig le gnyis te/ de gnyis</text></item>
<item><p>64a.5</p><section></section><text>dbyer mi phyed par haM la thim pa'i tshe na/ chos nyid kyi don rtogs par 'gyur zhes pa'o/ /la ni la la nA ste rtsa g.yon pa'o/ /ra sa nA ni rtsa g.yas pa'o/ /a wa d+hU tI ni rtsa dbus ma'o/ /'gro ba'i lus rtsa dpag tu med par bshad kyang gtso bo ni de gsum mo/ /rlung gnyis po de</text></item>
<item><p>64a.6</p><section></section><text>a wa d+hU tIr 'jug nus na cir 'gyur zhe na/ la ni lam b+hi ste 'bab pa'o/ /gang 'bab na thig le ste ri bong can 'bab pa'o/ /de 'thung cig pa ni byang chub kyi sems 'thung cig pa ste/ de 'thung shes na dga' ba dang bde ba rgyud la skye ba'o/ /de yang rtsed mo'i tshul du 'thung</text></item>
<item><p>64a.7</p><section></section><text>zhes pa ste/ rtsed mo ni byang chub kyi sems dbab pa dang / bzlog pa dang / dgod pa dang / 'grems pa bya'o/ /la'i don to/ /wa ni wa ra ste mchog go/ /mchog gang yin chang ste byang chub kyi sems so/ /de rol pas de dga' ba dang bde bas 'thung shes na/ lhan cig</text></item>
<item><p>64b.1</p><section></section><text>skyes pa rtogs par 'gyur ro zhes pa'o/ /yang na rol pas te thabs shes rab rol pas so/ /wa ni badzra ni ste rdo rje rnal 'byor ma'o/ /rdo rje rnal 'byor ni stong pa dang snying rje'i bdag nyid do/ /de 'phro ba ni lus ngag yid gsum dbyer mi phyed par gnas pa'o/ /wa ni bi ra ste</text></item>
<item><p>64b.2</p><section></section><text>rtogs par dka' ba'i rnal 'byor ma ste rang gi sems so/ /gang gi tshe na lhan cig skyes pa'i dga' bas rnal 'byor ma de bde ba dang tshim par byed nus na/ de'i tshe kho na nyid kyi don mngon sum du 'gyur ba'o/ /wa ni wa ba dzi ste grag pa'o/ /ci grag ce na Da ma ru ste mi shigs pa'i sgra</text></item>
<item><p>64b.3</p><section></section><text>grag pa'o/ /mi shigs pa ni thabs dang shes rab gcig tu 'dres te dbyer mi phyed pa'o/ /wa'i don to/ /sha na sha ya ste rang rig pa'o/ /rang rig pa ni gang gis kyang mi shigs pa'o/ /sha ni sha sha ha ra na thig le ste/ byang chub kyi sems dkar po'o/ /de 'dzag pa ni thabs</text></item>
<item><p>64b.4</p><section></section><text>shes rab snyoms par 'jug pa'i tshe na/ rnal 'byor ma'i mgon te lhan cig skyes pa rtogs par 'gyur ba'o/ /sha ni shi ta ta ka ra ste bsil bar byed pa'o/ /bsil ba ni dper na sos ka'i dus na nyin mtshan gyi nang nas sems can bkres pa dang / skom pa tsha bas</text></item>
<item><p>64b.5</p><section></section><text>gdungs pa ltar 'khor ba'i sems can gyi sdug bsngal yang de dang 'dra bas/ de zhi bar bya ba ni byang chub kyi sems phab pas zhi bar bya ste/ byang chub kyi sems phab pas dga' ba bzhi'i mthar lhan cig skyes pa'i don rtogs pa'i dus na/ nad dang sdug bsngal dang rnam</text></item>
<item><p>64b.6</p><section></section><text>par rtog pa thams cad zhi bar 'gyur bas so/ /sha ni sha sha d+ha ra ste ri bong can no/ /de 'thung ba ni nam mkha' zhes gsungs te/ nam mkha' de spyi bo las byang chub kyi sems phab ste/ lus dang ngag dang yid bde ba nyams su myong ba'o/ /'jo ba ni 'jo bar byed pa ste</text></item>
<item><p>64b.7</p><section></section><text>gtum mo la sogs pas so/ /yang na nam mkha' stong pa nyid kyi rang bzhin no/ /'thung ba ni yang dang yang du goms par bya ba'o/ /sha'i don to/ /Sha ni sa ha dza ste lhan cig skyes pa'o/ /gang gi tshe lhan cig skyes pa'i mchog gis mnyes pa ste/ sems tshim par nus na/ </text></item>
<item><p>65a.1</p><section></section><text>Sha ni Sha ba ra a ba ra ste/ rang dang gzhan du 'dzin pa'i rnam par rtog pa'i bag chags 'gag par 'gyur ro zhes pa'o/ /Sha ni sa ma ste mnyam pa'o/ /a sa ma ste mi mnyam pa'o/ /rnal 'byor ma la mnyam pa dang mi mnyam pa'i rnam par rtog pa med</text></item>
<item><p>65a.2</p><section></section><text>cing / byang chub chen po 'grub pa la the tshom med do/ /Sha ni sa ra ha ste mda' bsnun no/ /mda' bsnun gyis ci smras she na/ kye ho nga zhes nga bos nas lhan cig skyes pa'i don rtogs na phyag rgya chen po'i dngos grub 'thob pa la the tshom med do zhes smras so/ /Sha'i don to/ / </text></item>
<item><p>65a.3</p><section></section><text>sa ni sa ya ste ma lus pa'o/ /ma lus pa ni dngos po 'di kun zhes pa ste/ gzung ba dang 'dzin pa thams cad lung rigs man ngag gis dpyad na chos nyid kyi ngo bor mnyam pa'o/ /sa ni su mya ste stong pa nyid do/ /chos thams cad stong pa nyid dang snying rje dbyer mi phyed pa'i</text></item>
<item><p>65a.4</p><section></section><text>don to/ /'khrul pa log par rtogs pas tha dad du mi bya ste/ de ltar na 'ching bar 'gyur ro zhes bya ba'i don to/ /sa ni sa ha dza ste lhan cig skyes pa'o/ /lhan cig skyes pa'i dga' bas ma lus pa thams cad lhan cig skyes pa'i rang bzhin du byed pa'o/ /sa ni sa ha dza ste</text></item>
<item><p>65a.5</p><section></section><text>lhan cig skyes pa'o/ /lhan cig skyes pa'i mchog 'di nyams su myong ba'i tshe na/ rnal 'byor pa gang gis kyang 'ching mi nus pa zhes pa ste/ rnam par rtog pas 'ching ba yin pa las/ /de med pas 'ching bar mi 'gyur ro/ /sa'i don to/ /ha ni hA sa ste dgod</text></item>
<item><p>65a.6</p><section></section><text>pa'o/ /ci la dgod ce na/ gang gi tshe de kho na nyid kyi don rtogs pa'i tshe na/ rang gi sems la dga' ba dang bde ba skye zhing tshim par 'gyur bas so/ /ha ni ha ri ya ste 'phrog pa'o/ /ci 'phrog ce na/ rnam par rtog pa ste rnam par rtog pa sems las byung zhing sems kyi rang</text></item>
<item><p>65a.7</p><section></section><text>bzhin du sdud do/ /spro bsdu byas nas bkang yang dga' ba med de/ de stong pa nyid kyi rang bzhin yin pas bde sdug gi zhen pa med pa'o/ /ha ri ni 'phrog pa'o/ /ci 'phrog ce na/ sdig pa thams cad 'phog pa'o/ /ha ni ha ra ha ra ste dbang phyug chen po'o/ /dbang phyug</text></item>
<item><p>65b.1</p><section></section><text>chen po ni lhan cig skyes pa'i sems so/ /de lta bu'i sems ni kha dog dang dbyibs dang cha shas dang bral ba'o/ /de rang gi lus la chings shig pa ste/ rang gi sems dang gnyis su med par gyur na yon tan ci yod ce na/ ha ni he le ste ku re dang rtsed mo'o/ /dka'</text></item>
<item><p>65b.2</p><section></section><text>spyod la sogs pa tshogs mi dgos pas ku re dang rtsed mo tsam gyi sgo nas bla na med pa'i go 'phang legs par 'grub par 'gyur ba ste/ phyag rgya chen po'i dngos grub thob par 'gyur ba'o/ /ha'i don to/ /k+Sha ni k+Sha le ste yul lo/ /yul ni pad+ma la sogs pa'o/ /sgo dgu</text></item>
<item><p>65b.3</p><section></section><text>las byang sems lhung na chud zos pa ste/ ye shes la sogs pa mi skye ba'i phyir ro/ /k+Sha ni k+Sha k+Sha ste zad pa'o/ /gang zad par byed na/ 'khor ba'i rgya mtsho'am rnam par rtog pa thams cad do/ /gang gis she na/ k+Sha k+Sha'i sgra byed nus na ste ye shes stong pa nyid des</text></item>
<item><p>65b.4</p><section></section><text>zad par byed nus kyi/ dngos po'i rtog pas ni slar 'phel bar 'gyur gyi zad pa'am skems par mi nus zhes dgongs pa'o/ /k+Sha ni k+Sha ra sa na ste bdar rtsub mo'o/ /dper na bye ma reg chod la gang bdar yang gcod par byed pa de bzhin du bla ma'i gdams ngag bdar</text></item>
<item><p>65b.5</p><section></section><text>rtsub mo dang 'dra ba'i ting nge 'dzin la dga' bar gyis shig dang / rnam par rtog pa thams cad zad par byas nas byang chub chen po mngon du byed do zhes bya ba'i don to/ /k+Sha ni k+Sha man na gcer bu ste lhan cig skyes pa'i sems te rtog pa dang / sdig sgrib dang / kha dog dang</text></item>
<item><p>65b.6</p><section></section><text>dbyibs dang / yan lag dang / cha dang bral bas na gcer bu'o/ /de lta bu'i gcer bu des 'khor ba dang 'khrul pa thams cad bslus pa ste/ bslus pa ni de rnams kyi skyon gyis ma gos shing phyag rgya chen po'i dngos grub 'thob pa'o/ /rnal 'byor gyi dbang phyug thams cad</text></item>
<item><p>65b.7</p><section></section><text>kyi gtsug gi nor bu lta bu dpal sa ra ha sa mdzad pa'i ka kha'i do ha'i bshad pa bris pa 'di/ rgya gar lho phyogs yul ko sa lar sku 'khrungs pa'i rnal 'byor gyi dbang phyug chen po shrI bai ro tsa na badzra'i zhal snga nas rang 'gyur du mdzad pa'o/ /[ ]@##/ /rgya gar skad du/ </text></item>
<item><p>66a.1</p><section></section><text>do ha ko Sha hr-i da ya ar+tha gI ti TI kA nA ma/ bod skad du/ do ha mdzod kyi snying po don gyi glu'i 'grel pa zhes bya ba/ 'jam dpal gzhon nur gyur pa la phyag 'tshal lo/ /sprul pa'i byang chub sems dpa' rin chen blo gros dang / /dpal ldan rnal 'byor</text></item>
<item><p>66a.2</p><section></section><text>dbang phyug chen po mda' bsnun gyi/ /ji bzhin dgongs pa lon pa dpal ldan sa ra ha'i/ /zhabs kyi rdul la sgo gsum dang bas phyag 'tshal 'dud/ /snying po'i don ni blo yi yul du ma gyur pas/ /bdag 'dras tshig tu brjod kyang don dang shin du ring / /tshig dang don gyi</text></item>
<item><p>66a.3</p><section></section><text>'brel pa med de 'o na yang / /dran rig sgron me 'di la brten pa'i don 'grel 'di/ /mu stegs la sogs gzhan gyi gzhung la mi smod do/ /rtogs na de dag snying po'i don las ma g.yos pas/ /'on te log par rtogs pas grol bar mi 'gyur te/ /don la dgos pa</text></item>
<item><p>66a.4</p><section></section><text>med pas zhib tu ma gsungs so/ /gzhan gyi gzhung gi rtsa ba'i rjes la 'grel pas bshad/ /bdag 'dra'i lugs kyis bshad pa'i rjes la rtsa ba bri/ /de yang sde snod rnams kyi lung tshig mi 'dren la/ /sngags dang rgyud rnams lung tshig bris pas rdzogs pa med/ / </text></item>
<item><p>66a.5</p><section></section><text>dpal ldan ri khrod zhabs kyi thugs dgongs 'ba' zhig la/ /brten nas gsung gi bdud rtsi'i thig pa'i brjed byang 'di/ /bdag dang bdag 'dra mos pa rnams kyi don du ni/ /don gyi gdams ngag 'ba' zhig bsdus nas bri bar bya// //de la re zhig do ha ko Sha gI ti 'di la</text></item>
<item><p>66a.6</p><section></section><text>don rnam pa gnyis so/ /snying po'i don ma rtogs pa la brgal ba dang / rtogs pa gsal bar byed pa'o/ /ma rtogs pa la brgal ba ni/ phyi rol mu stegs pa dang / nang pa sangs rgyas pa'o/ /de yang mu stegs bdag tu lta ba la/ /rtag pa dang bde ba dang / khyab pa</text></item>
<item><p>66a.7</p><section></section><text>dang / gcig pu dang bzhi khas lan te/ mi gsal ba'i mtshan ma dang / gsal ba'i mtshan ma zhi la bzhi pa la bzhed de/ de las 'gro ba'i don du rigs rnam pa bzhir gzigs nas/ ston pa rnam pa bzhir sprul pa/ tshangs pa dang / dbang phyug chen po dang / </text></item>
<item><p>66b.1</p><section></section><text>khyab 'jug dang / drag po 'jigs byed dang bzhi'o/ /de yang ma 'ongs pa'i dus na/ bram ze'i rigs dang / rje'u rigs dang / rgyal rigs dang / dmangs rigs rnams kyi don du'o// //de la bdag rtag pa ni/ tshangs pa'i zhal nas gsungs/ bdag bde ba ni dbang</text></item>
<item><p>66b.2</p><section></section><text>phyug chen po yab yum gyi zhal nas gsungs/ bdag kun la khyab pa ni khyab 'jug gi zhal nas gsungs/ bdag gcig pu ni drag po 'jigs byed kyi zhal nas gsungs/ de la tshangs pa'i zhal bzhi nas bram ze'i don du rig byed bzhi gsungs kyang / don dam pa'i lta ba ma rtogs</text></item>
<item><p>66b.3</p><section></section><text>pas/ de nyid mi shes bram ze ni/ /nges brjod kyi rig byed dang / mchod sbyin gyi rig byed dang / snyan dngags kyi rig byed dang / srid srung gi rig byed bzhi po tshul tsam bsgoms pas ma rtogs pas/ gyi na rig byed bzhi dag 'don/ /lus dag par byed pa sa/ ngag dag par</text></item>
<item><p>66b.4</p><section></section><text>byed pa chu/ sems dag par byed pa rtswa ku sha/ rang bzhin dag par byed pa'i skud pa'i spyod pas ma rtogs pas/ sa chu ku sha'i dag byed dang / sbyin sreg phyi nang gi srog dang ma bral yang phung po me la sreg /don dam pa'i 'bras bu ma rtogs pa'i phyir na/ khyim na gnas shing</text></item>
<item><p>66b.5</p><section></section><text>me la sreg /tshe 'di la ni tsha ba'i sdug bsngal la sogs pa'i don med/ phyi ma'i tshe la ni grol bar mi nus pas/ don med sbyin sreg byed pa ni/ /yang dag pa'i lta ba ni ma rtogs/ sgrib pa 'ba' zhig nga la gnod pas/ du bas mi la gnod pa bas/ da ni dbang phyug chen</text></item>
<item><p>66b.6</p><section></section><text>po'i zhal nas gsung pa rje'u rigs kyi chos/ legs ldan dang / dbyu gu pa dang / tha dad pa dang / ngang pa'i spyod pa dag la brgal ba/ nyi ma dang / zla ba la phyi rol gyi dbyu gu la brtsis nas sam/ pho smos kyi bde ba la brten nas legs par grol bar mthong bas/ dbyu</text></item>
<item><p>66b.7</p><section></section><text>gu dbyug gsum legs ldan gzugs/ /de yang pa dag la yab yum gnyis su bsgoms pa'am/ pho smos ngang pa ltar 'grogs pa'am/ rlung ngang pa ltar shes nas grol bar 'dod pas/ tha dad pa dang dad pa'i bstan pa dag /pho smos kyi bde ba'am/ dbyu gu rlung rgyu</text></item>
<item><p>67a.1</p><section></section><text>ba'i bde ba myong na dkar po'i chos sam nag po'i chos la khyad med pas/ chos dang chos min mi shes par mnyam zhing don dam pa'i bde ba ma yin pa la don dam pa yin snyam pas/ 'gro ba rnams ni brdzun pa nyid du gol/ da ni khyab 'jug gi zhal nas gsungs</text></item>
<item><p>67a.2</p><section></section><text>pa rgyal rigs kyi chos/ brtan pa dang g.yo ba la khyab pa'i e ril brgal ba/ de kho na nyid ni ma rtogs pa'i lci ba'am/ mi rus kyi thal bas lus la/ e ril thal bas lus la byugs nas su/ /khyab 'jug mgo bo la yod par bsams la spyod pa byed pas/ mgo</text></item>
<item><p>67a.3</p><section></section><text>la ral pa'i khur bu khur bar byed/ /sgom pa ni snying gar mar me lta bu nang gi phyogs bzhi'i mar me phyi'i khyim/ khyim du mar me btang nas gnas zur bzhir bud med bzhi bzhag la/ rang dbus su mtshan ma 'greng bas mtshams su 'dug nas dril bu dkrol/ man ngag</text></item>
<item><p>67a.4</p><section></section><text>gi snying ga'i mar me rlung gis tal gyis bskul ba'i dus su/ skyil krung bcas nas mig btsum ste/ /snying dang 'dra ba'i slob ma la snying gar rna ba gtod pa'i dus su haM dgu'i sgras/ rna bar shub shub skye bo slu bar byed/ /gang slu zhe na thabs med pas reng mo'am/ </text></item>
<item><p>67a.5</p><section></section><text>go ba med pa skra med pa yin pas/ khyo mo skra med 'di 'dra gzhan la ston/ /snying gar a haM gi sgra thos pa tsam dris pa la/ dbang thob po zer nas yon 'dod/ dbang rnams bskur zhing bla ma'i yon rnams len/ /drag po 'jigs byed kyi zhal nas gsungs pa/ dmangs</text></item>
<item><p>67a.6</p><section></section><text>rigs grangs can la brgal ba/ 'dod pa la yengs pa'i skye bo rnams ni sen mo bcad cing byi dor byas so/ /nga ni 'dod pa spangs pa'i ched du sen mo ring zhing lus la dri mas g.yogs/ dge sbyong ni ngo shes pas chos gos dang skra spu gris bzhar la/ nga ni ngo tsha don dam par</text></item>
<item><p>67a.7</p><section></section><text>med pas/ gos dang bral zhing skra ni 'bal bar byed/ lta ba ni ston ka'i nam mkha' la bltas pas yid chags/ rang gis rang la gnod pa skyel ba de la lam yin pas/ nam mkha'i yid can gnod byed lam gyi gzugs/ /bdag dang 'gro ba'i ched du sdug bsngal</text></item>
<item><p>67b.1</p><section></section><text>du byas na thar pa thob zer bas thar pa'i ched du bdag nyid 'gro byed slu/ brgal ba rnams ni go'o/ /de nyid ma rtogs pa'i nang pa sangs rgyas pa la brgal ba/ de yang 'khor ba dang mya ngan las 'das pa'i 'dam gyis ma gos pa'i don dam pa'i bden pa ni ngo ma shes pas/ </text></item>
<item><p>67b.2</p><section></section><text>theg pa thun mong ba tsam gyis pha rol tu phyin pa drug la spyod kyang grol bas/ bde ba'i de nyid dang ni bral gyur zhing / /de yang sems kyi dka' thub kyi man ngag ni ma rtogs/ lus kyi dka' thub 'ba' zhig gis mi grol bas/ lus kyi dka' thub 'ba' zhig tsam ldan pas/ / </text></item>
<item><p>67b.3</p><section></section><text>de yang theg pa gsum/ gnas pa ni bzhi/ sbyor ba ni dgu kho na'o/ /de rnams kyi don lta ba dang / spyod pa dang / bsgom pa dang / bsam gtan gyi dri ma ni gzhan na gsal bas 'dir ma bris so/ /de la nyan thos tha ma 'bring rab gsum ni/ tshul dge slong gnas brtan zhes</text></item>
<item><p>67b.4</p><section></section><text>bya'o/ /tshogs la spyod pa dang bse ru lta bu'i rang rgyal ba ni/ ben+de rnams ni de ltar rab byung nas/ /theg pa chen po'i tha ma mdo sde ni/ /kha cig mdo sde 'chad par byed cing 'dug /'bring po sems tsam rnam bcas dang rnam med ni/ sems kyi nyams myong las ma bral bas/ </text></item>
<item><p>67b.5</p><section></section><text>la la ro gcig sems kyi tshul 'dzin mthong / rab dbu ma pa ni chos thams cad sgyu ma dang gnyis su med par smra ba dang / rnam grangs ma yin pa chos thams cad rab tu mi gnas pa rgyu mtshan nyid theg pa yin pas/ kha cig theg chen 'di la sgyu byed cing / /de la lung dang bstan</text></item>
<item><p>67b.6</p><section></section><text>bcos dang / /tshad mas shes bya gtan la phab pa la/ /bskal pa du ma'i bar du gzhung la zhugs pa'i phyir na/ de ni gzhung lugs tshad ma'i bstan bcos yin/ /de la rdo rje theg pa ni/ 'khor lo sdom pa'am/ dgyes pa'i rdo rje la sogs pa bskyed pa'i rim pa</text></item>
<item><p>67b.7</p><section></section><text>bsgoms pas/ gzhan yang dkyil 'khor 'khor lo ma lus bsgom/ de yang dbang bzhi pa la brten nas 'khor lo bzhi pa la thig le bzhi pa'i man ngag rdzogs pa'i rim pa 'chad pas na kha cig bzhi pa'i don 'chad pa la zhugs/ de yang stong pa nyid kyi zhi</text></item>
<item><p>68a.1</p><section></section><text>gnas mthong bas/ la la nam mkha'i khams la rtog par snang / /la la ni sna tshogs dang / stong pa nyid ni dbyer med pa cig la blta bar byas pas/ gzhan dag stong pa nyid lta bar byed pa ste/ la la na re snang ba ni bems po ma yin la/ </text></item>
<item><p>68a.2</p><section></section><text>shes pa ni rig pa ma yin pas lha'i dkyil 'khor dang shes pa la 'brel pa med do zhes/ phal cher mi mthun phyogs la zhugs pa yin/ /de ci'i phyir zhe na/ chos thams cad kyi lhan cig skyes pa rnam pa gsum ngo shes pas na/ gzhan gang gis kyang mi grol bas/ </text></item>
<item><p>68a.3</p><section></section><text>lhan cig skyes bral gzhan gang gis/ /de yang zhi gnas phyogs gcig pas thar pa mi mthong bas/ mya ngan 'das gang sgom byed pa/ /'di ni zhi gnas so/ /'di ni lhag mthong ngo / /'di ni mnyam gzhag go/ /'di ni rjes thob po zhes bya ba la sogs pa'i rlom</text></item>
<item><p>68a.4</p><section></section><text>sems kyis don dam pa la mi reg pas/ de dag 'gas kyang don dam ni/ /don dam pa ni blos reg tu mi btub pas/ brjod pa dang bral ba de'i phyir na ming gdags su ma btub pa de shes bya'i yul ma yin pas/ cig shos 'grub par mi 'gyur ro/ /cig shos</text></item>
<item><p>68a.5</p><section></section><text>ni blos yi reg la/ zhi gnas la sogs pa ni blos mos pa yod pas/ gang zhig la mos par gyur pa des/ mos pa'i phyir na yang dag pa ma yin pas/ sangs rgyas kyi dgongs pa mi 'thob pas/ bsam gtan pas thar pa thob bam ci/ yang dag pa'i lta ba</text></item>
<item><p>68a.6</p><section></section><text>rtogs na/ mchod pa'i rnam pa'am/ 'od gsal ba'am/ stong pa'am/ mi rtog pa mi dgos pas na/ mar me ci dgos lha bshos de ci dgos/ /yang dag pa'i ji lta ba bzhin du rtogs na/ phyi'i sngags ni khro bo'i sngags dang / nang gi sngags ni rlung rgyu ba la</text></item>
<item><p>68a.7</p><section></section><text>sems 'dzin pa dang / gsang ba'i sngags yid skyob ba mi dgos pas/ de la ci bya gsang sngags brten pas ci zhig dgos/ phyi rol pa bzhin du 'bab chu'i stegs la brten pa'am/ nags su 'gro nas dka' thub bya ba mi dgos pa bzhin du/ nang gi 'khor lo'i</text></item>
<item><p>68b.1</p><section></section><text>rim pa nas byang chub sems dbab pa dang / 'khor lo'i rim pas stegs bya ba dang / byang chub kyi sems de nyid gyen la bzlog nas/ 'gro ba dang / de la brjod du med pa'i dka' thub mi dgos pas/ 'bab stegs 'gro dang dka' thub ci dgos te/ /phyi rol</text></item>
<item><p>68b.2</p><section></section><text>pa bzhin du khrus byas pa'am/ sngags pa bzhin du mi gtsang ba la gtsang bar bsgoms pas thar pa mi thob pas chu la zhugs pas thar pa thob bam ci/ thabs dang / snang ba dang / dran pa dang / bde ba dang / gsal ba dang / bral ba'i stong pa nyid kyi zhi gnas</text></item>
<item><p>68b.3</p><section></section><text>'ba' zhig la zhugs pa de don ma yin pas/ snying rje dang bral stong pa nyid zhugs gang / /des phyag rgya chen po'i lam thun mong ma yin pa mi mthong bas/ des ni lam mchog rnyed pa ma yin no/ /yang na thabs kyi rnam grangs du ma yod kyang / blo'i pha rol tu phyin pa'am/ </text></item>
<item><p>68b.4</p><section></section><text>shes rab kyi pha rol tu phyin pa rtogs na/ bsgom pa ni tshu rol yin pas/ 'on te snying rje 'ba' zhig bsgoms na yang / /bsgom pa ni yid la byas pas khams gsum las mi thar bas/ 'khor ba 'dir gnas thar pa thob mi 'gyur/ /de yan du gzhan gyi gzhung</text></item>
<item><p>68b.5</p><section></section><text>bstan zin to// //da ni rang gi gzhung gsal bar bstan par bya ste/ de la lta ba la sogs pa nas 'bras bu re dogs pas 'jug bsdus la/ dpe sum cu rtsa lngas rtsa ba'i dpes bsdu bar bya'o/ /sum cu rtsa lnga de dag ni/ /snying po'i don yid la ma byas pa</text></item>
<item><p>68b.6</p><section></section><text>lta ba 'gyur ba med pa lag mthil du gnas pa'i dpe dang / spyod pa 'khrul dang ma 'khrul dbyer med pa la chu la chu bzhag pa'i dpe dang / bsgom pa zhen pa la brgal nas rang gzhung bstan pa ni sgyu 'phrul dra ba pang du 'khyud pa'i dpe dang / 'bras bu mtshon du med pa nam</text></item>
<item><p>68b.7</p><section></section><text>mkha'i dpe dang / sems nyid yid bzhin gyi nor bu'i dpe dang / de'i yon tan sbyor ba bzhi nam mkha'i dpe dang / rgyun mi 'chad pa'i bsam gtan rtogs na snyim pa chus bkang ba'i dpe dang / so ma rang tang lhug pa ni rnga mo'i dpe dang / rlung gi rnal 'byor la</text></item>
<item><p>69a.1</p><section></section><text>brgal nas rang gi gzhung bstan pa ni shing gi rnal 'byor gyi dpe dang / re dogs med pa bu chung gi dpe dang / rang gis nyams su myong yang gzhan la bstan du med pa gzhon nu ma'i bde ba'i dpe dang / yul gyi 'dam gyis ma gos pa ut+pala'i</text></item>
<item><p>69a.2</p><section></section><text>dpe dang / nyon mongs pas mi gnod pa dug can sngags can gyi dpe dang / mnyam gzhag dang rjes thob dbyer med pa glang chen lom pa'i dpe dang / chos sku las ma g.yos pa gzings las 'phur ba'i bya rog gi dpe dang / yul gnyis kyi skyon gyis 'ching ba ni thag pa</text></item>
<item><p>69a.3</p><section></section><text>la sbrul du mthong ba'i dpe dang / 'dod pa'i yon tan lngas 'ching ba ni nya dang phye leb glang chen bung ba ri dgas kyi dpe dang / chos nyid rtogs pas 'dod yon spyod kyang mi gnod pa chu dang rlabs kyi dpe dang / rnam rtog glo bur ba chos sku la nub pa nyid rdul gyi</text></item>
<item><p>69a.4</p><section></section><text>dpe dang / du ma ro gcig ni chu la chu bzhag pa'i dpe dang / thug phrad kyi rnal 'byor ni nags la mched pa'i me lce'i dpe dang / gang la zhen pa 'gal ba ni til gyi shun pa'i dpe dang / dbang po'i mngon sum dang rnal 'byor gyi mngon sum 'dra la mi 'dra ba ni phag</text></item>
<item><p>69a.5</p><section></section><text>dang glang po'i dpe dang / rig pa med kyang 'gro don byed pa yid bzhin nor bu'i dpe dang / snod rtag pa'am dran du ma btub ka la ku ta'i dpe dang / chos nyid kyi ro ma stor ba ni lan tshwa chu la thim pa'i dpe dang / sems dang sems las byung ba dbyer med pa ni chu nang</text></item>
<item><p>69a.6</p><section></section><text>gi mar me'i dpe dang / sna tshogs chos sku las ma g.yos pas rgyal po la sgyu ma bstan pa'i dpe dang / rig pa zas su zos pa chung mas khyo zos pa'i dpe dang / 'khor ba dang mya ngan las 'das pa lhan cig skyes pa'i sdom pa me shel chu shel gyi dpe dang / chos sku</text></item>
<item><p>69a.7</p><section></section><text>blos reg reg 'dra ste mi reg pa ni gdol pa'i rig byed kyi dpe dang / longs sku ma rtogs kun tu ru la 'tshol na smig rgyu'i chu'i dpe dang / bzhi pa'i man ngag rtogs na zla ba'i nor bu'i dpe dang / sprul sku rtogs nas sems yan par glang po che skyong ba'i dpe dang / ngo bo</text></item>
<item><p>69b.1</p><section></section><text>dbyer med par rtogs na chu bur gyi dpe'o// //dpe de rnams gsal bar bya ba ni/ dang po kho na dus gsum gyi bde bar gshegs pa'i dgongs pa lta ba rtogs bya ma yin pa rtogs dgos te/ de yang 'khor ba dang mya ngan las 'das pa la sogs pa'i chos ji snyed</text></item>
<item><p>69b.2</p><section></section><text>pa cig gnyis su med par shes dgos so/ /'di la brjod bya mang po yod de bla ma'i zhal las shes par bya'o/ /de la rnal 'byor tha ma dang 'bring dang rab kyi dbang du byas na/ tha ma snang stong dbyer med lta ba/ bde stong dbyer med bsgom pa/ sku gsum dbyer med</text></item>
<item><p>69b.3</p><section></section><text>'bras bu'o/ /rnal 'byor 'bring po na re/ rnal 'byor tha ma ni rnam par rtog pa 'ba' zhig la ming du btags pa'o/ /rnam rtog de yang dran pa tsam yin pas me long lta bu'i ye shes dang / man ngag gis dran med myong ba mnyam pa nyid kyi ye shes dang / skye med sa</text></item>
<item><p>69b.4</p><section></section><text>bstan pas so sor rtog pa'i ye shes dang / bya ba dang bral ba rtogs pas bya ba nan tan gyi ye shes dang / bsam du med pa shin tu rnam par dag pas chos kyi dbyings shin du rnam par dag pa'i dbyings de dag man ngag gis nyams su myong bas rnal 'byor 'bring po zhes bya'o/ / </text></item>
<item><p>69b.5</p><section></section><text>rnal 'byor rab na re/ rnal 'byor 'bring pos ye shes su ming du btags pa ni sgyu ma lta bu dran pa dang yid la ma byas pa dbyer mi phyed pa zung 'jug rab tu mi gnas pa tsam yin gyi/ gang dran pa med cing yid la bya ba med pa de stong nyid rab tu mi gnas pa dang / skye ba med cing</text></item>
<item><p>69b.6</p><section></section><text>dgag tu med pa de btang snyoms rab tu mi gnas pa/ gang gis blos mi rig pa bsam du med pas rgyun chad rab tu mi gnas pa'o/ /de yang rab tu mi gnas pa de dag yid la mi byed pa dang dbyer mi phyed pas/ gang yang gnyis po'i sbyar ba'i nus pa des/ 'khor ba</text></item>
<item><p>69b.7</p><section></section><text>rnam pa gsum dang mya ngan las 'das pa gsum ni sems dang ye shes kyi sprul pa'o/ /sems dang ye shes gang yin pa de ni dngos po med pa'o/ /dngos po med pas ni dngos po ma yin pa la gnas par mi bya ste/ chos nyid skye ba med pa de ni sems las byung pa ngan pa</text></item>
<item><p>70a.1</p><section></section><text>'di la gnas par mi bya la/ sems nyid dran med shes bya yin pas gnas par mi byed pas/ 'khor bar mi gnas mya ngan 'das mi gnas/ /skye ba med pa de yang dran pa dang dran med la brten nas rtogs par 'gyur gyi/ dper na bud</text></item>
<item><p>70a.2</p><section></section><text>shing ma zad kyi bar du me gnas par 'gyur gyi/ bud shing zad pa dang me la gnas med pa bzhin du/ dran dang dran med ma zad par du skye ba med pa zhes gnas par 'gyur gyi/ de gnyis rmi lam gyi sgyu ma lta bur shes pa/ skye ba med pa de dmigs su med pa'i phyir long ba</text></item>
<item><p>70a.3</p><section></section><text>lta bu yin pas brjod du med pa/ kye lags gang smras brdzun pa long ba bor la/ sems la snang ba ni rkyen bag chags la rag lus/ sems la stong pa ni ltos pa'i chos la rag lus sems skye ba med pa de gnyis la rag lus pas/ snang ba dang / stong pa dang / skye ba med</text></item>
<item><p>70a.4</p><section></section><text>pa/ gang la zhen pa yod pa de yang thong / zhi bsdus kyi chos thams cad yid la ma byas pa thug phrad du rtogs pas/ rtogs par gyur na de yin te/ yid la ma byas pa bla na med pas brda dang thabs kyis bstan yang rtags de ma yin/ dper na bram ze ma yin pa bos</text></item>
<item><p>70a.5</p><section></section><text>shig byas pas/ gzhan ni ngos bzung ba med pa de bzhin du/ des gzhan zhig ni shes par bya ba'i yul ma yin pas/ de las gzhan zhig sus kyang shes mi 'gyur/ /de yang thos pa'i shes rab dang / bsams pa'i shes rab dang bsgoms pa'i shes rab sku gsum</text></item>
<item><p>70a.6</p><section></section><text>shes pas klog pa de yin 'dzin dang bsgom pa de yin te/ de nyid thog ma med pa nas 'gyur ba med pa/ srid pa chags pa dang de'i bstan bcos kyang de las gzhan ma yin pas/ bstan bcos snying las 'chang ba'ang de yin no/ /bla ma dam pas brda dang thabs kyi sgo nas</text></item>
<item><p>70a.7</p><section></section><text>yid la mi byed pa'i lta ba mtshon na/ gzhan rnam rtog yid la byas pas lta ba 'gyur ba med pa ni ma rtogs pas/ de mi mtshon pa'i lta ba yod min te/ 'o na yid la byas pa'i lta ba de rtogs su rung ba yin na shes bya yin la/ ma rtogs na nyon mongs pa yin no/ /de bas</text></item>
<item><p>70b.1</p><section></section><text>na brgyud pa'i bla ma dang dngos kyi bla mas brda dang thabs khyad par can gyis bstan du yod pas/ 'on kyang gcig tu bla ma'i zhal la ltos pa yin/ brgyud pa'i bla mas brdas bstan la/ /dngos kyi bla mas ni thabs kyis rtogs pa/ snying gi dkyil 'khor la gnas</text></item>
<item><p>70b.2</p><section></section><text>pas/ brgyud pa'i bla mas smras pa dngos kyi bla ma'i gang gi snying zhugs pa/ dpe ci dang 'dra zhe na/ yid bzhin nor bu'am/ nor lha bsgrubs pa'i skyes bu'i lag pa'i mthil nas ci bsams pa 'grub pa de bzhin du/ lta ba 'gyur ba med pa rtogs na/ zad pa med</text></item>
<item><p>70b.3</p><section></section><text>cing 'phel ba med pas/ lag pa'i mthil du gnas pa'i gter mthong 'dra// //da ni lta ba rtogs pa'i rnal 'byor gyi spyod pa/ chu la chu bzhag gi dpes bstan par bya'o/ /de yang 'khrul pa dang ma 'khrul pa gnyis su snang yang / gnyug ma'i ngang du</text></item>
<item><p>70b.4</p><section></section><text>gnyis su med do/ /byis pa so so'i skye bo la gnyug ma rnal ma lhan cig skyes pa yod pa de ma mtshon pa'i dus su yid la ma byas pa rtogs na/ gnyug ma'i rang bzhin byas pas ma mtshon par/ /gnyug ma ma bcos pa rang bzhin gyis rnam par dag pa'i dbyings de</text></item>
<item><p>70b.5</p><section></section><text>nyid brda yis ma mtshon par sgra dang tha snyad kyis mtshon pa tsam 'khrul pas/ 'di gtsang 'di mi gtsang 'di dge 'di mi dge la sogs pa bslabs shing bcos pas bus pa bslus pas na/ 'khrul pas bus pa bslus zhes mda' bsnun smra/ /don dam pa'i lhan cig</text></item>
<item><p>70b.6</p><section></section><text>skyes pa de bsgom du yang med la/ de las khyad par 'phags pa yang med pas/ bsam gtan med cing rab tu byung ba'ang med/ /'o na yul dang yul gyi dga' ba spang dgos sam zhe na ma yin gyi/ dran pa'i khyim na gnas shing dran med kyi chung ma shes rab ma rnam pa</text></item>
<item><p>70b.7</p><section></section><text>gsum dang ma bral bar/ khyim na gnas shing chung ma dag dang lhan cig tu/ /'o na phyi'i yul ni 'dod yon lnga/ nang gi yul ni dran pas mi 'ching ngam zer ba la rtogs na grol bas/ gang zhig yul gyi dga' bas bcings pas mi grol na/ de nyid yid la byas</text></item>
<item><p>71a.1</p><section></section><text>nas 'bad pa byas pas/ mda' bsnun ngas ni de nyid shes pa yin/ /zhes smra/ gal te rgyun mi 'chad pa'i bsam gtan bzhi rtogs na/ yid la byas pa'i bsam gtan bya mi dgos pas/ gal te mngon du gyur na bsam gtan ci/ / </text></item>
<item><p>71a.2</p><section></section><text>yang na rgyun mi 'chad pa'i bsam gtan bla ma dam pas bstan pas ma rtogs na/ yid la byas pa yal bas/ gal te lkog tu gyur na mun pa 'jal/ /de la chos thams cad skye sa dang / gnas sa dang / 'gag sa ni don gyi lhan cig skyes pa'i rang bzhin rtogs</text></item>
<item><p>71a.3</p><section></section><text>na/ lhan cig skyes pa'i rang bzhin de nyid ni/ lhan cig skyes pa'i rang bzhin dran pa dang bcas pa zhig yin nam/ dran pa med pa zhig yin nam zhen ma yin gyi/ dngos dang dngos po med pa ma yin te/ /rgyun mi 'chad pa'i bsam gtan sems ma lus pa yod pa ngo</text></item>
<item><p>71a.4</p><section></section><text>ma shes pas/ mda' bsnun 'o dod rtag tu 'bad par byed/ /sems can thams cad kyis ma rig la des skye rga na 'chir 'gyur bas gang zhig blangs nas skye shi'i gnas gyur pa/ ma rig pa de nyid chos nyid kyi dbyings su yal ba'i dus su ma rig pa nyid chos kyi sku yin pas</text></item>
<item><p>71a.5</p><section></section><text>blos ma reg pas don dam pa yin pas/ de nyid blangs nas bde chen mchog sgrub byed ces/ de yang 'dam gyis ma gos pa bde ba chen po de nyid brda'i skad du skad sprul sku'i sang ba longs sku/ mthon po'i chos sku/ ma rtogs pas/ skad gsang mthon pos mda' bsnun smra</text></item>
<item><p>71a.6</p><section></section><text>byed kyang / /khams gsum gyi sems can rnams kyis rang la yod pa ngo ma shes pas/ byol song 'jig rten mi go ji ltar bya/ go zhing rtogs na bsam du yod dam zhe na/ bsgom pa dang bsam pa dang / dran pa ni rnam par rtog pa yin pas/ don dam pa</text></item>
<item><p>71a.7</p><section></section><text>ni bsam bsgom las 'das pas/ blos ma reg pa'i dbyings de/ bsam gtan bral bas ci zhig bsam du yod/ /'o na bsam du ma btub pa na/ slob dpon dang slob bu bshad pa'i 'brel pa yod dam zhe na/ blo'i yul du ma gyur bas tshig gis brjod par</text></item>
<item><p>71b.1</p><section></section><text>mi nus pas/ brjod du med gang ji ltar bshad du yod/ /bshad par byed na dran dgos te/ dran pa'i rnam par rtog pa ni 'khor ba yin la de nyid yal bar ma shes pas/ srad pa'i phyag rgyas 'gro ba ma lus bslus/ /dran pa ni rang bzhin gyis yal/ gnyug</text></item>
<item><p>71b.2</p><section></section><text>ma'i shes bya ma yin pas/ rang bzhin gnyug ma sus kyang blangs pa med/ /gnyug ma rnal ma lhan cig skyes pa la/ /rgyud gsum mam lnga med/ phyi nang gsang sngags med/ de la brten nas bsgom bya sgom byed med pas/ rgyud med sngags med bsam</text></item>
<item><p>71b.3</p><section></section><text>bya bsam gtan med/ /bsgom pa bsam pa dran pa yid la byed/ /de kun rang yid 'khrul par byed pa'i rgyu/ /shes dang shes bya la sogs pa'i dri ma rang bzhin gyis dag la/ byas pa'i bsam gtan gyis bslad du mi btub pas/ rang bzhin dag pa'i</text></item>
<item><p>71b.4</p><section></section><text>sems la bsam gtan dag gis mi bslad de/ dbang gi nyams su myong ba'i bde bas lus dang sems dang snang ba'i bde ba myong bar 'gyur yang glo bur ba yin pas bdag nyid bde la gnas shing gdung bar ma byed cig /de la ma 'khrul pa tshangs pa dgu'i man ngag</text></item>
<item><p>71b.5</p><section></section><text>bstan par bya'o/ /de dag gang zhe na/ tshogs kyi 'khor lo dang / las kyi phyag rgya dang / chos kyi phyag rgya dang / phyag rgya chen po dang / dam tshig gi phyag rgya dang / don gyi lus dang / don gyi ngag dang / don gyi yid dang / de dag dbyer med pa'o/ /tshogs</text></item>
<item><p>71b.6</p><section></section><text>kyi 'khor lo la/ phyi dang nang dang gsang ba'o/ /phyi ni rnal 'byor pho mo yab yum tshogs pa'i dus su za zhing 'thung la gnyis sprod dga' zhing / lus lha'i 'du shes dang / ngag sngags kyi 'du shes dang / sems de kho na nyid kyi 'du shes dang ma bral</text></item>
<item><p>71b.7</p><section></section><text>bar bskyed pa'i rim pa bsgoms pas/ rtag tu yang dang yang du 'khor lo 'gengs/ /'bras bu rdo rje theg pa'i bskyed pa'i rim pa la sogs pa ji bzhin pa rtogs na/ chos 'di lta bus 'jig rten pha rol 'grub 'gyur te/ de ma rtogs na/ rmongs pa'i</text></item>
<item><p>72a.1</p><section></section><text>mgo bor rdog pas mnan nas song / nang gi tshogs ni bdud rtsi lnga dang sha lnga ni za la/ rdo rje chu 'thung gi man ngag gis 'thung la/ bde ba dang stong pa dbyer mi phyed pas za zhing 'thung la gnyis sprod kyis dga' zhing / 'khor lo rim pa</text></item>
<item><p>72a.2</p><section></section><text>bzhin du byang chub kyi sems kyi bde bas 'gengs pas na/ rtag tu yang dang yang du 'khor lo'i 'gengs/ /thabs khyad par can gyi man ngag rtogs na/ chos 'di lta bus 'jig rten pha rol 'grub 'gyur te/ de lta bu'i chos ma rtogs na rmongs pa 'jig</text></item>
<item><p>72a.3</p><section></section><text>rten mgo bor rdog pas mnan nas song / gsang ba'i tshogs ni zas su dran pa za/ skom du dran pa 'thung la/ skye ba med pa dbyer med pas/ za zhing 'thung la gnyis sprod kyi dga' zhing / dran dang dran sprul pa'i sku yin pa dang / skye ba med pa longs</text></item>
<item><p>72a.4</p><section></section><text>sku blos ma reg pa chos sku yin pas/ rtag tu yang dang yang du 'khor lo 'gengs/ /de lta bu'i chos nyid yang dag par rtogs na/ chos 'di lta bus 'jig rten pha rol 'grub 'gyur te/ chos nyid blo las 'das pa ma rtogs pas/ rmongs pa'i 'jig rten</text></item>
<item><p>72a.5</p><section></section><text>mgo bor rdog pas mnan nas song / da ni las kyi phyag rgya'i dpe don gnyis la/ dpe las kyi phyag rgya ni gzhan gyis bshad zin to/ /don las kyi phyag rgya ni/ rang gi byang chub sems thig le rnam pa bzhi/ de yang man ngag gis bstan pa'i dus su dran</text></item>
<item><p>72a.6</p><section></section><text>pa'i thig le 'khor ba/ dran pa med pa mya ngan las 'das pa skye ba med pa'i mtshan nyid yid la ma byas pas/ blo las 'das pa'i mtshan nyid yid la ma byas pa'i dus su/ bla ma'i man ngag gi rnam rtog mi rgyu rig pa mi rgyu bas/ gang du rlung dang sems ni mi rgyu</text></item>
<item><p>72a.7</p><section></section><text>zhing / /dus de la dran pa'i nyi ma snang ba mi 'jug /dran pa med pa zla ba mi snang ba mi 'jug pas/ nyi ma zla ba 'jug pa med gyur pa/ /shes bya shes bya ma yin la/ /man ngag bstan pa'i dus su sems dal sos yin la/ dran dang dran med de bzhin</text></item>
<item><p>72b.1</p><section></section><text>gshegs pa'i dbugs dbyung ba dang / skye ba med pa rdo rje 'chang gi dbugs dbyung ba dang / blo las 'das pa bde ba chen po'i dbugs dbyung bas/ mi shes pa dag gnas der sems ni dbugs dbyung zhig bla ma dang slob ma'i man ngag bstan du btub pas/ mda'</text></item>
<item><p>72b.2</p><section></section><text>bsnun gyis ni man ngag thams cad bstan nas song / /dpe'i chos kyi phyag rgya dang / don gyi chos kyi phyag rgya gnyis la/ dpe'i phyogs kyi phyag rgya ni gzhan gyis bshad zin to/ /don gyi chos kyi phyag rgya ni/ chos ma lus pa sems la bsdus/ de yang sems rtsa gsum</text></item>
<item><p>72b.3</p><section></section><text>la'o/ /dran pa'i rtsa ni rol mo mkhan dang 'dra bas la la nA'o/ /dran pa med pa'i rtsa ni mnyam pa nyid la gnas pas ra sa nA de gnyis las gzhan skye ba med pa ngos bstan yod la ngos gzung med pas a wa d+hU tI'o/ /de las dran pa dang ma dran pa byung yang dbyings</text></item>
<item><p>72b.4</p><section></section><text>de la/ gnyis su mi bya gcig tu bya ba ste/ /dran pa sku'i rigs/ dran med gsung gi rigs/ skye med thugs kyi rigs/ dbyings de la tha mi dad pas/ rigs la bye brag dag tu ma byed par/ dran pa la chags na 'dod pa'i khams kyi rgyu/ dran med la chags na gzugs kyi khams kyi rgyu/ skye med</text></item>
<item><p>72b.5</p><section></section><text>la chags na gzugs med pa'i rgyu yin la/ sems kyi cho 'phrul yin pas de la yang dag tu mi 'dzin pas na/ khams gsum ma lus 'di thams cad ni/ de'i phyir blos ma reg pa'i bde ba bla ma dam pas bstan pa de la chos ma lus pa de'i dang las ma g.yos pas</text></item>
<item><p>72b.6</p><section></section><text>'dod chags chen po gcig tu kha dog sgyur cig dang / phyag rgya chen po rang bzhin gyi rnam par dag pa la ni dpes mtshon par bya ba ma yin gyis/ don 'di lta bu zhes mtshon du med de/ 'o na yang bla ma dam pa'i gdams ngag gis bstan ma thag tu rnal 'byor mngon </text></item>
<item><p>72b.7</p><section></section><text>sum rkyen gsum gyis ma bslad pa de ni dus gsum mnyam pa nyid sprul pa'i sku gnas pas/ der ni thog ma bar mtha' med/ /srid pa dang mya ngan las 'das pa skye ba med pa'i dbyings su longs sku gnas pas/ srid med mya ngan 'das pa min/ /'khor ba dang mya ngan</text></item>
<item><p>73a.1</p><section></section><text>las 'das pa'i 'dam gang gis kyang ma gos pas ni chu'i nang gi zla ba bzhin du 'dres la ma 'dres pa chos kyi sku ni bla ma'i zhal las shes par byas la de yang rkyen gsum gyis ma bslad pas/ bde ba chen po mchog 'di la/ /bdag gi</text></item>
<item><p>73a.2</p><section></section><text>don dang gzhan gyi don gnyis ma grub bas na/ bdag dang gzhan ma grub ba'i ngo bo nyid kyis tha dad pas ma yin te/ glo bur gyi dran pas ma byung ba'i ngo bo nyid kyi sprul sku dang / dran med ma byung ba'i ngo bo nyid kyi longs sku dang / skye med ma byung ba'i ngo bo nyid kyi chos</text></item>
<item><p>73a.3</p><section></section><text>sku de la bdag don dang gzhan don dang gnyis su ma grub pas/ bdag dang gzhan na yod ma yin/ /dam tshig gi phyag rgya dpe don gnyis la/ dpe ni gzhan gyis bshad zin to/ /don ni da ltar gyi dran pa 'dis sna tshogs su snang bas rnam par snang mdzad mdun</text></item>
<item><p>73a.4</p><section></section><text>du/ de'i pha rol na dran pa med pa'i snang bas khyab pas snang ba mtha' yas rgyu ba/ de gnyis dbyer med pa las yid bzhin gyi nor bu bzhin du sna tshogs 'byung bas rin chen 'byung ldan/ sna tshogs de nyid las 'gro don mdzad pas don yod grub pa/ rang gi ngo bo</text></item>
<item><p>73a.5</p><section></section><text>las ma g.yos pas mi bskyod pa/ 'khor ba dang mya ngan las 'das pa de dag dang po rgyu med pa de nyid rgyu gcig par rtogs pa byams pa/ ma rtogs pa rtogs par byed pa thabs snying rje/ rtogs nas bral du med pa dga' ba/ de nyid blo'i yul las 'das pa btang</text></item>
<item><p>73a.6</p><section></section><text>snyoms/ de rnams yid la ma byas pas rdo rje sems dpa' ste bcu'o/ /de gang ltar bltas kyang de las ma g.yos ba ni/ mdun dang rgyab dang phyogs bcu ru/ /yang na bskyal sa gang du bskyal ba bstan pa ni/ /rang gi shes pa la snang ba ni gzugs kyi phung po rnam</text></item>
<item><p>73a.7</p><section></section><text>par snang mdzad dang / rang gi tshor bas tshor ba'i phung po rin chen 'byung ldan dang / de nyid kyi 'du shes su yod pas 'du shes kyi phung po snang ba mtha' yas dang / de ltar 'du byed kyi rnam pa ni 'du byed kyi phung po don yod grub pa dang / shes pas ma rtogs pas gzhan</text></item>
<item><p>73b.1</p><section></section><text>pas rnam par shes pa'i phung po mi bskyod pa ni ye shes lnga ste 'jig rten pa'i phung po lnga'o/ /man ngag gis bstan pa de ni dran pa med cing yid la bya ba med pa de ni tshul khrims kyi phung po rnam par snang mdzad dang / de nyid rgyun mi 'chad pa ting nge 'dzin gyi phung po rin</text></item>
<item><p>73b.2</p><section></section><text>chen 'byung ldan dang / de nyid blos mi reg pa shes rab kyi phung po snang ba mtha' yas dang / de nyid gang gis kyang ma bcings pa rnam par grol ba'i phung po don yod grub pa dang / gang gis kyang ma bcings pa'i de nyid la sangs rgyas kyi dgongs pa yod pas</text></item>
<item><p>73b.3</p><section></section><text>rnam par grol pa'i ye shes gzigs pa'i phung po mi bskyod pa/ de dag ye shes lngas rgyas btab pa ni 'jig rten las 'das pa'i phung po lnga ste/ rnal 'byor pa 'ga' tsam gyi spyod yul lo/ /ma rtogs na 'jig rten pa'i phung po dang 'grogs la/ rtogs</text></item>
<item><p>73b.4</p><section></section><text>na 'jig rten las 'das pa'i phung po dang / lhan cig tu sgyu ma lta bus chags pa dang grol ba'i lam gnyis las/ 'jig rten pa'i phung po lnga ni chags pa'i lam dang / 'jig rten las 'das pa'i phung po lnga ni grol ba'i lam gnyis la gnas pas/ mdun</text></item>
<item><p>73b.5</p><section></section><text>dang rgyab dang phyogs bcu ru/ /gang ltar bltas kyang yid la ma byas pa'i de kho na nyid dang mi 'bral ba yin pas/ gang gang mthong ba de de nyid/ /bla ma dam pas brdas bstan pa'i dus su/ rtsa rdul tsam gyi the tshom med par yang dag pa ji lta ba bzhin don rtogs</text></item>
<item><p>73b.6</p><section></section><text>pas/ de ring nyid du mgon po da ltar 'khrul pa chad/ dri ba dang dri ba'i lan ni dran pa 'ba' zhig yin la/ cig shos ni gtan yid la byar med pas/ da ni su la'ang dri bar mi bya'o/ /lhan cig skyes pa'i lus la dpe don gnyis las/ dpe'i lhan cig skyes</text></item>
<item><p>73b.7</p><section></section><text>pa'i lus ni thig le dkar dmar gnyis la mig gi dbang po la sogs pa med/ don gyi lhan cig skyes pa'i lus la yang dpe don gnyis/ dpe ni bag chags dang bcas pa dang bag chags med pa'o/ /bag chags dang bcas pa ni yid kyis gzugs la</text></item>
<item><p>74a.1</p><section></section><text>bltas ba'i dus su/ lus de la sha khrag dang dbang po gang yang med/ bag chags med pa dpe'i lus ni rang gis ma phyin pa'i sar yid kyis bltar med pa'i phyir yid kyi gzugs med pa'i phyir dbang po med/ de dag gis ma mtshon pa'i</text></item>
<item><p>74a.2</p><section></section><text>dus gsum mnyam pa nyid du 'du shes pas dus gsum rtsa ba dang bral la gnas pa don gyi lus ni brgyud pa'i bla ma dam pas bstan pas/ dbang po gang du nub 'gyur zhing / /de la bdag dang bdag gir bgyi ba la sogs pa'i ngo bo nyid kyis ma grub pas rang gi ngo</text></item>
<item><p>74a.3</p><section></section><text>bo'ang nyams par 'gyur/ de ltar dus gsum gyi bde bar gshegs pa'i dgongs pa yid la bya ba ma yin pa ni ma rtogs/ yid la byas pa 'di dag gis 'khor ba las thar pa mi thob pas/ sdig pa'i grogs po yin/ don dam ni yid la byar mi btub</text></item>
<item><p>74a.4</p><section></section><text>pas lhan cig skyes pa rtogs na dge ba'i bshes gnyen yin pas/ grogs dag de ni lhan cig skyes pa'i lus/ /de yang brgyud pa'i bla ma dam pa'i zhal gyi brdas bstan ma thag tu dngos kyi bla ma yid kyi brdas the tshom mi za ba de/ dpe'i lhan cig skyes pa la ma</text></item>
<item><p>74a.5</p><section></section><text>dri bar/ don gyi lhan cig skyes pa bla ma dam pa la rag lus pas/ bla ma dam pa'i zhal la gsal bar dris/ /da ltar gyi ngag ni dbyangs dang gsal byed dang yid dang rlung rgyu ba las/ brjod byas don ji bzhin pa tshol ba yin gyi/ ji bzhin pa de brjod bya ma yin pa/ </text></item>
<item><p>74a.6</p><section></section><text>de yang dpe'i lhan cig skyes pa'i dbang gis thig le dkar dmar gyi bar na yid kyi rlung mi rgyu ba'i dus su snang ba ni nub/ stong pa ni ma shar ba de bzhin du/ don dam pa'i ngag la yid dang sems dang rig pa dang / rnam par shes pa'i dran pa'i rlung mi rgyu/ yid</text></item>
<item><p>74a.7</p><section></section><text>ni gar 'chi rlung gar dengs/ /de la sangs rgyas kyi yon tan sku'i rnam pa'i gzhir gyur pas/ sa steng 'di na yan lag thams cad gnas/ /gang du shes par bya zhe na/ dpe'i thig le dkar dmar gnyis sam nyi zla'i bar na brjod du med de/ don gyi thig le dran</text></item>
<item><p>74b.1</p><section></section><text>dang dran med kyi mtshams su shes pas/ de ni rmis pas mtshams su yongs shes bya/ /de yang shes dang shes bya ma yin pa ni zab pa dang brjod du med pa de nyid shes pas/ gti mug rgya mtsho 'chad pas gang shes pa/ /da ltar gyi sems ni rkyen dang bag</text></item>
<item><p>74b.2</p><section></section><text>chags la sogs pas bsgyur ba'i phyir na dpe tsam du shes par bya'o/ /don dam pa'i sems ni 'gyur ba med cing rnam par rtog pa med pa'o/ /rtogs pa med pa de yang thog ma med pas na glo bur gyi dran pa'i 'dam dang / dran med kyi 'dam gang gis kyang ma</text></item>
<item><p>74b.3</p><section></section><text>gos pas/ 'di ni bde chen mchog yin te/ /rtogs pa'i rnal 'byor pa rnams kyi 'gro sa ni/ lus kyi thim sa dran med sprul sku'o/ /ngag gi thim sa skye med longs sku la'o/ /yid kyi thim sa blo las 'das pa chos sku man ngag gis bstan pas/ </text></item>
<item><p>74b.4</p><section></section><text>sa ra ha yis bstan nas 'gro/ /'o na bstan du yod dam zhe na/ dran pa 'di nyid kyi sgron ma la brten nas/ dran med skye med blo las 'das pa ngo bstan pa ni/ kye ho 'di ni rang rig ste/ /don gyi ngo bo la ni 'khrul pa med de/ de ma rtogs pa'i dbang gis dran pa'i</text></item>
<item><p>74b.5</p><section></section><text>'khrul pas 'khrul zhing gda' na/ rtogs pa'i dbang gis dran pa dbyings su dag nas blo'i yul du ma gyur pa de la ni the tshom mi za bas/ 'di las 'khrul par ma byed cig /dus gsum gyi bde bar gshegs pa'i dgongs pa ni/ dngos po ji lta ba bzhin yid</text></item>
<item><p>74b.6</p><section></section><text>la byas bas 'ching la/ dngos po med pa stong pa nyid ji lta ba bzhin yid la byas pas kyang 'ching bas dngos dang dngos med bde bar gshegs pa 'ching ba ste ji srid gzung dang 'dzin pa ni srid pa'o/ /gzung ba dang 'dzin pa med pa'o zhes de yang yid la byas na dran pa dang</text></item>
<item><p>74b.7</p><section></section><text>rang gi srid pa'o/ /chos rnams kyi ngo bo yid la ma byas ba de ni mnyam pa nyid do/ /mnyam pa nyid mnyam pa nyid ces bya ba de ming tsam yin pas/ srid dang mnyam pa nyid tha dad ma byed par/ gnyug ma rnal ma lhan cig skyes pa'i rang bzhin ni yid la byar med do/ / </text></item>
<item><p>75a.1</p><section></section><text>rnam par rtog pa ni yid yin pas dran pa'o/ /dran pa de ni na bun bzhin du yal bas/ gnyug ma'i yid ni gcig tu sdod dang rnal 'byor pa/ de yang na ma dran pa 'di la mngon par zhen na/ chu la 'bru mar thigs pa gnas pa bzhin du/ </text></item>
<item><p>75a.2</p><section></section><text>spros pa dang bcas pa yin no/ /dran pa 'di nyid go bar shes na chos thams cad ni chos nyid du thim pas/ chu la chu bzhag bzhin du shes par byos// //da ni bsgom pa 'phrul pa dang ma 'khrul pa sgyu 'khrul dra ba pang du 'khyud pa'i dpes bstan par</text></item>
<item><p>75a.3</p><section></section><text>bya'o/ /snang stong dang bde stong dang gsal stong dang rig stong dang zung 'jug la sogs pa'i bsam gtan yid la byas pas thar pa mi thob po/ /yid la byas pas ni khams gsum las 'da' bar mi nus so/ /la la na re zhi gnas la mnyam par bzhag nas/ </text></item>
<item><p>75a.4</p><section></section><text>lhag mthong dang rjes las thob pa'i shes pa de nyid ji lta ba bzhin du rtogs pa la ma yengs par byas na thar pa thob zer te/ rtag tu mnyam gzhag yin par ma shes na yid la byas pa'i mnyam gzhag gis ni thar ba mi thob pas/ bsam gtan brdzun pas thar ba rnyed min</text></item>
<item><p>75a.5</p><section></section><text>no/ /rgyun mi 'chad pa'i bsam gtan ma shes na/ /glo bur du dran pa'i bsam gtan ni/ dper na sgyu ma mkhan gyis ri mo mkhan bslus pa'i sgrung brgyud dang / tshong dpon gyi bu rin chen gling du song pa smad 'tshong ma sgyu 'phrul zhes bya bas bslus pa dang / tshong</text></item>
<item><p>75a.6</p><section></section><text>dpon gyi bu dra ba zhes bya ba spre'u yis smad 'tshong mo sgyu 'phrul bslus pa'i sgrung brgyud bzhin du/ zhi gnas kyis lhag mthong bslus pa dang / lhag mthong gis zhi gnas bslus pa dang / mnyam gzhag gis rjes thob bslus/ rjes thob kyis mnyam gzhag</text></item>
<item><p>75a.7</p><section></section><text>bsdus pa dang / snang bas stong pa bslus pa/ stong pas snang ba bslus pas/ sgyu 'phrul dra bas ji ltar pang du 'khyud/ /de dag rang bzhin ji lta ba bzhin du shes na/ dper na sgyu ma mkhan cig gis rgyal po'am/ blun po mkhas pa rig pa can cig la/ rta dang</text></item>
<item><p>75b.1</p><section></section><text>glang po dang / skyes pa dang / bud med gzhon nu ma/ yid 'phrog par sprul nas bstan na/ de yis yid 'phrog par mi 'gyur ro/ ci'i phyir zhe na sgyu ma yin par shes so/ /de bzhin du bla ma dam pas brda dang thabs kyi sgo nas rgyun mi 'chad pa'i bsam gtan</text></item>
<item><p>75b.2</p><section></section><text>bstan pa'i dus su don dam pa'i bden pa mthong bas/ kun rdzob kyi bden pa sgyu ma tsam la yid ches par mi 'gyur ro/ /sku gsum gyi bsam gtan rang la yod par bla ma dam pas bstan pas yid ches par 'gyur bas na/ the tshom med par rtogs pas na/ / </text></item>
<item><p>75b.3</p><section></section><text>bla ma dam pa'i bka' yis bden par yid ches pa/ brgyud pa'i bla ma dam pa'i brdas bstan pa de rtag pa dang chad pa dang / bde ba dang stong pa dang / 'khor ba dang mya ngan las 'das pa'i tha snyad gdags su ma btub pas/ yid brjod du yod ma yin zhes</text></item>
<item><p>75b.4</p><section></section><text>mda' bsnun smra// //da ni re dogs med pa'i 'bras bu mtshon du med pa nam mkha'i dpes bstan par bya'o/ /nam mkha' ni yod pa dang med pa la sogs pa'i tha snyad gang gis kyang mi gos so/ /nam mkha' zhes bya ba ming du btags pas ming tsam</text></item>
<item><p>75b.5</p><section></section><text>yin pas/ nam mkha' dngos po med pas gzugs la sogs pa de dag mig gi 'dus te reg pa las byung ba'i tshor ba la sogs pas tshor bar 'gyur gyi/ nam mkha' dngos po can cig yin na ni/ /bde sdug la sogs pa'i tshor bar mi 'gyur ro/ /nam mkha'</text></item>
<item><p>75b.6</p><section></section><text>ni skye 'gag la sogs pas ma gos pas/ gdod nas dag pa nam mkha'i rang bzhin la/ /don sems nyid de yang rkyen gang yang ma byung ba'i dus su bltas pas dran rig tu shes/ yang bltas pas skye med du shes/ yang gcig bltas pas blos reg pas/ </text></item>
<item><p>75b.7</p><section></section><text>bltas shing bltas shing mthong ba 'gag par 'gyur/ /de nyid 'bras bu chos kyi sku rtogs pas ni/ shes dang shes bya 'gags pas/ de lta bu nyid dus su 'gog par 'gyur/ de nyid gnyug ma'i chos rnams kyi lhan cig skyes pa yid la bya ba ma yin pa ni ma</text></item>
<item><p>76a.1</p><section></section><text>rtogs/ yid la byas pa 'di 'bras bu chos kyi sku yin snyam pas/ gnyug ma'i yid la skyon gyi bus ba bslus/ /khams gsum gyi sems can rnams ni nyon mongs pa'i sgrib pa dang bral bar bya'o snyam nas lhag pa'i bsam pas/ skye bo ma</text></item>
<item><p>76a.2</p><section></section><text>lus lhag par sun 'byin cing / /nyon mongs pas sun 'byin na/ shes byas sun 'byin pa ni/ dper na btson ra nas byung yang btson ra'i nang du chud pa bzhin du/ shes bya'i nga rgyal de nyid blo las 'das pa la thim par ma shes na/ nga rgyal skyon gyis de nyid</text></item>
<item><p>76a.3</p><section></section><text>mtshon mi nus/ /khams gsum gyi 'jig rten ma lus pas ni rang la yod pa'i bsam gtan ma rtogs pas/ 'jig rten ma lus bsam gtan gyis rmongs 'gyur/ /rang bzhin gyis rnam par dag pa'i chos nyid spros pa thams cad dang bral ba rnal 'byor gyi</text></item>
<item><p>76a.4</p><section></section><text>dgongs pa ni dpe dang don gyis mtshon du med pas blos byas mi rtogs pas/ gnyug ma'i rang bzhin sus kyang mtshon du med/ /chos rnams kyi rtsa bar gyur pa sems yin te/ sems rang bzhin gyis ma grub pas/ rtsa ba mtshon du med pas sems kyi rtsa ba mi mtshon te/ </text></item>
<item><p>76a.5</p><section></section><text>sems las byung ba 'di ltar snang ba dang po dran med las skyes/ dran med la gnas dran med la thim pas/ snang ba'i lhan cig skyes pa ni dran pa med la nyams su myong du yod pa'o/ /sems ni rkyen ma byung ba'i dus su dran pa med de stong pa nyid/ dang po skye med</text></item>
<item><p>76a.6</p><section></section><text>las skyes/ skye med la gnas/ skye med la thim pas stong pa nyid kyi lhan cig skyes pa ni skye ba med la nyams su myang du yod pa'o/ /sems nyid dran dang dran med ma byung ba'i dus su skye ba dang / 'gag pa las bral ba'i sems nyid de yang blo'i yul las 'das</text></item>
<item><p>76a.7</p><section></section><text>nas/ chos rnams kyi chos nyid dus gsum gyi snying po de las skyes pa dang / gnas pa dang thim pas/ skye ba med pa'i lhan cig skyes pas bsam du med pa rtogs par byed na/ lhan cig skyes pa rnam pa gsum gyis/ sems rtogs na/ snang ba dang / stong</text></item>
<item><p>76b.1</p><section></section><text>pa dang / skye ba med pa de dag skyes nyid la 'gag pas gang la de skyes gang du nub/ chos rnams kyi chos nyid btsal na mi rnyed pas/ gang na gnas gyur gsal bar mi shes so/ /sems can rnams kyi gzhi rtsa med pas/ sangs rgyas rnams kyi ye shes kyi gzhi</text></item>
<item><p>76b.2</p><section></section><text>rtsa med do/ /rtsa ba med pa ni byang chub sems kyi rtsa ba ste/ dmigs su med pas na rtsa ba bral ba'i de nyid gang sems pa/ byang chub sems kyi rang bzhin rtogs par byed na/ lhan cig skyes pa'i man ngag bla ma dam pas bstan ma thag tu dran pa med cing brjed pa</text></item>
<item><p>76b.3</p><section></section><text>med pas/ bla ma'i man ngag thob pa de yis chog /de yis chog ni 'khor ba la 'khor yin gda' zer na/ sems kyi rang bzhin ma shes na 'khor gyi/ dper na rmi lam gyi dus su bde sdug la sogs pa de dag sems las byung ba ma gtogs pa gang yang med</text></item>
<item><p>76b.4</p><section></section><text>de/ gnyid sad pa'i dus shes pa dang / rmi lam rmis pa dang / rmi lam gyi shes pa ma skyes pa de dag tha dad pa med de/ de bzhin du sems las byung ba dran pa dang / sems dran pa med pa dang / sems nyid ma skyes tha mi dad de/ 'khor ba dang mya ngan</text></item>
<item><p>76b.5</p><section></section><text>las 'das pa ma skyes pa'i sems nyid kyi cho 'phrul yin pas/ 'khor ba'i rang bzhin sems kyi ngo bo nyid yin zhes bya/ de ltar thabs khyad par can gyis sems kyi rang bzhin shes pa bor bas/ rmongs rnams mda' bsnun gyis smras shes par byos/ </text></item>
<item><p>76b.6</p><section></section><text>rnal 'byor gyi dgos pa ni gnyug ma/ de nyid blos ma reg pas tshig gis brjod par mi 'gyur ro/ /tshig gis brjod pa las dran pa skye bar 'gyur gyi/ cig shes ni tshig gis mi brjod pas/ dran pa skye bar mi 'gyur ba de nyid/ gnyug ma'i rang bzhin tshig gis</text></item>
<item><p>76b.7</p><section></section><text>de brjod kyang / /de lta bu'i chos nyid bla ma dam pas ye shes mig gcig dri ma med pa gnang btsam gyis mthong bas/ slob dpon man ngag gis mthong bar 'gyur/ de ltar rtogs pa'i dus su shes dang shes bya bsregs na/ dkar po'i chos dang nag po'i chos</text></item>
<item><p>77a.1</p><section></section><text>lta ci smos te/ chos dang chos min mnyes nas zos pa yis/ /'o na dkar po'i chos rnams kyis phan pa'am/ nag po'i chos rnams kyis gnod pa byed pa yin zhe na/ de ltar ma yin pas/ 'di la nyes pa rdul tsam yod ma lags/ / </text></item>
<item><p>77a.2</p><section></section><text>da ni sems nyid kyi don blo'i yul las 'das pa las sna tshogs shar ba yid bzhin nor bu'i dpes bstan par bya'o/ /de yang sems nyid ni rang bzhin gyis rnam par dag kyang / sems las byung ba'i glo bur gyi dran pa 'dis/ shes dang shes bya dang nyon mongs</text></item>
<item><p>77a.3</p><section></section><text>pa la sogs pa mkhregs shing 'khor ba las thar bar mi byed do/ /de dag las thar bar 'dod pas/ brgyud pa'i man ngag dang ldan pa'i bla ma'i zhabs kyi drung du yang nas yang du thug pas/ brgyud pa'i bla ma'i zhal nas gnyug ma'i lhan cig skyes pa/ chos</text></item>
<item><p>77a.4</p><section></section><text>thams cad kyi gzhir gyur pa/ rnam pa thams cad mkhyen pa'i ngo bo nyid dran pas ni dbang du bsgyur la/ dran pa'i 'dam gyis ma gos pa yin yang / yid la byas pa'i dri ma ma 'byangs na phrad par mi 'gyur ro/ /de bas na 'das pa dang / ma 'ongs pa dang / </text></item>
<item><p>77a.5</p><section></section><text>da ltar byung ba ni rang bzhin gyis stong pa nyid kyi thug phrad rnal 'byor rnams kyi dgongs pa chos rnams kyi lhan cig skyes pa las dran pa'i yid ni/ de nyid la dngos po'i mngon par zhen pa sbyangs pas rtogs pa ni/ gnyug ma'i yid ni thams cad gang tshe sbyangs gyur pa/ </text></item>
<item><p>77a.6</p><section></section><text>de yang dngos kyi bla mas ji bzhin pa nyams su myong ba de'i dus su dus gsum gyi bde bar gshegs pa'i yon tan rnams chos kyi sku las ma g.yos par shes pas/ de tshe bla ma'i yon tan snying la 'jug par 'gyur/ de ltar 'das pa dang / ma 'ongs pa dang / </text></item>
<item><p>77a.7</p><section></section><text>de ltar ni dran pa med pa dang / skye ba med pa gang gi yang blos ma reg pa rtogs na/ rgyun mi 'chad pas sangs rgyas rnams kyi dgongs pa'i glu yin pas/ 'di ltar rtogs na mda' bsnun glu len te/ de ltar rtogs par byed na/ bla ma dam pa'i gdams</text></item>
<item><p>77b.1</p><section></section><text>ngag ma yin pa gzhan la rag lus pa ma yin pa/ phyi nang gsang ba'i sngags la blo sbyangs pa ma yin/ lung ni rjes su 'brangs nas rgyud sde lnga khungs drangs pa med/ lung gi gar drangs kyang yod la rigs pa ni ji ltar yang 'char du rung / man ngag ni ci la</text></item>
<item><p>77b.2</p><section></section><text>yad byed pas/ yid la mi byed pa ni lung dang rigs pa man ngag gis brjod du med la/ brda dang thabs kyis bstan du yod pa'i phyir/ /sngags dang rgyud rnams gcig kyang ma mthong ngo / /de ltar ma rtogs pa'i gang zag rnams ni dar gyi srin bu bzhin du rang gi</text></item>
<item><p>77b.3</p><section></section><text>rnam par rtog pa'i dran pa 'di nyid la don dam pa yin no snyam nas 'bad pa byed de/ de kho na nyid ni ma mthong bas/ ji ltar byis pa rnams kyis bye ma'i lha khang brtsigs pa dang 'jig pa la dge ba dang mi dge ba bzhin du/ 'gro ba rnams kyis so sor bcings 'gyur</text></item>
<item><p>77b.4</p><section></section><text>te/ /dge ba dang mi dge ba'i las kyi rnam par smin pa la don dam du mi 'dzin na/ las las grol na rang yid ni thar pa yin/ 'gro ba rigs drug gi sems can ni/ ji lta bus 'bad pa'i 'gros bzhin du rang rang gi las kyi rnam par smin pa las 'bad pas</text></item>
<item><p>77b.5</p><section></section><text>bsnyags te/ srid pa'i 'khor ba'i 'khor ba las thar bar mi byed do/ /rtogs pa'i rnal 'byor pas ni dran pa'i 'dam mi gtsang ba las pad+ma skyes pa bzhin du/ dran pa med las nyams su myong bas/ rang rgyud grol na nges par gzhan med de/ /'bras</text></item>
<item><p>77b.6</p><section></section><text>bu chos sku 'gyur ba med cing rnam par rtog pa med pa de nyid/ mchog gi myo ngan 'das pa thob par 'gyur/ /chos sku ma rtogs na 'khor bar 'khor la/ rtogs na mya ngan las 'das pas/ skye med kyi dbyings de/ sems nyid gcig pu kun gyi sa bon te/ / </text></item>
<item><p>77b.7</p><section></section><text>rang gi ngo bo mi 'gyur bas/ /gang las srid dang mya ngan 'das 'phro las/ /sems nyid kyi dbyings rnam par dag pa la glo bur gyi dran rig gi dri mas ma gos pa la/ snang ba'i rkyen dang / bag chags kyi rkyen dang / brda'i rkyen gyis cir yang 'byung bas/ </text></item>
<item><p>78a.1</p><section></section><text>'dod pa'i 'bras bu ster bar byed pa yis/ /dran rig med pa'i chos sku las gzugs sku gnyis ji ltar 'byung zhe na/ dpag bsam shing ngam bum pa bzang po'am/ /yid bzhin nor bu la dran rig med de sems po'ang ma yin no/ / </text></item>
<item><p>78a.2</p><section></section><text>de bzhin du rtogs pa'i rnal 'byor pa rnams kyis mi bsgom pa'i phyir bsam gyis mi khyab pas/ yi dam lha la don gyi lus ngag sems dang bas/ yid bzhin nor 'dra'i sems la phyag 'tshal lo// //da ni sbyor ba bzhi rtogs na sems nyid gang gis</text></item>
<item><p>78a.3</p><section></section><text>kyang ma bcings ma grol ba la/ sems las byung ba glo bur gyi dran pa de nyid la mngon par zhen na 'chad bas/ sems bcings na ni 'ching bar 'gyur te/ de nyid la don dam du 'dzin cing dbyings rnam par dag pa'i ngang du rang grol na/ de nyid grol na the tshom</text></item>
<item><p>78a.4</p><section></section><text>med/ /ma rtogs pa rnams ni nyon mongs pa rnams kyis 'ching bas na/ blun po gang gis bcing 'gyur ba/ /de nyid chos kyi dbyings su skyol ba'i tshe 'di nyid la bla ma dam pa'i gdams ngag la mkhas pa de yis myur du grol/ sems ji ltar gzung bar bya zhe na/ </text></item>
<item><p>78a.5</p><section></section><text>dran med kyi dbyings kyi nam mkha' la khyab pas/ sems ni nam mkha' 'dra bar gzung bya ste/ nam mkha' la dbyibs dang kha dog dang dran rig med pa las sna tshogs shar yang phan gnod med pa de bzhin du/ sems nyid las dran pa sna tshogs shar na phan gnod med</text></item>
<item><p>78a.6</p><section></section><text>pas/ nam mkha'i rang bzhin du sems nyid gzung bar bya/ yid la byas pa'i chos kun yid la ma byas par shes na/ rtogs par gyur na/ yid de yid min byed 'gyur na/ /des dran med las cir yang shar du rung ba'i sprul sku dang / skye med kyi dbyings su</text></item>
<item><p>78a.7</p><section></section><text>gnas pa'i longs sku dang / blo las 'das nas bsgom du med pas chos sku des na/ de ni bla med byang chub thob par 'gyur/ /nam mkha' la ni 'khor ba dang mya ngan las 'das pa'i tha snyad gang la yang mi dmigs pas/ rnam rtog rlung 'ching bas/ mkha'</text></item>
<item><p>78b.1</p><section></section><text>'dra byas na rlung ni rnam par 'ching / /sangs rgyas dang sems can dbyings su tha dad pa med pas/ mnyam nyid yongs su shes pa rab tu thim/ /sku gsum las ma g.yos par sems nyid gnas par ngag gi dus su shes na/ mda' bsnun gyis smras nam zhig</text></item>
<item><p>78b.2</p><section></section><text>nus ldan na/ /sems las byung ba dran 'gyur ba can gyis bcings pa'i 'gro ba ris drug gis 'khor ba la 'khor lo'i rang bzhin mi rtag pa de ni/ sems dran med kyi dbyings su gnas pa rtogs na/ mi rtag g.yo ba myur du spong bar 'gyur/ /sbyor ba bzhi ni las kyi</text></item>
<item><p>78b.3</p><section></section><text>phyag rgya'i sbyor ba bzhi dang / 'da' ka ye shes kyi sbyor ba bzhi dang / sems nyid gnas lugs rtogs par byed pa'i sbyor ba bzhi dang / lus kyi sbyor ba bzhi dang gling bzhi bsdu ba dang / rgya mtsho ri rab la sbyar ba dang / lce rkan la gtad pa dang / mig gyen la</text></item>
<item><p>78b.4</p><section></section><text>bzlog pa'o/ /ngag gi sbyor ba bzhi ni/ lte bar AH snying gar hUM/ mgrin par oM/ spyi bor haM ngo / /yid kyi sbyor ba bzhi ni/ shes pa de ltar gtad do/ /de'i dus su steng gi rlung dang / 'og gi me dang / thig le dbang chen 'gags pas/ rlung dang me</text></item>
<item><p>78b.5</p><section></section><text>dang dbang chen 'gags pa na/ /rtsa a wa d+hU tI'i nang du rlung dang sems bsdus pas bdud rtsi'i rgyu ba'i dus su rlung ni sems la 'jug /bde ba chen po'i gnas su nam zhig sbyor ba bzhi gnas gcig la ni zhugs pa na/ kun rdzob byang chub sems kyi bde ba haM gi thig</text></item>
<item><p>78b.6</p><section></section><text>le la skyol ba'i dus/ bde chen mchog gi nam mkha'i khams su mi shong ngo / /'da' ka ye shes kyi sbyor ba bzhi ni/ snang ba stong pa la 'gag /stong pa snang ba la 'gag /dbang po rnams dbang chen la 'gag /sems dran pa tsam la 'gag pa'i dus su/ </text></item>
<item><p>78b.7</p><section></section><text>rlung dang me dang dbang chen 'gag pa na/ /don dam pa'i 'byung ba chen po bzhi ni/ dran pa sa'i khams/ dran med chu'i khams/ skye med me'i khams/ blo las 'das pa rlung gi khams/ skye shi med pa'i bdud rtsi rgyu ba'i dus rlung ni sems la 'jug /don</text></item>
<item><p>79a.1</p><section></section><text>dam pa'i 'byung ba bzhi chos sku'i gnas su/ nam zhig spyor zhig gnas gcig la zhugs pa ni/ bde ba chen po'i sku ni 'dam gang gis kyang ma gos/ nam mkha' tshad gzung du med pa bzhin du/ de bzhin nyid la tshad gzung</text></item>
<item><p>79a.2</p><section></section><text>du med pas/ bde chen mchog ni nam mkha'i khams su mi shong ngo / /sems nyid kyi gnas lugs kyi sbyor ba bzhi ni/ zhe sdang sbrul/ gti mug phag pa/ 'dod chags glang po che/ nyam nga med pa seng ge /dpe bzhis bstan par bya'o/ /zhe sdang</text></item>
<item><p>79a.3</p><section></section><text>dran pa'i sems dug sbrul lta bu de/ dran med dran med gti mug phag pas za bar bya'o/ /dran med gti mug phag pa lta bu de/ 'dod chags skye med glang chen lta bus za bar bya'o/ /'dod chags skye med glang chen lta bu de/ nyam nga med pa blo</text></item>
<item><p>79a.4</p><section></section><text>las 'das pa seng ge lta bus za bar bya'o/ /de ltar sems kyi gnas lugs rtogs pa'i rnal 'byor pa des rlung rnam par rtog pa/ mi rtog pa dbang chen de nyid dran pa tsam 'gags pas/ rlung dang me dang dbang chen 'gags pa na/ /dran pa</text></item>
<item><p>79a.5</p><section></section><text>med cing brjed pa rtogs pas/ skye shi med pa bdud rtsi rgyu/ sems las byung ba'i rnam rtog rlung ni dran med sems la 'jug pas/ bdud rtsi rgyu ba'i dus su rlung ni sems la 'jug /nam zhig bla ma dam pa'i brda dang thabs khyad par can gyi sgo nas</text></item>
<item><p>79a.6</p><section></section><text>bsam du med pa'i gnas su/ nam zhig sbyor bzhi gnas gcig la ni zhugs pa na/ rkyen gsum gyis ma bslad pas/ bde chen mchog ni nam mkha'i khams su mi shong ngo // //da ni rtogs pa'i dus su rgyun mi 'chad pa'i bsam gtan snyim pa</text></item>
<item><p>79a.7</p><section></section><text>chus bkang ba'i dpes bstan par bya'o/ /de ltar ma rtogs na ni/ dran pa'i srog chags las khyad par med pas phyi'i yul gyi khyim dang / nang gi khyim sems can dran pa dang / de la gleng yang khyim dang khyim na de'i gtam smra yang / bsam brjod las</text></item>
<item><p>79b.1</p><section></section><text>'das pas/ bde chen gnas ni yongs su shes pa med/ /'gro ba ma lus pas ni rang gi bsam gtan du ma shes pas/ 'gro kun bsam pas sun 'byin mda' bsnun smra/ /blo las 'das pas bsam du med pa rtogs pa 'ga' yang med pas/ bsam</text></item>
<item><p>79b.2</p><section></section><text>gyis mi khyab pa grub pa 'ga' yang med/ de lta bu de sems can thams cad la yod de/ srog chags thams cad kun la yang / /dus gsum bde bar gshegs pa rnams kyi dgongs pa/ de nyid yod de rtogs pa med/ /rtogs pa'i dus gcig na mnyam</text></item>
<item><p>79b.3</p><section></section><text>pa nyid du ro gcig pa yin pas/ thams cad ro mnyam rang bzhin pas/ /de nyid dran med skye med blo las 'das pa de bla na med pa'i ye shes yin pas/ bsam yas ye shes bla med pa'o/ /de ltar rtogs par bya ba dus gzhan la rag lus pas sam/ </text></item>
<item><p>79b.4</p><section></section><text>'das pa dang ma 'ongs pa dang / da ltar byung ba la/ khang sar de ring sang dang gzhan/ /rim gyis brlabs nas sangs rgyas kyi yon tan mtshan dang dpe byad du byung bar 'dod pas/ don rnams phun sum tshogs par skye bo 'dod/ rgyun mi 'chad pa</text></item>
<item><p>79b.5</p><section></section><text>dang nyams pa med pa ma rtogs pa'i gang zag rnams ni/ phyi'i yul la yengs pa'i dper na/ kye ho bzhin bzang snyim pa chus bkang ba/ /rgyun du 'dzag pas kyang nyams pa med pas/ 'dzag pa gzhan du nyams pa ma tshor ro/ /'khor ba'i sems</text></item>
<item><p>79b.6</p><section></section><text>dran pas bya ba byed pa dang / mya ngan las 'das pa'i sems dran pa med pas bya ba mi byed pas/ bya ba byed dang bya ba mi byed pa/ /'khor ba dang mya ngan las 'das pa sgyu ma tsam du rtogs pas/ nges par rtogs na 'ching dang grol ba med/ /blo'i yul ma yin</text></item>
<item><p>79b.7</p><section></section><text>na tshig gis brjod du med pas/ yi ge med la 'chad par yod 'dod pa/ /bcos ma'i rnal 'byor pa rnams kyis dran pa kho na la rnal 'byor zer bas/ dran pa ni rkyen la rag lus pas gnyid mthug po'am/ 'bogs pa'am/ brgyal ba la sogs pa la</text></item>
<item><p>80a.1</p><section></section><text>dran pa med pa'i phyir don dam pa ni ma yin no/ /blos ma bzhag pa rgyun mi 'chad pa ni/ /gang zhig rnal 'byor brgya la 'ga' yis mtshon// //da ni sems dran pa'i 'jur bus me 'ching bar yan pa rnga mo'i dpes bstan par bya'o/ / </text></item>
<item><p>80a.2</p><section></section><text>de yang ma bcos pa'i de nyid ma rtogs dran rtog kho na la gzhag la/ 'jur bus bcings pa'i sems 'di ni/ /phyi rol gyi yul lnga las zhan pa'i 'jur bu dang / nang bde rlung stong pa la zhen pa'i 'jur bu de dus 'di nyid la dran pa med cing brjed pa med pa rtogs</text></item>
<item><p>80a.3</p><section></section><text>na grol ba yin pas glod na grol bar the tshom med/ ma rtogs na dran pa 'di nyid kyis 'ching bas/ dngos po rnam pa gnyis kyis dngos po gang gis rmongs pa 'ching / chos nyid kyi dngos po ma rtogs na/ dran pa 'di nyid la yengs par shes pas/ mkhas</text></item>
<item><p>80a.4</p><section></section><text>rnams de yis rnam par grol/ /rtogs na sems rang thang du yan pas/ de ma shes pas/ 'khor ba'i thag pa dran rig gi thag pas bcings pas 'gro ba rigs drug tu gyur pa nas/ bcings pa dag ni phyogs bcur 'gro bar rtsol/ /sems nyid kyi don rtogs</text></item>
<item><p>80a.5</p><section></section><text>na dran pa glo bur ba la yan yang / dran med kyi dbyings su ldog par 'gyur bas/ thongs par gyur na mi g.yo ba brtan par gnas/ /ji ltar rnga mo ni bcings pas mi 'chag btang na mi 'gro ba bzhin du/ sems nyid kyang bsgoms na yengs pa'o/ /de'i skad</text></item>
<item><p>80a.6</p><section></section><text>cig ma la ma [(]yings [,]yengs [)]pa rtogs pas/ sems kyi thag pas bcings pa'i dus khams gsum du 'khor zhing 'khyams la/ sems thag chod na 'khor 'phro dang 'khyam 'phro 'chad pas na/ go bzlog rnga mo lta bur grogs dag bdag gis rtogs pa/ de ltar yin</text></item>
<item><p>80a.7</p><section></section><text>nam ma yin bla ma dam pa rnams la zhus la/ rang la rgyun du gnas pa de bu dang 'dra ba'i slob ma la gnang ba'i dus su bu khyed rnams kyang de ltar rang la tshor te ltos shig dang / ci la lta zhe na/ dbang po rang log gi man ngag gis yongs su chug pa yid kyi dbang</text></item>
<item><p>80b.1</p><section></section><text>po de/ kye lags dbang po ltos shig dang / /dus 'di la rang gis myong dang mi myong gi tha snyad dang bral bas/ 'di las ngas ni ma rtogs so/ /ma rtogs pa de nyid las kyi rnam par smin pa las grol bas/ brgyud pa'i man ngag dang ldan pas/ las zin pa'i</text></item>
<item><p>80b.2</p><section></section><text>skyes bu yi/ ji srid sems kyi thag pa ma bcad par du de srid sems dang bcas pa'i sems can du lhung bas/ ji srid spre'u thag pas bcings nas sdong po la mthon dman du 'gro yang sdong po las mi thar ba de bzhin du/ sems can rnams kyi 'du shes dang</text></item>
<item><p>80b.3</p><section></section><text>ma bral na/ mthon dman du yod kyang thar pa med de/ phyis sems gsod shes pa'i drung du sems thag bcad par bya'o// //da ni brgyud pa'i man ngag ma rtogs pa rnams kyis rlung la bslabs pas la brgal ba shing gi rnal 'byor gyi dpes bstan par</text></item>
<item><p>80b.4</p><section></section><text>bya'o/ /de yang rtsa dang rlung la brten pa'i bcos ma'i rnal 'byor pas/ bde ba gsal ba stong pa'i gzugs brnyan mthong ba tsam yin gyis/ rtogs pa'i rnal 'byor pa rnams kyis rtsa rlung la ma bslabs kyang don dam pa rtogs na grol bas/ rlung 'ching ba</text></item>
<item><p>80b.5</p><section></section><text>la rang nyid ma sems kyi/ rnal 'byor pa la rtsa nyi khri chig stong drug brgya/ bsdu na shin tu bsdu na gsum ste/ de bas bsdu na a wa d+hU tI la/ rtsa ga na gnas pa na rlung / rlung ga na gnas pa na byang chub sems/ byang chub sems ga na gnas pa na bde ba/ bde ba</text></item>
<item><p>80b.6</p><section></section><text>gang na gnas pa de sangs rgyas yin zer te/ de ma yin pas shing gi rnal 'byor sna rtser ma 'dug cig /'o na lus kyi bde ba myong ba de ma yin nam zer na ma yin te/ rtogs pa'i rnal 'byor pas lhan cig skyes pas khyad par 'phags pas/ e ma ho ma</text></item>
<item><p>80b.7</p><section></section><text>yin lhan cig skyes pa mchog chags byos snang ba dbyibs kyi sna rtse/ skye med dus kyi sna rtse/ nyams myong bde ba'i sna rtse/ las kyi phyag rgya'i srid pa'i sna rtse 'ching ba yongs su spangs/ /rnam rtog shas che bas yid la byas pa ni/ dga' ba bzhi skad cig ma</text></item>
<item><p>81a.1</p><section></section><text>bzhi dang rlung a wa d+hU tIr 'dzud pa la yid ches pa ni/ 'di na yid 'dus pa rlung gi rlabs/ rlung gi rnal 'byor gyis yon tan thob kyang / g.yos shing 'phyar la shin du mi srun 'gyur/ /chos thams cad snang ba dang stong pa dang skye ba</text></item>
<item><p>81a.2</p><section></section><text>med pas bsdus la/ de dag gi skye sa gnas sa 'gags rtogs nas/ lhan cig skyes pa'i rang bzhin rtogs 'gyur na/ /de ltar rtogs pas mi g.yo ba'i rdo rje lta bu'i ting nge 'dzin/ de yis bdag nyid brtan par 'gyur ba yin/ /gang gi tshe yid sems</text></item>
<item><p>81a.3</p><section></section><text>rig pa dran pa blo rnams 'gags na/ gang tshe yid ni nye bar 'gags gyur na/ /da lta'i skye rga na 'chi'i lus kyis sems 'ching bas/ don dam pa'i lus rtogs na/ lus kyi 'ching ba rnam par 'chad par 'gyur/ /phyi'i chos ni sgyu ma dang / rmi lam dang</text></item>
<item><p>81a.4</p><section></section><text>mtshungs pas/ nang gi nyams su myong ba kun dran pa dang / ma dran pa dang skye ba med pa du ma ro gcig yin pa/ gang tshe lhan cig skyes dang ro mnyam pas/ /dman pa'i rigs dang 'khor ba/ bram ze'i rigs mya ngan las 'das pa rtogs na mnyam pas/ </text></item>
<item><p>81a.5</p><section></section><text>de tshe dman pa'i rigs dang bram ze med// //da ni dam pa'i lus rtogs na/ /re dogs med pa bu chung gi tshul du gnas pa'i dpes bstan pa'o/ /des na phyi rol mu stegs pa na re/ lus dang sems kyi gtsang ba 'di khrus dang dus dang gnas khyad par</text></item>
<item><p>81a.6</p><section></section><text>can gyis lus dag par bya zer/ bsam pa ngo dang mchod pa'i gnas kyis sems dag par bya zer/ de yang zla ba'i rgya mtsho la sogs pa la khrus byas pas/ zla ba nya ba'i dus su zhing dang nye ba'i zhing la sogs pa'i gnas su phyin te/ lus kyi bde ba 'dab ldan</text></item>
<item><p>81a.7</p><section></section><text>la sogs pa'i bsgom pa dang / tshangs pa la sogs pa la mchod na sems kyi dge ba zer ro/ /don dam pa'i blo'i spyod yul ma yin pa rtogs pa'i rnal 'byor pas ni snang la rang bzhin med pa chu nang gi zla ba dang 'dra bas/ 'di na zla ba'i rgya mtsho nyid dang ni/ </text></item>
<item><p>81b.1</p><section></section><text>sna tshogs chos nyid kyi dbyings su dbyer mi phyed pas na/ stong nyid dbyer med du shes pas/ 'di na gang gA'i rgya mtsho nyid dang ni/ /gtsang la mi gtsang ba ni bram ze chang skyugs nas chus khyer ba dang 'dra bar/ thog ma med pa nas yod dang med pa ma yin</text></item>
<item><p>81b.2</p><section></section><text>pas/ bA rA Na sI pra yag ya 'di/ /stong pa mtshan mo zla ba dang / /snang ba nyin mo gsal byed yin pas/ 'dir ni zla ba gsal byed nyid/ /chos thams cad skyes gnas sa 'gag sa gnas nyi shu rtsa bzhi dang 'dra bas/ zhing kun gnas dang nye ba'i gnas</text></item>
<item><p>81b.3</p><section></section><text>sogs pa/ /'gro 'ong med pa'i tshul gyis rtogs pas/ phyin de bltas pas rtogs par gang smra ba/ /don gyi lus kyis kun la khyab pa de rtogs na/ lus dang 'dra ba'i mu gnas gzhan na med/ /yid la byas na mi dge ba yin la/ yid la byas</text></item>
<item><p>81b.4</p><section></section><text>na dge ba yin pas/ dge ba nga yis nges par yang dag mthong / /phyi rol pa'am nang pa la la na re/ lus 'khor lo bzhi'am drug tu pad+ma'i 'dab ma grangs ji bzhin dang sdong po ge sar la/ 'dab ldan pad+ma'i sdong po ge sar gyi dbus na/ de las nyams su myong</text></item>
<item><p>81b.5</p><section></section><text>ba'i dga' ba dang bde ba de nyid/ shin du phra ba'i rnal ma'i dri dang kha dog ldan/ dus nyi tshe ba yin pas/ thob shor gyi dus su/ bye brag 'ongs shing rmongs pa mya ngan gyis/ /'dus ma byas pa'i chos sku rgyun du gnas pa ma shes pa na/ 'dus byas</text></item>
<item><p>81b.6</p><section></section><text>la/ gdung bas 'bras bu med par ma byed cig /phyi rol pa na re/ mi dge ba'i las kyi rnam par smin pa zad par byed na/ tshangs pa la sogs pa mchod nas bde bar 'gyur zer/ rtogs pa'i rnal 'byor pas ni gti mug chen po tshangs pa chos sku dang / </text></item>
<item><p>81b.7</p><section></section><text>zhe sdang chen po khyab 'jug sprul sku dang / 'dod chags chen po mig gsum pa longs sku ni/ khams gsum dang sku gsum gyi gzhi yin pas na/ gang du tshangs pa khyab 'jug mig gsum 'jig rten ma lus gzhir gyur pa/ /nyon mongs pa dag nas rigs su phye</text></item>
<item><p>82a.1</p><section></section><text>pa med pa dang / dkar nag gi las kyis ma gos pas/ rigs med de la mchod na las kyi mtha'i tshogs ni yang dag zad par 'gyur/ de gang zhe na/ slob ma snod dang ldan pa la bstan pa'i dus su 'dam gyis ma gos pa'i bde ba'i gnas</text></item>
<item><p>82a.2</p><section></section><text>ni bu dang 'dra ba la bstan par bya'i/ gzhan la bstan du med pas/ kye ho bu nyon rtsod pa'i ro ni dga' bar yang dag gnas/ /zhes pas de ma rtogs na brtan pa ri rab la sogs pa/ /g.yo ba 'gro ba ris drug gi sgrung brgyud dang mdo dang dbyangs kyis ma</text></item>
<item><p>82a.3</p><section></section><text>rtogs pas/ 'gro ba 'chang cing 'don pa la sogs pas de shes par nus ma yin/ 'o na 'gro ba las log na'ang zhe na ma yin te/ 'gro ba'i rang bzhin sems yin te/ de yang brtan pa ni dran med/ g.yo ba ni dran pa'i rnam pa sna tshogs so/ /skye med de</text></item>
<item><p>82a.4</p><section></section><text>yang bu dang 'dra ba la/ /kye ho bu nyon de nyid sna tshogs kyi/ /rkyen gyis ma bslad pa'i yang dag pa'i shes pa'i ro 'di bstan par nus pa ma yin te/ yang dag pa'i shes pa de nyid rtog ge ba'i blo'i yul ma yin/ sangs rgyas kyi dgongs pa ma yin pas/ </text></item>
<item><p>82a.5</p><section></section><text>bde ba'i gnas mchog rtogs pa spangs pa ste/ /'gro ba'i rang bzhin de yang logs nas skyes med pas/ 'gro ba nye bar skye ba nyid bzhin no/ /blo sems rig pa dran pa rang bzhin gyis 'gags la yid kyi rnam par shes pa dbyings su yal bas na/ blo</text></item>
<item><p>82a.6</p><section></section><text>ni rnam 'gags yid ni pham 'gyur ba/ /shes bya shes bya'i nga rgyal dang rlom sems dbyings su dag pas na/ gang du mngon pa'i nga rgyal chad pa'o/ /dran pa la 'khor bar 'khor la/ dran pa med pa las ma g.yos na mya ngan las 'das pa'o/ /de yang rnam</text></item>
<item><p>82a.7</p><section></section><text>par rtog pa sgyu ma yin par ni ma shes/ mi rtog pa ltos pa'i chos can yin par ma shes pas 'bad pa byed do/ /dran ma dran sgyu ma tsam du shes te de'i rang bzhin skye ba med pa de blos ma reg pa'i dbyings su thim pa de khyad par du 'phags pas na/ rtogs</text></item>
<item><p>82b.1</p><section></section><text>pa'i rnal 'byor pas ni rig pa sna tshogs 'khor ba'i rnam grangs yin la/ dran pa dran med las 'das pas mya ngan las 'das pa'o/ /dran med skye med las 'das pas mya ngan las 'das pa'o/ /skye med blos ma reg pa las 'das pas mya ngan las</text></item>
<item><p>82b.2</p><section></section><text>'das pa'o/ /de yang 'khor ba spang bar bya ba dang / /mya ngan las 'das pa thob par bya ba de gnyis/ de nyid sgyu ma'i rang bzhin mchog tu rtogs te/ sems kyi gnas lugs rtogs na bsam gtan du ma gyur pa gang yang med de/ dran pa ni sgyu ma</text></item>
<item><p>82b.3</p><section></section><text>lta bu'i ting nge 'dzin rkyen la rag lus pa'i phyir ro/ /de'i pha rol na dran pa med pa de seng ge rnam par bsgyings pa'i ting nge 'dzin gang la yang nyam nga med pa'i phyir ro/ /de las gzhan skye ba med pa'i dpa' bar 'gro ba'i ting nge 'dzin 'khor ba dang / mya</text></item>
<item><p>82b.4</p><section></section><text>ngan las 'das pa la mi gnas pa'i phyir ro/ /sems dang sems las byung ba mi rgyu ni rdo rje lta bu'i ting nge 'dzin blo las 'das pa nas mi 'gyur ba'i phyir ro/ /de nyid bsam gtan bzhi yin pas de la bsam gtan 'ching bas des ni ci byar yod/ sems</text></item>
<item><p>82b.5</p><section></section><text>kyi gnas lugs ni nam mkha' dang 'dra la/ sems las byung ba'i dran pa ni na bun dang mtshungs pas yal bas/ dngos po skye ba mkha' ltar rab zhi na/ /dngos po skye ba ni sems las logs na ma yin te/ de yang dran nas skye ba dang / dran pa med nas skye</text></item>
<item><p>82b.6</p><section></section><text>ba'o/ /de gnyis spangs pa'i pha rol na ci skyes/ dngos po rnams spangs phyi nas ci zhig skye/ /thog ma med pa nas skye ba med pa las skye na nam mkha'i me tog kyang skye'o zer te/ 'di ltar snang ba kun nam mkha'i me tog tu shes par bya'o/ /ci'i phyir zhe na/ nam</text></item>
<item><p>82b.7</p><section></section><text>mkha' 'byung ba rim gyis chags shing sna tshogs su snang bas nam mkha'i me tog yin no/ /de bzhin du sems nyid nam mkha' dang 'dra la/ sems las byung ba'i dran pa ni nam mkha'i me tog dang 'dra bas dran bsgom la re dogs mi bya'o/ /de'i phyir na</text></item>
<item><p>83a.1</p><section></section><text>dran pa dang dran pa med pas ma bslad pa gang yin pa de ni/ gdod nas skye med rang bzhin yin pa la/ /snang ba dang lus kyi brda/ ngag gi brda/ yid kyi brda gsum ni snang ba'i brda'o/ /stong pa dang skye ba med pa brdas bstan pa'i</text></item>
<item><p>83a.2</p><section></section><text>dus su/ de ring dpal ldan bla ma mgon pos bstan pas rtogs/ rtogs pa'i yon tan du gang gi tshe chos thams cad yid la mi byed pa'i dus su/ gzugs dang sgra dang dri dang ro dang reg bya'i dran pa'i brdas bstan pas mthong dang thos dang reg dang dran pa dang / </text></item>
<item><p>83a.3</p><section></section><text>gtsang ba dang btsog pa dang 'gro ba dang 'ong ba med pa'i brdas/ zas skom 'khyam dang 'gro dang 'dug pa dang / /dri ba dang dri ba'i lan btab pa'i brdas bstan pas/ cal col gtam dang lan smrar gyur pa la/ /sems nyid kyi rang bzhin blo las 'das</text></item>
<item><p>83a.4</p><section></section><text>pa las ma g.yos pas/ sems so zhe na gcig gi rnam pa las mi bskyod/ de ltar phyag rgya chen po'i brda'i sgo nas bstan ma thag tu skye shi med pa bdud rtsi dang 'dra ba de rtogs pas/ gang zhig bla ma'i man ngag bdud rtsi'i chu/ /'khor ba'i thang stong shin</text></item>
<item><p>83a.5</p><section></section><text>du sgrol dka' ba la nyon mongs pa'i chom rkun mang la/ skye rga na 'chi'i tshad pas bskal pa grangs med pa'i bar du dang / bla ma dam pa'i zhabs kyi mtsho skyes kyi mtsho ma rnyed/ gal te rnyed par gyur yang ma 'khrul pa la 'khrul par mthong nas spyi bor blang</text></item>
<item><p>83a.6</p><section></section><text>bar mi byed/ gdams ngag gi bdud rtsi'i chu rna bas 'thung bar mi byed la/ snying gi pad+ma'i nang du mi 'jog pas/ /gdung sel bsil bas ngoms par mi 'thung ba/ /de ci 'dra zhe na/ mya ngan gyi thang stong dang 'dra ba 'khor ba'i thang stong shin du sgrol</text></item>
<item><p>83a.7</p><section></section><text>dka' ba de/ bla ma dam pa'i zhabs dang ma bral ba'i pad+ma'i mtsho de la thabs kyis blang bar med la/ sgra dang / tshad ma dang / lung dang / bstan bcos kyi tshig dang tha snyad la mkhas kyang don med pas/ de ni bstan bcos don mang mya ngan gyis/ / </text></item>
<item><p>83b.1</p><section></section><text>skom pas shin du gdung ba'i smre sngags 'don yang ro skam la bung ba mthong ba dang 'dra ba'i bstan bcos kyi/ thang la skom pas gdungs te 'tsho bar zad/ /bla ma dam pas brda dang thabs kyis bstan par 'gyur gyi/ lung dang bstan bcos la ma yin no/ /lung</text></item>
<item><p>83b.2</p><section></section><text>dang bstan bcos la yod na man ngag ma yin gyi/ de dang mi mthun na man ngag yin no/ /yang dag pa'i don de kho na nyid kyi man ngag ni/ blo'i yul du ma gyur pas/ tshig gis brjod par mi 'gyur bas/ /bla mas bstan pas brjod min ni/ /slob mas kyang</text></item>
<item><p>83b.3</p><section></section><text>'di lta bu'o zhes yid la byar med do/ /go ba shes bya'i sgrib pa yin te/ yang dag bya'i bden pa ma yin pas/ /ma go ba nyon mongs pa'i sgrib pa yin no/ /de nyid shes bya bden pa ma yin pas/ /shes pa yang bden pa ma yin no/ /'o na yang shes dang</text></item>
<item><p>83b.4</p><section></section><text>shes bya'i sgron me lta bu la brten nas/ dran pas dran pa go ba lta bu'i ni ma yin gyi/ go ba de las go ba med pa de nyid/ slob mas go ba ma yin te/ de yang chos rnams skye ba med pa las skyes pa dang / gnas pa med pa las gnas pa dang / 'gags pa</text></item>
<item><p>83b.5</p><section></section><text>med pa la 'gags pa dang lhan cig skyes pa bdud rtsi'i ro/ de yang sems kyis sems bstan du yod pa ma yin/ yid kyis yid la byed du mi btub pas/ gang gis ji ltar bstan par bya/ /gal te ma rtogs pa la bstan yang / sgra dang tshad ma'i bstan</text></item>
<item><p>83b.6</p><section></section><text>bcos kyi dbang du byas nas/ gang gis tshad mar 'dzin pa'i dbang gis su/ /rtog pa la sogs pa'i tha snyad la ni mkhas la don la mi mkhas pas/ blun pos bye brag rnyed pa ste/ /de'i tshe na mi mkhas pa'i dbang gis dran pa kho na la 'bad par byed pas</text></item>
<item><p>83b.7</p><section></section><text>na/ sgrib pa las thar bar mi byed do/ /cig shos ni blos reg med la gdol ba dang 'dra bas/ de tshe gdol pa'i khyim du rol/ /de yang dri ma gnyis dag pa'i nyi ma'i dkyil 'khor dang 'dra ba'i rgyun mi 'chad pa'i mi bsgom pa'i dbyings su gnas pa de/ </text></item>
<item><p>84a.1</p><section></section><text>'on kyang dri mas mi gos so/ /de lta bu'i dri ma dag pa'i nor bu rin po che lag tu thob pa ni ngo ma shes/ dper na ri khrod pa'i lag na yod pa'i nor bu rin po che mig phigs par dka' ba bor nas/ de bas sla ba 'ol ma si lag tu blangs nas</text></item>
<item><p>84a.2</p><section></section><text>rgyan du byas pa de bzhin du/ dus gsum gyi sangs rgyas kyi dgongs pa de/ blos phigs par dka'o snyam nas/ khams gsum gyi sems can rnams kyi dgongs pa dran pa 'di kho na yid la byas nas/ rang rang gi yul dang bstan nas/ dge ba'i chos</text></item>
<item><p>84a.3</p><section></section><text>la 'bad par byed do/ /rnal 'byor pa'i dgongs pa ni 'jig rten pa'i chos dang mi mthun yang / 'jig rten las 'das pa ni yid kyis phigs par dka' yang / bla ma dam pa'i gdams ngag rin po che rdo rje pha lam dang 'dra ba thob nas/ brda'i khyad</text></item>
<item><p>84a.4</p><section></section><text>par gyis phigs pa de ni/ 'jig rten pas smod pa de ni blangs pa'o/ /de ci 'dra zhe na/ 'jig rten pas longs spyad nas bor bas srang ka'i kham phor blangs pa'i phung po'i dum bu la su zhig re ba byed/ de bzhin du phal pas dran pa kho na la spyod pa'i dus su</text></item>
<item><p>84a.5</p><section></section><text>bor bas/ dran med skye med blo las 'das pa de nyid sku gsum pas slong na de nyid slong dgos pa yin pas na/ gang tshe slong na srang ka'i kham phor gyis spyod de/ sku gsum de nyid dkon mchog rin po che zad pa med pa'i gter de yin pas/ phyi rol pa'i rgyal</text></item>
<item><p>84a.6</p><section></section><text>po la mi smod pas/ bdag nyid rgyal po yin na der ni slar yang ci byar yod/ rtogs pa'i dus su ye shes kyi mig gis phyogs ma lus par bltas pas/ 'di dag ni 'khor ba'o/ /'di dag ni mya ngan las 'das pa'o zhes de kho na nyid la dbyer med pas/ </text></item>
<item><p>84a.7</p><section></section><text>dbye ba rnam par spangs nas de nyid gnas pa la/ chos kyi sku'i rang bzhin g.yo ba med cing rnam par rtog pa med pas/ rang bzhin mi g.yo btang snyoms lhun gyis grub/ /de'i phyir snang ba'i rgyan du stong pa mdzes la/ stong pa'i rgyan du snang ba mdzes so/ / </text></item>
<item><p>84b.1</p><section></section><text>mi rtog pa'i mya ngan las 'das pa de bas kyang rtogs pa'i srid pa la gnas su rung bas/ mya ngan 'das pa la gnas srid par mdzes/ /yid la byas pa'i mi rtog pa bsgoms pas rtogs pa'i de nyid la yengs par byas na nyon mongs pa'i nad zhi bar byed do/ / </text></item>
<item><p>84b.2</p><section></section><text>dper na mes tshig pa de me la bsro bar bya'o/ /rlung langs pa ni rlung nyid la'o/ /rna bar chu songs ni yang chu ni thigs pas rung ba de bzhin du/ 'dod chags kyi nad zhi bar byed pa ni bde stong dbyer med pa'o/ /zhe sdang zhi bar byed pa ni lha'i dkyil 'khor</text></item>
<item><p>84b.3</p><section></section><text>ro/ /gti mug zhi bar byed pa ni stong pa nyid kyi zhi gnas yin pas/ nad gzhan dag la sman gzhan gtang mi bya/ /de lta bu la yengs pa la gzhan gyis bsgom par mthong ste de ni ma yin no/ /chos nyid kyi ngo bo ni yid la byar mi btub pas na/ bsam dang bsam</text></item>
<item><p>84b.4</p><section></section><text>bya rab tu spangs nas su/ /re ba dang dogs pa dang / gtsang btsog med pa dang blang dor med pa'i tshul gyis/ ji ltar bu chung tshul du gnas par bya// //da ni rang gis nyams su myong yang / gzhan la bzlas su med pa gzhon nu ma'i bde ba'i dpes</text></item>
<item><p>84b.5</p><section></section><text>bstan par bya'o/ /de yang lung dang bstan bcos mang po la yid ma ches pa'i skyes bus/ bla ma dam pa'i brda dang thabs kyis man ngag la yid ches pas/ rtag tu rgyun mi 'chad du gnas pa'i bsam gtan de/ bla ma'i lung la bsgoms te gus 'bad na/ / </text></item>
<item><p>84b.6</p><section></section><text>de la chos thams cad kyi lhan cig skyes pa'i rang bzhin gsum ma 'khrul bar byung ba des/ lhan cig skyes pa 'byung bar the tshom med/ /lhan cig skyes pa de yang sngon po la sogs pa'i kha dog med/ snying stobs rdul dang mun pa'am/ /yang ba la sogs</text></item>
<item><p>84b.7</p><section></section><text>pa'i yon tan nam/ tshig dang tha snyad dam sgyu ma la sogs pa'i dpes mtshon du med pas/ kha dog yon tan yi ge dpe bral ba/ /nyams su myong ba de ri bong gi rwa ltar gtan med pa ma yin/ ba lang gi rwa ltar gtan yod pa ma yin pas dran med skye med blo</text></item>
<item><p>85a.1</p><section></section><text>las 'das pa yod med las grol ba rgyun mi 'chad pa'i bsam gtan/ nyams su myong ba ni/ smra ru mi btub bdag gis gyin mtshon/ /de ji ltar shes par bya na/ gzhon nu ma'i bu chung skyes pa'i dus su mas ste ba bcad pa'i dus su / </text></item>
<item><p>85a.2</p><section></section><text>oM zhes bya ba ltar gnas pa dang / pha las byung ba haM zhes bya ba spyi bor gnas pa dang / de gnyis shes rab dang thabs kyi yi ge gnyis kyi thig le dkar dmar gnyis so/ /de gnyis kyi dus dang rkyen 'dzom pa'i dus su thig le gnyis snying gar phrad pas dga' bas bu</text></item>
<item><p>85a.3</p><section></section><text>chung gnyid log pas 'dzum pa byas pa dang / yang na don dran pa'i thig le ma dran pa'i thig le gnyis skye ba med pa'i dbyings su phrad pa mi la bzlas su ma btub pas na/ yang na gzhon nu ma de dar la bab pa cig dang / /yid du 'ong ba'i skyes bu gzhon pa dang snyom</text></item>
<item><p>85a.4</p><section></section><text>par zhugs pa'i dus su dga' ba dang / mchog dga' dang / dga' bral gsum gzhan la bzlas su yod la/ de las gzhan lhan cig skyes pa snying la zhen pa bzlas su ma btub pas na/ gzhon nu ma'i bde ba snying la zhen pa bzhin/ /don dam pa'i lhan</text></item>
<item><p>85a.5</p><section></section><text>cig skyes pa de yang chos rnams kyi gzhir gyur pa blos mi reg pas/ blos gzhag pa rnams kyi snying la zil gyis mnan nas dus gsum dang khams gsum dbang du sgyur ba de ni su'i blos kyang myong du med pas/ dbang phyug dam pa de ni su la bstan nus sam/ / </text></item>
<item><p>85a.6</p><section></section><text>de yang dngos po sems las byung ba'i dran pa'i rnam pa de lta bu cig med na ni/ dngos po med pa dran pa med la nyams myong ba sus kyang rtogs par mi 'gyur ro/ /dper na nam mkha' las sna tshogs kyi go bde bar byed pa ma yin na ni/ nam mkha' yangs pa zhes</text></item>
<item><p>85a.7</p><section></section><text>rtogs par mi 'gyur ro/ /de bzhin du sems las byung ba dran pa 'di med na ni/ sems kyi dran med nyams su myong ba sus kyang rtogs par mi 'gyur ro/ /de bas na sems las byung ba'i dran pa'i dngos po dang / sems de rkyen med na dran med pas dngos po</text></item>
<item><p>85b.1</p><section></section><text>med pa de gnyis skye ba med pa la thim pas/ dngos dang dngos med yongs su bcad pa dang / /yid la byas pa'i chos thams cad ni mi brtan pa dang g.yo ba'i rang bzhin can yin pas/ der ni 'gro ba ma lus rab thim 'gyur/ /yid la byas pa'i chos thams</text></item>
<item><p>85b.2</p><section></section><text>cad ni mi rtag pa dang g.yo ba'i rang bzhin can yin pas/ gang gi tshe na yid bzhin la ma byas pa'i don rtogs pa'i dus der/ gang tshe yid ni mi g.yo rang gnas brtan pa der/ /'khor ba 'khor mod/ 'khor ba ni yid la byas pa'i rnam par rtog pa mkhregs shing</text></item>
<item><p>85b.3</p><section></section><text>brtan pa las yin gyi/ 'o na stong pa nyid yid la byas na thar pa thob zer ba la/ stong pa nyid yid la byas pas skye mched bzhi la skye bar 'gyur gyi/ yid las byas pa'i dus gsum mnyam pa nyid yin pas/ 'khor bar 'khor ba'i dngos po med pas rang grol ba na/ </text></item>
<item><p>85b.4</p><section></section><text>sprul gyi phung po'i nang du rkang pa chud pa de ma 'gyur bar bsdad na rang grol ba bzhin du/ bla ma'i man ngag gis gnyug ma ma bcos pa'i don rtogs na/ dran pa rang grol bas na/ de tshe 'khor ba'i dngos po las ni rang grol 'gyur/ /sems dang sems las byung ba</text></item>
<item><p>85b.5</p><section></section><text>las ni bdag dang bdag gir bgyi ba yod kyi/ de dag gi dngos po yang dag par ma grub pa'o/ /don dam par ni bdag gi don du sangs rgyas ma grub pas/ gang tshe bdag gzhan yongs su shes na sems las byung ba'i dran pa ni yal ba sprul sku bla na med pa'i lus</text></item>
<item><p>85b.6</p><section></section><text>dang / de nyid la skye 'gag med pa longs spyod rdzogs pa bla na med pa'i lus dang / de nyid gang gis kyang blos gzhag tu mi btub pa/ chos sku bla med lus thob pas/ /de tshe bla med lus ni thob par 'gyur// //da ni sems dang sems las byung ba'i 'dam</text></item>
<item><p>85b.7</p><section></section><text>gyis ma gos pa ut+pala'i 'dab ma'i dpes bstan par bya'o/ /de gang zhe na/ bla ma dam pas brdas bstan pa'i dus dang / brdas ma mtshon pa'i dus su shes par shes bya las 'das pa ngo bo nyid kyis 'od gsal ba de la 'khrul pa'i zug rngu rdul tsam yang med</text></item>
<item><p>86a.1</p><section></section><text>pas/ de ltar bstan pa nyid la nges par ma 'khrul par/ de yang gzhan la rag ma lus par/ rang la rgyun du gnas pa'i bsam gtan de/ thabs gang yang rung ba cig la brten nas don de nyid dran pas ma gos pa'i sku gsum rang la yod</text></item>
<item><p>86a.2</p><section></section><text>pa de/ rang gis rang la legs par shes par byas nas ni/ phyi'i dngos po ma lus pa rdzas su shes pa ma grub pas na/ rdul dang phyi nang gi dngos po ma lus pa rdzas su ma grub pas 'dod pa de nyid dkyil 'khor la bsdus pas sam/ yi ge'i thig le nA da la sems</text></item>
<item><p>86a.3</p><section></section><text>bsdu ba ni rdul phran nam ston ka'i nyi ma phyed kyi dri ma dag pa'i nam mkha' ltar spros pa dang bral ba'i sems su smra ba ni sems tsam mam/ de dag gis kyang rnal 'byor pa'i ji bzhin pa'i dgongs pa ma rtogs pas/ rdul min rdul bral ma yin sems kyang min/ / </text></item>
<item><p>86a.4</p><section></section><text>yang dag pa'i rnal 'byor pa'i dgongs pa ni/ snang ba dang / stong pa dang / skye ba med pa dang / sems kyi spyod yul ma yin pas de dag gi dngos po la yang 'das pa ni brjed pa'i phyir zhen pa med/ ma 'ongs pa ni ma dran pa'i phyir zhen pa med/ da ltar gyi shes pa</text></item>
<item><p>86a.5</p><section></section><text>ni rkyen la rag lus pa'i phyir zhen pa med pas/ dngos po de dag gdod nas rtag tu zhen pa med/ de yang las dang nyon mongs pa dang skye ba'i rgyun gyis yid ces bya ba dang / yid la byas pa zhes bya ba dang / yid la ma byas pa zhes bya ba ni ming tsam du btags</text></item>
<item><p>86a.6</p><section></section><text>mod kyi/ byas pa ni mi rtag la/ ma byas pa ni ming med la/ dper na mdang gi rmi lam ni nyams su myong yang dngos po yod par ma grub la/ do nub kyi rmi lam ni nyams su ma myong yang dngos po med par ma grub pa de bzhin du/ dran nas nyams su myong yang</text></item>
<item><p>86a.7</p><section></section><text>yid la ma byas pa med/ ma dran nas nyams su myong yang yid la ma byas zhes bsam pa dang brjod pa las 'das pa de ni mda' bsnun gyis smras pa de tsam zhig tu zad/ 'o na yid la ma byas pa'i bsam gtan ni dri ma dang bcas pa cig yin nam zer na/ ma rtogs</text></item>
<item><p>86b.1</p><section></section><text>na nyon mongs pas kyang nyon mongs par 'gyur la/ shes byas byas kyang sgrib par 'gyur ro/ /rtogs pa'i rnal 'byor pa'i dpe ni nyi ma'i dkyil 'khor dang 'dra la/ gnam stong gi nyin par ni zla ba de nyi ma'i dbyings su thim pas bsil bar mi 'gyur/ nyi ma de nyid nya'i</text></item>
<item><p>86b.2</p><section></section><text>nyin par zla ba dang rgyang ring bas lhag par dro bar mi 'gyur ba de bzhin du/ rnal 'byor pa'i dgongs pa de yang glo bur gyi nyon mongs pa dran pa dang shes bya dran pa med pa'i dri ma gnyis med pas/ kye ho bu ma lus dri med don dam shes par byos/ de ltar na mi rtogs</text></item>
<item><p>86b.3</p><section></section><text>pa rnam par rtog pa'i rnam grangs la yid ches la phyi rol gyi rig ma las byung ba'i bde ba de nyams su myong ba de don dam pa yin no snyam nas mngon par zhen pas 'bad pa byas na/ rang la rgyun du gnas pa'i bsam gtan rtogs pa'i ngang las 'bad pa dang / rtsol sgrub</text></item>
<item><p>86b.4</p><section></section><text>las 'das pa de ngo ma shes pas/ khyim na yod pa phyi rol song nas tshol/ /chos nyid rang la yod pa ngo ma shes pas phyi rol gyi dran pa la dris pas sam/ nang gi khyim ni dran pa dran med kyi bdag po skye med yin par ngo ma shes pas/ glo bur du 'ongs pa'i khyim tshes</text></item>
<item><p>86b.5</p><section></section><text>dang 'dra ba'i dran pa'i rnam rtog la dris pas/ khyim bdag mthong nas khyim tshes dag la 'dri/ /de lta bu'i blos reg par bya ba'am/ tshig gis brjod par bya ba ma yin te/ bla ma dam pa'i brda'i gdams ngag dran pa'i sgron ma des mtshon nas rtogs par bya ba ma yin</text></item>
<item><p>86b.6</p><section></section><text>pa rtogs pa de mda' bsnun gyis smras bdag nyid shes par byos/ ji ltar shes par bya zhe na/ tha mal pa bzhin du bsam bya dang / bsam gtan dang / bzlas bya dang / bzlas pa dang / brjod bya dang / brjod pa las 'das pa'i phyir/ blun po'i bsam</text></item>
<item><p>86b.7</p><section></section><text>gtan bsam bya bzlas brjod min/ /de yang bla ma dam pas bstan ma thag tu dran pa med cing brjed pa med pa rnyed pa med cing stor ba med pa/ skye ba med cing 'gag pa med pa/ bsgom du med cing mi bsgom pa'i dbang med pa de/ rgyun du gnas par zhes</text></item>
<item><p>87a.1</p><section></section><text>bstan kyang the tshom ma chod na/ gang tshe bla mas bstan cing bden par thams cad shes byas kyang / bdag gis 'di ltas blta zhing brtag par bya'o/ /rkyen gang yang rung ba cig dran du bcug la/ man ngag gis dran pa med cing nyams su</text></item>
<item><p>87a.2</p><section></section><text>myong ba'i dus su 'di lta bu dran pa ni/ chu'i thigs pa tsam du shes par bya'o/ /de'i pha rol na rnam par rtog pa gang la yang mi skye ba ni rgya mtsho tsam du shes par bya'o/ /rnam par mi rtog pa ni rgya mtsho tsam la dran pa med pa nam mkha' tsam du shes par bya'o/ / </text></item>
<item><p>87a.3</p><section></section><text>dran pa med pa ni nam mkha' tsam du shes par bya ba yin pas/ shes dang shes bya'i yul las 'das pa ni dpe dang don gyis mtshon du med pa de ngo ma shes pa ni dper na bu chung la mdzub mos zla ba mtshon pa'i dus su zla ba la mi lta bar mdzub mo la blta'o/ /de</text></item>
<item><p>87a.4</p><section></section><text>bzhin de kho na nyid ma rtogs pa'i gang zag rnams kyis dus gsum gyi de bzhin gshegs pa'i snying po'i don la dgongs pa mi mdzad par dran pa'i rnam par rtog pa la bsgom pa mdzad do/ /de'i phyir dran pas mtshon yang dran pa'i 'dam gyis ma gos pa'i don</text></item>
<item><p>87a.5</p><section></section><text>ma rtogs pas bdag gis yongs su brtags pas ma rtogs thar pa thob bam ci/ 'o na phyi'i yul ni 'dod pa'i yon tan lnga yin la/ nang gi yul ni dran pa yin no/ /de lta bu la spyod kyang yang dag pa'i don ni mi shes/ phyi dang nang du lha dang lha mo'i dkyil</text></item>
<item><p>87a.6</p><section></section><text>'khor gyi 'du shes kyis/ yul rnams bgrod cing yul gyi gdung bas nyen byas kyang / /lhan cig skyes pa'i lha ni yid la byar med/ yid la byas pa'i lha ni mi dge ba yin pas/ lhan cig skyes pa mi rnyed sdig pa 'dzin/ /chos rnams kyi gzhir gyur pa</text></item>
<item><p>87a.7</p><section></section><text>lhan cig skyes pa yid la ma byas pa shes na/ yul rnams bsten pas yul gyis mi gos te/ dper na ut+pal dang pad+ma dang puN+Da rI ka dang / sau gan+d+hi la sogs pa kha dog yid du 'ong ba dang reg bya 'jam pa dang / dri zhim pos kha cig gi yid 'phrog nus</text></item>
<item><p>87b.1</p><section></section><text>pa/ de yang gzhan gyi yon tan ma yin gyi/ rgyu de rnams ni grong dang grong khyer la sogs pa'i mi gtsang ba'i mtsho'i rkyen gyi yon tan no/ /me tog de dag la mi gtsang ba'i skyon gyis gos pa ma yin pas/ de bzhin du rnal 'byor pa rnams kyi dgongs pa yang phyi dang</text></item>
<item><p>87b.2</p><section></section><text>nang gi yul la dran pa skyes kyang / yang dag pa'i don ji lta ba bzhin shes pas na/ yul gyi 'dam gyis ma gos pa ni 'dam dang gnas ma gos par ut+pal la blangs pa bzhin du/ dran pas ma gos par chos nyid rtogs pa'o/ /ut+pal 'dab ma chu yis mi</text></item>
<item><p>87b.3</p><section></section><text>reg bzhin// //de ltar rtogs na ye shes kyi tshogs dang bsod nams kyi tshogs rnal 'byor pa'i skyabs su 'gro bas dug sngags can gyi dpes bstan par bya'o/ /rtsa ba la 'chos pa'i ye shes kyi tshogs rgyun mi 'chad pa'i dpes ma du lung</text></item>
<item><p>87b.4</p><section></section><text>ga'i dpe dang / me tog la 'chos pa bsod nams kyi tshogs 'du du ra'i dpe ni/ 'du du ra'i zhes bya ba me tog gi sbrang rtsi la tshon rtsi gang yang rung bas bcos pas 'bru smin nas sa bon de btab pas me tog de'i kha dog tu 'gyur ro/ /de bzhin du bsod nams</text></item>
<item><p>87b.5</p><section></section><text>kyi tshogs bsags pas ni bskal pa grangs med pa na 'bras bu smin par 'gyur ro/ /ma du lung ga zhes bya ba ni me tog gi shing gi rtsa ba la thabs mkhas pas tshon gang yang rung ba cig gis bskus na/ de'i kha dog tu myur bar 'gyur ro/ /de bzhin du rnal 'byor pas</text></item>
<item><p>87b.6</p><section></section><text>sems nyid kyi rtsa ba rtogs na 'bras bu chos sku smin pas/ gang ltar rtsa ba rnal 'byor skyabs su 'gro/ /de ltar khong du chud pa'i rnal 'byor pa ni/ dper na dug sngags gdeng du gyur pa cig gis dug zos pas gnod par mi 'gyur ba de bzhin du/ yul gyi dug</text></item>
<item><p>87b.7</p><section></section><text>gis mi tshugs pas/ dug gi sngags can dug gis ga la tshugs// //de ltar shes nas mnyam gzhag dang rjes thob zhi gnas dang lhag mthong dbyer med pa'i dpe glang chen lam nas tshags chud pa'i dpes bstan par bya'o/ /de yang rjes thob kyi dus su phyi</text></item>
<item><p>88a.1</p><section></section><text>rol gyi lha khang la sogs pa mchod pa dang / nang gi gzhal yas khang la mchod pa byas nas/ de'i yon tan gyis lha'i dkyil 'khor mngon sum du zhal mthong bar 'gyur ro zhes/ de yang rgan mo bu gcig pa shi bas gdungs ba bzhin du/ </text></item>
<item><p>88a.2</p><section></section><text>rtag tu lha'i dkyil 'khor yid la byas na/ mthong bar 'gyur ba la/ de nyid ma yin pa'i phyir na brgal ba/ lha la mchod pa khri phrag mang byas kyang / /'di ltar shes na nang dang phyi rol gyi mngon par byang chub pas/ yul dang dbang po lha dang lha mo'i dkyil</text></item>
<item><p>88a.3</p><section></section><text>'khor bsgom pa dang / nang gi mngon par byang chub pas bde ba stong pa bsgom pa ni thag pa dkar nag gis 'ching bar 'dra ba bzhin du/ dran pa'i rnam par rtog pa/ bdag nyid 'ching 'gyur de yis ci zhig bya/ /'o na mngon par byang chub pas bsod nams</text></item>
<item><p>88a.4</p><section></section><text>kyi tshogs dang / de nyid stong pa nyid du shes pa ye shes kyi tshogs la goms nas skye ba phyi ma nas phyi ma'i dus su yang nas yang du bla ma slob ma dang mjal bar 'gyur ro zhe na/ skye rga na 'chi las brgal ba/ de 'dra 'khor ba 'di ni 'chad min te/ 'o na 'khor ba rnam pa gsum</text></item>
<item><p>88a.5</p><section></section><text>las thar nas sku gsum mngon du 'gyur bar bya na/ gnyug ma rnal ma lhan cig skyes pa de bla ma dam pa'i gdams ngag gis rtog par byas la/ sems nyid rtogs na 'khor ba las brgal bar 'gyur gyis/ de ma rtogs pa rnams la brgal bas gnyug ma'i rang</text></item>
<item><p>88a.6</p><section></section><text>bzhin ma rtogs brgal mi nus/ 'o na gnyug ma'i rang bzhin de sangs rgyas dngos yin yang 'gro don mdzad pas/ mchod pa mi dgos sam zer na ma yin gyis/ mchod pa nyi shu rtsa lnga shes par byas la/ de nyid na bun nam me long gi kha rlangs bzhin du yal</text></item>
<item><p>88a.7</p><section></section><text>nas/ de nyid kho na la gzhan 'byung ba med pas sna tshogs dran yang chos nyid kyi dba' rlabs yin pa de nyid las shar zhing / de nyid du nub par shes na snang ba mi 'gog la mi snang mi bsgrub pas/ mig ni mi 'dzums sems 'gog dang / /rlung khyab byed dang / rtogs</text></item>
<item><p>88b.1</p><section></section><text>byed de gnyis ka dran pa tsam la bsdus la/ de yang rkyen gzhan la rag lus pa yin pas rig pa rang bzhin gyis 'gag la/ chos nyid kyi dbyings brgyud pa'i bla mas bstan pas/ rlung 'gag pa ni dpal ldan bla mas rtogs/ rnam rtog de nyid dran pa'i tshul gyis rgyu</text></item>
<item><p>88b.2</p><section></section><text>ba'i dus su/ de'i tshe rnam par rtog pa med pa de nyid skye shi med pa'i don rtogs na de las mi g.yo bas/ gang tshe rlung rgyu de ni mi g.yo ste/ de ltar don rtogs pa'i gting la 'chi ba bslu bar mi bya'o/ /skye ba bslu na 'khor ba dang mya ngan las 'das pa las thar ba </text></item>
<item><p>88b.3</p><section></section><text>yin te 'chi zhes bya ba ni dran pa yal ba yin pas 'chi ka ma'i gdams ngag 'dir ma gsungs so/ /gzhan na re bar mdo'i dus su bzhed de/ 'byung ba rim gyis thim par goms pa'i yi dam lha la shes pa gtad pa'i man ngag gis shes dang shes bya las</text></item>
<item><p>88b.4</p><section></section><text>thar par bzhed de/ don dam par na shes dang shes bya ma grub pas/ thar pa ma yin no/ /la la na re rlung dang byang chub sems dran pas bsdus la de yang 'og sgo ngan song du lhung gis dogs pas rim gyis te sgo kha phye la/ rlung dang rnam par shes pa tshangs pa'i</text></item>
<item><p>88b.5</p><section></section><text>gnas na haM gi dbyings su rlung dang byang chub sems yal ba'i man ngag gis sgrol bar 'dod de legs pa ma yin no/ /la la na re bdag gi lus gzhan yi dam lha mtshan dang dpe byad dang ldan pa cig mnga' ba bsgoms la/ de gnyis ka la sems med pas yid kyi</text></item>
<item><p>88b.6</p><section></section><text>gzugs tsam zhig shes la/ bdag rang gi skye ba dang na ba dang 'chi ba 'di lta bu yid gzugs brnyan du sems la shar ba yin par shes pas/ de nyid lha'i gzugs brnyan du shes par byas la/ 'gro ba ris drug gi grong khyer mthong ba la goms na/ bar ma do</text></item>
<item><p>88b.7</p><section></section><text>na lha'i sku bsgom par 'dod pa de yang 'thad pa ma yin no/ /'o na gang zhe na/ sems las 'byung ba'i 'byung ba bzhi lus la gnas pa dang / sems la gnas pa'i 'byung ba bzhi ni sems dran pa sra ba nyid sa/ sems nyid de dran med dbyings su gnas pa rgya mtsho</text></item>
<item><p>89a.1</p><section></section><text>ltar shes pa chu/ sems de nyid bskal ba'i me ltar sreg pa tsha ba me/ sems de nyid blo'i yul las 'das nas gzung du med par dag pa rlung de dag dbyings su dag par byas nas/ snyan nas snyan du zhal nas zhal du brgyud pa'i man ngag</text></item>
<item><p>89a.2</p><section></section><text>gis shes par byas la/ rig pas nyams su blang bar mi bya'o/ /nyams su blangs na shes bya'i sgrib pa las ma rtogs pa 'khor ba'i nyon mongs pa las thar pa med do/ /don dam shes rab kyi pha rol tu phyin pa'am/ blo'i pha rol tu phyin pa rtogs na/ bde</text></item>
<item><p>89a.3</p><section></section><text>ba'i pha rol tu phyin pa de nyid dus gsum gyi de bzhin gshegs pa'i yum yin par shes nas/ de'i phyir phyi rol gyi rig ma las byung ba'i bde ba de rag mi lus pa dang / 'chi ka ma'i gdams ngag logs nas mi tshol bas/ 'chi ba'i tshe na rnal 'byor mas ci bya/ </text></item>
<item><p>89a.4</p><section></section><text>de nyid kyi don gsal bar byed pa yul la yengs pa'i dus su 'dre ba med pa dang / 'da' ka'i yid kyi dbang po 'gro ba rigs drug grong la lhung ba'i dus su 'dre ba med rtogs pa ni/ ji srid dbang po'i yul gyi grong la lhung ba na/ /skye ba med pa de nyid las kyi</text></item>
<item><p>89a.5</p><section></section><text>rnam par smin pas ma g.yos pas/ dus gsum mnyam pa nyid du rgyas pas/ ji srid rang nyid las med rab tu rgyas/ /skye ba med pa'i don rtogs na/ phyi ma'i tshe gar 'gro mi shes/ da ltar ci byed mi shes pas khyed cag da ltar ci byed gar 'gro soms dang kye/ </text></item>
<item><p>89a.6</p><section></section><text>skye shi med pa'i don rtogs pa rnams kyis gzhan la bstan du ma btub pa ni dran med skye med blo las 'das pa nyams su myong ba de nyams su myong na dran med ma yin la/ dran pa med na nyams su myong ba ma yin zer/ de bzhin du skye ba med pa dang blo las 'das pa de</text></item>
<item><p>89a.7</p><section></section><text>sangs rgyas kyi dgongs pa yin pas brjod du med pa'i phyir/ de ni shin du dka' ba'i dgongs pas 'jug /rang la gnas pa sangs rgyas kyi dgongs pa ni ma mthong / rnam rtog 'ba' zhig la sangs rgyas kyi mdzad pa bcu gnyis kyi sgrung dang lad mo byas pas thar pa</text></item>
<item><p>89b.1</p><section></section><text>thob tu re ba ni dper na byis pa rnams kyis rnam par rgyal ba'i gzhal yas khang ni ma mthong ltad mo byas pas thog tu ma pheb bzhin du/ sangs rgyas ni rang la gnas pa ma mthong ba yin pas/ gang zhig gang la gnas pa ni/ /yang na rang sems mnyam pa</text></item>
<item><p>89b.2</p><section></section><text>nyid kyi ngang la gnas pa ni/ gzugs yang dag par rjes su ma mthong ngo / /bla ma dam pas bstan gyi bar du dper na lus dang grib ma dang 'dra ste/ mun nag gi nang na mi mthong / de yang nyi ma dang zla ba dang mar mes bstan nas mthong bar 'gyur ba de bzhin du</text></item>
<item><p>89b.3</p><section></section><text>chos kyi dbyings bsam du med pa de yang ma mthong bas/ de ni de ru ma mthong ste/ de mthong ba ni don la mkhas pa yin la/ de ma mthong na lung dang bstan bcos kyi tshig dang tha snyad la/ mkhas pa thams cad bstan bcos 'chad pa yis/ /lus la gnas</text></item>
<item><p>89b.4</p><section></section><text>pa'i sems nyid ma mthong la/ /sems nyid la gnas pa'i sangs rgyas kyi sku gsung thugs kyi yon tan dpag tu med pa ma rtogs pa ni/ dper na dbul mo'i lto na 'khor los sgyur ba'i rgyal po'i ma nor bu rin po che'i sgyed[(] po'am [,]pu'am[)]/ gyad kyi rin po che stor ba bzhin</text></item>
<item><p>89b.5</p><section></section><text>du rang bzhin du rang la yod pa'i sems nyid bsam du med pa ni ma rtogs/ bsam bsgoms byas nas sku mdog dang phyag mtshan la sogs pa la 'bad pa byas pas lus la sangs rgyas yod pa ma rtogs so/ /rtogs na ni mnyam gzhag rjes thob ji bzhin pa la</text></item>
<item><p>89b.6</p><section></section><text>ni rdul tsam yang khyad med do/ /de ltar rtogs na blo sems bde ba ni/ /dper na bram ze rgan po glang po che dang / glang po che thub pa'i skyes bu dang / lcags kyu ba lom pa'i sgrung brgyud bzhin du/ dran pa'i rnam rtog glang chen dang 'dra la/ /dran med rnam par</text></item>
<item><p>89b.7</p><section></section><text>mi rtog pa skyes bu dang 'dra la/ skye med kyi dbyings lcags kyu dang 'dra la/ de dag lom pa'i nor dang 'dra ba blo las 'das pa zad pa med cing 'phel ba med pa rtogs na/ glang chen lom nas sems tshags chud pas na/ de ltar rtogs pa'i rnal 'byor pa ni/ </text></item>
<item><p>90a.1</p><section></section><text>dper na rang thag chu chad pa bzhin du/ rnam rtog dran pa de nyid dbyings su ngag tu bcug la/ de la yang re dogs med la/ sangs rgyas zhes bya ba ming du btags pa tsam gang nas kyang 'gro ba dang 'ong ba med pas/ de ni 'gro 'ong bcad</text></item>
<item><p>90a.2</p><section></section><text>nas dal ba ste/ /'di ltar rgyun mi 'chad pa'i bsam gtan rang la gnas pa rtogs na gzhan du btsal mi dgos pas/ 'di ltar rtogs nas gang du'ang dris sa med/ /phyi rol gyi lung dang bstan bcos la sogs pa la mkhas kyang / dran pa'i nga rgyal las</text></item>
<item><p>90a.3</p><section></section><text>bogs ma thon pas/ tshig la nan tan byas kyang don la rtogs par mi 'gyur bas/ mkhas pa ngo tsha med pas de ma rtogs/ /rtogs pa'i yul ma yin pa de nyid skye rga na 'chi las 'das pa/ rgyu dang rkyen la rag ma lus pas ltos pa med pa'i phyir ro/ /gson</text></item>
<item><p>90a.4</p><section></section><text>po gang zhig rnam par ma gyur pa/ /thog ma med pa yod med la sogs pa'i tshig gi bla dgas dang bral bas/ de ni rgas shing 'chi bar 'gyur ram ci/ de yang bla ma dam pas bstan pas/ mnyam gzhag dang rjes thob dbyer med par rtogs pa ni/ las dang nyon</text></item>
<item><p>90a.5</p><section></section><text>mongs pa dang shes bya'i sgrib pa rnams kyis ma gnod pas na/ bla mas bstan pas dri med blo gros ni/ /de nyid khams gsum gyi sems can rnams dang / dus gsum gyi bde bar gshegs pa rnams kyi de bzhin nyid gcig pa la spyod kyang / zad pa med cing</text></item>
<item><p>90a.6</p><section></section><text>'phel ba med pa'i phyir/ /glang po che lom pa'i nor dang 'dra bas/ de nyid gter yin gzhan po gang yin lo// //da ni rdzings las 'phur ba'i bya rog gi dpes bstan par bya'o/ /de yang yul rnam pa gnyis so/ /phyi'i yul ni gzugs la sogs pa</text></item>
<item><p>90a.7</p><section></section><text>de dag dngos por ma grub pas sems kyis bsten par mi bya/ nang gi yul rkyen la rag las pa na/ dran pa la yang bsten par mi bya'o/ /dran pa ni mtshan ma dang bcas pa'i stong nyid du shes la/ nang gi yul la yang yul nyid rnam par dag ste bstan bya min/ </text></item>
<item><p>90b.1</p><section></section><text>mtshan ma med pa'i stong pa nyid ni/ dran pa med pa 'ba' zhig yid la byas pa'i tshul gyis/ stong pa 'ba' zhig gis ni spyad par bya/ /shes bya ma grub pas shes pa la gnas med do/ /shes dang shes bya ma grub pas sems zhes bya ba'i ming ma grub pa'o/ </text></item>
<item><p>90b.2</p><section></section><text>de las dran pa byung yang de'i tshe mtshan nyid yid la ma byas pas/ dper na rgya mtsho'i pha rol du 'gro bar 'dod pa'i tshong pa rnams kyis rdzing la bya rog gzhag pa bzhin du/ rnal 'byor pa rnams kyis 'khor ba'i pha rol du 'gro bar 'dod na/ dran pa'i bya rog</text></item>
<item><p>90b.3</p><section></section><text>gis bya ra ba byas la/ ji ltar rdzings las 'phur ba'i bya rog ni/ /ji ltar bya rog gis yul ma mthong bas rdzing la bab pa bzhin du/ de ltar dran pa'i bya rog kyang dran med skye med blo las 'das pa la/ bskor zhing bskor zhing slar yang de ru 'bab// // </text></item>
<item><p>90b.4</p><section></section><text>da ni thag pa la sprul du mthong ba'i dpes bstan par bya'o/ /de la bcos ma'i rnal 'byor pas phyi rol gyi yul mi sdug pa bsgoms nas spangs te/ nang gi dran rig nyams su myong ba la zhen pa ni/ rig pa gnyis bsgril ba thag pa nag po dang 'dra la rdzas su ma grub</text></item>
<item><p>90b.5</p><section></section><text>pa'o/ /yul mi sdug par bsgom pa ni/ sprul nag po dang 'dra la/ 'khrul pa ma grub pas thag pa nag po dug sbrul bzhin/ de la yang rang gi shes byas rang sngags pa ni/ dper na ri mo mkhan mkhas pa bzo ba pa [(]cig [,]zhig [)]gis khro ba'i gzugs shin tu 'jigs su</text></item>
<item><p>90b.6</p><section></section><text>rung ba cig bris pa la/ nam zhig kho rang gis mthong bas sngangs pa bzhin du/ gang zag kha cig kyang shes bya rang las byung ba la/ mthong ba tsam gyis sngangs par 'gyur/ /shes dang shes bya 'dra ba la shes par byos la/ shes bya don dam du 'dzin pas/ grogs</text></item>
<item><p>90b.7</p><section></section><text>skye bo dam pa ni/ dngos po med bzhin du shes bya dngos po can du 'dzin pa ni/ dper na ri mo mkhan de rang gi bud med mtshan dang ldan pa yid du 'ong ba cig bris pa la nam zhig bltas pas/ kho rang gi ri mo la kho rang chags pa skyes pa bzhin du/ rnal 'byor pa</text></item>
<item><p>91a.1</p><section></section><text>kha cig gis phyi rol gyi yul la brten nas snang stong dbyer med 'dod pa dang / nang gi yul la brten nas rig stong dbyer med 'dod pas/ yul gnyis skyon gyis bcings par 'gyur/ /de nyid gsal bar bya bar 'dod pa'i yon tan lngas</text></item>
<item><p>91a.2</p><section></section><text>'ching ba'i dpes bstan par bya'o/ /de nyid ma rtogs pas ni phyi dang nang gi yul la zhen pa'i 'khor ba las thar bar mi byed pas na rmongs pa dang 'dra'o/ /rtogs pa'i rnal 'byor pas ni phyi dang nang gnyis ka rkyen la rag lus pas dngos po ma grub par shes so/ / </text></item>
<item><p>91a.3</p><section></section><text>de ltar ma rtogs pa ni zhen pas 'ching la/ rtogs pa ni zhen pas 'ching bar mi 'gyur ro/ /la la na re phyi rol gyi yul las byung ba'i bde ba las zhen par bya zhe na/ phyi rol gyi dbang po'i yul gzugs la sogs pa dang / nang rig pa'i yul bde ba stong</text></item>
<item><p>91a.4</p><section></section><text>pa 'dra bas/ yul la zhen pas 'ching bar ma byed cig /don dam pa'i bden pa ni bsgom par bya ba ma yin pas/ de'i nan tan du/ kye ho rmongs pa mda' bsnun gyis smras pa/ de la yid ma ches na dpe lnga ni thun mong ni go sla'o/ /thun mong ma yin pa'i yul ni</text></item>
<item><p>91a.5</p><section></section><text>bde ba'i ro la chags pa nya lta bu dang / lha dang lha mo'i dkyil 'khor la chags pa phye ma leb lta bu dang / shes rab ye shes kyi nyams su myong ba dpe yin la don du khyer ba glang po che lta bu dang / stong pa nyid kyi dril chags pa bung ba lta bu ste/ bzhi po de dag nyams su myong</text></item>
<item><p>91a.6</p><section></section><text>ba la bstan to/ /nya dang phye leb glang chen bung ba dang / /bla ma dam pa'i gdams ngag gis yul la spyad kyang mi 'ching ba'i thabs la/ gdams ngag nyi ma lta bu yul me tog sil ma lta bu dran pa bung ba lta bu de yul la spyad cing chos kyi dbyings su bros pa'o/ /bung ba dang / </text></item>
<item><p>91a.7</p><section></section><text>sgra dang / tshad ma dang / lung dang bstan bcos mang po'i tha snyad la dga' ba ni/ tha snyad mang pos sangs rgyas kyi dgongs pa tshig gsum gyi gdams ngag gsang gtam lta bu myong du mi ster ba gzhon nu ma gsang gtam nyams pa lta bu 'di ni ri dgas bzhin du blta</text></item>
<item><p>91b.1</p><section></section><text>bar byos// //da ni rtogs na chu dang rlabs kyi dpes bstan par bya'o/ /de yang sems dang sems las byung ba'i rig pa yang gzhan ma yin la/ stong pa dang bde ba dang / gsal ba yang gzhan ma yin no/ /dran rtog ji snyed pa gang yang gzhan ma yin</text></item>
<item><p>91b.2</p><section></section><text>pas/ gang zhig sems las rnam 'phro ba/ /chos nyid las logs na gang yang sems las 'byung mi srid pas na/ de dag yid la ma byas pa rtogs pa/ de srid mgon po'i rang bzhin te/ /rkyen glo bur bas bskul bas/ sems las rtog pa byung yang chu bur</text></item>
<item><p>91b.3</p><section></section><text>chu las byung zhing chu'i nang du thim pa dang / sprin nam mkha' las byung zhing nam mkha' la thim pa dang 'dra bar chos nyid zab mo'i dbyings las sna tshogs shar yang dbyer mi phyed pa'i dpe chu dang rlabs dag gzhan yin nam/ 'khor ba rnam pa gsum dang mnyam pa</text></item>
<item><p>91b.4</p><section></section><text>nyid tha dad pa med pas/ srid dang mnyam nyid nam mkha'i rang bzhin no// //de lta bu nyid las byung zhing de nyid la brlag pa nyid rdul gyi dpes bstan par bya'o/ /yang dag pa'i don rtogs na lha yi mig dang lha'i rna ba dang pha rol gyi sems shes pa dang 'dra la/ </text></item>
<item><p>91b.5</p><section></section><text>ci'i phyir zhe na/ sems zhes bya ba ni khams gsum gyi sems can dang / dus gsum gyi bde bar gshegs pa'i gnyis su med pa gang yin pa de ni tshu rol gyi bag chags kyis ma gos pa pha rol gyi sems zhes bya'o/ /de lta bu'i yon tan dang ldan pa'i sems nyid</text></item>
<item><p>91b.6</p><section></section><text>kyi rang bzhin ni sems can kun la yod pa ni ma shes/ sems las byung ba'i rnam par rtog pa phyogs re ba shes pa la sems nyid shes pa mi zer ro/ /'du shes kyi pha rol sems ni sems las 'das pa las/ mthong ba dang thos pa de chos nyid kyi ngang las ma 'das</text></item>
<item><p>91b.7</p><section></section><text>pas/ gang zhig bsten te gang thos pa/ /rtogs pa'i rnal 'byor pas don dam pa gzhan don la dgongs pas gzugs sku gnyis ma dmigs pas/ dgongs pa gang yin dam pa skyol ba na smon lam gyi dbang gis 'jig rten gyi khams su snang yang kun rdzob tsam</text></item>
<item><p>92a.1</p><section></section><text>yin pas nyi zer rdul dang 'dra la/ rnal 'byor pa'i dran rtog ji snyed cig dge ba dang mi dge ba/ nyi zer lkugs rdul bzhi brlag /gzugs sku ni yang dag par rdzogs pa'i sangs rgyas ma yin pas mya ngan las 'das la chos sku ni blo las</text></item>
<item><p>92a.2</p><section></section><text>'das pa de nyid yin pas mya ngan las 'das pa gzhan na med do/ /rnal 'byor pas dran pa byung yang dran med la nub pas/ snying gnyid du nub par 'gyur ba yin// //da ni chu la chu gzhag pa'i dpes bstan par bya'o/ /de nyid rtogs par 'gyur ba'i rnal</text></item>
<item><p>92a.3</p><section></section><text>'byor pas mi mthun pa dang gnyen po blang dor med pa'i tshul gyis chos kyi dbyings las mi gnyis pas/ ji ltar chu la chu gzhag na/ /chos ma lus pa'i dbyings shin du rnam par dag pa'i phyir/ sems la du ma shar yang ro la tha dad med de/ dper na bu ram</text></item>
<item><p>92a.4</p><section></section><text>la rta dang glang po che la sogs pa'i gzugs byas kyang / ro ma stor ba bzhin du chos rnams kyi lhan cig skyes pa la sna tshogs dran yang de kho na nyid kyi dbyings la thim pas/ de snyed chu ru ro mnyam 'gyur/ /de ltar ma rtogs pas ser sna la sogs pa'i 'am/ tshul</text></item>
<item><p>92a.5</p><section></section><text>bzhin ma yin pa'am bag la nyal las/ 'dod pa la sogs pa sdang bas de las 'khor bar 'khor ba'i/ ngan 'gro'i lam du 'gro ba'i skyon dang / sbyin pa la sogs pha rol tu phyin pa rnams dang / de las thob bya sa dang po la sogs pa ma yengs par bya ba ni tshul</text></item>
<item><p>92a.6</p><section></section><text>bzhin yid la byas pas tshangs pa'i gnas la sogs pa la goms pas/ sku gsung thugs kyi yon tan dpag tu med pa la sogs pa'i yon tan thob par bya ba'i don du/ skyon dang yon tan rnam ldan sems/ /de la skyon spang bar bya ba'am/ yon tan bsgrub</text></item>
<item><p>92a.7</p><section></section><text>par bya ba'i gang zag gis/ de dag rnam par smin pas smin yang / de nyid mthong ba ma yin pas/ /mgon po sus kyang mthong mi 'gyur// //da ni nags la mched pa'i me lce'i dpes bstan par bya'o/ /ma rtogs pa'i dus su ma rig pas 'khor bar</text></item>
<item><p>92b.1</p><section></section><text>'khor la/ rtogs pa'i dus su ma rig pa de nyid chos sku yin pas/ rnal 'byor pa rnams kyis chos thams cad yid la ma byas pas dgongs pa mdzad do/ /ma rig pa dang / ma shes pa dang / ma rtogs pa mi dmigs pa'i dus su/ bla ma dam pas brda</text></item>
<item><p>92b.2</p><section></section><text>dang thabs kyis bstan pa de ni/ dran pa spangs pa sbyin pa/ dran med myong ba tshul khrims/ skye med bzod pa/ dbyer med brtson 'grus/ rgyun mi 'chad pa bsam gtan/ blo las 'das pa shes rab/ rtogs par bya ba thabs/ bdud rnams bcom pas stobs</text></item>
<item><p>92b.3</p><section></section><text>sku gsum thob pa smon lam/ sangs rgyas kyi dgongs pa ye shes kyi pha rol tu phyin pa yin pas na/ gzhan nas gnyen po mi tshol bas/ /rmongs pa dag la gnyen po gang yang med/ /chos nyid stong pa nyid kyi mes bsregs pas ni stong pa nyid du ma gyur pa gang yang med</text></item>
<item><p>92b.4</p><section></section><text>do/ /de bas kyang sems nyid kyi dbyings blo las 'das pa dang thug phrad du gyur pa'i dus su yid la byas pa gang yang med de/ snang ba thug phrad ni dran pa'o/ /stong pa thug phrad ni dran med do/ /skye med thug phrad ni de nyid ma skyes pa'o/ /rtogs par gyur pa'i rnal 'byor</text></item>
<item><p>92b.5</p><section></section><text>pas ni/ gang dang gang phrad pa de nags la mched pa'i me lce bzhin/ rnam par thar pa sgo gsum gyi man ngag gis shes par byas la/ gdong du sna tshogs shar ba de dag blang ba dang dor ba gang yang med pas/ gdong du bab pa 'di ltar snang ba kun/ /chos thams cad</text></item>
<item><p>92b.6</p><section></section><text>kyi rtsa ba ni sems yin la/ sems ni stong pa nyid do/ /stong pa nyid gang yin pa de ni/ blo'i yul ma yin pa/ blo'i yul ma yin pa gang yin pa de ni/ bsgom par bya ba ma yin pas/ sems kyi rtsa ba stong pa nyid dang lhan cig byos// //da ni zhen pa'i skyon til</text></item>
<item><p>92b.7</p><section></section><text>gyi shun pa'i dpes bstan par bya'o/ /de la yid la byas pas ni khams gsum las thar bar mi 'gyur gyi/ de yang dbang gi nyams myong yid la byed na 'dod pa'i khams/ lha dang lha mo'i dkyil 'khor yid la byed na gzugs kyi khams/ stong pa nyid kyi zhi gnas</text></item>
<item><p>93a.1</p><section></section><text>yid la byed na gzugs med pa'i khams su 'dre bar 'gyur bas/ gal te yid du 'ong ba snyam pa'i sems/ /de yang gang dang gang la zhen par byas kyang khams gsum gyi sdug bsngal du 'gyur ba ni/ bde ba 'dod pa'i khams gsal ba</text></item>
<item><p>93a.2</p><section></section><text>gzugs kyi khams/ mi rtog pa gzugs med pa'i khams su gang yang rung ba'i yid la byas na ni/ de dang bral bar mi phod pas/ /snying la gces par byas nas ni/ /'phags pa rnams kyis srid pa'i rtse mo nas sdug bsngal du shes la/ 'khor ba'i sems</text></item>
<item><p>93a.3</p><section></section><text>can gyis dmyal ba ngal so ba la yang bde bar mthong ngo / /mkhas pa rnams ni mig dang 'dra la/ til gyi shun pa tsam la yang zhen par mi byed do/ /mi mkhas pa rnams ni mgo lus dang 'dra la/ rnam par rtog pa la bde bar mthong ngo / /de'i phyir ston pa'i bka'</text></item>
<item><p>93a.4</p><section></section><text>la stong pa nyid bsgoms pas grol lo zhes gsungs kyang / snang ba la zhen pa'i gang zag gi don du yin gyi/ stong pa nyid la yang rlom sems su byed na/ til gyi shun pa tsam gyi zug rngus kyang / /yid la ma byas pa ni ma rtogs/ yid la byas pa 'ba' zhig</text></item>
<item><p>93a.5</p><section></section><text>'khor ba'i rgyur gyur pas/ nam yang sdug bsngal 'ba' zhig byed par zad// //da ni phag dang glang po che'i dpes bstan par bya'o/ /de la yang gnyis so/ /dbang po'i mngon sum dang / rnal 'byor gyi mngon sum gyis bstan pa dang / blang dor med pa</text></item>
<item><p>93a.6</p><section></section><text>phag pa'i dpe dang / nyam nga med pa glang po che'i dpes bstan par bya'o/ /de ltar dbang po'i mngon sum gtan la phab pa ni/ yid kyis gang yang rung ba cig dran du bcug la/ de yid kyi dbang pos snang la rang bzhin med la shes pa gtad pa'i dus su/ </text></item>
<item><p>93a.7</p><section></section><text>snang ba stong pa dbyer med pa dbang po'i mngon sum yin gyi/ rnal 'byor gyi mngon sum ni ma yin no/ /rnal 'byor gyi mngon sum da lta'i dus ma yin zer te/ bla ma dam pas brdas bstan na da ltar gyi dus yin no/ /brda'i sgo nas bstan pa dang / ngag gi sgo</text></item>
<item><p>93b.1</p><section></section><text>nas bstan pas gdams ngag ces bya ste/ brda ni lus kyi brda dang / ngag gi brda dang / yid kyi brda'o/ /de yang snang ba'i brda dang / stong pa'i brda dang / skye ba med pa'i brdas shes par bya'o/ /ngag gis ni dran pa myong ba dang / dran med myong ba dang / </text></item>
<item><p>93b.2</p><section></section><text>skye med mthong ba dang / blo las 'das pa yin par yid ches pas so/ /de yang mngon sum rnam pa bzhis so/ /dbang po'i mngon sum ni dran pa yin pa la rnal 'byor gyi mngon sum ni blo las 'das pa yin no/ /'dra 'dra 'dra la mi 'dra ba phag dang glang</text></item>
<item><p>93b.3</p><section></section><text>po ni u pa de sha zhes bya ba yin te/ u pa ni brda nye bar mtshon pa yin la de sha ni yul yin no/ /de yang yid kyis yid la byar mi btub pa ni/ dran med skye med blo las 'das pa gang yin pa de ni/ sangs rgyas kyi yul lo/ /sangs rgyas kyi yul gang</text></item>
<item><p>93b.4</p><section></section><text>yin pa de ni/ sems can gyis mi bsgom mo/ /sems can gyis mi bsgom pa gang yin pa de ni/ rnal 'byor pa rnams kyi thugs dam mo/ /'o na sems can pa dang / rnal 'byor pa dang / sangs rgyas pa dang / chos nyid tha dad pa yin nam zhe na ma yin te/ </text></item>
<item><p>93b.5</p><section></section><text>chos nyid gcig pa la/ sems can gyis dran pa'i rnam par rtog pa don dam du mthong la/ rnal 'byor pas ni dran pa de nyid glo bur bar snang ba'o/ /de'i phyir sems can gyi snang ba ni snang stong dbyer med yin la/ rnal 'byor pa'i bde stong dbyer med ni ma yin</text></item>
<item><p>93b.6</p><section></section><text>pas so/ /yang na snang ba brnyags pas stong pa yin par go/ /stong pa nyid las sna tshogs myong bas snang ba yin par go/ /de gnyis dbyer med pa dbang po'i mngon sum yin te/ thar pa thob par byed pa'i lam ma yin pas na de ni ma yin no/ /de ltar</text></item>
<item><p>93b.7</p><section></section><text>yin te de ni ma yin no/ /de lta bu de klu daSha ka'i gtsug gi nor bu rgyan gyi man ngag bzhin no/ /nyams su blang bar dka' ba ma yin gyi/ de lta bu de bla ma dam pa'i zhal gyi drin gyis rtag tu blta bar 'dod pas/ gtsang btsog med pas phag pa dang 'dra la/ nyam nga med</text></item>
<item><p>94a.1</p><section></section><text>pas glang po che dang 'dra'o/ /grogs po gnyis kyi ma mthong ba'i ming so sor btags pa'i sgrung brgyud bzhin du/ phyogs su mi ltung bas/ grogs po phag dang glang por ltos// //da ni yid bzhin gyi nor bu'i dpes bstan par</text></item>
<item><p>94a.2</p><section></section><text>bya'o/ /sems yid blo rnam par shes pa rig pa dran pa med na/ sems can gyi dgongs pa ji ltar bya zhe na/ de dag ldan gyi bar du sems can zhes bya'o/ /de dag kun dbyings su dag la yid la med pas/ 'gro ba dang 'gro ba'i don du sku yin par sprul nas/ </text></item>
<item><p>94a.3</p><section></section><text>ji ltar yid bzhin nor bu'i dgongs pa bzhin/ /'khrul pa ni sems can rnams kyi rang rang gi rnam par rtog pa yin la/ de yang sems las byung ba'i dran pa kho na'o/ /rnal 'byor pa rnams kyis dran pa glo bur bar shes la/ rtag tu dran pa med cing yid la bya ba</text></item>
<item><p>94a.4</p><section></section><text>med par rtogs pas/ 'khrul pa ni rang bzhin gyis zhi la/ sangs rgyas kyi dgongs pa ni rang gis lhun gyis grub/ sems can rnams kyi sems kyi dngos po'i gnas lugs shes pas/ 'khrul pa zhig pa'i mkhas pa ngo mtshar che/ /de gang la gang gis bstan</text></item>
<item><p>94a.5</p><section></section><text>par bya zhe na/ rang la gnas pa rang la rang gis shes par bya ste/ sems kyi rang bzhin 'od gsal ba/ /glo bur gyi dra ba'i dri mas ma gos pa/ rgyun mi 'chad pa'i bsam gtan gyi bag chags blo las 'das pa bde ba chen po'i ngang la gnas pas/ rang la rang gi bde</text></item>
<item><p>94a.6</p><section></section><text>ba chen po'i bag chags gzugs de ltar rtogs pa'i tshe/ sems las byung ba'i dran pa ni sprin bzhin yal/ ston ka'i nyi ma phyed kyi dri ma dag pa'i nam mkha' ltar/ dus rtag tu mnyam pa nyid la gnas pas/ thams cad de tshe mkha' mnyam byed par 'gyur// // </text></item>
<item><p>94a.7</p><section></section><text>da ni kA la kU Ta'i dpes bstan par bya ste/ kA la kU Ta ni nag po brtsegs pa'i dus skad cig ma brtsegs pa yin te/ de yang snod brtag par bya ba gser gyi gter rnyed pa'i sgrung brgyud dang / rang gis nyams su myong ba dran du ma btub pa'i dpe sprul gyi sgo nga zos pa'i</text></item>
<item><p>94b.1</p><section></section><text>sgrung brgyud dang / blo'i spyod yul ma yin pas tshig gis brjod du med pa ni/ shin tu rnam par dag pa la ye shes zhes ming med pa la ming du btags pas 'khrul pa ni/ spun lnga las bzhi shi nas gcig lus pa de rtag tu 'bogs pa'i sgrung brgyud dang / rgya mtsho bsrubs</text></item>
<item><p>94b.2</p><section></section><text>pa las tha ma kA ma la kU Ta byung ba de dbang phyug chen pos mgrin pa la bzhag nas/ de'i gnyen po klu'i rgyal po nor rgyas snyan cha byas pa'i sgrung brgyud dang / byi ba dug can gyis sos btab pas dran pa tsam gyis na ba'i sgrung brgyud dang / dug gi sdong po dang de'i gnyen</text></item>
<item><p>94b.3</p><section></section><text>po tsan+dan sprul gyi snying po zhes bya ba'i sdong po gnyis gcig tu bsregs pa'i thal ba dbyer mi phyed pa'i sgrung brgyud kyis bstan la/ mdor na yang dag par rdzogs pa'i sangs rgyas kyi dgongs pa ni/ shes dang shes byas 'jal du mi btub pa'i tshig bla dgas kyi brda</text></item>
<item><p>94b.4</p><section></section><text>yin yang / da ltar yin na yang bla ma dam pa'i bka' drin go ba med pa'i go ba/ rtogs pa med pa'i rtogs pa/ shes pa med pa'i shes pa de ni brdas bstan pa'i dus su/ blo las 'das pa tshig las 'das pa tha snyad las 'das pa gang yin pa de dran</text></item>
<item><p>94b.5</p><section></section><text>pa mi rung la brjod du mi rung bas/ kA la kU Ta smos su mi rung ba ste/ dran du mi rung na ji ltar dran par bya zhe na/ de'i rang bzhin ni ji ltar nam mkha' la sprin la sogs pa de las byung zhing de la thim zhing dag pa de bzhin du sems nam mkha' dang mtshungs pa</text></item>
<item><p>94b.6</p><section></section><text>las/ dran pa'i bzang rtog dang ngan rtog dkar nag gi chos ji snyed pa dbyings su dag nas/ rang bzhin mkha' mnyam yid kyis 'dzin pa yis/ /yid la byas pa'i chos thams cad ni mi dge ba yin la/ yid la ma byas pa'i chos kun sangs rgyas kyi dgongs</text></item>
<item><p>94b.7</p><section></section><text>pa la skyel shes na yid de yid ma yin par byed 'gyur na/ chos rnams kyi gzhi ni lhan cig skyes pa yin te/ lhan cig skyes pa ni rang bzhin gyis rnam par dag pa la/ kun du bzang po yin pas/ rang bzhin lhan cig skyes pa mchog tu mdzes/ /phyi'i yul dang</text></item>
<item><p>95a.1</p><section></section><text>nang gi yul/ brjod bya dang brjod pa ji snyed pa de ni lhan cig skyes pa las logs na ma grub pas/ khyim dang khyim na bde ba brjod pa ste/ /de ltar sems can dang sangs rgyas dbyer mi phyed pa'i bde ba chen po'i gnas khyad par 'phags pa ma shes</text></item>
<item><p>95a.2</p><section></section><text>pas/ bde chen gnas ni yongs su shes pa min/ /de cis lan zhe na/ 'gro ba 'di dag ni rang rang gi dran pa'i rnam par rtog pa'i khur bus rang gi sems la khal bkal nas/ 'gro ba rigs drug gi grong nas grong du 'pho bas/ 'gro kun sems khral khur bar</text></item>
<item><p>95a.3</p><section></section><text>mda' bsnun smra/ /'gro ba rigs drug gi grong du mi gtong na/ bsam du med pa bsgom du med pas/ dran du med pa rtogs dgos te/ rtogs pa tsam khur lci bas mnan pa'i gang zag gang yang rung ba cig gis khur bor ba bzhin du/ dran pa'i rnam par rtog pa</text></item>
<item><p>95a.4</p><section></section><text>dang 'brel pa med par bya/ bla na med pa'i 'bras bu ster ba'i bsam du med pa ma rtogs pas/ de ni bsam med sus kyang rtogs ma yin// //da ni ro ma stor ba la lan tshwa chu la thim pa'i dpes bstan par bya'o/ /sangs rgyas kyi dgongs pa ni sems can</text></item>
<item><p>95a.5</p><section></section><text>gyis bsgom mi shes la/ sems can gyi rnam rtog dran pa 'di la sangs rgyas kyis zhen par mi mdzad pa'i gnas lugs bde ba chos sku/ gsang ba longs sku/ yan lag sprul sku/ ngo bo nyid kyis spros pa dang bral bas/ bde gsang yan lag yongs su spangs</text></item>
<item><p>95a.6</p><section></section><text>pa na/ /so so skye bo'i bsgom pa ni bsam pa/ bsam pa ni dran pa/ dran pa ni rtog pa/ rtog pa ni 'khor ba/ 'khor ba ni mi rtag pa la sogs pas g.yos par byed do/ /rnal 'byor pa rnams kyi rgyun mi 'chad pa rnams kyi bsam gtan mi bsgom/ mi bsgom</text></item>
<item><p>95a.7</p><section></section><text>pas ni mi bsam pa/ mi bsam pas ni mi dran pa/ mi dran pas ni mi rtog pa/ mi rtog pas ni mi 'khor ba'o/ /mi 'khor bas ni mi g.yo ba de ni bsgom pa dang mi bsgom pa khyad par med pas/ bdag ni mnyam par gzhag ce'am langs zhes rlom sems med/ </text></item>
<item><p>95b.1</p><section></section><text>bsgom dang mi bsgom dbyer med bdag gis mthong / /phyi rol gyi yul la brten nas nang gi yul dran pas myong la/ bram ze ma yin pa bos la shog byas pa'i dpe de bzhin du/ de las yengs kyi bar du gzhan dran pa med pa de/ yul gyis mtshon pas gzhan dag</text></item>
<item><p>95b.2</p><section></section><text>bsam par byed/ /sems dang sems las byung ba'i mi rgyu ba gang yin pa de/ gdams ngag gis bstan pas de nyid ngo shes/ rnam rtog dran pa de rang bzhin gyis yal bas/ de nyid bsam pas rnam rtog rang bzhin 'gag par 'gyur/ gal te sems kyi rang</text></item>
<item><p>95b.3</p><section></section><text>bzhin ni dran pa med cing rnam par rtog pa med la/ sems las byung ba dran pa de yang sems las logs na ma yin pa des mtshon du 'gro bas/ gal te sems kyis sems ni mtshon du 'gro/ /de ltar rtogs pa'i dus su kun gzhi rnam shes yid de dang / phyi rol</text></item>
<item><p>95b.4</p><section></section><text>rkyen gyis dran pa glo bur ba de dag ni/ g.yo ba med pa'i ting nge 'dzin gyi dbyings su/ rnam rtog dang ni yid ni mi g.yo brtan par gnas/ /chos rnams kyi ngo bo nyid blos reg tu mi btub la/ blo dang rig pa ni rkyen la rag lus pas glo bur ba yin no/ /glo bur ba ni</text></item>
<item><p>95b.5</p><section></section><text>dngos po med pa'o/ /'khrul pa'i dus su dngos po mthong yang / ma mthong ba'i chos nyid la bde ba'i ro ma stong bas/ ji ltar lan tshwa chu la thim pa ltar/ /de bzhin du sems dang sems las byung ba ji snyed pa de ni skye ba med pa'i dbyings su thim pas/ / </text></item>
<item><p>95b.6</p><section></section><text>de ltar sems ni rang bzhin la thim 'gyur/ /bdag gi don du sangs rgyas pa ni skye ba med pa chos kyi sku'o/ /gzhan gyi don du 'tshang rgya ba ni gzugs sku rnam pa gnyis mnyam pa nyid la gnas pas tha dad pa ma yin te/ bdag dang sems can la sogs pa mi dmigs</text></item>
<item><p>95b.7</p><section></section><text>pas/ de tshe bdag dang gzhan ni mnyam par mthong / /mnyam pa nyid ni dus la tha dad med pas rtsol ba dang 'bad pa byas pas thob pa ma yin gyi/ spyod pa nges pa med par rtogs pas dran pas mi gos pa tsam yin gyi/ dran pa la 'bad pas bsam gtan du ma gyur</text></item>
<item><p>96a.1</p><section></section><text>pas/ 'bad de bsam gtan byas pas ci byar yod// //da ni chu dang mar me'i dpes bstan par bya'o/ /chos rnams kyi gzhi dran med/ lam skye med/ 'bras bu blo las 'das pa'i phyir/ dang po'i sems nyid chos nyid nam mkha'i</text></item>
<item><p>96a.2</p><section></section><text>mtshan nyid gang yang ming du gdags pa ma mchis pa gang yin pa de ni dang po rgyu dang / rkyen gyis ma bslad pa de la lha zhes bya'o/ /de lta bu de khams gsum gyi sems can rnams kyi rang rang gi gzhung then nas lha du mar snang ngo / /de ltar rtogs par byed la lan re bden pa</text></item>
<item><p>96a.3</p><section></section><text>gnyis su 'dod/ kun rdzob kyi bden pa ni mi bden la/ don dam pa'i bden pa ni dmigs su med pas/ de nyid lung rigs pa bstan bcos kyis 'jal du mi btub pa lha/ lhan cig la ni lus rnams mang por mthong / /rtag chad la sogs pa'i lta ba dang rang</text></item>
<item><p>96a.4</p><section></section><text>gi 'dod gzhung then pas lha nyid ma rtogs so/ /dper na sngar mthong ba'i mi rnams kyis/ mun nag nang na glang po che la reg pa la la la'i sems la shar lugs mi bden pa bzhin du/ rang 'dod pa'i mang po gsal bar snang / glang po che de nyid mun pa dkar ba'i</text></item>
<item><p>96a.5</p><section></section><text>nang phyung bas/ gang dang yang mi 'dra ba de bzhin du/ bla ma dam pas bstan pas sgra dang tshad ma dang / lung dang bstan bcos mkhas pa rnams kyis ma rtogs pas/ mgon po bdag nyid gcig pu gzhan rnams 'gal/ /'o na phyi nang gi yul las logs na</text></item>
<item><p>96a.6</p><section></section><text>cig grub mtha' yin nam zer ba la ma yin te/ phyi'i yul gzugs la sogs pa dang / nang gi yul dran pa la gleng zhen yang grub mtha' logs nas tshol mi dgos pas/ khyim dang khyim na grub mtha' de grub pa'o/ /kun rdzob kyi chos rnams ni dran pa kho</text></item>
<item><p>96a.7</p><section></section><text>na la bsdus la/ dran pa de yang 'das pa ni brjed la/ ma 'ongs pa ni ma dran pas/ da ltar ni de las logs na dran du med de/ dran pa de nyid zas su shes pas gzhan gang yang bsam mi dgos so/ /dper na ras bal gyi phung po mes tshig pa dang 'dra</text></item>
<item><p>96b.1</p><section></section><text>la/ dran pa tshig par 'gyur ro/ /sgyur po sngar zos pa cig gis phyis mthong ba tsam gyis ro bro ba bza' mi dgos pa de bzhin du/ gcig gi rang bzhin shes pas kun gyi rang bzhin shes so/ /gzugs kyi de bzhin nyid shes na chos thams cad kyi mdo dang rgyas</text></item>
<item><p>96b.2</p><section></section><text>pa shes par 'gyur ro/ /gcig zos pas ni gzhan kun 'tshig /de ma rtogs pas rnam rtog 'ba' zhig pa dran pa bsgom pa ni/ phyi rol pa dang khyad par med pas/ phyi rol song nas khyim bdag tshol/ /chos nyid yang dag don gyi dngos gzhi ni/ /'gro ba</text></item>
<item><p>96b.3</p><section></section><text>dang 'ong ba med pa'o/ /de blo dang rig pa'i yul ma yin pas/ 'ongs kyang ma mthong phyin kyang med la/ lus dang grib ma bzhin du rtag tu spros pa med pa'i bde ba dang / 'grogs pa la de ngo ma shes pas 'dug par gyur kyang ngo ma shes/ nyon mongs pa'i rlung</text></item>
<item><p>96b.4</p><section></section><text>dang / gzugs sgra la yengs pa dang / nyams su myong ba la yengs pa/ shes bya'i rlabs dag gis mi tshugs/ rnam pa thams cad mchog dang ldan pa'i stong pa nyid kyi ye shes kyi rgya mtsho la dbang du sgyur bas/ dba' rlabs med pa'i dbang phyug mchog /rkyen</text></item>
<item><p>96b.5</p><section></section><text>rnam pa gsum gyis ma bslad pas bag la nyal las bsgribs pa gang yang mi ldan la/ 'bad pa med pa'i chu bo'i rgyun gyi rnal 'byor du gyur pas/ rnyog pa med pa'i bsam gtan 'gyur/ /ji ltar chu ma rlogs pa'i nang na/ zla ba dang mar me'i gzugs brnyan shar ba</text></item>
<item><p>96b.6</p><section></section><text>de ni chu la sogs pa ma yin pa bzhin du/ rnal 'byor pa'i sems dngas ma las sna tshogs dran yang de nyid yin pas/ chu dang mar me rang gsal gcig pur zhog /de ltar rtogs pa'i rnal 'byor pa yin pas/ gang yang mi len la gang yang mi 'dor bas/ </text></item>
<item><p>96b.7</p><section></section><text>thams cad chos nyid kyi cho 'phrul cir yang 'gro 'ong du snang bas/ 'gro 'ong nga yis mi 'dor mi len no/ /thog ma med pa nas yod dang med kyi tha snyad dang bral ba ni blo'i yul las 'das pa bde ba chen po ni gzhir gyur pa rnal 'byor pa thams cad kyi sems yid blo</text></item>
<item><p>97a.1</p><section></section><text>rig pa dran pa 'phrog nus pa gang yin pa de/ bla ma dam pas bstan pas/ gang yang snga na med pa'i sgeg mo dang phrad nas/ yid 'phrog ma sgeg mo de dang nyal na/ sems la ni gzhi rtsa med pas/ rten med pa la brten pa ni/ /bar snang gi bya sa</text></item>
<item><p>97a.2</p><section></section><text>ku ne bzhin du sa la mi 'bab/ rnal 'byor pa rnams kyis dran pa glo bur ba la yid mi ches pa/ nyal ba'i sems ni gzhi med pa la brten/ de ltar yin na yang sna tshogs dang bral ba ma yin gyi/ dper na rmi lam gyi dus na yid 'phrog ma dang snyoms par zhugs pas/ </text></item>
<item><p>97a.3</p><section></section><text>bde ba myong la gnyid sad pa'i dus su rang las logs na gang yang med pa de bzhin du sems nyid dran pa med pa las logs na gang yang ma grub pas/ rang gi gzugs dang tha dad ma lta zhig /de ltar rtogs na ni lhun gyis grub pa'i sangs rgyas yin la/ sku gsum</text></item>
<item><p>97a.4</p><section></section><text>las ma g.yos pa yin pas/ de ltar sangs rgyas lag tu gtod pa yin/ /dpe'i lhan cig skyes pa'i dus su thig le gnyis la lus ngag yid dbyer mi phyed pa bzhin du/ don dam pa'i lus rtogs pa'i tshe/ de la yang gang tshe lus dang ngag yid dbyer med pa/ </text></item>
<item><p>97a.5</p><section></section><text>de'i tshe na don dam pa'i lhan cig skyes pa yid la byar ma btub pas/ lhan cig skyes pa'i rang bzhin de tshe mdzes/ /de ci ltar na rig pa dran pa zos nas dran med kyis khams gsum la longs spyod pas/ khyim bdag zos nas khyim bdag mo longs spyod/ /de ltar</text></item>
<item><p>97a.6</p><section></section><text>gnas pa'i sems nyid nam mkha'i mtshan nyid dang 'dra bas/ dran pa ci byung yang nyam nga med pas/ yul ni gang gang mthong de spyod par bya'o// //da ni sgyu mas bslus pa'i dpes bstan par bya'o/ /de yang rgyal po seng ge zla ba'i sgrung brgyud dang / /rgyal po</text></item>
<item><p>97a.7</p><section></section><text>rang la sgyu ma mkhan gyis sgyu ma byas pa'i sgrung brgyud dang / rnal 'byor pas bzhad gad byas pa'i sgrung brgyud do/ /de la sgyu ma sgyu mar shes pa dang ma shes pa'o/ /chos nyid yang dag pa'i don ni mi 'gyur bas sna tshogs 'gyur yang rtogs pa la 'gal ba med do/ / </text></item>
<item><p>97b.1</p><section></section><text>ma rtogs pa rnams kyis sna tshogs mthong la chos nyid mi 'gyur ba ma mthong bas/ nga yis rtsed mo byas pa la/ so so'i skye bo ni phyi dang nang gnyis kyi yul la chags nas/ rang rang gi las kyi rnam par smin pa'i khur bu khur nas/ byis pa rnams ni sha thang chad/ /chos</text></item>
<item><p>97b.2</p><section></section><text>rnams kyi gzhi dran med las dran pa'i rnam pa skye bar 'gyur gyi/ de nyid ni spros pa med pa'i phyir yum shes rab kyi pha rol tu phyin ma dus gsum gyi bde bar gshegs pa'i skye gnas yin la/ de nyid ma rtogs pas khams gsum gyi sems can gyi skye gnas yin</text></item>
<item><p>97b.3</p><section></section><text>pas de'i phyir/ a ma gzhan nas bu de skye mi 'gyur/ /phyag rgya chen po'i rnal 'byor pa'i spyod pa'i dpe ni/ gsang spyod rig spyod kun du bzang po'i spyod pa bzhin du dus kyi nges pa med do/ /ji ltar nam mkha' ni chags pa'am 'jig pa'i dus med pas/ dngos</text></item>
<item><p>97b.4</p><section></section><text>po med pa la ming du btags pa bzhin du/ phyag rgya chen po de yang dngos po med pa la dpes mtshon du med pas/ de'i phyir rnal 'byor spyod pas dpe dang bral// //da ni bdag po lta bu rig pa'i ye shes zos pa'i dpes bstan par bya'o/ /de yang bud med kyi gling gi</text></item>
<item><p>97b.5</p><section></section><text>sgrung brgyud khyo gzhan nas tshol ba bzhin du/ rnal 'byor pa'i nyams su myong nas rkyen la rag lus pas/ nyams su myong ba don dam pa ni ma yin gyi/ dran rig glo bur bzos pas chos nyid kyi ngo bo ni blo las 'das pa la rang bzhin gyis rmad du byung bas/ bdag po za shing</text></item>
<item><p>97b.6</p><section></section><text>rang bzhin mdzes/ /sems nyid spros pa dang bral ba la/ dran pa'i chags pas gang bar 'gyur yang / de nyid las ma g.yos pas chags pa'i yul gyis gang ba'i sems de nyid/ 'dod chags mchog dga' dran pa'i thig le/ chags bral dga' bral dran pa</text></item>
<item><p>97b.7</p><section></section><text>med pa'i thig le/ spang ba chos nyid skye ba med pas/ chags dang chags bral spangs nas gnyug mar zhugs/ /rang bzhin gyis rnam par dag pa'i chos nyid spros pa dang bral ba la sems kyi ming yang med de/ chos rnams kyi skye sa rnal 'byor ma ni sems med pas na/ </text></item>
<item><p>98a.1</p><section></section><text>sems nyams pa ni rnal 'byor ma ngas mthong / /de'i rang bzhin rnal 'byor pa rnams kyis bsam du yod dam zhe na/ dran pa glo bur ba yin pas zas su shes/ ma dran pa ni ltos pa'i chos nyid mnyam pa nyid kyi ro ni sgom du shes/ de gnyis</text></item>
<item><p>98a.2</p><section></section><text>la bsam pas dgos pa med/ de'i phyir gang yang mi bsgom pas/ za zhing 'thung la bsam du med/ /sems nyid ni spros pa dang bral ba nam mkha' dang 'dra/ sems las byung ba'i dran pa ni sprin pa dang 'dra bas grogs ma yin te/ nam mkha' dang ba 'dra</text></item>
<item><p>98a.3</p><section></section><text>ba dang 'grogs pas/ grogs mo 'di ni sems la gang snang ba/ /phyi rol pas sems kyi de nyid dran pa yin zer te/ sems ni dran pa med pa rnam par rtog pa med pa yin te/ gang gis kyang mtshon du med pas/ phyi rol sems kyis mtshon du med pa bdag</text></item>
<item><p>98a.4</p><section></section><text>gis mthong / /de'i rang bzhin ni sgyu ma'i skyes bu'i rmi lam bzhin du 'di lta bu zhes pa brjod du med do/ /rig pa'i ye shes la ma rtogs pa rnams kyis 'bad par byed de/ don gyi rnal 'byor mas ni rig pa zas shes pas/ /sgyu ma'i rnal 'byor ma ni dpe dang bral ba ste// // </text></item>
<item><p>98a.5</p><section></section><text>da ni shel sgong g.ya' dag la rkyen gyis me dang chu 'byung ba'i dpes bstan par bya'o/ /de yang khams gsum gyi sems can dang / dus gsum gyi bde bar gshegs pa'i gzhi gcig tu dri ma med pa de/ gang nas byung ba dang / gang du gnas pa med pas/ sa</text></item>
<item><p>98a.6</p><section></section><text>gsum gang du'ang dri med mi gnas mi 'byung ste/ nyi ma'i 'od zer dang shel sgong dang / spra ba thug phrad kyi rkyen gyis me 'byung ba bzhin du/ rnal 'byor pa'i sems phyi dang nang thams cad gsal la ma 'gags pa las rkyen gyi dbang gis/ sna tshogs myong yang</text></item>
<item><p>98a.7</p><section></section><text>dngos po med par shes pas/ me ni spra ba nyid la rkyen gyis 'bar/ /shel sgong de nyid nye ba'i zla ba dang phrad pas/ snod gtsang ma'i nang du zed pas chu 'dzag pa bzhin du/ snod dang ldan pa'i gang zag la bstan ma thag tu/ rang dbang med par phyag rgya chen po rgyun du</text></item>
<item><p>98b.1</p><section></section><text>myong bas zla ba chu 'dzag nor bu rang dbang med/ de yang 'khor ba dang mya ngan las 'das pa rang gi dbang du byas pa'i thabs mkhas pas/ rgyal srid dbang du bsdus pa bzhin du thabs kyis rgyal srid kun la dbang bsgyur ba'i/ sems kyi rang bzhin 'od gsal ba/ </text></item>
<item><p>98b.2</p><section></section><text>dran pa'i dri mas ma gos pa sems nyid ces bya'o/ /de nyid rnal 'byor du grub pa dang dbyer med pas na/ chos thams cad bskyed pa'i yul shes rab kyi pha rol tu phyin ma 'di ni sems nyid de ni grub pa'i rnal 'byor ma'o/ /chos thams cad ni snang ba stong pa skye</text></item>
<item><p>98b.3</p><section></section><text>ba med pa gsum la bsdus la/ de yang rang gi sems las ma gtogs pa chos gang yang med de/ de yang bzang dang ngan la sogs pa'i rnam rtog yin pas dran pa tsam mo/ /dran pa de yang kun rdzob tsam du yod la brjed pa'i rgyu yin no/ /brjed pa de yang dran pa med</text></item>
<item><p>98b.4</p><section></section><text>pa yin te/ rnal 'byor pa'i sna tshogs skye sa yin pas/ snang ba'i lhan cig skyes pa'o/ /dran pa med pa de rtag tu skye ba med pa yin te/ stong pa nyid kyi skye sa yin pas stong pa nyid kyi lhan cig skyes pa'o/ /skye ba med pa de dus rtag tu blo'i yul las 'das pa yin la/ </text></item>
<item><p>98b.5</p><section></section><text>skye ba med pa de nyid kyi skye sa yin pas/ skye med kyi lhan cig skyes pa'o/ /de ni sdom pa gsum gyi dbang du byas nas/ don dam pa'i lhan cig skyes pa'i sdom pa shes par bstan par bya'o/ /lhan cig skyes pa'i sdom pa shes par bya'o// //da ni de dag gis</text></item>
<item><p>98b.6</p><section></section><text>'bras bu chos kyi sku gdol ba'i rig byed kyi dpes bstan par bya'o/ /de la dang po chos sku tha snyad las 'das pa ma rtogs pa rnams las brgal ba ni/ 'gro ba ma lus pa'i tha snyad yin gyis/ la la ni dran pa'i tha snyad kyi phyir 'brangs nas/ 'khor ba las thar</text></item>
<item><p>98b.7</p><section></section><text>pa thams cad thob par mi byed/ la las ni sgra dang tshad ma dang lung dang bstan bcos las byung ba'i tshig la mkhas par byas pas kyang / thar pa'i lam ring bar byed do/ /la las ni bsam gtan dang ting nge 'dzin dang zhi gnas dang / mnyam par gzhag pa</text></item>
<item><p>99a.1</p><section></section><text>bsgoms nas rnal 'byor du byas pas thar pa rang du mthong ba yod de/ /de dag dran pa las ma 'das pas/ yi ge ba'i 'gro ba ma lus pa/ dran pa'i tha snyad rang la sna tshogs kyi ming btags na/ tha snyad dang bral ba'i ngo ma shes pas/ yi ge</text></item>
<item><p>99a.2</p><section></section><text>med pa gcig kyang med/ /don dam pa ni blos gzhag tu'ang mi btub la/ tshig gis brjod du ma btub pa gang yin pa de ni yi ge med pa'o/ /ji srid bla ma dam pas ma bstan gyi bar du yi ge dang tha snyad la sems ma yengs pa'o/ /brda dang thabs kyis bstan nas ma</text></item>
<item><p>99a.3</p><section></section><text>yengs pa de ni/ ji srid yi ge med 'gyur ba/ /brjod pa kun dang bral ba de nyid sangs rgyas kyi gsung rab thams cad kyi 'byung gnas yin pas/ de srid yi ge rab tu shes/ snag tsha mnyes pa'i yi ge rab tu shes/ nang na yi ge bklag tu btub pa gang yang</text></item>
<item><p>99a.4</p><section></section><text>med do/ /gsung rab tu bris nas bklag pa med yang gzhan ma yin no/ /de bzhin du chos sku bsgom du med pas bltar med do/ /de las logs na 'gro don med do/ /snag tsha mnyes pas bklag tu med/ /'gro don byas pa ni sprul pas sprul pa la byed par 'gyur</text></item>
<item><p>99a.5</p><section></section><text>gyi/ chos kyi skus ni mdzad pa dang ni mdzad pa mi mnga' ste/ bram ze ma lags pas rig byed 'don yang don med pas/ rig byed don med 'don pas nyams/ /blo'i spyod yul ma yin pa don dam pa cig shos shes kyang / shes pa ma yin pas dam pa soms</text></item>
<item><p>99a.6</p><section></section><text>dang cig shos mi shes na/ chos thams cad snang ba dang stong pa dang skye ba med pa las skye ba'i rnam pa shar yang / de'i rang bzhin las ma g.yos pas/ gang nas shar cing gang du nub/ /phyi rol gyi dngos po 'di dag ni sgyu ma'am/ de bzhin du nang du dran rig</text></item>
<item><p>99a.7</p><section></section><text>nyams su mi bden pa'i rnam pa yin pas/ ji ltar phyi rol de bzhin nas/ /dran rig nyams su myong ba ni/ /gzhan gyis rgyun du gnas par mthong yang dran pa rgyun du mi gnas pas/ 'dod pa'i khams 'gro ba rigs drug dang / gzugs khams bsam</text></item>
<item><p>99b.1</p><section></section><text>gtan bzhi dang / gzugs med pa'i khams skye mched bzhi ste bcu bzhi'o/ /de la rdo rje 'dzin pa'i mi g.yo ba rgyun du gnas pas/ bcu bzhi pa'i sa la rgyun du gnas/ /sa la rgyun du gnas pa'i lus ni dpe don gnyis so/ /lus 'di la rkang mthil yan chad spyi bo</text></item>
<item><p>99b.2</p><section></section><text>man chad la sems btsal bas mi rnyed pa bzhin du/ bcu bzhi pa'i sa la mnyam pa nyid kyi don gyi lus shin tu dang ba/ lus la don gyi sems sbas pa mi rnyed de/ ji ltar sems can gyi lus la sems sbas pa bzhin du/ sku gsum la sbas pa ni lus med lus la</text></item>
<item><p>99b.3</p><section></section><text>sbas pa ste/ ji ltar sems can la snying po med par shes pa bzhin du/ sangs rgyas la ye shes don dam par mi mnga' bas/ de thob pa gang zhig thob pa gang yin pa de ni med de de bas na rnal 'byor pa rnams kyis thob pa med pa'i tshul gyis/ blos mi reg pa'i de</text></item>
<item><p>99b.4</p><section></section><text>nyid bla ma dam pas bstan pa tsam gyis grol bas/ gang gis de shes de yis grol bar 'gyur/ /slob bya ni yi ge bzhi la slob dgos so/ /de yang sgrub par gyur cig smon lam gyi yi ge bzhi la'o/ /don la ni brjod bya ji snyed pa la shes par bya'o/ /sangs</text></item>
<item><p>99b.5</p><section></section><text>rgyas kyi chos ji snyed pa ni e waM ma yA la slob par bya ba yin pas/ dang po nas chos kyi gnas lugs kyi ngo bo bstan la/ de nas chos thams cad bzhi bzhi'i man ngag gis shes par bya'o/ /de yang ji lta ba bzhin du nyams su blangs la gnas par mi bya'o/ / </text></item>
<item><p>99b.6</p><section></section><text>las dang po pas yi ge 'bru bzhi'i man ngag la bslab par bya gnas par mi bya'o/ /yi ge med las yi ge'i tha snyad yin pas bsgrub yig bzhi la dang po bdag gis bton/ de lta bu rtogs pa'i dus su snying po don gyi rnal 'byor gyi khu ba 'thung bar bya na/ blo yi</text></item>
<item><p>99b.7</p><section></section><text>yul las 'das pa rtogs pa'i rnal 'byor bas ni/ chos rnams dran brjed gnyis la bsdu'o/ /dran pa de yang bag chags sam rkyen la rag lus pas kun rdzob sgyu ma tsam mo/ /so so'i skye bos ni chos rnams kyi snyigs ma za ba dang / 'dra ba ni dran pa kho na la spyod</text></item>
<item><p>100a.1</p><section></section><text>pas so/ /rnal 'byor pas ni chos kyi snying po khu bo bor ba 'thung ba dang 'dra ba ni brjed pa kho na spyod pas/ khu ba 'thungs pas ngas ni brjed par 'gyur/ /brjed pa de yang dran pa la mi gnas par bya ba'i don du yin gyis/ sems ni dran</text></item>
<item><p>100a.2</p><section></section><text>pa dang brjed pa lags/ ci yang skye ba'i rgyu med skye ba med pa de nyid/ gang gis yi ge gcig shes la/ /skye ba med pa'i zhes chos thams cad kyi snying po yin yang skye ba'i rnam pa zad par bya ba'i don du yin gyi/ de lta bu'i tha snyad las 'das nas sems kyi yul</text></item>
<item><p>100a.3</p><section></section><text>dang yul can dang bral ba de gang gis gang la'ang ming med pas/ de'i ming ni mi shes so/ /dus gsum gyi bde bar gshegs pa rnams kyi yang dag pa'i mtha' ni/ rkyen gyis ma bslad pa yid la byar med pa de ni/ rkyen bral gsum ni yi ge gcig /de las</text></item>
<item><p>100a.4</p><section></section><text>zag pa dang bcas pa'i yi ge ni/ khams gsum gyi sems can gyi lus ngag yid gsum mo/ /de yang ji srid dran pa dang bcas pa'i dus su'o/ /zag pa med pa ni sems de nyid dran med skye med blo las 'das pa ngos bstan du yod la/ ngos gzung dang bral ba'o/ / </text></item>
<item><p>100a.5</p><section></section><text>de'i rang bzhin yid la byas pa ma yin pas yi dam gyi lha nyid du shes la/ rtogs pa'i rnal 'byor pa rnams kyis dgongs pa de la mdzad pas/ zag med gsum gyi dbus na lha/ /lha de nyid ni blos reg tu mi btub la/ de las zag pa dang bcas pa dran pa byung yang / </text></item>
<item><p>100a.6</p><section></section><text>cig shos dang ma bral bar shes na/ gang zhig gsum pa zag pa ni/ /don dam par ni bsgom du med pa yin pa la/ bsgoms pa ni blos bzhag nas dran pa'i bar du yengs pa ni yin gyi/ bcos ma yin no/ /dper na reg tu mi btub pa gdol pa bram ze bcos</text></item>
<item><p>100a.7</p><section></section><text>nas rig byed bton yang / dang po reg tu mi btub pas/ /bar du reg tu btub btub dran te tha ma reg tu ma btub bar song ba'i sgrung brgyud bzhin du/ yang dag pa'i cig shos ni blos reg tu mi btub la/ bar du blos reg tu btub btub 'dra ste tha ma reg tu mi btub</text></item>
<item><p>100b.1</p><section></section><text>pas/ gdol pa'i rig byed de bzhin no// //de la longs sku ma shes pa la smig rgyu'i dpes bstan par bya'o/ /de la dang po ma shes pa brgal ba/ 'gro ba ma lus pa la skye ba med pa'i rang bzhin gyis/ khyab pa de nyid longs spyod rdzogs pa'i sku yin</text></item>
<item><p>100b.2</p><section></section><text>par ma shes pas ma lus rang bzhin gang gis mi shes pa/ phyag rgya chen po'i byin gyi rlabs ma shes na/ shes rab ye shes kyi dbang gi dus su bde ba chen po ma yin pas/ kun du ru'i skabs su bde chen sgrub pa ni/ /las kyi phyag rgya'i nyams su myong ba la</text></item>
<item><p>100b.3</p><section></section><text>yid la byas pa de phyag rgya chen po ma yin pas na/ ji ltar skom pas smig rgyu snyegs pa bzhin du/ chu ma yin pa la chu'i 'du shes kyis mi ngoms pa bzhin du/ phyag rgya chen po ni sna tshogs kyi 'du shes dang bral ba nam mkha' dang 'dra ba bsam du med pa ma shes na/ </text></item>
<item><p>100b.4</p><section></section><text>bsam pa dang dran pas don dam du 'dod pa de snyegs pas/ skom nas 'chi yang nam mkha'i chu snyed dam/ /rdo rje pad+ma gnyis ni gnas nyi tshe ba yin la/ de las byung ba'i dus su byang chub sems ni rgyu nyi tshe ba yin te/ skad cig ma de las gzhan na med pas dus</text></item>
<item><p>100b.5</p><section></section><text>nyi tshe ba yin no/ /de yang thig le bzhi pa gnyis shor bas 'dod chags kyi ngad yal/ gnyis mnyam pas 'dod chags dang bral ba yang ma yin/ de yang thig le gcig rdo rje rtse mor gnas/ thig le gcig pad+ma'i ze 'bru la gnas pa'i dus su/ rdo rje pad+ma gnyis</text></item>
<item><p>100b.6</p><section></section><text>kyi bar gnas pa de'i bde ba ni/ dpe'i lhan cig skyes pa tsam yin pa la/ don dam pa'i bden pa yin snyam nas 'bad pas/ bde ba gang gi rnam par rol pa ni/ /ci ste ma yin zer na phyag rgya chen po'i bde ba ni nam mkha' bzhin du gang la yang mi rten pas/ chos</text></item>
<item><p>100b.7</p><section></section><text>thams cad kyi rten du 'gyur ba yin gyi/ gnyis shor gnyis mnyam gyi bde ba ni bde ba nyi tshe ba yin pas/ rten nus pa med pa'i phyir/ ci ste de rten nus pa med pas na/ /yid la ma byas pa'i phyag rgya chen po'i bde bas ni/ khams gsum gyi re ba skong bar 'gyur</text></item>
<item><p>101a.1</p><section></section><text>gyi gnyis shor gnyis mnyam gyi bde ba ni/ 'dod khams kyi phyogs gcig pa yin pas/ sa gsum re ba gang gis rdzogs par 'gyur/ /mtshan nyid dang bral ba'i skad cig ma'i bde ba ni dbang gsum pa yin pas na/ dpe'i ye shes kyis</text></item>
<item><p>101a.2</p><section></section><text>mtshon la/ don gyi ye shes kyi phyag rgya yang dran dgos pa'i phyir thabs tsam du gyur pas yang na thabs kyi bde ba skad cig ma/ yang na dran tsam yod la ma dran tsam na med pas/ yang na de nyid gnyis su 'gyur ba ste/ /bla ma dam pas bstan tsam na/ dran na pa de nyid</text></item>
<item><p>101a.3</p><section></section><text>sems ngal sos par shes pas/ bla ma'i drin gyis slar yang ni/ /dran pa med cing yid la bya ba med pa/ phyag rgya chen po'i rang bzhin sems dang yid dang blo dang rnam par shes pa dang / dran pa dang rig pa dang / ye shes kyi spyod yul ma yin pa/ brgyud pa'i</text></item>
<item><p>101a.4</p><section></section><text>bka' gdams pas shes par 'gyur gyi/ gzhan gyis shes par bya ba ma yin pas/ /brgya la 'ga' yis shes par 'gyur// //shes pa'i yon tan zla ba'i nor bu'i dpes bstan par bya'o/ /rtogs pa rnams ni brgyud pa'i grogs po yin la/ rgya mtsho</text></item>
<item><p>101a.5</p><section></section><text>bzhin du zab pa dang / /nam mkha' bzhin du rgya che bas/ /grogs dag zab mo dang ni rgya che ba/ /de lta bu la ni bdag dang gzhan gyi dmigs pa dang bral bas gzhan min bdag nyid ma yin no/ /de gang gi dus su zhe na/ phyag rgya chen po'i dbang gi dus su yid la byas</text></item>
<item><p>101a.6</p><section></section><text>pa thams cad dang bral ba de nyid gsum pa/ dran med skye med blo las 'das pa gsum dbang gsum pa yin pas na/ de las ma g.yos pa bzhi pa'i man ngag gis shes pas ni/ lhan cig skyes pa bzhi pa'i dus/ /de nyid blo las 'das nas rtag tu rgyun du gnas pa</text></item>
<item><p>101a.7</p><section></section><text>gnyug ma/ de ltar rtogs pas nyams su myong ba ni/ gnyug ma nyams su myong bas shes/ /des ci 'dra zhe na nyon mongs pa dang shes bya'i sgrib pa ni/ mun nag thibs po dang 'dra ba la/ de 'joms par byed pa klu'i yul gyi zla ba'i nor bu dang 'dra ba bla ma dam pa'i</text></item>
<item><p>101b.1</p><section></section><text>gdams ngag gis ma rtogs pa rtogs par byed pa/ mun nag chen por zla ba'i nor bu ni/ /ji ltar zla ba'i nor bus mun nag de rang las gzhan du skyel mi dgos pa de bzhin du/ nyon mongs pa dang shes bya spang mi dgos pas/ ji ltar 'char bar byed pa de bzhin</text></item>
<item><p>101b.2</p><section></section><text>du/ /'khor ba'i 'dam dang mya ngan las 'das pa'i 'dam gyis kyang ma gos pa'i bde ba chen po'i gang dang yang thun mong ma yin pa mchog bstan ma thag tu skad cig ma gcig la sangs rgyas kyi dgongs pa mthong bas/ mchog tu bde chen skad cig gcig la ni/ / </text></item>
<item><p>101b.3</p><section></section><text>yid la byas pa ni bsam pa'i sdig pa yin la/ yid la ma byas pa ni mi bsgom pa'i dge ba yin pas/ dran pa'i rnam rtog la sems ngal so ba shes la/ dran pa med pa la nyams su myong ba'i phyir yid pham pas/ bsams pa'i sdig pa ma lus pham par</text></item>
<item><p>101b.4</p><section></section><text>byed pa'o// //da ni rtogs na sems glang po che yan pa'i dpes bstan par bya'o/ /de la re zhig sprul sku rtogs par bya'o/ /tshad pas gdungs pa'i sems can ni/ /mig gis nyi ma'i dkyil 'khor gyi nang du ce re lta ba mi bzod pa bzhin du/ sems can</text></item>
<item><p>101b.5</p><section></section><text>la la'i lus kyang mig dang 'dra bas/ nyi ma la sdug bsngal du mthong bas/ nam zhig nus par 'gyur snyam mo/ /nyi ma nub pa dang / nam mkha' la khyab pa skar ma'i bdag po zla ba dang / gza' dang bsil bar gyur pa mnyam du shar/ /de bzhin du rnal 'byor</text></item>
<item><p>101b.6</p><section></section><text>pa rnams kyis 'khor ba'i rgyur dran pa 'di/ sdug bsngal gyi nyi ma dang 'dra bas na/ nam zhig nub par 'gyur snyam pas na/ sdug bsngal snang byed nub pa na/ /zla ba nya ba'i dus nyi ma nub pa dang / skar ma zla ba gza' gsum mnyam du shar ba bzhin du/ rnal</text></item>
<item><p>101b.7</p><section></section><text>'byor pa'i dran pa nub pa'i dus dang / kun la khyab pa dran med dang / /gzugs can ma yin pa skye med dang / 'gro 'ong med pa blo las 'das pa/ man ngag gis bstan ma thag tu shar bas/ skar ma'i bdag po gza' dang mnyam du shar/ /'di ltar dran</text></item>
<item><p>102a.1</p><section></section><text>med skye med blo las 'das pa'i dbyings su gnas shing / sprul pa'i rnam pa du ma de las sprul pa yin pas/ 'di ltar gnas pas sprul pa sprul/ /dran med las sna tshogs shar bar/ sprul pa sku'i dkyil 'khor dang / skye med</text></item>
<item><p>102a.2</p><section></section><text>dbyings su gnas pa rtogs pa longs spyod rdzogs pa sku'i dkyil 'khor dang / blo las 'das shing bsgom du med pas chos kyi sku'i dkyil 'khor de nyid 'khor lo dam pa yin pas/ de ni dkyil 'khor 'khor lo dam pa'o/ /de lta bu ni ma rig pa'i dbang gis</text></item>
<item><p>102a.3</p><section></section><text>rmongs par gyur na yang gzung 'dzin dang bral ba'i sems dran pa tsam gyis dag pa'i sems ni dran med la/ rtogs par bya ba ma yin pas/ /kye ho rmongs pa'i sems kyis sems la rtogs nas ni rtag chad la sogs pa'i lta ba ngan pas grol ba dang lta zhog gi/ </text></item>
<item><p>102a.4</p><section></section><text>de bas kyang sems tsam pa dang dbu ma pas/ yid la ma byas pa'i phyag rgya chen po ma rtogs na lta ba ngan pa yin te/ rnal 'byor pas gang gis kyang rtogs par bya ba ma yin pa rtogs pas na/ lta ba ngan pa thams cad ni rang grol 'gyur/ de yang shes dang shes</text></item>
<item><p>102a.5</p><section></section><text>bya'i sgrog gnyis kyis bcings pa ni sems tsam pa dang dbu ma pa yin gyi/ rnal 'byor pa rnams ni shes dang shes bya gang gis kyang ma bcings la/ rnam pa thams cad mkhyen pa de nyid bla ma dam pas bstan pa ni mchog yin te/ de nyid 'dam gang gis kyang</text></item>
<item><p>102a.6</p><section></section><text>ma gos pa bde ba chen po'i dbang du 'gyur bas/ mchog tu bde ba chen po'i dbang gis na/ /thun mong gi dngos grub ni sems kyi dran sgom dang sngags dang phyag rgya la sogs pa la byung ba yin gyi/ thun mong ma yin pa phyag rgya chen po'i dngos grub ni/ yid</text></item>
<item><p>102a.7</p><section></section><text>la ma byas pa'i ngang las ma g.yos pa rdo rje lta bu'i ting nge 'dzin de la gnas na dngos grub dam pa'o// //de ltar rtogs pa'i rjes la sems rang dgar gzhag pa ni glang po che shin tu mi srun pa'i thog tu/ lcags kyus goms pa rtsal po che cig gis</text></item>
<item><p>102b.1</p><section></section><text>btab pas yan yang mi ster ba bzhin du/ rtogs pa'i rnal 'byor pas sems nyid skye med du shes/ sems kyi rang bzhin dran pa med par shes/ /sems las byung ba'i dran pa'i rnam pa la dgag sgrub ma byed par/ sems kyi glang po yan du chug / </text></item>
<item><p>102b.2</p><section></section><text>shes dang shes bya las grol ba'i rnal 'byor pa'i dgongs pa ni gzhan la dri sa med pas/ de nyid bdag nyid la dris shing / /sems nyid kyi rang bzhin nam mkha' bzhin du spros pa dang bral ba la/ shes dang shes bya'i ri bo'i skye ba med pa'i chu babs pas/ </text></item>
<item><p>102b.3</p><section></section><text>nam mkha'i ri bo'i chu 'thung dang / /de yang ji srid dran pa dang bcas pa'i sems de ni sgyu ma tsam du shes la/ 'khor ba'i 'gram dang de las gzhan dran pa med pa man ngag gis nyams su myong ba yod pa'i rmi lam lta bur shes la/ mya ngan las 'das pa'i</text></item>
<item><p>102b.4</p><section></section><text>'gram de gnyis sems ngal so ba dang / yid 'pham skye med chu bo yi/ /de yi 'gram du zhog cig rang dga' bar/ /de yang sems kyi yul ni dran pa ni glang po lta bu yin te/ dran med dbang po lta bu des skye ba med pa'i lcags kyu lag pas/ yul gyi glang</text></item>
<item><p>102b.5</p><section></section><text>po'i dbang po'i lag pas blangs nas su/ ji ltar glang po che de rtsal che yang lcags kyu mkhan thabs mkhas pa'i dbang du gyur pa bzhin du/ thabs mkhas pas sems kyi glang po che de yang gsod/ nam yang bde ba rang dbang du 'gyur pas/ ji ltar gsod</text></item>
<item><p>102b.6</p><section></section><text>pa rang dbang snang bar 'gyur/ /de ltar rtogs pa'i rnal 'byor pa ji ltar glang po che skyong ba bzhin du/ sems nyid skye med du shes na sems dran med la skyo bar bya ba yin pas/ rnal 'byor pas ni glang po che skyong ba bzhin/ ma rtogs na glang po ni nags kyi</text></item>
<item><p>102b.7</p><section></section><text>glang po che yin pas mi ldog pa bzhin du/ 'khor ba'i nags las rgal bar mi 'gyur ba/ /rtogs pa'i rnal 'byor pas ni sems rang dbang du 'gyur bas/ de kho na nyid las logs na 'gro sa med pas/ de nyid nas ni ldog par 'gyur ba yin// // </text></item>
<item><p>103a.1</p><section></section><text>da ni chos rnams ngo bo gcig pa'i mtsho la chu bur gyi dpes bstan par bya'o/ /de la 'khor ba dang mya ngan las 'das pa sems la gnyis su snang yang / de gnyis kyi rgyu'i rtsa med de/ rig pas ni 'khor bar 'khor la de'i rang bzhin ma grub pas mya ngan</text></item>
<item><p>103a.2</p><section></section><text>las 'das pa'i lam yin no/ /de'i phyir 'khor ba spangs pa'i pha rol na/ mya ngan las 'das pa med la/ gang zhig 'khor ba de ni mya ngan las 'das par nges/ sems nyid 'khor ba dang mya ngan las 'das pa la sogs pa'i tha snyad btags kyang / dbyings</text></item>
<item><p>103a.3</p><section></section><text>la tha dad pa ni rdul phra rab tsam yang yod pa ma yin pas/ dbye ba gzhan du sems pa ma yin te/ sems kyi rang bzhin ni spros pa thams cad bral ba'i phyir gcig ces rtogs mod kyi/ de lta bur brjod du btub pa ma yin pas/ rang bzhin gcig gis dbye ba</text></item>
<item><p>103a.4</p><section></section><text>rnam par spangs/ /sems rang bzhin gyis 'od gsal ba la/ glo bur gyi nyon mongs pas kyang nyon mongs par mi 'gyur la/ shes byas kyang shes byar mi 'gyur bas/ dri ma med pa nga yis rab tu rtogs/ /dri ma med pa ni ma rtogs/ nyid kyi de nyid bsgoms</text></item>
<item><p>103a.5</p><section></section><text>nas/ bla na med pa'i byang chub thob zer te/ /bsgom pa ni dmigs pa dang bcas pa yin pas/ yid kyi de nyid dmigs pa dang bcas/ 'o na stong pa nyid bsgoms na zer na/ stong pa nyid ni dmigs pa med pa yin pas bsgom du med/ bsgom du yod na yid kyi</text></item>
<item><p>103a.6</p><section></section><text>rnam par shes pa la dmigs pas sangs rgyas ma yin sangs rgyas ni chos sku nyag gcig yin pas/ chos sku ni dmigs pa med pa stong pa nyid yin pas/ dmigs med stong pa nyid yin na/ /'o na chos sku nyag gcig yin pas yid kyi rnam shes bsgoms nas</text></item>
<item><p>103a.7</p><section></section><text>dran nas yin zer na/ ji srid dran pa ni rnam rtog yin pas/ bsgom pa ma yin/ sems nyid rgyun mi 'chad pa dran pa med cing yid kyi bya ba med pas/ bsgom bya sgom byed med cing yid la bya ba med pas bsgom bya sgom byed med de/ dran nas bsgoms nas</text></item>
<item><p>103b.1</p><section></section><text>bsgom pa'i dus su yod la/ mi bsgom pa'i dus su med pas gnyis la skyon ni yod pa ste/ rnal ma gnyug ma ni dran rig blo'i yul ma yin pas/ bsgom dang mi bsgom tha snyad med/ /dran pa dang bcas pa bsgom na rnal 'byor ba ma yin la/ dran pa med na</text></item>
<item><p>103b.2</p><section></section><text>rnal 'byor pa ma yin pas/ rnal 'byor gang zhig sgom pa yin/ /bde ba stong par gsal ba de nyid dran nas bsgom na dmigs bcas yin la/ de las gzhan dran pa med pa dmigs med yin pas/ bsgom pa dmigs bcas dmigs med do/ /dmigs</text></item>
<item><p>103b.3</p><section></section><text>pa dang bcas pas ni 'khor bar 'khor la/ dmigs pa med na mya ngan las 'das pa yin te/ de gnyis kyi 'dam gyis ma gos pa ni skye ba med pa de nyid mtshan ma med pa'i bde ba yin pas/ bde ba'i rnam pa'i rang bzhin no/ /de'i phyir blo las 'das pas khyad</text></item>
<item><p>103b.4</p><section></section><text>par 'phags/ bla na med pa'i byang chub sems can ma lus pa la rang 'byung bas/ rab tu bla med rang byung ba bla na med pa'i byang chub ni sems can ma lus pa la yod pa la yod par ngo ma shes/ bla ma dam pas brdas bstan pa'i dus su thabs khyad par can</text></item>
<item><p>103b.5</p><section></section><text>gyis bstan ma thag tu shes pas bla ma'i dus thabs bsten pas shes/ de ltar rtogs pa'i rnal 'byor pas gnas la nges pa mi bya/ de bzhin du sems kyi gnas mi rtog pa nags lta bu'am/ rtog pa'i khyim lta bu la 'gro ba dang 'dug pa'i bya bas/ nags</text></item>
<item><p>103b.6</p><section></section><text>su ma 'gro khyim du ma 'jug par/ /de ltar rtogs pa'i sems dang sems las byung ba gang yang rang bzhin med par shes pas/ de ru zhen par mi byed pas/ /gang yang de ru yid kyis spongs shes na/ /de ltar shes na sems can du blta bar mi bya/ khams</text></item>
<item><p>103b.7</p><section></section><text>gsum ma lus pa 'di dag lta bar 'gyur ba med pa la rgyun du gnas pa'i byang chub yin pas/ ma lus rgyun du byang chub rtogs pas na/ /de ltar rtogs na dogs pa dang re ba mi bya/ 'khor ba la lhung ba ni rnam par rtog pa dran pa 'di yin pa la dngos por ma grub/ </text></item>
<item><p>104a.1</p><section></section><text>mya ngan las 'das par lhung ba ni rnam par mi rtog pa dran med de yang dngos por ma grub bas/ 'khor ba gang yin mya ngan 'das pa gang / /'khor ba dang mya ngan las 'das pa ni yid kyi dri ma yin gyis/ rang bzhin gyis dag na chos thams</text></item>
<item><p>104a.2</p><section></section><text>cad kyi lhan cig skyes pa yin pas/ yid kyi dri ma dag na lhan cig skyes pa ste/ lhan cig skyes pa'i rang bzhin shin du rnam par dag pa yin pas/ gnyen po ma lus pa rdzogs pa la glo bur gyi mi mthun pas glags mi rnyed pas/ de'i tshe mi mthun phyogs kyi 'jug</text></item>
<item><p>104a.3</p><section></section><text>pa med pa/ 'o na rtogs pa'i rnal 'byor pa la yang nyon mongs pa'i dran pa skye yin gda' zer na/ ma rtogs pa'i so so'i skye bos ni dran pa'i rnam par smin pas/ 'khor ba'i bde sdug bsags la/ rang gis rang la gnod pa byas so/ /dper na mi mkhas</text></item>
<item><p>104a.4</p><section></section><text>pa'i ngang tshul can chu srin kum b+hi ra mtsho nang na gnas pas/ nam mkha' la bya rgyu ba'i grib ma mthong nas bya yin snyam nas bsnyags pas/ rang gis rang la ngal bar byed do/ /mkhas pa'i ngang tshul can chu srin ma ka ras ni bya'i grib ma mthong yang chu rang du shes</text></item>
<item><p>104a.5</p><section></section><text>pas snyegs par mi byed pas ngal bar mi 'gyur ro/ /de bzhin du ma rtogs pa'i so so'i skye bo rnams kyis sems kyi dri ma dran pa la 'bad pas snyegs pa don dam pa la ngal bar byed do/ /de bzhin du rtogs pa'i rnal 'byor pas sems nyid kyi dri ma dran pa sems</text></item>
<item><p>104a.6</p><section></section><text>nyid du shes pas bsgoms nas snyegs par mi byed pas/ sdug bsngal bar mi 'gyur ro/ /'di nyid kyis gsal bar byed pas/ ji ltar rgya mtsho dang bar gyur pa la/ /mtsho shin tu dang bar gyur pa de la rde'u bsgyur bas chu bur byung bas chu kho na yin pa de</text></item>
<item><p>104a.7</p><section></section><text>bzhin du/ rnal 'byor pa'i sems shin du dang ba la glo bur du dran pa byung yang snying po med pa khong stong gis/ snang stong du glo bur bar shes pas/ chu bur chu nyid yin te de bzhin thim par 'gyur/ /de'i rang bzhin shes pa stong pa nyid kyi zhi gnas nags dang</text></item>
<item><p>104b.1</p><section></section><text>'dra la/ lhag mthong dbyer med khyim dang 'dra bas/ nags dang khyim na byang chub gnas pa med/ /de ltar dran las ma yengs pa'i dus su sangs rgyas yin la/ dran pa byung ba'i dus su sems can yin pas/ de ltar dbye ba yongs su shes nas ni/ /shes dang</text></item>
<item><p>104b.2</p><section></section><text>shes bya'i sgrib pa dag nas sems kyi rang bzhin 'od gsal ba yin pas/ dri ma med pa'i sems kyi rang bzhin gyis/ /sems can ma lus pa de ltar rtogs su rung ba la/ rang la yod pa rtog med la brten par 'os pas/ ma lus mi rtog pa ru brten</text></item>
<item><p>104b.3</p><section></section><text>par 'os/ /sems can thams cad kyis bdag dang bdag gir bgyi ba de bzhin nyid la tha dad pa ma yin pas/ de ni bdag yin gzhan yang de bzhin no/ /bsgom dang sgom byed gnyis su med par rtogs na/ bsgom dang mi bsgom dbyer med pas/ /gang</text></item>
<item><p>104b.4</p><section></section><text>bsgoms yongs su bsgom pa gang / /'di ni bsgom pa'o/ /'di yis bsgoms pa'o zhes/ bdag dang bdag gir bgyi bas sems can 'ching / /chos nyid la bdag dang bdag gir bgyi ba ma mchis pas/ dbye ba de nyid 'ching dang bral bar bya/ /bdag</text></item>
<item><p>104b.5</p><section></section><text>nyid grol ba ni skye ba med pa/ bsam du med par rtogs na/ bdag gi don du sangs rgyas pa yin pas/ 'on kyang bdag nyid rnam par grol ba'o/ /bdag nyid dang gzhan gyi 'khrul pas sems can 'ching bar 'gyur ba yin pas de'i phyir/ bdag dang gzhan dang</text></item>
<item><p>104b.6</p><section></section><text>'khrul bar ma byed par/ /khams gsum gyi sems can ma lus pa ni rgyun mi 'chad pa'i sangs rgyas kyi dgongs pa dang mi 'bral ba ma yin pas/ ma lus rgyun du gnas pa'i sangs rgyas te/ /sems ma dag na sems can zhes bgyi ba dang / sems rang</text></item>
<item><p>104b.7</p><section></section><text>bzhin gyis dag nas sangs rgyas zhes ming so sor btags kyang / sems nyid skye ba la sogs pa gang yang med/ sems ni rang bzhin gyis 'od gsal bas/ sems ni ngo bo nyid kyis dag pas na/ /sems zhes bgyi ba de yang dri ma yin te/ de'i phyir/ </text></item>
<item><p>105a.1</p><section></section><text>sems kyi 'du shes sam/ sems ma yin pa'i 'du shes dang bral rgyu med par bral ba/ de nyid dri med mchog gi go 'phang ngo / /sems nyid skye ba med pa la gzung ba dang 'dzin pas 'khor bar 'khor la/ de nyid dbyings su dag nas de nyid</text></item>
<item><p>105a.2</p><section></section><text>mnyam pa nyid la gnas na mya ngan las 'das pas/ gnyis med sems kyi sdong po dam pa ni/ /dag pa'i sems dran pa med cing yid la bya ba med pa des ni/ khams gsum dang dus gsum du khyab pas/ khams gsum ma lus kun du khyab par song / /kun</text></item>
<item><p>105a.3</p><section></section><text>la khyab pa ni chos sku blo las 'das pa yin la/ 'gro la phan pa'i don mi mnga' yang / sems can gyi 'khrul pa'i dbang gis rang rang gi don byas so snyam pa yin/ dper na snod mang gi nang du chus gang ba la zla ba'i gzugs brnyan shar ba bzhin du/ snying rje</text></item>
<item><p>105a.4</p><section></section><text>mi rtogs gzhan phan 'bras bu 'dzin/ /de la chos skul ni ming yang med na/ gzugs sku gnyis kyi 'byung sa yin pas/ ming ni mchog tu gzhan la phan po'o/ /de la blo'i yul las 'das pa don dam pa stong pa nyid ni chos kyi sku'o/ /de la me tog rgyas pa ni/ / </text></item>
<item><p>105a.5</p><section></section><text>longs sku yin pas/ stong pa'i sdong po dam pa me tog rgyas/ /de yang 'gro ba'i rang gi rnam rtog gis rang la byas pas mthong ba sna tshogs dang ldan pas/ snying rje rnam pa sna tshogs du mar ldan/ /'bad pa las byung ba ma yin lhun grub yin/ snga ma ma dran pa</text></item>
<item><p>105a.6</p><section></section><text>rgyu yin la/ phyi ma ma dran pas 'bras bu yin/ snga ma dran pa rgyu yin la/ phyi ma ma skyes pa 'bras bu yin/ snga ma ma skyes pa rgyu yin la/ phyi ma blo las 'das pa 'bras bu yin/ /de dag 'bad pa bya mi dgos pas/ lhun gyis grub pa phyi ma'i 'bras bu ste/ / </text></item>
<item><p>105a.7</p><section></section><text>'bad rtsol dang bral ba blo'i yul las 'das pa de nyid sems kyi ming med de/ sems tsam pa la sogs pa gzhan gyi sems su khas blangs kyang ma yin pas/ bde ba 'di ni gzhan pa'i sems yin no/ /de'i phyir blo las 'das pa'i don dam pa'i stong pa nyid la ni</text></item>
<item><p>105b.1</p><section></section><text>gzugs sku gnyis yod pa ma yin pas/ stong pa'i sdong po dam pa snying rje min/ /de lta bu'i chos nyid zab mo la rtsa ba sems nyid dam/ sdong po sems sam lo 'dab sems las byung ba med pas/ gang yang slar rtsa ba lo 'dab med/ de la blo dang rig</text></item>
<item><p>105b.2</p><section></section><text>pas dmigs su med de/ de la blo dang rig pas dmigs par 'gyur na/ de la dmigs par byed pa gang yin pa/ bsgom du med pa'i dbyings yin pas/ /bsgoms na longs sku sprul sku ma tshang bas/ der lhung bas ni yan lag chag par 'gyur/ /blo las</text></item>
<item><p>105b.3</p><section></section><text>'das shing skye ba med pa de las dran pa dang ma dran pa byung yang / sems nyid ma skyes pa yin/ de las 'khor ba dang mya ngan las 'das par gnyis su snang / sa bon gcig las sdong po gnyis/ /chos sku blo las 'das pa de ni 'bras bu tha dad pa med pas/ rgyu</text></item>
<item><p>105b.4</p><section></section><text>mtshan de las 'bras bu gcig /de yang 'khor ba'i rgyu yang de yin la/ mya ngan las 'das pa'i rgyu yang de yin pas/ de yang dbyer med gang sems pa/ /rnal 'byor pa tha mas 'khor ba'i phyogs gcig pa las grol bar mthong / 'bring pos mya ngan las</text></item>
<item><p>105b.5</p><section></section><text>'das pa tsam las grol bar mthong / rnal 'byor pa rab kyi dgongs pa ni/ 'khor ba la gnas pa'i sems las byung ba'i rnam par rtog pa yang mi 'dor mi len/ mya ngan las 'das pa'i sems mnyam pa nyid la gnas pa yang mi 'dor mi len pas/ 'khor</text></item>
<item><p>105b.6</p><section></section><text>ba'i dngos po med pas dogs pa med/ /mya ngan las 'das pa de yang dngos por ma grub pa re ba mi byed pa ni rnal 'byor pa rnams kyi de bzhin nyid de/ des ni 'khor ba dang mya ngan las 'das pa rnams grol/ gal te so so'i skye bo'i sems kyis/ sangs rgyas</text></item>
<item><p>105b.7</p><section></section><text>thob par 'dod pas re ba dang bcas pa de'i tshe/ yang dag pa'i don dang phrad par mi 'gyur ro/ /gang gi tshe gang dang yang ma phrad pa de'i tshe yang dag pa'i don dam pa dang phrad pa'o/ /de'i phyir so so'i skye bo ni chos kyi sku dang phrad par 'dod pas/ gang zhig 'dod pa</text></item>
<item><p>106a.1</p><section></section><text>can gyi skye bo 'ongs pa'i tshe/ gal te so so'i skye bo des chos sku de la re ba med nas sems chos kyi sku la grol bar shes nas ni/ de ni re ba med nas gal te 'gro na ni/ /re ba med pa de ni 'jig rten pas bor ba'o/ /gang bor ba de ni rnal</text></item>
<item><p>106a.2</p><section></section><text>'byor pas blangs pa'o/ /'jig rten pas blo dang sems dang yid dang rig pas blang ba gang yin pa de'i tshe/ bor ba blo'i yul ma yin bla ma dam pa'i brda'i man ngag gis blang bas/ phyir sgor bor ba'i kham phor blangs nas su/ /rtogs pa'i rnal 'byor</text></item>
<item><p>106a.3</p><section></section><text>pas sems kyi khyim thab dran pa 'di la don du ma bzung bas bor ba dang 'dra la/ chos sku blo las 'das pa de nyid rtogs nas gzhan la re ba mi byed par bsdad pa rung / de las khyim thab bor nas bsdad pa rung / /chos sku blo las 'das pa ni gzugs sku</text></item>
<item><p>106a.4</p><section></section><text>rnam pa gnyis bya'o snyam pa'i sems dang ye shes mi mnga'o/ /rig pa'i ye shes mi mnga' yang dpag bsam gyi shing la sogs pas 'gro don mdzad pa med pa de/ byas pa ltar snang ba rang rang gi rnam rtog yin pas/ gzhan la phan pa'i don ni mi byed la/ / </text></item>
<item><p>106a.5</p><section></section><text>'dod pa po ni phyi'i yul dang nang gi yul gnyis la so so'i skye bo sangs rgyas thob par 'dod pa'o/ /de dag gis chos kyi sku ma rtogs pas/ 'dod pa po la sbyin pa mi ster ba/ /rgyu 'khor ba las 'bras bu mya ngan las 'das pa don dam par ma grub pas/ </text></item>
<item><p>106a.6</p><section></section><text>'di ni 'khor ba'i 'bras bu gang yin lo/ /rgyu sems can la 'bras bu sangs rgyas su 'dod pa ni/ bdag tu lta ba rgyun gyis 'dod pas/ de bas bdag nyid bor bar byas na rung / /gnyug ma rnal ma lhan cig skyes pa ma bral bas rnal 'byor/ dus gsum gyi</text></item>
<item><p>106a.7</p><section></section><text>bde bar gshegs pa'i dgongs pa la dbang bsgyur bas dbang phyug /phyag rgya chen po khong du chud pas chen mo/ chos rnams gnyis su med pas dpal/ de ltar rtogs pa'i mda' mkhan mo blangs pas sa ra ha/ sangs rgyas dang byang chub sems dpa' dang</text></item>
<item><p>106b.1</p><section></section><text>rnal 'byor pa las zhal nas zhal du brgyud pas zhal snga nas/ ma 'ongs pa'i dus su snying po'i don la mos pa'i don du mdzad pas/ gnyis pa ma lus pa 'joms pa dang / brjod du med pa'i don rtogs pas do ha/ rgya rnam pa bdun gyis btab pas ko Sha/ </text></item>
<item><p>106b.2</p><section></section><text>mi g.yo ba'i chos nyid kyi don du ma gur du bzhengs pa'i glu/ 'di dpe don ma lus par bstan pa rdzogs so// //dus gsum bde gshegs rnams kyi dgongs pa mtshungs pa med pa la/ /dpal ldan ri khrod pa yi dgongs pa nam mkha' nyid dang mtshungs/ / </text></item>
<item><p>106b.3</p><section></section><text>gnyis med a wa d+hU tI'i dran pa 'ja' tshon 'dra ba des/ /do ha ko Sha'i don 'grel bris pas gong nas bzod par bzhes/ /snying gi pad+mo'i dkyil na gnas pa'i snying po'i don 'di ni/ /slob ma snying dang 'dra ba'i ngag gi nan gyis zhus nas su/ /'di la mos pa rnams</text></item>
<item><p>106b.4</p><section></section><text>kyi don du bdag gis 'di bsgyur bas/ /sems can ma lus snying po'i don 'di rtogs nas grol gyur cig /na moa+thi+iH/ //[ ]@##/ /rgya gar skad du/ kA ya koShA ma ri ta badzra gI ti/ bod skad du/ sku'i mdzod 'chi med rdo rje'i glu/ 'jam dpal gzhon nur gyur</text></item>
<item><p>106b.5</p><section></section><text>pa la phyag 'tshal lo/ /kye ho bdag dang byed par 'dzin pa ral pa can/ /bram ze gcer bu sad ga pa dang ni/ /kho na nyid bzhi 'dod pa'i rgyang phan pa/ /thams cad mkhyen zhes zer nas rang ma rig /des ni slu bar 'ong ste thar lam ring / /bye brag pa dang mdo sde</text></item>
<item><p>106b.6</p><section></section><text>sngags pa dang / /rnal 'byor pa dang dbu ma la sogs te/ /gcig la gcig skyon 'gel zhing rtsod par byed/ /snang stong mkha' mnyam de nyid mi shes pa/ /lhan cig skyes la rgyab kyis phyogs par 'gyur/ /sku gsung thugs gsal mar mer ras dang mar</text></item>
<item><p>106b.7</p><section></section><text>nag bzhin/ /kho na nyid ldan rang snang mar me lta bur gsal/ /rang rig gsal bas 'gro ba kun la khyab/ /dbyer med tshul gyis ma skyes pa yi rang bzhin yin/ /bdag tu 'dzin pa'i sems kyis dran pa sna tshogs rgyu/ /ngo bo nyid la snang tshul cir yang</text></item>
<item><p>107a.1</p><section></section><text>'char/ /mun pa lta bu'i bag la kun gnas kyang / /de nyid rnyed pa'i rnal 'byor sgron me 'bar/ /snying po'i don ni rtog ge'i yul las 'das/ /mngon du mi gsal dran pa'i mthu yis bsgribs/ /rtog med des shes dran med bde ba'i lam/ / </text></item>
<item><p>107a.2</p><section></section><text>bgrod med 'bras bu blo las 'das par snang / /lhan cig skyes pa thugs kyi gter mdzod nas/ /dag dang ma dag 'khor 'das gzugs su snang / /snang yang skye ba med pa'i ngang du gcig /de nyid mi g.yo tha snyad rang bzhin med/ /phyag rgya chen po 'gyur</text></item>
<item><p>107a.3</p><section></section><text>med bde chen dang / /rgyu la mi ltos 'bras bu blo las 'das/ /phyag rgya chen po rdzogs pa'i 'bras bu yin/ /tha snyad lam gyi don la mtshon te sbyar/ /brjod bya rjod byed med pa snying po'i don/ /kun gyi brjod bya dran med rig pa'i dbyings/ /mos pa'i</text></item>
<item><p>107a.4</p><section></section><text>shes pas rtogs pa tha dad kyang / /dran med 'di la brdzun pa yod re skan/ /lam gyi rtsol bas 'bras bu so so yang / /dran pa 'di la bden pa yod re skan/ /btang snyoms dbang gis re 'jog tha dad kyang / /skye med 'di la gnyis su yod re skan/ /yid</text></item>
<item><p>107a.5</p><section></section><text>la bya dang mi bya snyad 'dogs kyang / /blo 'das 'di la btsal du yod re skan/ /snang ba'i rkyen gyis dran pa skye 'gyur yang / /stong pa'i dran med rkyen las 'da' ba med/ /rtog med don la bya bral blta ru med/ /rang la gzhan nas tshol ba a re 'khrul/ /kye ho</text></item>
<item><p>107a.6</p><section></section><text>rdo rje lta bur rtogs dka' kho na nyid/ /ma shes rtsol bas sgra phyir 'brang sems kyis/ /bya ba med pa'i don dang phrad par dka'/ /bya ba'i rang bzhin mi bya shes gyur na/ /rgyal ba'i dgongs pa nyag gcig yul las 'das/ /sku ni mi 'gyur chos nyid khong</text></item>
<item><p>107a.7</p><section></section><text>stong lags/ /lus la mi gnas bya dang byed pa bral/ /lam bslad lam gyi 'bras bu mthong mi 'gyur/ /skye med ngang la mi 'byed rgyal ba'i thugs/ /dran med ngang la mnyam gzhag bde ba che/ /bde chen ngang la mi rtog rgyun la gnas/ /yid la mi byed snang ba rang</text></item>
<item><p>107b.1</p><section></section><text>sar dag /rkyen ni dran pa ma 'gag ye shes gsal/ /rtsa ba gcig rgyas skyon med pad+ma bzhin/ /'gro ba kun la lhan cig skyes bzhin gnas/ /gzhan yod long mthong stobs kyis bslad mod kyang / /ji bzhin thog ma'i pad+ma me tog bzhin/ /legs mthong stobs</text></item>
<item><p>107b.2</p><section></section><text>kyi phyag rgya che mi g.yo/ /gzung dang 'dzin pa'i rnyog mas bslad gyur kyang / /dus gsum 'gyur med rtsa ba bdag nyid che/ /rnam shes rlung dang 'og sgo sngags la sogs/ /ye nas spyod bral rang gzhan btang gzhag bral/ /'khor bar mi sems mya ngan 'das</text></item>
<item><p>107b.3</p><section></section><text>mi ltos/ /dus gsum srid gsum sku gsung thugs la 'dus/ /gang la mi 'bad blang dor lta ba med/ /mtha' dbus mi 'byed dbu ma drang po'i lam/ /bcas bcos bral na thugs kyi lam mchog ste/ /bgrod 'jug rim sogs pha rol phyin pa'i lam/ /nye lam</text></item>
<item><p>107b.4</p><section></section><text>gzhag nas ring du 'khor ba'i rgyu/ /lhan cig skyes dang gnyen po 'gran zla bral/ /kho na nyid la sku bzhi ye shes lnga/ /nyon mongs la sogs tshogs pas 'khor ba'i lam/ /yul du gang skyes mi spyad yul med mthong / /ngo bo nyid la dga' dang mi dga' med/ / </text></item>
<item><p>107b.5</p><section></section><text>'dzin rtog gnyis bcas ma bcos chos kyi sku/ /dbang po rang yan ma zin stong par gnas/ /smrar med nyams su myong ba rgyun mi 'chad/ /rang gi rgyud la sbyar te shes par bya/ /dri ma med pa'i don la phyag rgya che/ /rgya mtsho nam mkha' lta bu'i nyams myong 'byung / / </text></item>
<item><p>107b.6</p><section></section><text>dbang po yul bral ltung ba'i g.yang sa med/ /dran pas zin pas khyod nyid chags pa ste/ /rang btang gzhag pas spros pa slar la ldog /'char nub med na rnam rtog mun pa nub/ /chos nyid ro mnyam bud pa'i me tog mtshungs/ /skyon dang yon tan dbyer med</text></item>
<item><p>107b.7</p><section></section><text>nyid du mtshungs/ /ngo mtshar che ste nyams myong smrar ma gtub/ /bde ba dbyer med ji ltar chu gzhag bzhin/ /lhan cig skyes dang rnal 'byor de mi 'bral/ /dngos gcig bsam pa du mar dran mthong yang / /dran med gcig yin du ma nyid du yin/ /gang zhig lhan cig</text></item>
<item><p>108a.1</p><section></section><text>skyes dga' bde chen stong / /rnal 'byor spyod pa blo las 'das par spyod/ /chags lam gnyug ma'i don la sbyor 'dod na/ /nang dang phyi rol ma dmigs bdag gzhan min/ /de nyid don shes rang bzhin grol bar bstan/ /sku gsum chos skur</text></item>
<item><p>108a.2</p><section></section><text>dbye ba med mod kyang / /nyams su blangs na 'bras bu so so 'byung / /kye ho dbyer med rtogs na lta ngan myur du 'joms/ /skye med stong pa dbyer med thug phrad don/ /yin par shes na nags 'dab rten dang bral/ /thug phrad ma shes mtshan ma'i snying rje ni/ /'khor</text></item>
<item><p>108a.3</p><section></section><text>ba'i gnas su ci spyad zag pa'i rgyu/ /stong dang snying rje dbyer med skye ba med/ /gang zhig 'khor dang myang 'das re dogs bral/ /lus sems ma rnyed dran med rang dgar gzhag /de nyid blo yis ma rnyed rang byung yin/ /mnyam gzhag rjes thob zhi gnas mtshan nyid de/ / </text></item>
<item><p>108a.4</p><section></section><text>don dam ma yin blo yis bsgom du med/ /lus ngag sems kyis gzugs sogs rtsol med gsal/ /sna rtse la sogs dbyibs dang nam mkha' dang / /rtsa la reg par ma spyad gnyug mar gnas/ /snang ba thams cad bde ba yod mi byed/ /dran pa snang tsam sgyu mar shes</text></item>
<item><p>108a.5</p><section></section><text>tsam gsal/ /zla ba'i gzugs brnyan cha med gzung bas stong / /btsal kyang med la bltas kyang mthong ba med/ /sgyu mar snang ba'i dran pa de dran te/ /dran pa med las cir yang mthong ba med/ /dran par snang yang de la 'dzin pa med/ /dran pas reg kyang reg gi</text></item>
<item><p>108a.6</p><section></section><text>bsam bral bas/ /bsam du med pas bral bas skye ba med/ /dran pa skyes kyang yul la mi spyod par/ /cir yang ma grub stong pa'i rang sor gzhag /ji ltar byas kyang phyag rgya rgyun mi 'chad/ /yan lag bzhi ldan phyag rgya chen po bzhi/ /skye med don rtogs pa yi</text></item>
<item><p>108a.7</p><section></section><text>yan lag dang / /bden gnyis tha mi dad kyi yan lag dang / /snang ba skye med thug phrad nyid du rtogs/ /dran pa gzung du med pa'i yan lag dang / /stong pa rkyen dang dran med blo las 'das/ /dngos po dgag sgrub med pa'i yan lag go/ /de nyid gzhir ldan</text></item>
<item><p>108b.1</p><section></section><text>'dod pas dben pa dang / /rtog pa dang bcas dpyod par bcas pa dang / /dga' dang bde dang dben par gnas la sogs/ /tha snyad de nyid mtshon pa'i yul du gsungs/ /gzhir ldan rab 'bring tha mar gsungs pa yang / /dman pa'i don du mkhas bas rab tu bshad/ / </text></item>
<item><p>108b.2</p><section></section><text>phyag rgya chen po gang la gnas mi byed/ /blang dor bral ba'i don du de bzhin bshad/ /gtsang smer mi 'byed gang yang dngos grub dag tu byed/ /lhan cig skyes dang yul la gtum mo sbar la sogs/ /dam tshig bdag gi kho na nyid dang rnal 'byor bsgom/ /dngos po</text></item>
<item><p>108b.3</p><section></section><text>thams cad mnyam nyid phyag rgya chen po la/ /rtog pa spang zhing mi rtog bsgom pa ci zhig 'gyur/ /bla ma la gus gsang ba'i 'dul sdom de ru rdzogs/ /phyi nang gsang ba'i dbang bskur so so'i mtshan nyid dang / /bum pa gsang ba shes rab ye shes dang / /ngo bo nges</text></item>
<item><p>108b.4</p><section></section><text>tshig dbye ba la sogs kun/ /thun mong mthu skyes phyag rgya che la reg mi nus/ /kye ho phyag rgya che la 'bras bu'i bdag nyid sku gsung thugs ldan pas/ /'bras bu de yang snying po'i don la 'thad kyis drang dang nges pa'i don la min/ /lam dang 'bras bu'i snying po thams</text></item>
<item><p>108b.5</p><section></section><text>cad bcud bsdus dang / /theg chen bla na med pa'i dngos dang theg pa dag gi khyad par dang / /kun gyi snying por gyur nas gsang ba bla na med/ /phyag rgya chen po nges pa'i mtshan nyid ni/ /dran dang dran med gnyis su med pas skye med de/ /blo las 'das shing nam mkha'</text></item>
<item><p>108b.6</p><section></section><text>lta bur cir mi gnas/ /las kyi phyag rgya dpe dang chos kyi phyag rgya'i lam/ /phyag rgya chen po 'bras bu dam tshig phyag rgya gzhan don te/ /chos kyi phyag rgya man chad bsten pas mthar mi 'gro/ /re dogs mthar lhung 'du 'dzi bya ba'i skyon du 'gyur/ /kho na nyid la</text></item>
<item><p>108b.7</p><section></section><text>gnyen po dbyer med rang sor gzhag /rnam rtog ji snyed shar yang lhug pa nyid la shar/ /dran pa rang sar grol nas dran med lhug pa nyid/ /gang yang longs spyod snang bar shes shing dran med gsos/ /rang bzhin nyams nyid skye med dag tu ldan/ /kun la khyab</text></item>
<item><p>109a.1</p><section></section><text>cing 'bab chu lta bur gnas/ /rgyun mi chad pa'i 'bab chu lta bu dang / /mar me ltar gsal rang rig byang chub sems/ /'gog pa med bzhin dran rig rang gis stong / /yang dag kho na nyid ni gang zhe na/ /gzhan na yod na kun gyis mthong bar</text></item>
<item><p>109a.2</p><section></section><text>rigs/ /rang la yod kyang lkog gyur bla ma'i zhal/ /sems nyid sangs rgyas kho na nyid yin te/ /dran pas bslad cing de nyid gzhan du brtags/ /sangs rgyas yin phyir yon tan gang zhe na/ /yon tan ras dang dkar po lta bu ste/ /kho na nyid kyi yon tan phyag rgya che/ / </text></item>
<item><p>109a.3</p><section></section><text>ngo bo yon tan so so tha dad min/ /phyag rgya che dang bzhi pa la sogs kun/ /yon tan so so ma yin tha dad min/ /dran med yon tan rgya mtsho ma 'gul bar/ /dran par mi 'gyur chu yi dba' rlabs med/ /skye med yon tan mi 'gyur brag dang 'dra/ /brag ca grag tsam rjes</text></item>
<item><p>109a.4</p><section></section><text>su 'brang ba med/ /blo yis 'das shing yul du ma gyur pa/ /phyag rgya chen po'i yon tan nam mkha' 'dra/ /dran pa sems can sems las byung ba yin/ /de phyir stong pa gzhan nas btsal mi dgos/ /bzhi ru snang yang gcig gi yon tan ni/ /phyag rgya bzhi ru snang</text></item>
<item><p>109a.5</p><section></section><text>ba ci phyir mtshon/ /gong gi khyad par dag gi bzhi ru byung / /phyag rgya chen po gsum du rtog mi byed/ /gang la mi gnas chags pa med par spyod/ /me tog sbrang rtsi sbrang mas 'thung dang 'dra/ /so sor rtog pa'i ye shes thabs yin te/ /ro dang phrad na ro la zhen pa med/ / </text></item>
<item><p>109a.6</p><section></section><text>de ltar kun gyis shes par 'gyur ma yin/ /snying po'i don gyi 'gro drug khyab mod kyang / /'gro ba dran pas bcings te pad tra'i srin/ /sems las dran pa byung phyir 'khrul pa'i rgyu/ /yid la mi byed shes na sangs rgyas nyid/ /'khrul pa de la thabs dang shes rab med/ / </text></item>
<item><p>109a.7</p><section></section><text>kye ho dbyer med shes na thabs mchog de kho na/ /sangs rgyas sems can chos rnams thams cad kun/ /rang gi sems nyid dag dang lhan cig skyes/ /yid la mi byed yid la skyes tsam na/ /dran pa'i snang ba nub ste bden brdzun med/ /de phyir de nyid kho na'i yul</text></item>
<item><p>109b.1</p><section></section><text>ma yin/ /dper na mig gi yul du sgra mi snang / /rnam par mi rtog rtog pa'i yul ma yin/ /stong pa'i rkyen gyis dran pa gsal tsam na/ /dran pa'i snang ba nub nas mthong ba med/ /ye shes 'on long lkugs par mi 'gyur te/ /ma dran pa la 'on long lkugs rgyu med/ / </text></item>
<item><p>109b.2</p><section></section><text>bems po la sogs tha snyad kun dang bral/ /snang ba nub ces bya ba'i tha snyad ni/ /dran pa phyags te dran med gsos su spungs/ /de nyid skye med blo las 'das pa ni/ /dran pa med dang skye med ye shes mes/ /gzung 'dzin bsregs sbyangs blo las 'das phul bas/ /smon</text></item>
<item><p>109b.3</p><section></section><text>lam dbang gis skye ba phyis mi brgyud/ /de phyir phyag rgya chen po sngon song la/ /su la mi brten gang la rag ma lus/ /chu la zhugs dang tshogs dang za 'gyed byed/ /rig byed grong khyer dkrog pa dag dang mtshungs/ /phyag rgya chen po rang las gzhan med phyir/ /mchod rdzas</text></item>
<item><p>109b.4</p><section></section><text>dran pa mgron dang mchod gnas rang shes pas/ /mchod pa rang gi dran pa med la mchod/ /blo las 'das kyi skye med tshogs la rol/ /phyag rgya chen po gzhan la mi ltos phyir/ /bsgom bya rang la sgom byed rang gi sems/ /blo 'das rang la dmigs pa nyid dang bral/ / </text></item>
<item><p>109b.5</p><section></section><text>de nyid 'bras bu yin phyir gzhan la rag ma lus/ /bsgom bsgrub sngags bzlas rang gi sems yin te/ /yi dam lha dang rang gi sems yin pas/ /de phyir mkha' 'gro lung ston la sogs rang gi sems/ /sems ni dran pa cir yang snang bar ston/ /ma dran pa la</text></item>
<item><p>109b.6</p><section></section><text>thams cad dmigs su med/ /phyag rgya chen po rang las gzhan med phyir/ /sangs rgyas chos dang dge 'dun la sogs te/ /pha ma dkon mchog rang bzhin byang chub sems/ /mchod dang bsnyen bkur byas na dran pa'i rgyu/ /tha dad med na skye med rang sar grol/ /blo las</text></item>
<item><p>109b.7</p><section></section><text>'das na bya dang mi bya med/ /sangs rgyas sems can mtshon tshul so so yang / /lhan cig dag tu skyes te rig ma rig /gang zhig snang yang dran par mi rtog na/ /sems can nyid ni 'bras bu skye ba med/ /gang zhig mi snang dran par rtog ce na/ /sangs rgyas nyid</text></item>
<item><p>110a.1</p><section></section><text>kyang khams gsum 'khor ba'i rgyu/ /gang zhig dran med yid la 'chang byed ci/ /sems can snang yang sangs rgyas dag dang mtshungs/ /gang zhig dran pa sangs rgyas rtogs 'dod na/ /sangs rgyas snang yang sems can khyad par med/ /des na snang</text></item>
<item><p>110a.2</p><section></section><text>brtags gnyis la brtag tu med de bor/ /bor yang rang las gzhan med 'gro rgyun 'chad/ /rang las yod snyam rtog ge dran pas bslad/ /snang ba gsal la mi rtog ma zhen sems/ /de phyir yod dang med pa'i rtog pa gnyis bral te/ /gnyug mar gnas na gang</text></item>
<item><p>110a.3</p><section></section><text>ltar byas kyang bde/ /dran pa 'od gsal 'dzin pa'i snying po can/ /zhen pa gnyis dang bral te rang bzhin gnyug mar gzhag /des na phyag rgya chen po zung du rab 'jug ste/ /dran pa dran med skye med zung du 'jug /dran med mi rtog pa yi rang bzhin dang / /rten 'brel</text></item>
<item><p>110a.4</p><section></section><text>glo bur skye ba'i dran pa gnyis/ /skye ba med pa'i ngang du ro gcig phyir/ /des na skye dang skye ba blo las 'das/ /'od gsal stong dang zung du 'jug la sogs/ /ma bcos ma byas skye med rang sar grol/ /de la sku gsum chos sku longs sku dang / /sna tshogs snang ba</text></item>
<item><p>110a.5</p><section></section><text>sprul sku zhes su bshad/ /gnyug ma ngo bo nyid kyi sku yin te/ /snying rje stong dang dbyer med skye ba med/ /las kyi phyag rgya la brten nyams myong ni/ /bcos ma yin phyir rkyen gyi stobs las byung / /gzhan la ltos phyir kho na nyid ma yin/ /chos kyi phyag rgya bcos</text></item>
<item><p>110a.6</p><section></section><text>ma ma yin kyang / /nyams su myong bas ma grub nyid mi mthong / /phyag rgya chen po nyams su myong 'gyur na/ /dran pa sna tshogs skye ba med par shes/ /dngos por snang ba ngo bo nyid kyis stong / /sems can skye ba med dang dbyer med don/ /snying rje thabs kyis</text></item>
<item><p>110a.7</p><section></section><text>mtshon bya dpe yis bstan/ /sna tshogs snang yang blo 'das yul mi g.yo/ /bdag nyid rnal 'byor de nyid rtag tu blta/ /spyod lam thams cad phyag rgya che la gnas/ /dngos po'i gnas lugs skye med ngang du gzhag /rlung gi rkyen bcas rgya mtsho dang bral/ /dba'</text></item>
<item><p>110b.1</p><section></section><text>rlabs chu yi gnyer ma glo bur skye/ /de nyid rgya mtsho dag dang dbyer med do/ /dran pas rkyen byas rtog pa glo bur skye/ /de nyid sngar gyi dran pa med dang ni/ /skye med blo 'das ngag gis ngo mtshar mtshungs/ /de ltar phyag rgya che la skyes pa sngar med bzhin/ /phyis kyang</text></item>
<item><p>110b.2</p><section></section><text>rkyen gyi stobs kyis skyes srid kyang / /skye ba med pa de dag dbyer med do/ /gzugs can ma yin kun la khyab pa dang / /mi 'gyur ba dang dus rnams thams cad pa'o/ /nam mkha' lta bur skye 'gag med pa dang / /thag pa sbrul bzung sbrul gyi stong pa dang / / </text></item>
<item><p>110b.3</p><section></section><text>chos sku longs sku sprul sku dbyer med de/ /ngo bo nyid ni blo yi yul las 'das/ /phyag rgya chen po skad cig mngon sangs rgyas/ /de nyid sems can don du gzugs skur byung / /rgyu mthun 'bras bu rnam smin 'bras bu dang / /dri ma med pa'i 'bras bu gzhan don</text></item>
<item><p>110b.4</p><section></section><text>byed/ /go 'phang khyad par brjod las 'das par bshad/ /kye ho ma bcos phyag rgya bde ba che/ /dran med klong du rang shar ba/ /skye med nam mkha' lta bur khyab/ /blo las 'das pa'i ngang la gnas/ /snang ba spros bral bde ba che/ /dran med cir yang mi rtog pa/ /dran</text></item>
<item><p>110b.5</p><section></section><text>pa sna tshogs sems su gsal/ /brtag cing btsal na dmigs su med/ /skye ba med pa 'dzin dang bral/ /'dzin dang bral ba'i rgyu ba med/ /dran pa sgyu ma rang rig tsam/ /sgyu med thar med dran med gsal/ /skye med don dam kun gsal bas/ /thams cad blo las</text></item>
<item><p>110b.6</p><section></section><text>'das par snang / /khams gsum blo 'das ye shes nyid/ /lhan cig skyes pa de kho na/ /dran pa'i rtsa ba ma lus thag bcad do/ /dran med skye ba med pa'i dbyings la dgod/ /de nyid ma bcos blo yi yul las 'das/ /dran rig sems kyi rang 'bar nyid du gsal/ / </text></item>
<item><p>110b.7</p><section></section><text>gsal bas rnam rtog 'khor ba'i grogs su 'gyur/ /thar pa'i lam ni kho na nyid shes nas/ /rang 'byung ji bzhin bsam bral ngang la gnas/ /dran pa rang gsal dngos por grub pa med/ /bcos med dgongs pa skye med bde chen 'di/ /mngon sum snang bas ngos</text></item>
<item><p>111a.1</p><section></section><text>gzung gang yang med/ /dran med yul du cir yang mthong ba med/ /rten dang bral bas slob pa gang yang med/ /gang la yid la byar med phyag rgya che/ /mtshan ma'i dran rig sna tshogs ji snyed pa/ /de nyid phyag rgya che la dbye ba med/ /rtogs dang mi</text></item>
<item><p>111a.2</p><section></section><text>rtogs gnyi ga so so min/ /rtag chad mtha' la mi gnas skyon dang bral/ /rang gi de nyid rtogs na gzhan las min/ /rten 'brel mya ngan 'das lam bstan pa dang / /skye ba med par rtogs na phyag rgya che/ /de nyid mi shes las kyi phyag rgya dang / /dam tshig chos la sogs</text></item>
<item><p>111a.3</p><section></section><text>pa rtsol 'dod pa/ /de nyid mtshon pa'i dpe tsam don mi nus/ /gzung 'dzin bral ba'i phyag rgya che brten pa/ /shes pa rang lugs so ma nyid la byung / /'dod med rang gzhan gnyug ma'i ngo bor gnas/ /tha mal snang ba'i shes pa 'di nyid blo/ /yin min dran pa'i sems la rang</text></item>
<item><p>111a.4</p><section></section><text>gzhag yin/ /yid ches rin chen gdams ngag yid bzhin gter/ /yid la bya dang mi bya med par gzhag /rang rig phyag rgya chen po nyid yin pas/ /phyag rgya chen po nyid la nyid kyis bstan/ /dran pa sna tshogs don la sems ma 'jug /phyi nang bral bas rtsod med phyag rgya</text></item>
<item><p>111a.5</p><section></section><text>dang / /phyag rgya chen po srog ldan 'dod pa med/ /'dod pa byung na de yang dran pa'i rgyu/ /rang sems phyag rgya chen po la/ /dran dang ma dran tha dad skye pa med/ /'khrul dang ma 'khrul blo yi yul las 'das/ /dran pa'i zhen rtog brtas pas 'khor ba'i rgyu/ /'od gsal</text></item>
<item><p>111a.6</p><section></section><text>phyag rgya chen po gnyug ma'i ngo bo nyid/ /gang yang 'gyur med byang chub sems su gcig /kho na nyid la gzung 'dzin ngo bo bral/ /snang ba don ldan ye shes nyid du mthong / /bsam pas brtags pas dran pa'i tshogs su rgyus/ /snang ba skye ba log pa'i stobs kyis mthong / / </text></item>
<item><p>111a.7</p><section></section><text>dran pa dran med ngang la shes 'jug pa/ /lus ngag yid kyis 'bad kyang dran rgyu med/ /gnyis su med na 'khor ba'i rang bzhin med/ /dran pa sna tshogs 'gyu ba'i rang bzhin 'di/ /sna rtse'i phyag rgya dag la ye nas med/ /des na phyag rgya chen po bsam med blang dor</text></item>
<item><p>111b.1</p><section></section><text>gzhag /kye ho phyi nang zab dang mi zab bskyed rim dang / /yongs grub ngo bo nyid dang dbugs dbyung dang / /rgyas gdab las dang chos kyi phyag rgya ni/ /rnal 'byor yongs su rdzogs pa'i rim pa ste/ /phyag rgya chen po ngo bo nyid kyi rim/ /dam tshig phyag rgya yongs su grub pa'i</text></item>
<item><p>111b.2</p><section></section><text>rim/ /kun brtags yongs su grub pa'i rgya/ /las kyi phyag rgya dbang gi ngo bo dang / /dga' ba bzhi ldan thabs kyi rang bzhin can/ /chos kyi phyag rgya sna tshogs snang ba ste/ /dga' bzhi'i lhan cig skyes pa nyid/ /phyag rgya chen po skye ba med pa la/ /gzung 'dzin dran bral</text></item>
<item><p>111b.3</p><section></section><text>ngo bo blo las 'das/ /dri ma med pa'i 'bras bu mngon sangs rgyas/ /dam tshig phyag rgya mtshan ma'i rnal 'byor te/ /'bras bu lha yi dkyil 'khor 'gro ba'i don/ /rje btsun pha ma thabs dang shes rab mtshon/ /dga' ba bzhi ldan dam tshig phyag rgya che/ /de ltar thabs kyi sbyor ba</text></item>
<item><p>111b.4</p><section></section><text>kun 'dul yang / /zab mo chos kyi phyag rgyas gtan la dbab/ /sems nyid phyag rgya chen po rang la bstan/ /dga' bas gzung ba'i dran pa bkar ba dang / /mchog dgas 'dzin pa'i dran phyed gtang ba dang / /lhan cig skyes dgas dran pa bkar bas dang / /dga' bral snang</text></item>
<item><p>111b.5</p><section></section><text>ba skye med dran pa gsal/ /de bzhin zab mo'i chos kyi phyag rgya bstan/ /dga' bzhi ye shes gang du skyes pa dang / /tha mi dad cing yongs su thim par gnas/ /rtog pa'i nyams myong dag la gnas pa dang / /yid la ma dran rtog pa tha mi dad/ /dpe dang lam ste tha snyad 'dul</text></item>
<item><p>111b.6</p><section></section><text>bar bstan/ /sems nyid phyag rgya chen po 'char ba ni/ /skye med skye ba'i cho 'phrul cir yang 'char/ /blo las 'das pas ma skyes ngo bor bstan/ /ma skyes pa dang skyes pa'i dngos po gnyis/ /tha dad med de gnyug ma'i ngo bor gzhag /dran pa sna tshogs gang la rgyu ba 'di/ / </text></item>
<item><p>111b.7</p><section></section><text>dran med 'jug pas rtog pa mi 'gag pa/ /shes pa rang lugs bzhag na gnas par 'gyur/ /snang dang stong dang gnyis 'dzin skye ba'i rgyu/ /tha mi dad par go na bde ba che/ /nyams myong shar bas mi mthun 'dzin pa bral/ /dran pa med de 'di 'dra'i yul med pa/ /dran pa</text></item>
<item><p>112a.1</p><section></section><text>med dang snang stong tha mi dad/ /ma skyes mtshan ma med pa'i rnal 'byor la/ /mnyam gzhag rjes thob med de rgyun gyi rnal 'byor la/ /snang dang skye ba dran pa gang skyes kyang / /de nyid stong pa dran pa med gnas pas/ /dran pa yid la byar med snang</text></item>
<item><p>112a.2</p><section></section><text>stong dbyer mi phyed/ /de nyid thug phrad skye med nyams myong la/ /snang ba'i ngo bo stong pa bde chen shar/ /chab rom chur bzhu btung du btub bzhin du/ /gang snang skye med bde ba chen por tshor/ /btang snyoms dran pa med de rtog pa ma bkag kyang / /blo las 'das bas</text></item>
<item><p>112a.3</p><section></section><text>rmongs pa sgom dang bral/ /'di la gnas na bde chen nyams 'byung ste/ /dang por snang ba stong pa'i nyams myong 'byung / /chab rom snang yang chu ngo shes bzhin du/ /gnyis pa dran pa'i snang ba ma 'gag par/ /stong pa bde dang tha mi dad par 'byung / /chab rom chu</text></item>
<item><p>112a.4</p><section></section><text>ru bzhu ba'i gnas skabs bzhin/ /dran pa dran med skye ba med la thim/ /thams cad tha mi dad pas bde ba chen por gcig /de nyid chab rom chu ru bzhu ba bzhin/ /thams cad rang bzhin thug phrad shes gyur na/ /bcing bkrol dag gis ma bzung dran pa'i rjes ma</text></item>
<item><p>112a.5</p><section></section><text>'brang / /'jur bus bcings pa bzhin du sems mi sgrib/ /'jur bu klod na grol zhing sems nyid gar dgar btang / /ldog pas gzings la 'phur ba'i bya rog bzhin/ /de nyid shes na snang ba longs spyod yin/ /lcags kyus btab pas glang chen thim pa bzhin/ / </text></item>
<item><p>112a.6</p><section></section><text>bya bral bzhag pas glang chen lom pa bzhin/ /dran pa dran med ngo shes gnod pa med/ /snang dang stong pa shes pas rtog dang bral/ /skye bar gnas pas dbyer med dran mi rgyu/ /de nyid khyab bdag dgra kun ngo shes bzhin/ /snang ba stong par thim pas lan tshwa chur thim</text></item>
<item><p>112a.7</p><section></section><text>bzhin/ /dran pa dran med thim pa de kho na/ /skye ba rnam pa gnyis la skye rgyu med/ /thug phrad skye med ye shes shar bas na/ /dran pa blo yi yul med phyogs med ye shes 'char/ /spra ba me mched rang 'bar me bzhin du/ /nyams myong smrar mi btub pa gzhon nu'i bde ba</text></item>
<item><p>112b.1</p><section></section><text>bzhin/ /sna tshogs snang yang dran par mi 'gyur ba/ /dal ba'i 'bab chus dba' rlabs mi 'gyur bas/ /rang gi ngo bo gsal bas mar me dran/ /de ltar phyag rgya chen po gang la mi bstan pas/ /bya sar ko ne mkha' la gnas bzhin du/ /rtogs pa'i spyod pas blang dor mi</text></item>
<item><p>112b.2</p><section></section><text>byed pa/ /srog chags pa ta ri bzhin zhen chags med/ /blo 'das 'bras bu 'dod na med grub pa/ /sman mchog nang na pe ta ji bzhin nyid/ /kye ho de ltar mkhas pa thabs zin dag gis ni/ /dran pa med la skye med rgyas btab ste/ /dran pa med pas dran med rgya yis</text></item>
<item><p>112b.3</p><section></section><text>btab/ /snang bas stong pa la rgyas gdab/ /stong pas snang ba la rgyas gdab/ /dran dang snang ba bde ba'i ror shar na/ /stong dang dran med rgya yis thebs pa yin/ /snang dang dran pa stong pa'i rgya dang ni/ /dran med gnas pa dag gis rgyas gdab na/ /snang dang dran pa bde</text></item>
<item><p>112b.4</p><section></section><text>ba'i ror shar nas/ /mtshan ma'i bsgom pas ma dpyad mtshan ma'i blo las 'das/ /dran dang snang ba dag la skye med rgyas btab pa/ /skye med dag la blo 'das rgya yis thebs/ /dran pas dran med bde ba'i rgyas thebs pas/ /stong par ma song chad pa'i mthar ma lhung / / </text></item>
<item><p>112b.5</p><section></section><text>gnas pa skye ba dag la rgyas thebs pas/ /dngos por ma song rtag pa'i mthar ma lhung / /thams cad blo las 'das shing skye ba med/ /thams cad bde ba chen po'i rgyu dang ldan/ /de ltar shes pas btang snyoms mthar ma lhung / /dran pa 'khor ba'i dngos po dang / / </text></item>
<item><p>112b.6</p><section></section><text>dran pa med pa'i rtogs pa la/ /btang snyoms lam du khyer bar byed pa dang / /rig pas gzhigs nas stong pa btang snyoms dang / /gzung 'dzin bral ba'i rang rig btang snyoms pas/ /bden pa gnyis bral gnyis med btang snyoms bsgom/ /gang du ma dran</text></item>
<item><p>112b.7</p><section></section><text>bsam gtan btang snyoms mchog /lung du ma bstan btang snyoms sgom ma yin/ /shes pa sor gzhag dran med nyams 'phro ba/ /dran pa'i mtshan ma dran med lam du khyer/ /bde ba lam khyer blo 'das ma dmigs pa/ /gnyis la mi rtog bde ba rgyun ma 'chad/ / </text></item>
<item><p>113a.1</p><section></section><text>kye ho nyams dang bral bas gzung 'dzin gnyis las grol/ /de nyid phyag rgya chen po'i don mthong 'gyur/ /'bras bu mthar thug rin chen gter chen la/ /phyag rgya che la gnas 'dod gang / /dri med 'bras bu rtogs par shog /sa ra ha'i zhal snga nas</text></item>
<item><p>113a.2</p><section></section><text>gsungs pa/ /sku'i mdzod 'chi med rdo rje'i glu zhes bya ba rdzogs so//[ ]@##/ /rgya gar skad du/ bA ka ko Sha shrI ri pa ra badzra gI ti/ bod skad du/ gsung gi mdzod 'jam dbyangs rdo rje'i glu/ 'jam dpal gzhon nur gyur ba la phyag 'tshal lo/ /kye ho</text></item>
<item><p>113a.3</p><section></section><text>ting 'dzin rtse gcig ro snyoms spyod pa khyad par can/ /dngos dang dngos med yid rtogs 'khor bar rgyu bas btang bar bya/ /snang dang stong pa zung du 'jug pa dbyer med de kho na/ /chos kyi dbyings kyi rang bzhin thams cad 'byung zhing thim par gnas/ /bdag dang</text></item>
<item><p>113a.4</p><section></section><text>gzhan don gnyis med dran med gsal ba'i ngang / /phyag rgya chen po'i rnam grangs dpag med brjod las 'das/ /dngos dang dngos med yongs su btang na 'khor 'das med/ /rdzing bu gla gab med na phyogs bzhir 'khor lo spangs/ /byis pa ma shes rten 'brel</text></item>
<item><p>113a.5</p><section></section><text>'khor bar 'jug pa'i rgyu/ /shes rab zhan pas dngos 'dzin bdag gzhan don mi 'grub/ /mar me sbar yang dmus long dag la snang mi srid/ /bdag gzhan don 'dod dngos 'dzin rang gis rang la 'dzin/ /rtog pa yin phyir btang mi btang la brtag par bya/ /snang</text></item>
<item><p>113a.6</p><section></section><text>med rang rig rtog pa'i tha snyad kun dang bral/ /thabs dang bral phyir bdag don mi 'grub mtshan mar 'gyur/ /dbyer med don la gnas pas de nyid ston pa dang / /chos kyi dbyings la 'jug pa'i mtshan nyid bstan pa'o/ /bla ma las bstan lung 'brel gdams ngag</text></item>
<item><p>113a.7</p><section></section><text>rjes su ston/ /lung dang rigs pas rang gi mtshan nyid rtogs 'dod pa/ /bla ma la brten gdams ngag ldan pa dag las rnyed/ /bsnyen bkur byas na lhan cig bde ba mchog thob 'gyur/ /dri ma dang bral bya phyir bla ma'i zhabs la 'dud/ /mchod na byin rlabs chen</text></item>
<item><p>113b.1</p><section></section><text>po 'byung bar rgyal bas bshad/ /kye ho grong khyer tsam o ngan kus nam mkhar song bzhin du/ /thar pas 'bad na rgyal ba'i sa la gdon mi za/ /brjod bya rjod byed dbang bskur byin rlabs skye zhing 'phel ba'i gnas/ /sngon du slob mas bya dang slob dpon bya ba'i rim pa</text></item>
<item><p>113b.2</p><section></section><text>dang / /rjes su slob mas bya dang zab mo dbang bskur ba/ /phyag rgya mchod dang bstod pa dag gis gsol ba gdab/ /snyan pa'i tshig gis gsol gdab rig pa rtsal dpang dang / /phyag rgya la brten gsang ba'i dbang bskur sdom sbyin dang / /gnang ba sbyin dang rjes</text></item>
<item><p>113b.3</p><section></section><text>su spro ba bstan pa ste/ /slob mas rdzas dbul zab mo'i dbang bskur dam bca' dang / /bskyed pa'i rim pa la sogs bstan pa ni/ /ngo bo nyid kyi rim pa bstan pa dang / /nyams myong bsgom par bya ba'i brjod bya la sogs kun/ /gang la mi gnas bya sar ko ne</text></item>
<item><p>113b.4</p><section></section><text>gang la rten mi 'cha'/ /'dod pa med pa'i bde ba dag la mi gnas te/ /ya zung med phyir gang la rten dang rten byed bral/ /gnyis med rnal 'byor rang la 'char ba'i nyams myong bde/ /bdag tu rtog pa'i dngos po gtang na nam mkha'i mtha' ltar yangs/ / </text></item>
<item><p>113b.5</p><section></section><text>mya ngan 'das pa'i grong khyer dag tu 'jug 'dod na/ /tshogs drug thug phrad char pa rgyun gyi rnal 'byor che/ /snang ba stong pa skye med thug phrad rkyen la rag ma lus/ /gnyis med goms pas lam myur zung du 'jug mi ldog /sems can sangs rgyas rang bzhin yin</text></item>
<item><p>113b.6</p><section></section><text>par shes na rtsol ba med/ /gang gi ro snyoms spyod pa dag la brten nas 'bras bu thob/ /spyod pa byas na 'gro ba 'khor ba dag las thar bar the tshom med/ /bdud dang mi mthun phyogs las rnam par rgyal bar 'gyur/ /mtshan ma'i rnal 'byor mi bya btang snyoms</text></item>
<item><p>113b.7</p><section></section><text>rnal 'byor min/ /mkhas pa'i ye shes myur du thob cing sgrib pa zad/ /mtshan ma'i spyod pas drang don mkhas kyang rmongs rnams 'ching / /ro snyoms phyag rgya chen po la brten nam mkhar 'gro/ /gnyis med spyod lam rgyun du bstan na tshe 'dir thob/ /snang ba</text></item>
<item><p>114a.1</p><section></section><text>sgyu ma'i yul la mi gnas rtog yul med/ /'jig rten chos brgyad 'ching bar mi nus brtul zhugs mchog /snying rje thabs thin spyod ba chags med mkha' ltar yangs/ phyag rgya chen po yan lag bzhi ldan thabs kyi mchog /bzhir ldan </text></item>
<item><p>114a.2</p><section></section><text>phyag rgya gcig gi cho 'phrul gcig gi ngang / /gnyis med ngang la phyag rgya chen po glod de gzhag /byang chub sems ldan btang gzhag med na glang chen 'dra/ /rtog pa'i ngo bos ba mo rta ltar snang 'dod na/ /rtog med snang med don la 'bad de rnal 'byor bya/ /sku bzhi</text></item>
<item><p>114a.3</p><section></section><text>mthar phyin 'bras bu bde ba chen po'i ngang / /skye bar snang ba lam gyi lus rnams ni/ /sku gsum mthur ldan rtog pa rnam par bral/ /shes dang shes bya rang rgyud dag pa'i yul/ /dngos po'i rang bzhin skye ba'i rkyen snang yang / /ma skyes pa yi yul las 'das</text></item>
<item><p>114a.4</p><section></section><text>ma myong / /dngos po dngos med btang snyoms la sogs kun/ /'byed pa med de dran med skye med yul/ /phyag rgya che la rtag tu mtshan nyid bral/ /phung po dag pas gsang ba'i yul las 'das/ /dga' ba bzhi yi mtshan nyid phyag rgya'i yul/ /rang rgyud ma yin shes</text></item>
<item><p>114a.5</p><section></section><text>rab thabs dang bral/ /sna rtse la sogs de nyid ma zin na/ /de nyid dag la sbyor yang don dam min/ /rang rig rdo rje gnas te sems dpa'i rnal 'byor ni/ /thams cad mkhyen pa'i ngo bo 'di 'drar med/ /rgya mtsho'i dba' rlabs brag ca'i ngo bor mtshungs/ /grangs tsam</text></item>
<item><p>114a.6</p><section></section><text>nyid na gang du'ang sleb pa med/ /dam tshig bsgrub dang 'bras bu rnam sbyar ba/ /mtshon bya mtshon byed tshig gi tha snyad lam/ /dam tshig nyams na thabs sogs nyams gang na/ /blo las 'das pa'i yul du slob pa med/ /brtul zhugs spyod pas phyi dang nang 'gyur ba/ / </text></item>
<item><p>114a.7</p><section></section><text>kho na nyid dang ldan na khyad par can/ /de nyid mi ldan dud 'gro dag dang mtshungs/ /de nyid sbas pas lhan cig skyes bsgoms pa/ /thabs bral dam tshig 'gal yang nyes pa med/ /'di dang pha rol grangs la mi ltos par/ /da lta nyid du mngon gyur phyag rgya che/ /de nyid spangs</text></item>
<item><p>114b.1</p><section></section><text>na nam yang phrad mi 'gyur/ /phyag rgya chen po skad cig thos pas kyang / /snod dang ldan mi ldan la mi ltos par/ /bstan pa tsam gyis rtse gcig 'di yis thob/ /gang zhig dran pa dag la ma yengs pa'i/ /lhan cig skyes don bsgom dang ldan pas thob/ /de nyid rang</text></item>
<item><p>114b.2</p><section></section><text>yin gzhan gyi chos mi tshol/ /dur khrod wa sogs tshol phyir 'brangs te phung / /kye ho bram ze rigs ngan khyim 'dres 'tshol slong bzhin/ /bzang ngan 'dres pa gcig la gcig gnod de/ /mtshan ma'i rnal 'byor mtshan med don mi rig /mtshan ma med la bltas pa nam</text></item>
<item><p>114b.3</p><section></section><text>yang med/ /mtshan ma dus dang grangs la ltos par 'gyur/ /bskyed dang rdzogs pa'i rim pa khyad par bsam mi bya/ /gnyis med 'dus pa rnal 'byor mchog ldan gang / /gang yang ma shes dran med yengs pa'i yul/ /dran pa'i rgyud spangs de la goms par bya/ / </text></item>
<item><p>114b.4</p><section></section><text>thun mong ma yin gsang sngags khyad par can/ /thog ma nyid nas bden pa'i ngo bor gnas/ /dngos grub bsdus pas lhan cig skyes la thug /de nyid khyad par rang rig yul las 'das/ /de nyid bde ba'i gnas dang dngos po stong / /chos rnams dag pas rang bzhin</text></item>
<item><p>114b.5</p><section></section><text>bde ba'i don/ /gang la mi gnas blo yi yul las 'das/ /yul med gnas med rten dang bral bas stong / /e waM dngos grub ngo bo nyid kyi rgyu/ /rdo rje 'chang dang rang rig bla ma'i bka'/ /'dus pa'i rgyud du dri med phyag rgya che/ /kun rdzob las kyi phyag rgya la sogs kun/ / </text></item>
<item><p>114b.6</p><section></section><text>'khor los sgyur rgyal dmangs kyi 'khor dang mtshungs/ /phyi nang zab mo bskyed pa'i rim pa kun/ /rdzogs pa'i phyag rgya nyi zla'i skar phran bzhin/ /dga' bral dga' ba mchog tu dga' la sogs/ /lhan cig skyes dga' 'khor lo'i rtsa ba nyid/ /dri ma med par dag byed</text></item>
<item><p>114b.7</p><section></section><text>de yi dgongs par gsal/ /de nyid ldan pas rtag tu ye shes myong / /dbyer med thugs kyi stong nyid go 'phang yangs/ /lus ngag thabs ldan thabs la brten bsgom pa/ /dran pa skyed byed rgyu rkyen 'bras bu smin/ /las can drang phyir grol ba'i thabs su sbyor/ / </text></item>
<item><p>115a.1</p><section></section><text>las kyi phyag rgya nyams myong brod pa skyed/ /de nyid ldan goms nyams myong grol ba'i lam/ /pad+ma rdo rjer sbyor ba mthong 'dod dang / /chags can lam gyis de nyid grol mi 'gyur/ /gzhan yang las kyi phyag rgya nyams myong dag brten la/ /tha</text></item>
<item><p>115a.2</p><section></section><text>mal rang lus phyag rgya chen po spar/ /phyag rgya chen po kun du khyab pa'i dpe/ /rin po che dang nam mkha' lta bur mtshungs/ /phung po lnga sogs gsang ba mchog tu 'gyur/ /'jig rten 'jig rten 'das pa lhan cig gnas/ /kho na nyid ni bla ma'i bka' drin gyis/ / </text></item>
<item><p>115a.3</p><section></section><text>mtshon cing bsgrub mi dgos par rang la rnyed/ /phyag rgya chen po mchog nyid dri ma bral/ /go 'phang thob par bya phyir spyad par bya/ /rtag chad gnyis med mnyam sbyor gcig nyid gzhag /lung dang man ngag rig pas shes par bya/ /kho na nyid ni bsgrubs na gdon mi</text></item>
<item><p>115a.4</p><section></section><text>za/ /phyag rgya chen po gsal te shes goms na/ /kho na nyid ni rtogs par the tshom med/ /de nyid shes na goms pa'i stobs kyis spyod/ /de nyid ma shes steng sgo 'og sgo dang / /rig ma la brten gsum po gtsor byed dang / /chu bya la sogs nya dang dud 'gror mtshungs/ / </text></item>
<item><p>115a.5</p><section></section><text>rang rig rgyud la tha snyad 'jal byed dang / /phyi nang gzhigs nas rang bzhin med 'dod na/ /'jig rten ca co yin mod khyad med mtshungs/ /bden dang rten 'brel sgo nas thar 'dod dang / /dbang po bsdams pas thar lam 'dren 'dod dang / /byis pa chang pa stong</text></item>
<item><p>115a.6</p><section></section><text>pas 'brid dga' ste/ /des na bya ba byed 'dod thar med brdzun gyis bslus/ /grangs can rigs sogs gcer bu bye brag 'dod/ /byed dang rgyur lta la sogs gyi na 'khyam/ /kye ho de nas 'khor ba ji ltar gtang bar 'gyur/ /rgyu rkyen med pas rtogs yul ma yin</text></item>
<item><p>115a.7</p><section></section><text>pa'i/ /sems kyi de nyid phyag rgya che la gnas/ /de nyid stobs kyi mtshan ma dang bral zhing / /tshe gcig phyag rgya chen po thob par 'gyur/ /kye ho ngo mtshar gsang ba'i spyod yul 'di/ /sman pa'i rgyal po rtogs las skye med 'char/ /ye shes lnga sogs mtshan nyid rang</text></item>
<item><p>115b.1</p><section></section><text>la ldan/ /dang po'i las can rigs kyis kho na mthong / /mtshan ma la brten dran pas g.yeng ba'i rgyu/ /kho na nyid la phyi rol ma dmigs na/ /mtshan ma'i spyod yul dran med ngang la thim/ /mtshan ma'i rnal 'byor khams gsum 'khor ba'i lam/ /mtshan</text></item>
<item><p>115b.2</p><section></section><text>ma'i dngos po bag med sa bon bcas/ /dran med rnal 'byor nam mkha'i dkyil dang mtshungs/ /so sor med na ngo bo ma skyes phyir/ /skye bo gzhan gyi blo yi spyod yul min/ /de nyid lta la mkhas pas spyad byar 'byung / /dran pa rnam rtog gzugs su gnas pa</text></item>
<item><p>115b.3</p><section></section><text>dang / /dran med khams gsum dag pa'i gnas su spangs/ /de nyid ma skyes dngos grub kun gyi gnas/ /phyi dang nang rol ma dmigs thams cad 'grub/ /kye ho phyag rgya chen po yon tan mchog ldan gang / /bla ma mnyes par bya phyir dngos grub kun gyi gzhi/ /bla ma</text></item>
<item><p>115b.4</p><section></section><text>dkon mchog mi spong yon tan 'byung / /gang zhig dad pa'i sems ldan brgya lam na/ /rnal 'byor rnams kyis gzhung 'di rtogs par shog /gsung gi mdzod 'jam dbyangs rdo rje'i glu sa ra has gsungs pa rdzogs so//[ ]@##/ /rgya gar skad du/ tsit+ta</text></item>
<item><p>115b.5</p><section></section><text>ko Sha a badzra gI ti/ bod skad du/ thugs kyi mdzod skye med rdo rje'i glu/ 'jam dpal gzhon nur gyur ba la phyag 'tshal lo/ /skye bo lhan cig skyes pa'i ye shes ni/ /rang gi nyams su myong ba de kho na/ /rig dang ma rig rang rig gsal ba de kho na/ /mar me mun gsal</text></item>
<item><p>115b.6</p><section></section><text>rang gi rang gsal rang la sad/ /'dam gyi pad+ma 'dam la ma zhen kha dog legs/ /gzung 'dzin dri ma ma spangs snying po gsal/ /nags khrod gnas pa'i ri dgas gcig pur rgyu/ /rgyu la ma zhen 'bras bu de kho na/ /snang dang mi snang yul med zhen med gsal/ / </text></item>
<item><p>115b.7</p><section></section><text>dngos stong ma dran dran med brjed pa med/ /lhan cig skyes pa rnam gsum nyams su bde/ /zhen pa med phyir rtog ge'i yul las 'das/ /sna tshogs dran phyir rjes su 'brang ba med/ /gsal dang mi mnyam ye shes snying po nyid/ /mun sel nyi ma sgron me'i kha dog</text></item>
<item><p>116a.1</p><section></section><text>ltar/ /rang rig rang la 'bar na 'dzin rtog zad/ /sgrib pa zad phyir dran med yengs pa med/ /gnyis dang yod med tha snyad ma skyed cig /phyag rgya chen po bsam med blo las 'das/ /rang rig rdo rje 'dzin pa rnal 'byor pa/ /'da' dka' lhan</text></item>
<item><p>116a.2</p><section></section><text>cig skyes pa'i mar me ni/ /thabs dang shes rab zung du 'jug pa'i don/ /skye med stong pa 'od gsal ris dang bral/ /khyad par can gyi ye shes kho na nyid/ /gnyis la mi ltos bde ba rgyun mi 'chad/ /rang 'byung rtog med bag chags rtsad nas gcod/ /sems can</text></item>
<item><p>116a.3</p><section></section><text>sangs rgyas khyad par bsam yas kyang / /spyod lam dag na rgyun gyi rnal 'byor che/ /dran pa'i rang bzhin bsam gyis mi khyab kyang / /gdod nas dag pas dran med dbyings la thim/ /rang don skye med gnyis bral rtogs pa'i don/ /'bras bu dag pas blo 'das yul med</text></item>
<item><p>116a.4</p><section></section><text>bral/ /rtogs pa'i thabs rgyun rang bzhin kun la khyab/ /thabs kyi 'gro don snying rje bsam yas kyang / /ye shes rang bzhin skye 'gag med par rtogs/ /thabs kyi bde ba skyes kyang de med ma zin 'ching / /grol ba'i ye shes rang la lhan cig 'byung / /bsgom bya sgom</text></item>
<item><p>116a.5</p><section></section><text>byed dmigs pa'i blo las 'das/ /sangs rgyas sems can bsam gyis mi khyab pa/ /skye med rtogs pa'i yul na blor mi snang / /de nyid sad pas bde ba stong pas mtshon/ /bsgom bya'i ngo bo snang ba'i rkyen las byung / /mi rtog rtogs pas kun rdzob tha snyad 'grub/ / </text></item>
<item><p>116a.6</p><section></section><text>gnyis su med pa'i snang ba rkyen med la/ /rang bzhin dag pa skye ba'i rnam 'phrul shar/ /bral dang ma bral mi rtog blo las 'das/ /gnyis med rtogs byar skye med yul du 'gyur/ /stong par smra bas de nyid rtogs mi 'gyur/ /blo las 'das pas mno bsam yul ma yin/ / </text></item>
<item><p>116a.7</p><section></section><text>mtha' gsum rtag 'dod dag gis rnyed par dga'/ /dga' bzhi dag la dmigs kyang de nyid dka'/ /tshogs drug rang chas ye shes mchog ldan pas/ /gnyis med bcud kyi snang ba rang la 'chad/ /kye ho phyag rgya chen po rtogs bral kun gyi gzhi/ /dngos grub 'byung</text></item>
<item><p>116b.1</p><section></section><text>bas ngo mtshar rmad du che/ /gnyis med bag chags sad nas rang rig bral/ /gzung 'dzin bral ba'i phyag rgya chen po ni/ /mtshan nyid bstan pas nyan thos la sogs skrag /rtse gcig bltas na yon tan mthar thug ldan/ /rtse gcig byas kyang cung zad bsgom du med/ / </text></item>
<item><p>116b.2</p><section></section><text>rnam rtog rang 'bar dran med gsos su zhi/ /dran med snang med me long gzugs brnyan 'dra/ /tha snyad bral bas skye med blo 'das lam/ /mtshan ma'i dran pa dri med bag chags bstan/ /thog mtha' bral zhing snga phyi'i dus mi dmigs/ /kye ho de phyir dngos med ye</text></item>
<item><p>116b.3</p><section></section><text>shes rtogs pa'i lam/ /ji ltar bag chags bral ba'i tshul zhe na/ /gnyis su ma gzung gdod mtha' bral bas zhi/ /bag chags bral bas phyogs med rgyu ba stong / /zung du 'jug pa sangs rgyas ngo bo nyid/ /shes rab rnam gsum yul dang thabs su gsungs/ /dpe</text></item>
<item><p>116b.4</p><section></section><text>dang bral bas mtshon pa'i yul las 'das/ /skye ba 'di la dam pa'i snying po min/ /thabs kyi sbyor bas tshogs drug rang sar zhi/ /phung po lnga sogs yon tan dag pa'i zhing / /kun mkhyen gnyis med snang yul zhen dang bral/ /don dam smra med kun rdzob rtog ge tsam/ / </text></item>
<item><p>116b.5</p><section></section><text>mya ngan 'das lam 'khor ba'i snang ba nyid/ /bla ma dam pa'i dgongs pa thug phrad du/ /rnyed nas 'khor ba'i lam las grol bar 'gyur/ /rnal 'byor dgongs pa'i nyams rnyed rdzogs sangs rgyas/ /ma nor lam du lhan cig kho na yin/ /kye ho gnyis med don du</text></item>
<item><p>116b.6</p><section></section><text>gsang sngags brda yis bkrol/ /yon tan mi zad rgya mtsho nor bu mtshungs/ /thabs mchog zin na bcu bzhi'i sa la gnas/ /gang du gnas kyang ye shes rang las rnyed/ /gter rnyed bdag gzhan gnyis ka'i don la rmongs/ /snying gi ga'u pad+ma'i me tog dkyil/ / </text></item>
<item><p>116b.7</p><section></section><text>thabs dang ldan pa sbyor ba de nas 'gyed/ /'khor lo'i phyogs kyi rtsa gnas gang du yang / /'dod dang bral bas chags med nam mkha' la/ /gyen thur 'dren dang 'khor lo bskor ba yang / /thabs kyi 'dren tshul don gyi gting mi rnyed/ /gzung dang 'phang dang sbyar</text></item>
<item><p>117a.1</p><section></section><text>dang spar ba yang / /blun po dbugs mi bde dang khyad med mtshungs/ /rtogs par 'dod pas de nyid rtag tu blta/ /gus dang dang bas bla ma dkon mchog brten/ /gsang ba'i yon tan bla ma mchog las 'byung / /don ldan mtshan nyid nyon mongs</text></item>
<item><p>117a.2</p><section></section><text>g.yul las rgyal/ /gsang ba'i don nyid don dang rab ldan pa'i/ /bla ma slob dpon lung dang rab ldan nas/ /mi gnyis sgo nas 'gro ba grol 'gyur shog /thugs kyi mdzod skye med rdo rje'i glu snying po gsang ba'i don/ dpal sa ra ha pa'i zhal nas gsungs pa rdzogs so// </text></item>
<item><p>117a.3</p><section></section><text>@##/ /rgya gar skad du/ kA ya bAka tsit+ta a ma na si ka ra nA ma/ bod skad du/ sku gsung thugs yid la mi byed pa zhes bya ba/ mtshan ma rab tu mi gnas pa la phyag 'tshal lo/ /rdo rje 'dzin pa la phyag 'tshal lo/ /gang zhig sku yi khyad par bdud bzhi rab tu 'joms</text></item>
<item><p>117a.4</p><section></section><text>mdzad cing / /rnal 'byor rnam par grol bas mdzad pa gang gis ni/ /'dod pa'i don ni yang dag sbyin par gang 'gyur ba/ /'gro la byams pa'i cha lugs mchog gi don ston pa/ /don dam rab tu mi gnas dgongs pa rgyal ba'i thugs/ /gang gi sems la 'di kun</text></item>
<item><p>117a.5</p><section></section><text>bsam du med do kye/ /khyod ni phrin las yan lag mang po ston mdzad cing / /dgyes shing nam mkha'i khams kun thams cad 'gengs par byed/ /gsung mchog yan lag drug cus sgra skad sna tshogs sgrogs/ /thugs kyi khyad par dgongs pa dbyings las mi bskyod kyang / / </text></item>
<item><p>117a.6</p><section></section><text>thams cad tshim zhing mgu nas rab tu bstod par byed/ /byams dang snying rje'i gdugs kyi dkyil 'khor gsal bar ston/ /ma hA de ba u ma de ba rab tu 'joms par byed/ /phyogs bcu dus gsum sangs rgyas kun gyi bdag nyid de/ /thar pa'i sgo ni rnal 'byor rnams kyi</text></item>
<item><p>117a.7</p><section></section><text>lam 'di nyid/ /gang yang gtso mchog ldan pa'i sbyor ba dag gis rab tu mi dbye bar/ /rnal 'byor chen po tha mi dad pa yin/ /gang gis de ni mi shes pa'i/ /dri ma'i tshul gyis gang yang mthong ba med/ /gang gis de kun 'chang bar byed pa de yis ni/ /gzi mdangs</text></item>
<item><p>117b.1</p><section></section><text>gnyis las brten te las kun ston par byed/ /bdag med ro gcig khyab par byed pa'i gzugs ldan ni/ /'di na mi gnas kun kyang 'gro bar byed/ /sngags dang mdo sde kun gyi rgyal por dbang bskur bas/ /'di dag kun gyi rtsa ba yid la mi byed par/ /khyed kyis</text></item>
<item><p>117b.2</p><section></section><text>gcig dang gnyis la ma sems kye/ /kun rdzob dran pa'i cho 'phrul sna tshogs par ston pa/ /don dam mi dmigs pa yi dbyings su ro gcig nyid/ /dug lnga la sogs nad kyis nyen pa'i mun pa sel/ /thog ma'i mtha' dang tha ma'i dngos gzhi ma mthong bar/ /'dus</text></item>
<item><p>117b.3</p><section></section><text>ma byas la yid kyi dmigs su med do kye/ /gzung 'dzin gnyis kyi bar na ming dang bral 'dug pa/ /yan lag log na gcig gi ngo bo nyid/ /shes par bya dang bya'o cog gi tha snyad kun/ /'di las gzhan du lta ba mtshan mas myong bar 'gyur/ /sgra gcan zin gyis zla</text></item>
<item><p>117b.4</p><section></section><text>ba zos pa ji bzhin te/ /ma mthong ba nyid byis dang bar nas shor bar 'gyur/ /yengs dang gnas pa'i bar na ngo bo 'di zhes med/ /rgyu med rkyen bral skye ba med pa gnyis bar na/ /log par lta ba'i tshogs kyis 'di la gzhol du med/ /gi wang gur gum tsan+dan thig le</text></item>
<item><p>117b.5</p><section></section><text>bris pa bzhin/ /zla ba bzang po rgyu skar 'od kyis 'gebs pa nyid/ /snying po'i 'od kyis yan lag zil gyis gnon par 'gyur/ /'di nas 'di ru zad ces 'di byung brtag dka' nyid/ /gang gis nam mkha' dag la longs spyod pa'i/ /'dod pa'i yon tan 'di la</text></item>
<item><p>117b.6</p><section></section><text>'phel 'grib med par 'byung / /gang zhig nor bu dri ma med pa 'chang ba yi/ /sems kyi yon tan gter chen 'di las 'byung 'gyur te/ /mthong ba med pa'i tshul gyis rtag tu blta ba nyid/ /chos nyid mtshon pa'i ngo bo 'di zhes 'das 'gyur ba/ /blo mchog rnams kyis</text></item>
<item><p>117b.7</p><section></section><text>kyang ni phigs par nus ma yin/ /gnyis med tshul gyis de bzhin gshegs gang nyid/ /'di nas song ba gang yang med par shes pa de/ /'di ni mi gnas gang na'ang gnas pa med/ /yul med 'di la rtag tu lta ba dang bral nyid/ /'di nas gang du 'gro ba'i phyogs mtshams</text></item>
<item><p>118a.1</p><section></section><text>de kun na/ /'jigs par byed pa'i sgra yis ma khyer bar/ /ci bde ba dang lhan cig dag tu byos/ /kye ho grogs dag 'di la sems gnyis yod de med kyi brtag pa kun/ /rnam rtog rlung gis bskyod de smyon pa'i tshig tu 'gyur/ /smyo bar gyur nas rgya mtshor</text></item>
<item><p>118a.2</p><section></section><text>lhung ba nyid/ /tshangs pa rdul dang mtshan ma'i mun pa dag dang ma bral ba/ /de nyid gnyis bral rtogs par 'dod pa dang / /rgya mtsho sa dang gshag mar nor bu 'gyur mthong nyid/ /brtul zhugs mya ngan 'da' ba'i spyod pa gang byed pa/ /'di ni mi shes de 'drar ston par</text></item>
<item><p>118a.3</p><section></section><text>byed/ /bden pa gnyis bral sgro skur med pa'i gnyug ma gang / /gang du mthong ba med pa de yin te/ /nges par grub cing 'di la rang bzhin med par 'gyur/ /gang gis ma mthong ba las de ni rgyal bar 'gyur/ /theg pa gsum gyis mya ngan 'das ston pa/ /'di ru ma shes</text></item>
<item><p>118a.4</p><section></section><text>de nyid mthong ba med/ /rnam grol lam ston bye brag gang du'ang phye ba med pa de/ /byis pa rnams kyis shes par 'gyur ma yin/ /gang zhig 'dod chags bral ba rtogs par 'dod pa de/ /sdug bsngal gsum mam brgyad la sogs pa kun spangs nyid/ /bden pa gnyis</text></item>
<item><p>118a.5</p><section></section><text>las mi 'da' thabs tshul sna tshogs kyis/ /'gro ba'i don mdzad 'od zer g.yas g.yon rab tu 'gyed/ /bum ril kha sbub ma dag pa nyid dag ston pa/ /tshang tshing 'brel ba'i yul drug la sogs rab tu 'joms/ /thams cad mkhyen ldan sus kyang mthong ba med pa</text></item>
<item><p>118a.6</p><section></section><text>de/ /grags pa la sogs kun gyis bstod dang bskyod pa med/ /kye ho 'di ltar gnas na kun gyis shes 'gyur te/ /thog mtha' med nas srid pa'i rgya mtsho g.yengs 'gyur ba/ /sdug bsngal nyid kyi rtsa ba 'di ru byas/ /'di la shes dang nyon mongs la sogs pa'i/ /dri</text></item>
<item><p>118a.7</p><section></section><text>mas ma gos 'dam gyi pad+ma bzhin/ /kha dog ma 'dres yul la so sor snang / /sgyu mar rtogs tsam gar mkhan mig 'phrul bzhin/ /'du byed sna tshogs gang la bsags pa de/ /glo bur rten 'brel dag las goms pa'i stobs/ /'di goms gang yang shes par mi</text></item>
<item><p>118b.1</p><section></section><text>'gyur te/ /ma goms pas na thams cad shes par 'gyur/ /'dres pa'i chos ni gang yang gnas par mi byed do/ /sku gsung thugs dang phyag rgya la sogs rim pa kun/ /'di la skad cig tsam du rtogs par ma byed cig /'jig rten bstan bcos dag dang glegs bam</text></item>
<item><p>118b.2</p><section></section><text>gyis/ /gsung gi bdag nyid brjod par bya ba min/ /nyi ma zla ba gnyis su gnas 'gyur ba/ /de dang gcig tu 'dres par gyur nas ni/ /gang gis gang spyod de yis rab tu brgyan/ /skye ba med pa'i rnam par nges brjod pa'i/ /dbus su brjod pas mtha' rnams rab tu</text></item>
<item><p>118b.3</p><section></section><text>spangs/ /ji ltar bstan pas go bar mi 'gyur ba'i/ /'jig rten khams su gtan 'khyams rigs chad de/ /bag chags las kyis mnar ba ma tshor bas/ /chos nyid dri ma med pa'i don mi mthong / /gang yang 'di dang bral ba med pa de/ /dran 'dzin lus las myur</text></item>
<item><p>118b.4</p><section></section><text>du skad cig grol/ /rdo rje'i sems ni yongs su brtag dka' ba/ /sems la sems su ma mthong ro snyoms nas/ /phyi nang bsam gtan rtse mos brtags pas stong / /rnal ma'i don la gnas pa'i rnal 'byor ni/ /ye shes shes rab gsang ba'i dbyings la rdzogs/ /rang</text></item>
<item><p>118b.5</p><section></section><text>gis ma mthong mtshan nyid kun ldan pa/ /zhes ni bsngags pa brjod 'gyur ba'i/ /dran med mnyam pa'i dbyings la skur gsal mos pa med par spyod/ /thugs rjes mi gzigs sku gsung thugs kyis ma gos pa/ /gnyis su ma mthong gsum gyi dri ma bral/ /sna tshogs par snang</text></item>
<item><p>118b.6</p><section></section><text>gang la ngos gzung med pa ste/ /lus ngag yid gsum 'bad pa'i rtsol bas gdung bar ma byed cig /ngas ni rdo rje'i glu dang long gtam rgyob sod dang / /'gro ba kun gyis shes pa dag dang gar bder spyod/ /mi sgrim mi lta mi spyod 'di dang 'bral ma myong / /ye nas ma bcos</text></item>
<item><p>118b.7</p><section></section><text>thams cad 'byung 'jug go 'phang yang / /kye ho sna tshogs gang yang rung ba 'di la bsam pa'i sems bral bas/ /yid kyi rtog pa sna tshogs 'di ni dran pa'i sems yin te/ /gang yang gzugs dang rtsa ba med pa dag las skyes pa yin/ /tha mal shes pa ma bzung bde chen rgyal po</text></item>
<item><p>119a.1</p><section></section><text>nyid/ /mtshan nyid cir yang ma mthong phyogs cha kun dang bral/ /'khrul pas brtags pa'i bsam brjod 'di ni glo bur te/ /blo las byung phyir blo yis bsgom du ga la yod/ /gang la yan lag med pa de nyid kun gyi khyim du ltung bar 'gyur/ /go ba'i tshe na</text></item>
<item><p>119a.2</p><section></section><text>ci yang med pa ste/ /dngos kun ci yang gsal ba mthong ba med/ /gang la mya ngan 'das dang srid pa kha sbyor ba/ /gnyis su snang ba khyod la rten dang 'byung bar 'gyur ba yin/ /rgyal ba la sogs kun du sprul pa sna tshogs ston mdzad pa/ /dag pa'i rigs rnams kun la khyod kyis spyod/ /mi bsam thugs rje rang 'byung</text></item>
<item><p>119a.3</p><section></section><text>sprul pa ni/ /nor bu rin chen lta bur 'phel 'grib med par 'byung / /dngos po med pas nams kyang rtogs min pas/ /btang gzhag med cing rang bzhin rnam par grol/ /'dzin med yid la bya med rnal 'byor bsam gtan nyid/ /gang la mi bsgom gang du'ang btsal ba med pa de/ /bsam du med pas yid la mi</text></item>
<item><p>119a.4</p><section></section><text>byed ro snyoms kye/ /ye shes mkha' 'dra bsam bral ma bcos snying po'i don/ /'di la blo yis bsam zhing brjod du med do kye/ /ye btang rang yan tshogs drug lhug pa'i spyod pa 'di/ /tshogs drug rjes su sbyor ba'i mkhas pas btang gzhag med/ /kho na nyid kyi rnal 'byor lhag pa'i bsam bral</text></item>
<item><p>119a.5</p><section></section><text>bas/ /de bzhin nyid la mi gnas gang la rang bzhin med par grol/ /'od gsal rdzogs dang thim dang 'gags par 'gyur ba gang / /ji ltar bsgoms dang chags par 'gyur pa mtshan ma ste/ /phung po khams dang skye mched yan lag thams cad kun/ /gcig gi dbyings na mi mngon phra ba'i tshul du gnas/ / </text></item>
<item><p>119a.6</p><section></section><text>rgya mtsho'i dbyings nas nor bu rin chen rnyed 'gyur ba/ /chu srin dung dang gdug pa can gyis mthong mi 'gyur/ /phrag dog srid pa'i nyon mongs la sogs pa'i/ /mtshan ma'i dbyings nas ngos bzung med par mthong / /gsum la sogs pa'i sgo nas 'jug par byed pa ni/ /rnam rig bden pa gnyis</text></item>
<item><p>119a.7</p><section></section><text>kyi sgo nas rtsol bar byed/ /ji ltar snang bzhin 'jig rten tha snyad lam/ /rnam thar sgo gsum bslab pa rnam pa gsum/ /mtshan ma'i yid la byed pa'i rnal 'byor te/ /rnal 'byor chen po 'di la gnas mi byed/ /gang zhig shel sgong dag pa lta bur ni/ /dri ma gnyis bral srid dang 'das grol te/ /rin</text></item>
<item><p>119b.1</p><section></section><text>po che ltar dgos 'dod thams cad 'byung / /yongs su zad pa zad phyir mtshan nyid med/ /dngos med bden pa gnyis bral gcig gi dngos po stong / /mtshan ma thams cad ye nas med pa'i phyir/ /mthong thos la sogs mtha' yi rtog pa med/ /med la med par 'dzin pa tha snyad de/ /'di</text></item>
<item><p>119b.2</p><section></section><text>ni tshor bar nus pa ma yin no/ /'di ni rtsa ba kun gyi rjes su rtog par ma byed cig /'di la gang tshe rtog par byed pa dang / /bskal par bgrangs kyang de nyid rnyed pa min/ /mgal me gtsub shing lta bur me mched 'bar ba bzhin/ /'di kun mched nas thams cad sreg par byed/ /kye ho grogs dag rgya</text></item>
<item><p>119b.3</p><section></section><text>mtsho nor bu lta bu'i sems ni 'di nyid yin te kye/ /ma he rwa rur seng ge'i 'o ma gang blugs pa/ /nor bu rin chen 'bar ba de yis thob par 'gyur/ /nyon mongs pa rnams nyi mas rab tu skams pa'i 'od zer 'di/ /ngan 'gro la sogs log par lta bas 'jigs pa med pa de/ /gang dag rnyed</text></item>
<item><p>119b.4</p><section></section><text>pa de dag gzhal gyis mi lang ngo / /ji ltar chos kyi dbyings su snang ba de srid du/ /zag pa med gang thams cad de yis spyad pa yin/ /dug sbrul phag rgod glang chen seng ges zos pa bzhin/ /de bzhin srid dang mya ngan 'das pa khyur mi 'das/ /bskal pa brjod du med pa brgya stong du ma ru/ /nyon mongs</text></item>
<item><p>119b.5</p><section></section><text>la sogs bsags pa'i sa bon ni/ /sems gcig snang bar 'gyur bas 'bras bu gcig tu log par 'gyur/ /sgron me khang bur nor bu gnas gyur pa'i/ /'od kyis thams cad zil gyis mnan par 'gyur/ /dman pa'i lta spyod nyan thos la sogs pa'i/ /sems de yang dag blangs nas 'jug</text></item>
<item><p>119b.6</p><section></section><text>par 'gyur/ /'di la gang na byang chub sems dpar gyur pa de/ /rdzogs pa'i sangs rgyas dka' bar 'gyur ba ma yin no/ /sems kyi skad cig 'di la mtha' yas mu med de/ /yan lag thams cad skad cig 'di la log par 'gyur/ /chos rnams thams cad kho na nyid la rdzogs par 'gyur</text></item>
<item><p>119b.7</p><section></section><text>ba yi/ /gzhan med gang zhig gang nas 'ongs par 'gyur ba ma yin no/ /zla ba'i snying po mun pa'i g.yul las rgyal bar 'gyur ba gang / /'jig rten rmi lam lta bu 'di la yang dag rnyed par 'gyur/ /brdzun pa gang yin 'di la yang dag sus mthong ba/ /bltar med de la gzugs su mthong bar</text></item>
<item><p>120a.1</p><section></section><text>ga la 'gyur/ /don dam par ni gang yang yod par 'gyur ba ma yin na/ /pha rol gzhan du mthong nas 'gro bar 'dod pa'i gang zag de/ /'di las gzhan du 'gro ba'i khyad par bse dri can bzhin no/ /'di ni pha rol brtol bas gang du ma bor bar/ /gcig kyang phyin pa med par</text></item>
<item><p>120a.2</p><section></section><text>'dis brtol lo/ /kye ho gang 'di tha snyad lam 'dis btsal ma yin/ /thar pa rtag tu byi la lta bu'i mchongs pas nags su lhung bar 'gyur/ /gal te stag dang wa mo lta bu'i stobs ni go bzlog na/ /de nyid yod pas de la ci zhig phan par mi 'gyur ro/ /de nyid shes na mi bsam mi rtog par/ / </text></item>
<item><p>120a.3</p><section></section><text>gzugs mthong cir yang snang ba'i yul ni de ru stong par 'gyur/ /'di la yengs nas de la gnas par 'gyur ba ma tshor ro/ /dran dang shes bzhin gnyis ni bar gyi de la gang yang ma mthong ste/ /chos kun stor na 'di yi khong nas gnas par 'gyur ba yin/ /'di la dngos po med cing bsam</text></item>
<item><p>120a.4</p><section></section><text>du med pa de/ /khyod kyis rtswa mchog tsam du gnyis ka med par byos/ /kye ho sangs rgyas kun gyi yan lag bzhi pa 'di kun gsum du ston par ni/ /khyod kyis yang nas yang du bsams pas mthong ba gang yang med mod kye/ /'khor ba'i dran pas rten 'brel dag las 'byung ba ni/ /sna tshogs</text></item>
<item><p>120a.5</p><section></section><text>bar snang rang gi ngo bo ma skyes phyir/ /mi 'gyur bde ba chen po'i rang bzhin dag dang lhan cig skyes/ /sems kyi don dang de bzhin gshegs pa thams cad kyi/ /rang bzhin rnam par dag pa'i yon tan nyid/ /chos rnams thams cad gnyis su gdod nas ma byung ste/ /gnyis dang gcig gi</text></item>
<item><p>120a.6</p><section></section><text>dran pas du ma dag dang 'bral bar 'gyur/ /gang yang brjod par bya ba'i dngos po gang zhig rang gis stong pa ste/ /blo las 'das phyir mtshan ma rab tu 'joms/ /de med pa de gang yin gang na gnas par mi 'gyur ro/ /rgyun mi 'chad pa'i bsam gtan gang tshe thob par 'gyur ba la/ /bral</text></item>
<item><p>120a.7</p><section></section><text>bas 'di las gzhan du song bas ma mthong ngo / /gsang sngags 'di kun rtsa ba de las bskyed par ni/ /de med pa las 'byung bar 'gyur ba gang yang yod pa ma yin kye/ /su zhig 'di la rtog par byed pa'i blun po de/ /bskal pa brgyar yang mchog gi don mi mthong / /gang zhig yid la</text></item>
<item><p>120b.1</p><section></section><text>byed pa'i mtshan mas brgyal ba kun/ /btang gzhag bral dang thob par mi 'gyur rgyal srid bzhin/ /cung zad drod thob byang chub sems dpa' dag /gang du g.yos pa med pa ma tshor ro/ /rnam par rtog can lam du zhugs pa'i phyir/ /byang chub sems kyi thig le rlung la gang bskyon pa/ / </text></item>
<item><p>120b.2</p><section></section><text>sa bon des ni 'khor ba 'di ru zags par 'gyur/ /yang dag pa yi de nyid thob par mi 'gyur zhing / /tshang tshing dra ba'i gseb tu 'brel bar 'gyur/ /shes rab mig gis log par tshar bcad na/ /gzhan gyi log par lta ba rang gi de ru grol/ /dka' thub la sogs gzhan du</text></item>
<item><p>120b.3</p><section></section><text>'bad pa med/ /bdag med par ni rang byung gang yang rnam pa sna tshogs nyid/ /rgyu rkyen la sogs 'brel pa 'di ru stong par byos/ /rnal 'byor 'di la bdag gi gnas su 'dug pa ma mthong ngo / /sa dang pha rol phyin pa'i long ba gang 'chal 'dis/ /srid pa'i dra ba khur nas rgya mtshor</text></item>
<item><p>120b.4</p><section></section><text>mchong bar byed/ /de la gru med rgya mtsho'i zabs su zag par 'gyur/ /thog mtha' med pa'i phyag rgya chen po 'di/ /srid dang mya ngan 'das grol nyon mongs rgya mtsho skems par 'gyur/ /de la sems rgyun 'chad do snyam du sems shing stong par yid la ma byed cig /gang la don</text></item>
<item><p>120b.5</p><section></section><text>gyi brtul zhugs chen po 'di nyid ma thob par/ /brtul zhugs spyod pa'i dbang gis de la ma reg kye/ /byin gyis brlabs dang brlab bya med pas ngo mtshar che ba nyid/ /gnyis med sgro skur bral ba 'di la gnas pa gang / /rten dang bral ba'i tshul gyis gnas par 'gyur/ /'gro ba kun gyis</text></item>
<item><p>120b.6</p><section></section><text>de ltar shes par 'gyur gang ni/ /srid dang mya ngan 'das pa kun gyi don shes 'gyur/ /srid dang mya ngan 'das pa'i chos rnams rang gi sems yin par/ /gzhan du blta ba med par thag chod bsam med blo 'das nyid/ /de la bsgoms dang ma bsgoms rnam par rtog pa dang / /mtshan ma</text></item>
<item><p>120b.7</p><section></section><text>dgag dang spang bar bya ba mi dgos te/ /de la ci bya gang yang ma byas de nyid gsal bar 'gyur/ /ji ltar rnam rtog ma bkag ma spangs par/ /gzhan du ma mthong de nyid gsal 'gyur na/ /de ni gang la gnas kyang gzhan du mthong bar 'gyur ba ma yin no/ /ma bsgoms ched du ma byas 'bral ba</text></item>
<item><p>121a.1</p><section></section><text>med pa'i rang bzhin te/ /dus rnams kun du 'di don shes pa'i mtshan ma 'di la rtog par ma byed cig /rang la lhan cig gsal ba'i snang srid 'di la rtog med cing / /de las gzhan du rtogs pa'i blo can 'dis ni rgya mtsho nang gi nor bu rnyed mi 'gyur/ /gang nas</text></item>
<item><p>121a.2</p><section></section><text>byung zhing gang du gnas pa'i 'dzin pa 'di ni skye ba med 'gyur na/ /rgyun du 'gag pa med pas gzung 'dzin de ma skyes pas ye shes nyid/ /ngo bo de la dri ma ma spangs de nyid ma bsgoms par/ /nags khrod dag na gnas pa'i glang po yan par khye/ /mtshan ma'i yul gyi rnam g.yeng</text></item>
<item><p>121a.3</p><section></section><text>rtog pa bsam gyis mi khyab pas/ /gnod cing de la g.yeng bar mi 'gyur te/ /mtshon cha bral ba'i chom rkun dag gis gsad bcad ma yin no/ /mtshan ma de nyid snying po med 'gyur ba/ /sgyu ma'i dpe brgyad lta bur rang bzhin med par byos/ /gang mthong sems yin de la dngos po med</text></item>
<item><p>121a.4</p><section></section><text>'gyur bas/ /dran med blo la mi gnas chos rnams thams cad ni/ /de las byung zhing de ru snang nas de nyid 'das 'gyur bas/ /'di la gzhan du g.yo ba gang yang med pa nyid/ /de la de nyid tsam du mkhyen gyis yid la ma byed kye/ /kye ho grogs dag blo la ci skyes sems de ni/ / </text></item>
<item><p>121a.5</p><section></section><text>dus rnams kun du gsal ba ma yin no/ /de la gsal rgyu ci yang med pa ste/ /brtsad pa kun dang bral bar ni/ /rang gnas pas ni grol bar 'gyur/ /ji ltar tshul 'chos byas pa'i sangs rgyas 'di kun ni/ /dge slong ma yin rgya mtsho'i nang du ltung / /'di nyid las ni gzhan dag</text></item>
<item><p>121a.6</p><section></section><text>tu/ /gcig kyang lta bar mi byed pa/ /des ni thams cad mthong ba'i dge slong yin/ /gang zhig brdzun la goms pa'i gnas brtan des/ /srid pa nyam thag 'di las 'byung bar nus ma yin/ /gang gis srid pa'i chu bo 'di brdzun par/ /shes pa de ni gnas brtan mchog thob 'gyur/ / </text></item>
<item><p>121a.7</p><section></section><text>rnal 'byor de yi spyod yul ni/ /lha dang sngags dang phyag rgya'i yan lag kun/ /'di kun shes na dbab tu yod pa ma yin no/ /de nyid shes pa de la de kun mthong ba med/ /de ltar 'di las ma gtogs pa'i/ /'du shes yul gzhan dag las ni/ /skye bar 'gyur ba yod ma yin/ / </text></item>
<item><p>121b.1</p><section></section><text>yul can gang gi phyogs dag tu/ /gnyis su mthong ba med par 'gyur ba de/ /rnam pa sna tshogs de nyid grol ba yin/ /gang zhig phyogs su lta bar gyur pa de/ /mtshan ma'i dran rig phra rags goms pa yin/ /gang zhig 'di las goms 'gyur bas/ /spyod pa ji ltar byas pa</text></item>
<item><p>121b.2</p><section></section><text>kun/ /don dang ldan par 'gyur ba ma yin te/ /nyam thag mtshan mas myur du 'ching bar 'gyur/ /gang zhig 'di dang phyogs su ni/ /gtad la goms su yod ma yin/ /bsam med yid la goms su med/ /kye ho grogs dag rig pa'i ye shes gnyis su med pa ni/ /ye shes</text></item>
<item><p>121b.3</p><section></section><text>bla na med pa'i dbang bskur chen po ste/ /rdzogs ldan dpal ldan bla ma dag gis ni/ /bskur du med pa'i tshul gyis thob par byed pa ni/ /mchog gi rnal 'byor rnams kyis dbang bskur te/ /thob bya med pa'i tshul gyis thams cad rdzogs/ /de nyid ma shes log sred can gyi dbang</text></item>
<item><p>121b.4</p><section></section><text>rnams ni/ /mtshan ma'i rtog pa dag gis gsum du zag par 'gyur/ /'di la nyon mongs shes bya'i sgrib pa las bsags kun/ /shes rab ting 'dzin mi dgos rnam par grol bar 'gyur/ /khro gnyer med pas zug rngu thams cad 'joms par ni/ /ma skyes pa yi tshul gyis 'dzin</text></item>
<item><p>121b.5</p><section></section><text>par mi byed do/ /snang ba 'gag pa 'di la gsal ba'i rtog pas yid la ma byed cig /phyin ci log dang rnam par rtog pa thams cad ni/ /nyon mongs lnga yi gnas su thams cad zags par 'gyur ba yin/ /gzhan dag 'di nyid shes bas 'khor ba'i dra ba dag gis stong pa nyid/ / </text></item>
<item><p>121b.6</p><section></section><text>u dum wA ra lta bur dkon 'gyur ba'i/ /rmongs pa'i mun sel snying po gsang ba'i don/ /sus kyang shes pa med par kun la gsal 'gyur ba/ /snying gar gnas pa'i don la dri ma med 'gyur te/ /brtul zhugs spyod pas gang de mthong ba ma yin no/ /'di rnams rdzogs la sbyor</text></item>
<item><p>121b.7</p><section></section><text>bar nus pa de/ /yan lag thim nas stong pa nyid du gnas/ /kye ho grogs dag gyad dang rje rigs ji bzhin du/ /gang gis khengs par myur du thob par 'gyur/ /rim par sbyang ba gang yang yod pa ma yin no/ /chos rnams thams cad stong pa nyid du ro gcig dang / /khyod kyis rdzogs par</text></item>
<item><p>122a.1</p><section></section><text>'gyur bas thob pa ma yin no/ /gang tshe 'di la rtsa ba med par rtogs pa ni/ /da lta nyid du gnyis med nges par 'gyur ba yin/ /ji ltar srin bu spyod pas bcings par gang 'gyur ba/ /'di rnams ro la chags pas 'ching bar 'gyur ba ste/ /tshang tshing 'di la za bar</text></item>
<item><p>122a.2</p><section></section><text>nus pa gang gis ni/ /'khor lo thams cad rgyun du bskor bar 'gyur ba yin/ /sangs rgyas rnams kyi sku gsung thugs gsal ba/ /'di kun gang gis yid la ma byas par/ /ston pa'i bla ma rdo rje 'dzin la 'dud/ /sku gsung thugs yid la mi byed pa'i phyag rgya chen po zhes bya ba</text></item>
<item><p>122a.3</p><section></section><text>sangs rgyas gnyis pa ltar grags pa/ rnal 'byor gyi dbang phyug chen po dpal sa ra ha pa'i zhal snga nas gsungs pa rdzogs so// //bla ma nag pos rang 'gyur du gnang ba'o/ /gu ya sa ma pa ta mi thi//[ ]@##/ /rgya gar skad du/ /do ha ko Sha nA ma ma hA mu</text></item>
<item><p>122a.4</p><section></section><text>dra u ba de sha/ bod skad du/ do ha mdzod ces bya ba phyag rgya chen po'i man ngag /dpal rdo rje rnal 'byor ma la phyag 'tshal lo/ /lhan cig skyes pa'i ye shes chos kyi sku bde ba chen po la phyag 'tshal lo/ /ji ltar dngos dang dngos med snang stong dang / /rgyu dang mi rgyu g.yo dang mi</text></item>
<item><p>122a.5</p><section></section><text>g.yo ba/ /thams cad ma lus nam mkha'i rang bzhin las/ /dus rnams kun du nam yang g.yo ba med/ /nam mkha' nam mkha' zhes ni rab brjod kyang / /nam mkha'i ngo bo cir yang grub pa med/ /yod dang med dang yod min med min dang / /de las gzhan du'ang mtshan pa'i</text></item>
<item><p>122a.6</p><section></section><text>yul las 'das/ /de ltar nam mkha' sems dang chos nyid la/ /tha dad cung zad yod pa ma yin te/ /tha dad ming ni glo bur btags pa tsam/ /de la don med brdzun gyi tshig tu zad/ /chos rnams thams cad rang gi sems yin te/ /sems las ma gtogs chos gzhan rdul</text></item>
<item><p>122a.7</p><section></section><text>tsam med/ /gang gis gdod nas sems med rtogs pa yis/ /dus gsum rgyal ba'i dgongs pa dam pa rnyed/ /chos kyi za ma tog ces yongs su gdags/ /de yang log pa'i chos gzhan ma yin te/ /gzod nas lhan cig skyes pa'i rang bzhin no/ /de yi de nyid bstan du</text></item>
<item><p>122b.1</p><section></section><text>yod min te/ /brjod du med pas sus kyang go ba med/ /gal te bdag po yod na nor yod de/ /ye nas bdag med de la ci zhig yod/ /sems yod gyur na chos kun yod rigs te/ /sems med pa la chos zhig su yis rtogs/ /sems dang chas su snang ba thams cad</text></item>
<item><p>122b.2</p><section></section><text>ni/ /btsal na mi rnyed tshol mkhan gong nas med/ /med pa dus gsum ma skyes mi 'gag pas/ /de nyid gzhan du 'gyur ba med pa ni/ /rang bzhin bde ba chen po'i gnas lugs yin/ /de phyir snang ba thams cad chos kyi sku/ /'gro ba sems can rnams ni sangs</text></item>
<item><p>122b.3</p><section></section><text>rgyas nyid/ /'du byed las kun ye nas chos kyi dbyings/ /btags pa'i chos rnams ri bong rwa dang 'dra/ /kye ma nyi ma sprin bral 'od zer kun khyab kyang / /mig med rnams la mun pa rnams su snang / /lhan cig skyes pas kun la khyab gyur kyang / /rmongs pa dag la de nyid shin tu</text></item>
<item><p>122b.4</p><section></section><text>ring / /'gro ba rnams kyis sems med ma rtogs pas/ /btags pa'i sems kyis sems nyid rab tu bcings/ /ji ltar gdon gyis brlabs pa'i smyon pa dag /dbang med don med sdug bsngal byed pa ltar/ /dngos 'dzin rnam rtog gdon chen zin pa yi/ /skye bo don med sdug</text></item>
<item><p>122b.5</p><section></section><text>bsngal 'ba' zhig byed/ /kha cig blo yi dbye bas rmongs rnams bcings/ /bdag po khyim du bzhag nas gzhan du tshol/ /kha cig gzugs brnyan dag la gdon du 'dzin/ /kha cig rtsa ba bor nas lo 'dab 'breg /ji ltar byas kyang bslus ba ma tshor ro/ /kye ho bus pa rnams kyis</text></item>
<item><p>122b.6</p><section></section><text>de nyid ma rig kyang / /de nyid ngang las g.yos med nga yis rtogs/ /nga yis nga yir thog mtha' shes gyur pas/ /nga yis nga mthong rang nyid gcig pur lus/ /gcig po nyid la bltas pas gcig ma mthong / /mthong bya mthong byed bral bas brjod du med/ /brjod du med pa</text></item>
<item><p>122b.7</p><section></section><text>su yis go bar 'gyur/ /gnyug ma'i yid la gang tshe sbyangs gyur pa/ /de tshe ri khrod nga yi rtogs par 'jug /seng ge'i 'o ma snod ngan phal par min/ /ji ltar nags na seng ge'i nga ro yis/ /ri dgas phra mo thams cad skrag gyur kyang / /seng phrug rnams ni dga' bas brgyug pa</text></item>
<item><p>123a.1</p><section></section><text>ltar/ /gdod nas ma skyes bde chen 'di bstan pas/ /rmongs pa log rtog can rnams skrag gyur kyang / /skal ldan rab tu dga' bas spu zing byed/ /kye ho ma yengs sems kyi rang gis rang la ltos/ /rang gi de nyid rang gis rtogs gyur na/ /yengs</text></item>
<item><p>123a.2</p><section></section><text>pa'i sems kyang phyag rgya chen por 'char/ /mtshan ma rang grol bde ba chen po'i ngang / /rmi lam dag gi bde dang sdug bsngal kun/ /sad pa'i dus na rang bzhin med pa'i phyir/ /re dang dogs pa'i bsam pas kun bslang nas/ /dgag dang sgrub pa'i bsam pa su zhig</text></item>
<item><p>123a.3</p><section></section><text>byed/ /'khor dang mya ngan 'das pa'i chos rnams kun/ /de nyid mthong bas rang bzhin med pa'i phyir/ /re dang dogs pa'i blo ni zad gyur pas/ /spang dang blang ba'i 'bad rtsol ci byar yod/ /snang grags thams cad sgyu ma smig rgyu dang / /gzugs brnyan dang mtshungs</text></item>
<item><p>123a.4</p><section></section><text>dngos po mtshan ma med/ /sgyu mar snang mkhan sems nyid nam mkha'i ste/ /mtha' bral dbus mar sus kyang shes mi 'gyur/ /gang gA la sogs chu klung sna tshogs pa/ /ba tsha can gyi rgya mtshor ro gcig ltar/ /btags pa'i sems dang sems byung sna tshogs kun/ / </text></item>
<item><p>123a.5</p><section></section><text>chos kyi dbyings su ro gcig shes par byos/ /gang zhig nam mkha'i khams ni yongs btsal kyang / /mtha' dang dbus med mthong ba yongs su 'gag /de bzhin sems dang chos ni yongs btsal bas/ /snying po rdul tsam rnyed par ma gyur te/ /yongs su tshol ba'i</text></item>
<item><p>123a.6</p><section></section><text>sems kyang mi dmigs pas/ /ci yang ma mthong ba nyid de mthong yin/ /ji ltar gzings la 'phur ba'i bya rog ni/ /phyogs rnams bskor zhing slar yang de ru 'bab/ /'dod pa'i sems kyis bstan pa'i rjes bcad kyang / /dang po'i sems nyid gnyug ma nyid du</text></item>
<item><p>123a.7</p><section></section><text>'bab/ /rkyen gyis mi 'gul re ba'i yi chad pa/ /dogs pa'i skugs sa zhigs pas rdo rje sems/ /rtsa ba chod pa'i sems nyid nam mkha' 'dra/ /sgom du med pas yid la mi bya ste/ /tha mal shes pa rang lugs gnyug ma la/ /bcos ma'i dmigs</text></item>
<item><p>123b.1</p><section></section><text>pa dag gis mi bslad de/ /rang bzhin dag pa'i sems la bcos mi dgos/ /ma bzung ma btang rang dga' nyid du zhog /gal te ma rtogs blo la sgom rgyu med/ /rtogs pa can la bsgom bya sgom byed med/ /ji ltar nam mkhas nam mkha' dmigs su med/ / </text></item>
<item><p>123b.2</p><section></section><text>de ltar stong pas stong pa sgom du med/ /gnyis med shes pas chu dang 'o ma ltar/ /sna tshogs ro gcig bde chen rgyun chad med/ /'di ltar dus gsum rnam pa thams cad du/ /yid la bya ba med cing ma bral gnyug ma'i ngang / /de nyid skyong la sgom zhes tha snyad gdags/ / </text></item>
<item><p>123b.3</p><section></section><text>rlung ni mi bzung yid ni mi bcing bar/ /ma bcos shes pa bu chung lta bur zhog /dran rtog byung na de nyid rang la ltos/ /chu dang rlabs gnyis tha dad ma rtogs shig /yid la mi byed phyag rgya chen po la/ /sgom rgyu rdul tsam med pas mi bsgom ste/ /sgom med don dang</text></item>
<item><p>123b.4</p><section></section><text>'bral med sgom pa'i mchog /gnyis med lhan cig bde ba chen po'i ro/ /ji ltar chu la chu gzhag ro gcig ltar/ /ji bzhin ngang du de bzhin gnas pa'i tshe/ /dmigs 'dzin zhen pa'i yid ni rab tu zhi/ /kye ho/ /gnyis med gnyug ma'i rnal 'byor gang de la/ / </text></item>
<item><p>123b.5</p><section></section><text>spang dang blang ba'i dngos po ci zhig yod/ /ngas ni chos kun ma btang bas/ /bu khyod 'di gyis bya ba mi smra'o/ /ji ltar nor bu de dngos med pa ltar/ /rnal 'byor spyod pa de dngos med pa ste/ /'du byed sna tshogs cal col gang smras kyang / /rnal 'byor blo ni gcig</text></item>
<item><p>123b.6</p><section></section><text>las mi 'da'o/ /gcig nyid na ni gcig kyang yod min pas/ /rnam pa sna tshogs rtsa ba bral gyur te/ /smyon pa bzhin du rtsis med yan pa la/ /byar med spyod pa bu chung bzhin du gnas/ /e ma/ srid pa'i 'dam skyes pad+ma lta bu'i sems/ /nyes pa gang gi</text></item>
<item><p>123b.7</p><section></section><text>gang la gos pa med/ /za zhing 'thung la gnyis sprod bde ba dang / /gal te lus sems rab tu gdungs gyur dang / /rnam pa sna tshogs gang la spyod gyur pa/ /gang gis ma bcings ma grol gos ba med/ /rtogs pa'i rang spyod rtsis med dang de nas/ /rmongs</text></item>
<item><p>124a.1</p><section></section><text>pa'i 'gro ba nyam thag mngon gyur tshe/ /mi bzod snying rje'i shugs kyis mchi ma 'byung / /bdag gzhan bzlog nas phan pa nyid la 'jug /don la brtags na dmigs pa gsum bral bas/ /yang dag ma yin rmi lam sgyu 'dra ste/ /chags thogs</text></item>
<item><p>124a.2</p><section></section><text>bral bas dka' zhing skye med pa/ /sgyu ma mkhas pa sgyu ma'i don byed mtshungs/ /gdod nas dag pa nam mkha'i rang bzhin la/ /spangs dang thob pa'i dngos po 'ga' yang med/ /yid la byar med phyag rgya chen po ni/ /'bras bu gang du'ang re ba ma byed cig /re ba'i sems</text></item>
<item><p>124a.3</p><section></section><text>ni gdod nas ma skyes pas/ /spangs dang thob pa'i dngos po ci zhig yod/ /gal te gang gis thob pa'i dngos po ci zhig yod/ /gal te gang gis thob pa'i dngos yod na/ /bstan pa'i phyag rgya rnam bzhis ci zhig byed/ /ji ltar ri dgas 'khrul pas gdungs pa yis/ / </text></item>
<item><p>124a.4</p><section></section><text>smig rgyu'i chu la rab tu brgyug pa ltar/ /rmongs pa gang zhig 'dod pas rab gdungs pas/ /ji ltar 'bad kyang slar ni ring bar 'gyur/ /ye nas ma skyes rang bzhin rnam dag pas/ /de las khyad par cung zad yod min te/ /btags pa'i yid ni dbyings su</text></item>
<item><p>124a.5</p><section></section><text>dag gyur pa/ /de la rdo rje 'chang zhes btags pa tsam/ /ji ltar e thang skam po'i smig rgyu dag /chur snang chu ni gnyis su med pa ltar/ /bzod nas dag pa btags pa'i yid sangs pa/ /de la rtag chad gnyis su brjod du med/ /yid bzhin nor bu dpag bsam</text></item>
<item><p>124a.6</p><section></section><text>shing bzhin du/ /smon lam dbang gis re ba yongs skong ba/ /de yang 'jig rten tha snyad kun rdzob ste/ /dam pa'i don du 'ga' yang don ma yin/ /do ha mdzod ces bya ba phyag rgya chen po'i man ngag dpal ri khrod pa chen po sa ra ha'i zhal snga nas mdzad pa rdzogs so// // </text></item>
<item><p>124a.7</p><section></section><text>rgya gar gyi mkhan po shrI bai ro tsa na rak+Shi tas rang 'gyur du mdzad pa'o//[ ]@##/ /rgya gar skad du/ /dwa da sha u pa de sha gA thA/ bod skad du/ man ngag gi tshigs su bcad pa bcu gnyis pa/ dpal rdo rje sems dpa' la phyag 'tshal lo/ /byang chub sems ni</text></item>
<item><p>124b.1</p><section></section><text>zhi ba ste/ /de la gnas pa gang yin pa/ /nam mkha' bzhin du zhi bar 'gyur/ /lus ngag yid las byung ba yi/ /de la cung zad 'gyur ba med/ /yang dag ye shes las 'das pa/ /rnam par mi rtog zhi bar 'gyur/ /rtog pa zhi ba sangs rgyas nyid/ /de nyid</text></item>
<item><p>124b.2</p><section></section><text>rnam pa mkhyen nyid do/ /dngos po dngos po mthong nas ni/ /de ltar rnam rtog gang byung ba/ /de ni rtog med ye shes yin/ /'gro ba tha dad 'dzin phyir ro/ /dngos po kun gyi rang bzhin no/ /thams cad du ni so sor gnas/ /de dag la ni khyad par du/ /nga rgyal med</text></item>
<item><p>124b.3</p><section></section><text>cing rmongs pa med/ /de phyogs phyogs gcig dngos po la/ /bdag tu 'dzin pa ji ltar yin/ /dud 'gro la sogs rang bzhin no/ /phyogs gcig tsam las gang byung ba/ /de yi ngo bor bshad par bya/ /yang dag sems kyis gzung bar byos/ /stag ni phug na</text></item>
<item><p>124b.4</p><section></section><text>gnas pa dang / /sbal pa stong pa chen po dang / /byi la ba spu ldang ba dang / /ba lang la sogs lus po sprug /sbrul la bza' ba med pa dang / /bya rnams mkha' la 'gro ba dang / /srin bu me khyer 'od 'phro dang / /rnga mos sbrul rnams 'gugs pa dang / /rma bya skom</text></item>
<item><p>124b.5</p><section></section><text>las rgyal ba dang / /bung bas dug rnams zos pa dang / /chu byas dbang po bsdams pa dang / /seng ge 'jigs pa med pa dang / /'ug pas mtshan mo mthong ba dang / /bya rgod rin chen rtogs pa dang / /sbrul gyi dug ni byed pa dang / /rma byas dug rnams za ba</text></item>
<item><p>124b.6</p><section></section><text>dang / /ngur pas ma 'ongs shes pa dang / /ni tsho tshig la mkhas pa dang / /sbrang bus rjes rnams sdud pa dang / /dud 'gro la sogs rang rig 'gro/ /ngang pas chu dang 'o ma 'byed/ /bung ba'i skad ni shin du snyan/ /chu skyar mchil mas sems can 'dzin/ /sbrul gyi</text></item>
<item><p>124b.7</p><section></section><text>mig gis thos pa dang / /ri dgas las ni gla rtsi 'byung / /gu na sa ni mig gis snom/ /chu yi nang na gnas pa'i nya/ /srog dang rtsol bas 'gog par byed/ /tshul ngan bzlas pa bram ze yis/ /ye shes mchog tu thal bar 'gyur/ /stag la sogs pa'i</text></item>
<item><p>125a.1</p><section></section><text>srog chags kun/ /snga ma'i bag chags las byung ba'i/ /rang bzhin yon tan 'byung bar 'gyur/ /de dag 'jig rten ye shes can/ /dka' thub ma yin grol ba min/ /snga ma'i bag chags las byung ba'i/ /de dag so sor gnas pa yin/ /de tsam</text></item>
<item><p>125a.2</p><section></section><text>ye shes yin na ni/ /dud 'gro rnams kyang grol bar 'gyur/ /de ltar shes te zhen spangs nas/ /yang dag ye shes spyad par bya/ /gang gis byang chub dam pa dag /dngos grub dam pa 'byung bar 'gyur/ /man ngag gi tshigs su bcad pa bcu gnyis pa bram ze chen pos</text></item>
<item><p>125a.3</p><section></section><text>ra ha'i zhal nas gsungs pa rdzogs so//[ ]@##/ /rgya gar skad du/ /swa a d+hiSh+ThA na kra ma/ bod skad du/ rang byin gyis brlab pa'i rim pa/ dpal rdo rje sems dpa' la phyag 'tshal lo/ /bdag la byin gyis brlab pa'i cha'i khyad par bstan pas sprul</text></item>
<item><p>125a.4</p><section></section><text>pa sgyu ma'i bdag /dpal ldan rdo rje sgeg mo nyid la lhag par rol pa'i ro gang ci yang rung / /rdo rje bdud rtsi dpal ldan gang la gang gis bstod pa de lta'ang 'khrul pa'i rang bzhin na/ /ji ltar brjod pa 'di las gzhan su bcom ldan de la kun nas phyag 'tshal</text></item>
<item><p>125a.5</p><section></section><text>lo/ /gang yang mngon dga'i rgyal ba'i sku mdzes gcig pu nyid/ /su yang mkhas rnams snying gar gnyid sad mi 'gyur ba/ /gang zhig shar bas mnyam pa'i dus na dbang po dang / /yul rnams bcas pa nub pa de la phyag 'tshal lo/ /gang la spros pa dpal ldan</text></item>
<item><p>125a.6</p><section></section><text>bde ba'i rang bzhin rdo rje'i mtshon 'dzin cing / /gang zhig cha byad spros bral dri med shes rab rang bzhin kun du 'gro/ /dpag bsam lcug mas mngon mtshungs gnas gsum nyon mongs dra ba gcod pa gang / /dpal ldan rdo rje tshig mtshan btsun mo de la kun nas phyag 'tshal</text></item>
<item><p>125a.7</p><section></section><text>lo/ /gang zhig rdo rje yan lag ma zhes kun nas dran pas kyang / /nyon mongs bral ba'i bde ba 'ba' zhig sar ni bde 'gro ba/ /de la mi phyed gus pa'i khur gyi lcid kyis mgrin smad nas/ /de yi zhabs kyi pad+ma'i rdul la spyi bos phyag 'tshal lo/ /gang gis bka'</text></item>
<item><p>125b.1</p><section></section><text>drin zer gyis spros pa bdag gis de nyid ni/ /rin chen 'od kyis bskor bas mun pa'i tshogs ni rab bcom zhing / /rnyog med mig gis rang gi rnam par rol pa ring mthong ba'i/ /bla ma rnam par snang byed de la yang dag 'dud/ /gang zhig srid pa dang ni zhi gnas</text></item>
<item><p>125b.2</p><section></section><text>'gram du dga' ba rgyu mthun 'bab/ /ye shes nam mkha'i chu bos yid rgyas dpal ldan bla ma gsum pa nyid/ /dpal ldan rdo rje sgeg mo btsun mo'i tshogs rnams shes rab pha rol phyin rang bzhin/ /gang zhig gnas gsum ston pa gcig pu dam pa'i dbang phyug</text></item>
<item><p>125b.3</p><section></section><text>dam pa'i sems la bdag skyabs mchi/ /gang gi sems ni mnyam pa nyid kyi yul du 'jog cing dug 'dra ba'i/ /'khor ba bcud kyis len gyi rnam par mdzad pa rang dbang sngags 'dra ba/ /gang gi sa ste dbang po'i blo yis min 'gro gsum khang chung gi/ /dri ma</text></item>
<item><p>125b.4</p><section></section><text>'khrud nas gcig pu bla ma dam pa'i ngag la phyag 'tshal lo/ /gang gang dran par yang dag gnas pas snying ga pad+ma'i mdud pa ni/ /dbugs 'byin grol bar sbyor ba'i bla ma'i bka' lung de nges ni/ /nyi phyed 'od 'dra'i tshogs kyis gnas gsum khang bu'i</text></item>
<item><p>125b.5</p><section></section><text>mun 'joms shing / /rmongs dang 'gal la bdag ni dul bar bcas pas phyag 'tshal lo/ /bla ma'i zhabs kyi rdul 'di cung zad dran pa yi/ /yon tan spros pa yongs su gyur pas dpal ldan pa/ /mi bde ba yi bdag nyid kyang ni mchog bde bar/ /gal te</text></item>
<item><p>125b.6</p><section></section><text>grub na 'di las bsgrub bya gzhan med do/ /bdag ni bla ma'i zhabs kyi rdul la gus dang ldan pas rga shi dang / /nad dang sdug bsngal sna tshogs mda' 'dra'i zug rngu'i tshogs 'dis ngal ba med/ /lus can rnams la ye shes bdud rtsi skal ba ma bgos mi nus pas/ / </text></item>
<item><p>125b.7</p><section></section><text>gang zhig bdag gis spyad pa de ni yongs su gdung ba che/ /blo yi yul min des na gang gi spyod yul min/ /gzhi yi gtam gyi rim pa bla mas gsungs pa ring / /de yi rim pas snying rje la sogs yon tan dag /dad ldan rnams la snying gi gnas su rang nyid skye/ / </text></item>
<item><p>126a.1</p><section></section><text>dngos po 'di kun gcig pa dang / /du ma'i rang bzhin cha bral te/ /'di ni zhen pa'i sbyor bral bas/ /rtsol ba'i rnal 'byor rnam par 'gyur/ /spu langs myu gu'i tshogs kyis rab dga' yi/ /mchi mas mig gang rdzi ma bkrus nas su/ / </text></item>
<item><p>126a.2</p><section></section><text>ches bstan gus pa'i khur gyis mgo 'dzin ni/ /dpag bsam bla ma dam pa la 'dud do/ /gsal bar spyi bor lag sngar cung zad byed/ /rab dga' bcas pas nor 'dzin yan lag 'khyud/ /yang dag gus pa'i skud pas yid kyi me tog ni/ /mdud par</text></item>
<item><p>126a.3</p><section></section><text>brgyus pa'i bdag gi phreng ba 'di bzhes shig /mgon po khyod kyi bka' gnad nyung 'dus shes rab ni/ /rgyal po'i bu mo cha las mkhas 'dra dbang du byed/ /'gro ba rnams kyi rang bzhin rol pa'i ro yi bde ba ni/ /'ba' zhig rjes su myong ba de ni yid gcig</text></item>
<item><p>126a.4</p><section></section><text>bsod nams can/ /lang tsho'i snying rjes brlan pas khyod kyis sngon med lam gsungs pa/ /'gro ba bgrod bya med dang 'gro med ces bya ngo mtshar che/ /gang du gom pa bor ba tsam gyis mnyam med bde ba'i rgyun bcas pa/ /gang tshe srid dang zhi ba cung zad tha</text></item>
<item><p>126a.5</p><section></section><text>dad ma mthong ngo / /rnal 'byor gyi dbang phyug dpal sa ra ha chen pos mdzad pa bdag byin gyis brlab pa grub pa rdzogs so// //paN+Di ta chen po pa shAn+ta b+ha dra'i zhal snga nas dang / bod kyi lo tsA ba rma ban chos 'bar gyis bsgyur cing zhus te gtan</text></item>
<item><p>126a.6</p><section></section><text>la phab pa'o//[ ]###/ /rgya gar skad du/ /tata twa u pa de sha shi kha ra do ha gI ha nA ma/ bod skad du/ de kho na nyid kyi man ngag rtse mo do ha'i glu zhes bya ba/ 'phags pa 'jam dpal la phyag 'tshal lo/ /ma g.yos sku gsung thugs kyi rang</text></item>
<item><p>126a.7</p><section></section><text>bzhin la/ /rdo rje rtse mo cig car glu blangs don/ /gang tshe lhan cig skyes pa dag /go ba dgu yis rtogs par bya/ /rgyu mtshan gzhal bya la sogs med/ /dngos po rnams kyi kho na nyid/ /dgag dang sgrub pa med pa ste/ /dbye ba la sogs med par</text></item>
<item><p>126b.1</p><section></section><text>bshad/ /mi mthun phyogs rnams gnyen po med/ /'chal pa'i tshul khrims ser sna dang / /le lo khong khro rnam par g.yeng / /ma rig spang bya la sogs dang / /spong byed pha rol phyin pa med/ /dngos kun med par bshad pa ste/ /rtog med snyam sems kun</text></item>
<item><p>126b.2</p><section></section><text>dang bral/ /'khor ba las gzhan phyag rgya che/ /gcig kyang phog par ma bshad gang / /de nyid rdzogs pa'i sangs rgyas lam/ /'dod yon la sogs ma smad pas/ /'bras bu re ba med pa ste/ /sku gsum lam gyi ngo bo gang / /ci phyir zhe na mi rtog ste/ / </text></item>
<item><p>126b.3</p><section></section><text>kho na nyid ni ji ltar rtogs/ /gzhan la mi re gang gis phar/ /rin chen gter dang rgyal po'i dkor/ /phal pa yi ni bang mdzod bzhin/ /mchog tu gces pa rang la gnas/ /sems las ma gtogs phyi rol don/ /gcig kyang yod par ma bshad de/ / </text></item>
<item><p>126b.4</p><section></section><text>sems nyid kun du 'od gsal ba'o/ /de bas sems las gzhan pa'i chos/ /yang dag par ni brtags na med/ /dngos kun zung 'jug rang bzhin la/ /skye ba'i rang bzhin yod ma yin/ /ngo bo ma skyes stong pa gang / /gzhan na yod pa ma yin te/ / </text></item>
<item><p>126b.5</p><section></section><text>gnyis dang yod med tha snyad bral/ /gcig dang du ma la sogs kyis/ /brtags na med pa ma yin te/ /yod pa ma yin med ma yin/ /rigs pas 'grub pa ma yin no/ /dngos por snang ba'i chos rnams kun/ /ngo bo nyid las ma 'das te/ /rgya mtsho</text></item>
<item><p>126b.6</p><section></section><text>gzugs brnyan me long bzhin/ /dran med dbyings nas kun 'byung bas/ /rang bzhin nyid du dus der rig /gnyis med gnyis su med min pas/ /ma 'das dbyer med ro gcig la/ /gcig tu gzhag par bya ba'ang med/ /dngas ma de nyid ma bslad pa'i/ / </text></item>
<item><p>126b.7</p><section></section><text>kho na nyid kyis gar ma g.yos/ /kho na nyid kyi shes pa la/ /'dzin pa med de ngo bo bral/ /cir yang mi 'dzin chos kyi sku/ /ngo bo nyid la dbye ba med/ /'dzin pa'i cha nas brtags pa gang / /skye med dbyings kyi rang bzhin la/ /zung du 'jug pas tha mi dad/ / </text></item>
<item><p>127a.1</p><section></section><text>sgro skur bral bas gnyug mar bshad/ /gzhal yas khang dang mtshan dpe dang / /sna tshogs sprul sku gang ston pa/ /gdul bya lam la zhugs pa'i stobs/ /mda' bsnun dag gis gang smras pa/ /'di la dmigs su rdul tsam med/ / </text></item>
<item><p>127a.2</p><section></section><text>phyin ci log gi skye bo la/ /nyon mongs yul gyi dug 'gyur te/ /ji ltar snang ba'i rim pa yis/ /dbyer med tshul du gnas pa ste/ /'od gsal ba nyid rnam par bshad/ /rang bzhin med pa'i ngo bo bral/ /tha dad ma yin gnyis su med/ /khams</text></item>
<item><p>127a.3</p><section></section><text>gsum blo 'das ye shes la/ /'di zhes bya ba'i ming ngam brda/ /mda' bsnun dag gis gzung du med/ /dbyer med ro gcig ma rtogs na/ /gnyis su snang ba'i chos rnams kyis/ /gal te bskal par rnyed mi 'gyur/ /mchog gi go 'phang mi</text></item>
<item><p>127a.4</p><section></section><text>'thob ste/ /kho na nyid kyi rang bzhin la/ /dgag dang sgrub pa ngang gis bral/ /gnyis med dang las ma g.yos pas/ /gang 'dir yid kyi ye shes ni/ /gcig kyang bral ba ma yin no/ /lhan cig skyes gang bde ba'i ro/ /rgyun mi 'chad pa'i bdag nyid de/ / </text></item>
<item><p>127a.5</p><section></section><text>chu bo'i rgyun dang nam mkha' bzhin/ /mi 'gyur dus rnams kun du gnas/ /rtog pa'i rjes 'brangs mtshan ma'i blos/ /nam yang shes pa ma yin no/ /bsam med yul la brtag tu med/ /yul med bsgom par ga las 'gyur/ /bsgom med</text></item>
<item><p>127a.6</p><section></section><text>nyid kyang yod ma yin/ /dpe yi don la gang dris pa/ /sangs rgyas kun gyi thugs la'ang mnyam/ /bro gar glu dang rol mo yis/ /phyogs rnams kun du sgra sgrogs shing / /rnal 'byor mas ni g.yon nas bskor/ /dmigs gtad bral ba'i rang bzhin</text></item>
<item><p>127a.7</p><section></section><text>gyis/ /'bad pa med par kun du spyad/ /gnyis su snang ba'i rtog pa thams cad bcom gyur nas/ /brjod med rnam med 'bras bu thob 'gyur shog/ /rnal 'byor gyi dbang phyug chen po dpal sa ra ha'i zhal nas gsungs pa/ phyag rgya chen po de kho na nyid</text></item>
<item><p>127b.1</p><section></section><text>rtse mo do ha'i glu zhes bya ba rdzogs so// //kr-iSh+Na paN+Di tas rang 'gyur du mdzad pa'o// @#/ /dngos po sbyong ba zhes bya ba/[# #]@##/ /rgya gar skad du/ b+ha ba sany+tsar nA ma/ bod skad du/ dngos po sbyong ba zhes bya ba/ sangs rgyas la phyag 'tshal lo/ /dngos po med la dngos</text></item>
<item><p>127b.2</p><section></section><text>por shes/ /dngos med skye ba yod ma yin/ /rtag tu skye ba dngos po nyid/ /dngos 'khrul nam mkha'i me tog bzhin/ /mkha' dang mnyam pa'i chos rnams ni/ /skye ba mkha' dang mnyam nyid mchog /thams cad rang bzhin gyis mkha' mnyam/ /des na srid</text></item>
<item><p>127b.3</p><section></section><text>pa dam pa'i dngos/ /rgyu med 'bras bu med pa ste/ /las kyi rang bzhin yod ma yin/ /'jig rten pa med 'jig rten med/ /'di dag thams cad bden ma yin/ /ma skyes pas ni dngos po gang / /ji ltar gzhan las shes par 'gyur/ /mo gsham gyi ni</text></item>
<item><p>127b.4</p><section></section><text>bu nyid kyang / /de tshe skye bar 'gyur ma yin/ /'jig rten gzod nas ma skyes te/ /gang gis kyang ni sprul ma yin/ /don med 'khrul pa'i 'jig rten 'di/ /zla ba bzang po'i grong khyer bzhin/ /'jig rten rnam par rtog las 'byung / /rnam rtog sems</text></item>
<item><p>127b.5</p><section></section><text>las byung ba ste/ /gang phyir lus las sems byung bas/ /de phyir lus la rnam par brtag /gzugs stong tshor ba rang bzhin med/ /'du shes med cing 'du byed med/ /sems byung med cing dngos po med/ /de phyir mi rtog rang bzhin no/ /des na sems</text></item>
<item><p>127b.6</p><section></section><text>min chos kyang min/ /lus min khams la sogs pa min/ /gnyis su med pa'i lam 'di ni/ /de nyid rig pa rnams kyis gsungs/ /dmigs pa med pa'i chos 'di kun/ /dmigs pa med par rab tu bstan/ /dmigs pa med pa'i blo byas na/ /dmigs</text></item>
<item><p>127b.7</p><section></section><text>pa med par 'gyur ba yin/ /sbyin dang tshul khrims bzod brtson 'grus/ /bsam gtan las byung bsten par bya/ /dus mi ring ba nyid na ni/ /bla med byang chub thob par 'gyur/ /shes rab thabs la gnas gyur pas/ /sems can kun la brtse bar bya/ / </text></item>
<item><p>128a.1</p><section></section><text>thams cad mkhyen pa'i go 'phang mchog /lha nyid dus mi ring bar 'thob/ /'di dag thams cad ming tsam ste/ /tha snyad tsam du rab tu 'jug /dngos po med la tha dad pa'i/ /brjod bya yod pa ma yin te/ /bdag nyid gang dang gang</text></item>
<item><p>128a.2</p><section></section><text>gis ni/ /chos rnams gang dang gang brtags pa/ /de ni de la yod min te/ /chos rnams kyi ni chos nyid de/ /ming gis ming nyid stong pas na/ /ming la ming ni yod ma yin/ /chos rnams thams cad ming med pas/ /ming ni btags pa tsam nyid do/ / </text></item>
<item><p>128a.3</p><section></section><text>mi bden par gyur chos 'di dag /brtags pa nyid du rab tu 'jug /gang la brtags pa de med na/ /stong pa nyid du brtags pa gang / /mig gis mthong ba'i gzugs rnams ni/ /de nyid rig pa zhes de bshad/ /'jig rten log pa'i nga rgyal can/ /kun rdzob</text></item>
<item><p>128a.4</p><section></section><text>bden pa zhes 'dir 'jog /gang du tshogs pa'i rkyen mthong ba/ /'dren pa gsal bar gyur pa yin/ /blo dang ldan pas don dam la/ /brtags te grags pa nges par mthong / /gzugs ni mig gis mi mthong zhing / /yid kyis chos rnams mi rig</text></item>
<item><p>128a.5</p><section></section><text>pa/ /'di ni mchog tu bden pa ste/ /'jig rten gang gis kyang mi shes/ /dngos po sbyong ba zhes bya ba slob dpon chen po 'phags pa klu sgrub kyi zhal snga nas mdzad pa rdzogs so// //rgya gar gyi mkhan po badzra pA Ni dang / /bod kyi lo tsA ba rma ban chos</text></item>
<item><p>128a.6</p><section></section><text>'bar gyis bsgyur cing zhus te gtan la phab pa'o//[# #]@##/ /slob dpon klu sgrub snying po'i zhal snga nas/ /re ba'i dpe ni ser skya 'dra/ /dog pa rgyal bu gzhon nu ste/ /gzhan du 'dzin pa smig rgyu chu/ /bdag 'dzin phung byed nyi zer gzugs/ / </text></item>
<item><p>128a.7</p><section></section><text>snang ba gnyis ldan ne tso'i bya/ /dor ba thur ma 'khrul pa'i gzugs/ /lta bas nga rgyal chos kyi wa/ /sgom la der 'dzin a nu lta/ /spyod pas nga rgyal 'dzin na pa/ /dka' bas rlom sems bzang skyong bu/ /dbang gi bu grol 'dod kos la/ / </text></item>
<item><p>128b.1</p><section></section><text>rtogs pas chog zer dpal gyi bu/ /bla ma bla bral bla med gang+gA mo/ /bka' la skur 'debs kr-iSh+Na pa/ /bde bas grub 'dod thangs bzangs glu / /stong pas de bzhin gdol pa dza / /de rnams bral ba'i shes pa ni/ /nor bu rin chen thob pa 'dra/ /sngon</text></item>
<item><p>128b.2</p><section></section><text>yul wA rA Na sIr khyim bdag pra mo ha dang / /ser skya mo gru spyan mo gnyis/ /chu bo nai rany+dza na'i 'gram ne'u sing pos ngad can du dus byas pa las/ mos nyin mtshan lnga zhig tu bsdad kyang 'ongs par ma gyur to/ /de nas yi mug ste ma'i drung du phyin pa dang / </text></item>
<item><p>128b.3</p><section></section><text>mas smras pa/ kye bu mo mdangs rab tu zhum par gyur pa ci'i phyir zhes pa dang / bu mos smras pa/ kye mtshan mo gnyis dang gnyis gsum bar/ /khyim bdag gzhon nu la bsdad pas/ /yid gdungs pas ni yi chad gyur/ /zas dang bral ba lto ba</text></item>
<item><p>128b.4</p><section></section><text>ltogs/ /zhes zer ba la/ mas 'bras chan pa na li gang byin pas/ /myur du zos pas glo ba'i sul du song nas mgo 'khrugs so/ /de nas sman pa bshes gnyen chen po la bltas pa dang / /'di dag ni tshul ji lta bu yin zhes pa dang / gong gi tshul bshad</text></item>
<item><p>128b.5</p><section></section><text>do/ /sman pas smras pa/ gang gis gang la re ba ni/ /zhi bar mi 'gyur bder mi 'gyur/ /sdug bsngal sna tshogs 'phel ba ste/ /re ba med pas bde ba'i mchog /'di dag ni re bas phung bar 'gyur ba bstan pa ste/ re ba med par bya ba'i man ngag</text></item>
<item><p>128b.6</p><section></section><text>ste dang po'o// //sngon gyi dus na rgyal bu mgron bzangs zhes bya ba zhig la/ yab thu bo'i stobs kyi rgyal rigs spyi bo nas dbang bskur te/ kye rgyal bu sgo srung la nan tan gyis shig khri gzhan la ma shor bar bya ba la brtson par gyis shig ces</text></item>
<item><p>128b.7</p><section></section><text>smras nas tshe'i dus byas par gyur to/ /de nas chos sbyin byed pa'i dus su bram ze mdun na 'gro rgyal po'i pho brang du byung ba la khri phrogs kyis dogs te langs nas sgor bya ba la phyin pa dang / nu bo 'gro bas rten pas khri phrogs so/ /de nas ser skya mas/ </text></item>
<item><p>129a.1</p><section></section><text>khyod 'o na 'bad par 'gyur ba ci'i phyir zhes pa dang / rgyal po nas babs kyis smras pa/ bdag la yab kyis gdams pa bzhin/ /khri stan shor gyis dogs pa na/ /sgo yi bya ba la phyin pas/ /nu bos bdag gis bde ba</text></item>
<item><p>129a.2</p><section></section><text>phrogs/ /zhes pa dang bram zes smras pa/ dogs pa dang bcas sems kyis bde mi rnyed/ /nyam nga dang bcas rtag tu bde mi 'gyur/ /gang la dogs yod de 'jig yod pa'i phyir/ /mkhas pa rnams kyis dogs pa spang bar bya/ /dog pa dang</text></item>
<item><p>129a.3</p><section></section><text>bral bar bya ba'i man ngag ste gnyis pa'o// //sngon ri bya rkang la/ dge slong sog ma med kyis phyin pa dang / rab tu skom gyis gdungs par gyur pa la/ smig rgyu zhig chu ru 'khrul te/ 'thung du phyin pa dang / rab tu ngal bar gyur nas sngo'i</text></item>
<item><p>129a.4</p><section></section><text>ldum bu za zhing 'dug pa la/ drang srong rkang mig gis smras pa/ bgrod dka' 'khor ba'i thang chen la/ /gzhan du btsal 'dod mi dag ni/ /nyon mongs tho bas gdungs 'gyur te/ /skom pa smig rgyu'i chu 'tshol 'dra/ /zhes so/ /de dag ni bsgom bya</text></item>
<item><p>129a.5</p><section></section><text>spang par bya ba'i man ngag ste gsum pa'o// //sngon rgyal po brla skyes la/ btsun mo lnga brgya la bu stong yod de/ sras nam ga ru drang srong dpal dga' mo bslangs te/ /de gcig bu med pas rab tu gces par byas/ rgyal bu yang bdag la ni gces pa</text></item>
<item><p>129a.6</p><section></section><text>med de/ bdag la ni sdug bsngal zug rngu cung zad tsam yang byung bar phangs pas/ bdag tshe'i dus byas na 'khor thams cad phung bar 'gyur ro snyam sems so/ /de nas nang par zhig khrus byas te/ khang bzangs kyi rtse mor kha shar phyogs su bltas te/ nyi zer</text></item>
<item><p>129a.7</p><section></section><text>la mig cung zad btsums nas bsdad pa dang / nyi zer gyi gya gyu la dur khrod byung bar mthong nas/ bdag la dri mas gos par 'gyur snyam nas bros pa dang / khang bzangs kyi rtse mo nas ltung ste/ tshe'i dus byas so/ /de nas dge bsnyen blo gros bzang pos smras</text></item>
<item><p>129b.1</p><section></section><text>pa/ bdag tu 'dzin pa ches pas sdug bsngal 'byung ba ste/ /bdag bde 'dod pas gzhan gyis gnod pa byung / /bdag tu 'dzin pa yongs su dor byas nas/ /sems can kun kyang sman pa bzhin du bya/ /bdag tu 'dzin pa dang bral bar bya ba'i man ngag</text></item>
<item><p>129b.2</p><section></section><text>ste bzhi ba'o// //sngon dze ta'i tshal du rgyal bu don thams cad grub pa dang / bdud nag po lha sbyin gnyis bya ne tso'i lus gcig las/ mgo bo gnyis su gyes pa cig tu skyes par gyur to/ /de nas lha sbyin mgo bo gnyid log pa'i dus su/ don</text></item>
<item><p>129b.3</p><section></section><text>grub kyis shing gi rtsa ba srog pa dang / sman yang smra dang / dug ha la gnyis rnyed pa la/ bcud ni mnyam por phan ro ni bdag rang myang ngo / /zhes nas sman zos pa dang / bdud lha sbyin sman gyi sgregs pa byung ngo / /de nas rab tu khros pas lha sbyin gyis dug</text></item>
<item><p>129b.4</p><section></section><text>zos pas gnyis ka phung bar gyur to/ /de nas lha'i dbang po brgya byin gyis smras pa/ de nyid mthong ba'i mkhas pa yis/ /sman lha'i bsod nams mi bslang zhing / /dug lta mi mthun dor mi bya/ /blang dang dor bas phung bar 'gyur/ /blang dor dang bral</text></item>
<item><p>129b.5</p><section></section><text>bar bya ba'i man ngag ste lnga pa'o// //sngon grong khyer ser skyar bram ze nyi ma sbyin zhes bya ba la/ rims nad sel bar nus pa'i/ nor bu chen po mu sa ra ga la ba zhes bya ba yod de/ khyim bdag de la khyim thab gnyis yod pa las/ gnyis ka la bu</text></item>
<item><p>129b.6</p><section></section><text>med par gyur nas/ grong khyer bde ba can du khyim bdag mo sa man+ta zhes bya ba dang / 'dod pa'i dus btab nas phyin pa dang / sngar gyi khyim bdag mo gnyis phyi bzhin du byung bar gyur to/ /de nas shing sdong po rul pa cig gi khong du gab bo/ /de nas khyim thab</text></item>
<item><p>129b.7</p><section></section><text>gnyis phyir log pa dang / khyim thab mos man+ta dang sprad nas nyal po byas pa dang / khyim bdag gi mgo'i cod pan la gser gyi thur ma gnyis gyen du 'greng ba la/ mig yor gyi mi gnyis su 'khrul te bram ze la smras pa/ kye bzhin bzangs 'o skol ni mi gnyis</text></item>
<item><p>130a.1</p><section></section><text>kyis nye ba nyid du non nas gda'o zhes pa dang / bram ze la smras pa/ de ni nga'i khyim bdag mo gnyis lags te/ 'o skol gyi spyod lam rgyal po la smras na/ nges par chad pa gcod par gyur pas sa phyogs gzhan zhig tu bros la gshegs</text></item>
<item><p>130a.2</p><section></section><text>so zhes na/ /na dpe'i tshal du phyin pa dang / /thur ma yin par ngo shes te sa man+ta rab tu 'khrul pa la 'gyod pas smras pa dang / /khyim bdag mo sa man+tas glu blangs pa/ 'o skol mi yis skrag nas bros pa dang / /'khor ba dor bar 'dod na sgrub pa 'dis/ /dang</text></item>
<item><p>130a.3</p><section></section><text>po gzhi stong pa nyid nas sdug bsngal byung ste/ gnyis med la gnyis su brtags pas gdungs par 'gyur/ /blang dor dang bral bar bya ba'i man ngag ste drug pa'o// //sngon mi yul ma ga d+ha na tshos ma ko'u ri ma zhes bya ba grong khyer gyi mtha'i spyil po</text></item>
<item><p>130a.4</p><section></section><text>cig na/ ngur smrig gi tshos blugs pa'i bur snod cig gi nang du kha shing los bcad de/ mo rang gi me tog thur phyin pa dang / dur khrod kyi wa cig gis tshos kyi steng du phyin pas sdib ste/ lus tshos kyi mdog gis sbangs so/ /dur khrod du phyin pa dang / spyang ki</text></item>
<item><p>130a.5</p><section></section><text>dang phrad nas/ kye che zhe mchog tu gyur pa khyed su yin zhes pa la/ mo na re bdag ni lha'i ri dgas sha ra na zhes bya ba yin te/ lus dri dang mdog tu ldan pa'o/ /de nas dom dang stag dang spre'u dang / seng ge rnams la spyang kis ched du brjod pas kun kyang</text></item>
<item><p>130a.6</p><section></section><text>'khor gyur to/ /de nas zla ba rgyas pa nya'i dus su ma'i drung du phyin te/ nga ni mchog go/ /bla na med pa'o/ /phul lo/ /ri dgas kyi rje mor gyur pa'o/ /zhes pa las/ mas smras pa/ kye bu mo/ /tshad ma'i chu las khrus byas nas/ /dman pa'i sa la gnas na</text></item>
<item><p>130a.7</p><section></section><text>bde/ /rgyud ngan lpags pas nga rgyal ba/ /yun du 'grogs na phung bar nges/ /zhes brjod pa la/ pags pa'i nga rgyal gtong du ma btub pa'o / /de nas log ste gcan gzan gyi tshogs su phyin pa dang / rang gis skad btang bas war gyur cing / seng ge'i skad</text></item>
<item><p>130b.1</p><section></section><text>btang bas brgyal lo/ /de nas ri dgas gcan gzan thams cad kyi spu tshom pa re btogs te rtug pa dang bsres so/ /de nas lha'i bu rnams kyis tshigs su bcad de smras pa/ sems kyis stobs kyis mi 'gro zhing / /pags pas nga rgyal 'gro byed</text></item>
<item><p>130b.2</p><section></section><text>pa/ /rgyun du bde bar ma gyur te/ /spu dang bral bas wa nyid phung / /bde bas 'bras bu bsgrubs pa la/ /zhe 'dod med pas mi 'gro zhing / /grub mtha' nga rgyal 'gro byed pa/ /lnga bzhin thal bar brlag par 'gyur/ /rang gi lta ba nga rgyal ba dang bral bar bya ba ste</text></item>
<item><p>130b.3</p><section></section><text>bdun pa'o// //sngon ko sa la'i yul du/ dge slong ya shu ha zhes bya ba cig gis/ tshogs drug 'gegs pa'i bsam gtan byas pa las rlung 'byung 'jug 'pho ba dang bral bas lo lnga brgya rnyed thub po/ /de nas 'khor los sgyur ba'i rgyal po</text></item>
<item><p>130b.4</p><section></section><text>dga' sbyangs mdangs kyis smras pa/ dge slong khyod kyis sems la ltos/ /shes rab pha rol phyin drug ma/ /tsam du mi gnas 'di sgoms la/ /'gog pa'i snyoms par 'jug pa thong / /zhes pa la don la slar skur ba btab nas sngar gyi 'du shes</text></item>
<item><p>130b.5</p><section></section><text>med pa la zhen pas/ lha tshe ring por skyes so/ /de nas mtha' 'khob rgyal por skyes so/ /de nas yang skye ba dran pas bstan pa la skur pa btab nas/ sngar gyi 'du shes med pa la zhen pas/ lha tshe ring por skyes so/ /de nas yang skye ba dran pas bstan pa la</text></item>
<item><p>130b.6</p><section></section><text>skur pa btab pa dang / dngos su sas thongs phye nas/ mnar med pa'i dmyal bar song / de dag ni sgom pa dmigs pa dang bral bar bya ba ste brgyad pa'o// //sngon bram ze 'dzin na pa zhes bya ba bsil khang na nyal ba'i rmi lam na/ rigs kyi bu</text></item>
<item><p>130b.7</p><section></section><text>gtsang ma'i spyod pa long cig las byang chub mchog tu bskyed nas/ shes rab dang bral ba'i pha rol tu phyin pa lnga ni mchog ma yin no/ /pha rol tu phyin pa'i ming tsam yang mi thob po/ /de ci'i phyir zhe na/ chos thams cad ni brjod du med pa'i phyir ro/ </text></item>
<item><p>131a.1</p><section></section><text>zhes brjod kyang mngon pa'i zhen pa dang ma bral lo/ /de bdud dga' rab dbang phyug gis byin gyis brlabs nas/ srid pa'i rtse mo'i bde ba thob ste/ slar ngan song du lhung ngo / /spyod pa'i zhen pa dang bral bar bya ba ste dgu pa'o/ / </text></item>
<item><p>131a.2</p><section></section><text>sngon rgyal po bzang skyong bya ba'i bu mos/ dge slong ma skye dgu'i bdag mo zhes bya ba la/ lus ngag yid gsum longs spyod kyi sgo nas/ lo drug tu bsnyen bkur byas so/ /tshogs kyi lam rtags bcu gsum dang ldan pa'i spyod pa bcu phrag gnyis su</text></item>
<item><p>131a.3</p><section></section><text>byas so/ /dus ji snyed du thos pa yang de snyed du sbyangs pa las/ dge slong ma dpal mo zhes bya bas smras pa/ kye bdag gis 'khor ba thams cad kyi snying po/ mya ngan las 'das pa'i de kho na nyid khyod la sbyin gyi/ khyod 'khor ba'i dogs pa las yongs</text></item>
<item><p>131a.4</p><section></section><text>su grol bar 'gyur ro zhes pa dang / bu mos smras pa/ kye dge slong ma snga ma'i dga' ba de rnams kyi 'bras bu mchog go/ /de las mchog tu gyur pa'i 'bras bu ni mi 'byung ba'i phyir/ kho mo mi 'dod do zhes pa dang / dpal mos smras pa/ chos kyi gsung</text></item>
<item><p>131a.5</p><section></section><text>nyid mi shes par/ /'bras bu 'dod pa'i dka' thub dag /rgyal po dag gi pho nya bzhin/ /dka' bas mang yang don chung 'gyur/ /dka' bas mang po byas pas chog par 'dzin par bya ba ste bcu pa'o// //dpal mchog dang po'i rgyud las/ dpal</text></item>
<item><p>131a.6</p><section></section><text>mchog dang po dbang las 'byung / /lus ngag yid kyi tha ba dag /dbang gis rab tu smin byas na/ /dpal mchog dang po thob par 'gyur/ /zhes bya ba la rgyal po ko sa las mthong nas/ rgyal po in+d+ra b+hU ti la/ dbang lan bcu bdun du byas so/ /de</text></item>
<item><p>131a.7</p><section></section><text>nas rgyal po in+d+ra b+hU ti / kye rgyal po dam pa ni sa bon lta bu'o/ /rgyun du goms pa ni chu lud kyis myu gu skyed pa lta bu'o/ /spyod pa ni lo tog 'os su rung bar byed pa lta bu'o/ /des na rgyal po chen po sgom pa goms par bya bar rigs so zhes brjod kyang / </text></item>
<item><p>131b.1</p><section></section><text>sngar gyi lung gis nges par kha lo sgyur du ma btub po/ /der mkha' 'gro mas tshigs su bcad pa smras pa/ dbang gis ye shes mtshon byas shing / /'os su rung bar byar 'dod kyang / /goms bral chu shing 'bras bu ltar/ /lan cig skyed na zad 'gyur</text></item>
<item><p>131b.2</p><section></section><text>nyid/ /zhes pa'i phyir na goms par bya'o/ /dbang kho nas chog par 'dzin pa dang bral bar bya ba ste bcu gcig pa'o// //dpal DoM bi he ru ka'i slob ma shrI sing nga zhes bya ba zhig gis/ mkha' 'gro ma dang / rnal 'byor pa pho mo tshogs kyi 'khor lo</text></item>
<item><p>131b.3</p><section></section><text>tshogs pa'i dus su smras pa/ chos rnams stong par rtogs pa yis/ /de yi mtha' la sgom du med/ /gal te sgom na dman 'gyur te/ /dper na rgyal po rgyal por ni/ /slar yang 'dod pa med pa bzhin/ /bud+d+ha thams cad stong pa nyid du gcig par</text></item>
<item><p>131b.4</p><section></section><text>rtogs nas sgom mi dgos/ sgom sogs sbyin sreg thal ba 'dra/ /zhes pa/ rdo rje mkha' 'gro ma thams cad kyis/ kye bud+d+ha'i gsang ba yongs su 'phrogs par byed pa'i log sred can khyod nyon cig /tshes gcig gi zla ba mthong bas/ nya gang ba yin</text></item>
<item><p>131b.5</p><section></section><text>nam byis pa btsas thog nas stobs rdzogs pa nyid dam/ sa bon btab pa nyid nas 'bras bu phun sum tshogs pa nyid dam/ rgya mtsho nang gi nor bu mthong bas lag tu yod pa nyid dam/ sems bskyed pa tsam gyis sems can gyi don nus pa nyid dam/ zas</text></item>
<item><p>131b.6</p><section></section><text>mthong ba tsam gyis bkres pa sos pa nyid dam/ ma rig pa'i phyir/ rtogs pa'i gtso bo la gags goms pa'i 'khor gyis mnyes par bya na/ zung du 'jug pa'i ye shes thob par 'gyur ba'o/ /rtogs pas chog par 'dzin pa ni srun pa'o/ /phyi rol pa'o/ / </text></item>
<item><p>131b.7</p><section></section><text>bdud kyis mngon sum du byin gyis brlabs pa'o/ /rang nyid phung bar byas pa'o/ /zhes nas bsad de mkha' 'gro ma'i longs spyod du byas so/ /rtogs pas chog par 'dzin pa dang bral bar bya ba ste bcu gnyis pa'o// //rgyal po d+harma pA la'i</text></item>
<item><p>132a.1</p><section></section><text>bu mo gang+gA mo zhes bya ba zhig gis/ de bzhin gshegs pa'i mdo rgyud thams cad bltas pa las/ rtogs pa ji lta ba skyes te bsgoms so/ /de nas byang chub chen po la srin pos mchod pa'i nub mo/rnal 'byor pa thams cad</text></item>
<item><p>132a.2</p><section></section><text>tshogs kyi 'khor lo byed pa'i sar gang+gAs phyin pa dang / rnal 'byor pa thams cad mkha' 'gro mas byin gyis brlabs nas/ lus 'degs so/ /ngag gis spro ba byas so/ /yid kyis kun du zhe sdang bar byas so/ /de nas gang+gA mo'i sngar gyi rtogs pa</text></item>
<item><p>132a.3</p><section></section><text>med par gyur nas/ rnal 'byor pa rnams la smras pa/ kye bdag gis 'os su ma rung ba ci byas pa/ khyed kyis bshad du gsol zhes pa dang / rnal 'byor pa rnams kyis gsung mgrin gcig tu smras pa/ bla ma las ni dngos grub rnyed/ /rig ma las</text></item>
<item><p>132a.4</p><section></section><text>ni bde ba 'byung / /bla ma bral ba'i dngos grub ni/ /khri phrag 'bad kyang thob mi 'gyur/ /gzhan gyis dngos grub 'byung byed pa/ /dug dang bcas pa'i zas bzhin no/ /mkha' 'gro kun gyis 'tshe ba dang / /bar chad sna tshogs 'byung bar 'gyur/ / </text></item>
<item><p>132a.5</p><section></section><text>zhes bya bas dad par byas so/ /bla ma la ma ltos pa spang bar bya ba ste bcu gsum pa'o// //karna'i rgyal po'i bu kr-iSh+Na zhes bya bas/ dbu ma mchog tu byas te/ bka' dang bstan bcos thams cad la skur pa btab pa dang / byang phyogs kyi</text></item>
<item><p>132a.6</p><section></section><text>gnod byin gyis bzung nas/ smyo bar gyur te/ de nas yab rgyal pos sngags mkhan rnams la zhu ba byas te/ bgegs bskrad pa'i sbyor ba byas pa dang / dpal na ro pa'i zhal nas/ sangs rgyas dgongs pa dpag bsam shing lta bu'i gsung dag</text></item>
<item><p>132a.7</p><section></section><text>la/ /sems can blo'i theg pa sna tshogs byas/ /phyogs med phyogs su 'dzin pa'i bdud chen gyis/ /'di dang ma 'ongs gnyis kar slu bar 'gyur/ /'gro ba'i blo la thams cad bden pa nyid/ /don dam yul du gang yang yod ma yin/ /de nyid</text></item>
<item><p>132b.1</p><section></section><text>rnal 'byor sems su dbyer mi phyed/ /bka' la skur pa 'debs pa dmyal ba'i gnas su 'gro/ /de'i phyir bka' mtha' dag la skur pa mi bya ba ste bcu bzhi pa'o// //rgyal po thang bzangs glu zhes bya ba zhig /dpal kam+ba la la dbang blang ste/ </text></item>
<item><p>132b.2</p><section></section><text>An+yan gyi dur khrod na/ bde ba bsgom zhing 'dug pa las/ dur khrod kyi yi dgas thams cad kyis/ bar du gcod cing sems rab tu g.yengs so/ /de rnal 'byor ma legs smin ka ra la zhus pa dang / des smras pa/ las kyi phyag rgya bde ba'i gru/ /stong</text></item>
<item><p>132b.3</p><section></section><text>pa'i skam sa rnyed nas ci byar yod/ /bcos ma'i bde la bcos ma'i yid zhen na/ /'khor ba'i mtsho chen rgal bar nus ma yin/ /zhes pa/ lha lcam la rnal 'byor pa thams cad kyis ched du brjod pa byas so/ /bde ba la zhen pa spang bar bya ba</text></item>
<item><p>132b.4</p><section></section><text>ste bco lnga ba'o// //gdol pa dza zhes bya ba zhig gis/ slob dpon chen po ku ku ri pa la brten te/ don dam sems la dmigs pa'o/ /rdzogs pa'i rim pa phyogs gcig pa bsgoms pa las/ chos thams cad brten med du zhen</text></item>
<item><p>132b.5</p><section></section><text>par 'gyur ro/ /de nas yul dzA lan d+ha rar/ rims nad kyis mi phal cher tshe'i dus byas so/ /lo tog thams cad ser bas bcom mo / /lo lngar char ma bab nas/ bram ze gsang tshig mkhan la dris pa dang / sa phyogs 'di ni mi nang pa</text></item>
<item><p>132b.6</p><section></section><text>sangs rgyas pa gnas nas/ phyi rol gyi grub mtha' gsang par smra ba la phyogs te gnas pas/ bkra mi shis pa sna tshogs byung ste/ 'jig rten 'di la gzhan phung zhing / /ma 'ongs pa la rang phung bar byed do zhes pa dang / dpal ku ku ri pas thos</text></item>
<item><p>132b.7</p><section></section><text>te/ gdol ba dza'i drung du byon nas smras pa/ dang po dngos po'i chos rnams ni/ /stong pa nyid kyis bzlog par bya/ /stong pa nyid la zhen ches nas/ /dngos 'dzin pas kyang phung bar gyur/ /dug sbrul shi na dar ya kan/ /dug la sngags btab sman</text></item>
<item><p>133a.1</p><section></section><text>gyi mchog /gang la rgyas btab bde 'gyur phyir/ /zhen pa thong la gnyis med sgoms / /zhes nas dbang gsum pa mdzad do/ /de ltar slob dpon klu sgrub kyis 'das pa'i dpe bcu brjod pas/ mdo rgyud dang mthun pa'i</text></item>
<item><p>133a.2</p><section></section><text>phyir/ sangs rgyas sangs rgyas su rig par bya'o/ /ma 'ongs pa'i dpe drug brjod pas grub pa thob pa dang mthun pa'i phyir/ thams cad mkhyen par rig par bya'o/ /rkyen bcu drug dang bral ba'i shes pa ni/ sangs rgyas kyi dgongs pa yin pa'i phyir</text></item>
<item><p>133a.3</p><section></section><text>nor bu rin po che dang 'dra'o/ /slob dpon klu sgrub snying po'i zhal snga nas gsungs pa'i tshigs su bcad pa phyed dang lnga zhes bya ba rdzogs so// //dpal gyi ri la mnga' bdag chen pos/ rje btsun ri khrod kyis gnang ba'o/ /des rje btsun</text></item>
<item><p>133a.4</p><section></section><text>ka ro pa la brgyud do/ /des rje btsun na ro pa la brgyud do/ /[ ]@##/ /rgya gar skad du/ nir bi kalpa pra ka ra Na/ bod skad du/ rnam par mi rtog pa'i rab tu byed pa/ bla ma dang sangs rgyas la phyag 'tshal lo/ /rnam par rtog pa gang gang</text></item>
<item><p>133a.5</p><section></section><text>gis/ /dngos po gang dang gang brtags pa/ /yongs su brtags pa 'di nyid dang / /rang bzhin yod min pa kho na/ /slob dpon klu sgrub zhal snga yi/ /lam las phyi rol song gyur cing / /legs par mngon pa'i thabs med pa'i/ /kun rdzob de</text></item>
<item><p>133a.6</p><section></section><text>nyid bden pa las/ /nyams pas thar pa'i dngos grub ni/ /yod pa ma yin de dag nyams/ /gang zhig las las byung ba yi/ /rnam par rtog pa gang ci'ang rung / /de dag spangs pa'i rang bzhin las/ /mya ngan 'das pa gzhan na ni/ /yod</text></item>
<item><p>133a.7</p><section></section><text>min yul ni gang du yang / /rnam par mi sems bdag nyid do/ /gang yang dga' ba'i rang bzhin gyis/ /sems la bde ba 'byung gyur cing / /nyams su myong ba'i sar phyin pa/ /de yang kun du rtog pa tsam/ /gang de 'dod chags bral ba yi/ / </text></item>
<item><p>133b.1</p><section></section><text>rang gi ngo bo de dag dang / /gnyis po gang yin pa de ni/ /srid pa'i rgyu yi mchog yin no/ /dngos po dngos po las mi skye/ /dngos po dngos med las kyang min/ /dngos po skye ba rtag tu spangs/ /dngos 'khrul nam mkha'i me tog bzhin/ / </text></item>
<item><p>133b.2</p><section></section><text>mkha' dang mnyam pa'i chos rnams kun/ /skye ba mkha' dang mnyam pa nyid/ /rkyen ni mkha' dang mnyam kun nges/ /srid par gyur pa bden pa yin/ /rgyu med 'bras bu med gyur cing / /las kyi rang bzhin yod ma yin/ /'jig rten pa med</text></item>
<item><p>133b.3</p><section></section><text>'jig rten med/ /mi brtan par gyur chos 'di kun/ /ma skyes pas ni dngos po gang / /ji ltar gzhan las shes par gyur/ /mo gsham bu yi bzhin yang ni/ /de ltar shes par mi nus so/ /'jig rten gzod nas ma skyes te/ /gang gis</text></item>
<item><p>133b.4</p><section></section><text>kyang ni sprul pa med/ /don med 'khrul pa'i 'jig rten 'di/ /dri za'i grong khyer ji bzhin no/ /rnam rtog las gang 'jig rten 'byung / /rnam rtog sems las byung ba ste/ /gang phyir lus las sems byung bas/ /de phyir lus la rnam par</text></item>
<item><p>133b.5</p><section></section><text>brtag /gzugs stong tshor ba rang bzhin med/ /'du shes med cing 'du byed kyis/ /dngos po yod pa ma yin te/ /rang rig gsal ba'i bdag nyid do/ /de la shes dang shes bya med/ /sems dang sems las byung ba med/ /'byung ba med</text></item>
<item><p>133b.6</p><section></section><text>de de yi phyir/ /rnam par mi rtog rang bzhin no/ /de ni sems min lus kyang min/ /khams rnams ma yin chos kyang min/ /gnyis su med pa'i lam mchog 'di/ /de nyid rig pa rnams kyis gsungs/ /dmigs pa med pa'i chos 'di kun/ / </text></item>
<item><p>133b.7</p><section></section><text>dmigs pa med las rab tu grol/ /dmigs med blo yi dang byas na/ /dmigs pa med par 'gyur ba yin/ /rnam par mi rtog pa'i rab tu byed pa slob dpon chen po AR+Ya de wa'i zhal snga nas mdzad pa rdzogs so// //paN+Di ta chen po ma hA</text></item>
<item><p>134a.1</p><section></section><text>kA ru Na dang / bod kyi lo tsA ba rma ba na chos 'bar gyis bsgyur ba'o//[ ]@##/ /rgya gar skad du/ do ha ko Sha nA ma/ bod skad du/ do ha mdzod ces bya ba/ dpal rdo rje sems dpa' la phyag 'tshal lo/ /bcom ldan</text></item>
<item><p>134a.2</p><section></section><text>'das bdag med ma la phyag 'tshal lo/ /e ma ho/ /srid dang zhi ba phyag rgya chen po ni/ /ngo bo nyid kyis mkha' ltar rnam par dag /mtshon bya'i gnas lugs med pas tha snyad tshig lam chad/ /rang bzhin spros med ngo bo ltos chos kun dang</text></item>
<item><p>134a.3</p><section></section><text>bral/ /brtag dang dpyad du med cing mtshon pa'i dpe dang bral/ /dpe bral nyid la'ang mi gnas blo yi yul las 'das/ /rtag min chad min 'khor dang mya ngan 'das pa min/ /snang min stong min dngos dang dngos med skye med min/ /chos nyid gnyug</text></item>
<item><p>134a.4</p><section></section><text>ma ma yin blo las 'das pa'ang min/ /min pa'ang min zhing yin min blo yis brjod med phyir/ /gnyis chos gang dang 'brel med gzod nas mnyam pa nyid/ /ngo bo des tshig byed pa'i las rnams bshad pa yang / /ri bong rwa brdzun de yi rno rtul</text></item>
<item><p>134a.5</p><section></section><text>brdzun dang mtshungs/ /chos rnams thams cad mtshan nyid de dang khyad par med/ /ji ltar snang zhing srid pa'i kun rdzob chos can rnams/ /ngo bo nyid med ming tsam sgra tsam btags pa tsam/ /ming dang don la khyad par bye brag cung zad med/ /gdod</text></item>
<item><p>134a.6</p><section></section><text>nas lhan cig skyes pas gzhan nas btsal du med/ /sems nyid ming stong spros bral phyag rgya chen po ste/ /nam mkha' rang bzhin gdod nas ming stong yin dang mtshungs/ /ngo bo nyid kyis ma skyes mtshan ma'i spros dang bral/ /mkha' ltar kun la</text></item>
<item><p>134a.7</p><section></section><text>khyab cing 'pho dang 'gyur ba med/ /dus rnams kun du stong zhing ye nas bdag med de/ /dran rtog mtshan ma med de smig rgyu'i chu bo ltar/ /ma bcing ma grol gnyug ma'i ngang las ma g.yos so/ /sems can thams cad phyag rgya chen po'i sprul pa</text></item>
<item><p>134b.1</p><section></section><text>la/ /sprul pa'i ngo bo ye shes nas skye med chos kyi dbyings/ /bde sdug la sogs gnyis snang mtshan ma thams cad kyang / /chos nyid gnyug ma phyag rgya chen po'i rol pa'o/ /rol pa nyid la bden med mi brtan 'gyur ba'i phyir/ /gnas lugs</text></item>
<item><p>134b.2</p><section></section><text>stong pa'i rgya las nam yang ma 'das so/ /kha cig dbang bskur ba yis yongs su gdung bar byed/ /kha cig hUM phaT zer zhing phreng ba yongs su bgrang / /kha cig bshang gci khrag dang khu ba sha rnams za/ /kha cig rtsa dang rlung gi rnal 'byor bsgom</text></item>
<item><p>134b.3</p><section></section><text>ste yongs su 'khrul/ /e ma ho/ /bla ma dam pas zin pas cig shos 'di ltar rtogs/ /gang yang 'khrul pa yin phyir yang dag rtogs pa med/ /rtogs bya rtogs byed med pas phyogs ris mtha' dang bral/ /bral dang ma bral med pas mnyam</text></item>
<item><p>134b.4</p><section></section><text>nyid gnyug ma'i ngang / /'di ltar rtogs na nges par gzhan du dri sa med/ /sna tshogs chos skur gsal bas spong len sems mi 'byung / /bsgom dang mi bsgom med cing mtshan mas gos pa med/ /snang dang mi snang yul la nam yang brten mi byed/ / </text></item>
<item><p>134b.5</p><section></section><text>bya dang byed pa'i sems med dmigs pa kun dang bral/ /re dang dog pa'i sems med kun la zhen pa log /bla mas bstan pas gnyug ma'i gnas lugs rtogs gyur na/ /dran rig sna tshogs chos kyi dbyings su rang rlag ste/ /rnam shes</text></item>
<item><p>134b.6</p><section></section><text>yul la mi gnas chags zhen kun bral bas/ /ma bcos gnyug ma'i ngang du chos kun grol bar 'gyur/ /kun la ma chags nga rgyal la sogs dri ma bral/ /gus par ldan zhing dam pas yongs su zin pa dang / /gang yang yid byed bral na dri med</text></item>
<item><p>134b.7</p><section></section><text>the tshom med/ /shes dang shes bya dag pas chos nyid mngon sum 'char/ /gnyug ma phyag rgya chen po rtogs par ma gyur na/ /rtag tu gnyis 'dzin dbang gis kun la zhen gyur pas/ /bsam rig rab rib sna tshogs rgyun du skye 'gyur zhing / /ma nor</text></item>
<item><p>135a.1</p><section></section><text>don la mi gnas srid par 'khor zhing 'khyam/ /snyan grags bsnyen bkur kun la chags zhing zhen pa dang / /thos bsam go rtogs che dang nyams myong bzang po dang / /dngos grub byin rlabs nus pa'i rtags byung bcos ma'i</text></item>
<item><p>135a.2</p><section></section><text>lam/ /don gyis dri ma yin phyir mkhas pas yid mi gtad/ /de nyid yid la byed cing gnyis mtha'i phyogs lhung na/ /'khor bar 'khor zhing srid pa'i rtsa ba yin pa'i phyir/ /kun gyi gzhi rtsa yid kyi ri bo gang yin ltos/ /bltas pas ma mthong yid dang bral</text></item>
<item><p>135a.3</p><section></section><text>na nges par grol/ /sems kyis chos kyi dbyings la 'di zhes med pas na/ /de la sgom dang bsgom par bya ba gnyis su med/ /yod med cir yang mi rtog ma yengs ngang la zhog /stong pa nyid dang skye med blo las 'das pa dang / /mtha' bral la sogs</text></item>
<item><p>135a.4</p><section></section><text>gang yang yid la byed pa na/ /gnas lugs don la mi gnas shin tu yengs pa'o/ /stong dang mi stong rtsis med lhug pa'i ngang la zhog /gzhag dang mi gzhag med par rang dga' yan par thong / /btang dang bzung ba'i sems med ro langs ji bzhin gyis/ / </text></item>
<item><p>135a.5</p><section></section><text>de nyid gnas lugs rig nas de yi ngang gnas na/ /gnyis snang mtshan ma'i bag chags myur du 'jig par 'gyur/ /rtogs pa'i ngang la mi gnas mtshan mas g.yengs gyur na/ /gnyis snang mtshan ma'i bag chags ldog par mi 'gyur te/ /rab</text></item>
<item><p>135a.6</p><section></section><text>rib can gyi mig gi nang du shes gyur kyang / /mig gi nad ma byang bar rab rib snang mi ldog /gnas lugs yid la byed cing nyams la zhen pa dang / /de nyid don la goms shing bsgoms na gol ba'i rgyu/ /mthun 'jug rnams la chags sdang skye</text></item>
<item><p>135a.7</p><section></section><text>phyir 'ching ba'o/ /mi mthun rkyen ngan thams cad dngos grub dam pa ste/ /mi mthun rkyen gyis rnal 'byor nyams kyi gsal 'debs phyir/ /rkyen ngan mi spang de nyid shes pas de la sbyang / /de ltar skyong zhing nyams rtogs mthar 'byin spyod pa ste/ / </text></item>
<item><p>135b.1</p><section></section><text>gyi ling dag la lcag gis bskul ba ji bzhin no/ /gal te rtogs ldan nyams bzang spyod pa'i grogs med na/ /ji ltar mi ldan skyes bu dag ni rkang pa med dang mtshungs/ /don dam rnal ma chags med don la sbyang bya ste/ /mi spang mi sgrub mi zhen mi</text></item>
<item><p>135b.2</p><section></section><text>spyod mi 'gog par/ /rang lus ci bder spyod pa rab mchog dam pa'o/ /kun rdzob sangs rgyas mi ro'i gdeng chen ldan gyur kyang / /sems can tshogs chen mi spang ci nus 'bad par bya/ /'khor ba dag la dog pa'i sems med 'jigs bral yang / / </text></item>
<item><p>135b.3</p><section></section><text>sdig pa'i las rnams phra mo dag nas 'dzem par bya/ /chos rnams stong pa mkha' ltar rtsa bral rtogs gyur kyang / /chags sdang 'dzin chags mtha' dag rtsad nas spang bar bya/ /chos nyid mtha' bral zang thal chen po'i don rtogs kyang / /brtan pa ma</text></item>
<item><p>135b.4</p><section></section><text>thob bar du nyams rtogs gzhan la gsang / /don dam bdag gzhan gnyis su med pa rtogs gyur kyang / /kun rdzob 'gro la phan pa'i don chen dag la bsam/ /'dren pa gzhan la mi ltos gdeng dang ldan gyur kyang / /bka' drin can gyi bla ma spyi</text></item>
<item><p>135b.5</p><section></section><text>bo'i gtsug tu bkur/ /chags shing zhen par bcas pas kun la dgag sgrub byed/ /rgyud dang mi 'tsham 'gal ba'i spyod pa gol ba'o/ /mthong bya mthong byed med pas tha dad rang sar grol/ /nyams su myong mkhan stor bas rtsol sgrub kun dang</text></item>
<item><p>135b.6</p><section></section><text>bral/ /thob bya'i 'bras bu stor bas re dog kun las grol/ /nga bdag rtsad nas thon pas bdud kyi g.yul las rgyal/ /dngos 'dzin rang sar zhig pas 'khor 'das kun la grol/ /rig pa gzhi la dag pas rdzogs sangs rgyas zhes brjod/ / </text></item>
<item><p>135b.7</p><section></section><text>chos blo zad sar zad pas mya ngan 'das zhes bshad pa'i phyir/ /ma bcos ma bsgyur spangs thob kun las yongs su grol/ /e ma ho/ /phyag rgya chen po zhes bya zab mo'i sgra chen de/ /gdags gzhi gang yin stong pa zhes bya'ang btags pa tsam/ / </text></item>
<item><p>136a.1</p><section></section><text>skad cig ngo bos stong par bdag med su yis rtogs/ /rtog mkhan nyid med ming tsam sgra tsam btags pa tsam/ /de nyid yang dag ma yin gdul bya'i snang ba'o/ /gdul bya nyid la'ang bdag med sgyu ma sprul pa 'dra/ /phyag rgya chen</text></item>
<item><p>136a.2</p><section></section><text>po zhes bya byis pa'i blos brtags so/ /'khrul dang ma 'khrul zhes bya ming tsam btags pa tsam/ /'khrul par tshor zhing rig pa'i skyes bu su zhig yin/ /'bras bu myang 'das rdul tsam med cing mi dmigs na/ /grol dang ma grol zhes bya glo bur</text></item>
<item><p>136a.3</p><section></section><text>sgro btags te/ /nam mkha' zhi zhing dag la med pa grol lam ci/ /kun rdzob don dam zhes bya'ang nan gyis btags pa ste/ /chos kyi dbyings la bden pa gnyis med chos dbyings med/ /do ha mdzod ces bya ba rnal 'byor gyi dbang phyug biR+Wa pas mdzad</text></item>
<item><p>136a.4</p><section></section><text>pa rdzogs so// //rgya gar gyi mkhan po shrI bai ro tsa nas rang 'gyur du bsgyur ba'o// //brgyud pa ni biR+Wa pa/ nag po pa/ slob dpon sgra mkhan zhabs/ slob dpon pu ra pa/ shrI bai ro tsa na'o//[ ]@##/rgya gar skad du/ </text></item>
<item><p>136a.5</p><section></section><text>do ha ko Sha/ bod skad du/ do ha mdzod/ dpal rdo rje mkha' 'gro la phyag 'tshal lo/ /phung po khams dang skye mched dbang po rnams/ /lhan cig skyes pa'i rang bzhin las/ /ma lus de las byung zhing de ru thim/ /lhan skyes dngos dang dngos med</text></item>
<item><p>136a.6</p><section></section><text>gtam mi 'dri/ /stong pa snying rje de ru ro mnyam 'dod/ /yid la ma byed gnyug ma'i rang bzhin la/ /brdzun pa rnams kyis skur ba ma 'debs shig /rang dbang yod pas rang nyid 'ching ma byed/ /sems la mya ngan 'das pa rgyob la sod/ /khams</text></item>
<item><p>136a.7</p><section></section><text>gsum stong pa gos pa med la 'jug /sems ni mkha' 'dra mnyam pa'i bde bar zhugs/ /dbang po yul dmas skad cig tsam ni der mi mthong / /thog ma spangs shing 'di ru tha ma spangs/ /bla ma mchog gi zhabs kyis gnyis med bstan/ /sems</text></item>
<item><p>136b.1</p><section></section><text>ni gang du zhi gyur pa/ /der ni rlung yang thim par 'gyur/ /rang rig pa yi de nyid 'bras bu ni/ /su zhig la ni gang gis ji ltar bstan/ /rmongs pa'i 'jig rten 'gro ba rnams kyis spyod yul min/ /mkhas pa rnams kyis de nyid bgrod bya min/ / </text></item>
<item><p>136b.2</p><section></section><text>gang la bla ma'i zhabs kyi mnyes pa yi/ /kye ho gang zag de yi spyod yul yin/ /rang rig de nyid 'bras bur ni/ /te lo pa yis de skad bstan pa yin /yid kyi spyod yul du ni gang gyur pa/ /de ni don dam nyid ni ma yin no/ /de nyid bla ma'i gsung</text></item>
<item><p>136b.3</p><section></section><text>gis bstan par bya ba min/ /des na slob mas go ba ma yin no/ /lhan skyes 'bras bu bdud rtsi'i ro/ /de nyid su zhig la ni ci zhig bstan/ /gang du yid ni zhi ba dang / /yid dang rlung gnyis mnyam par zhu/ /der ni rnam kun spangs pa la/ / </text></item>
<item><p>136b.4</p><section></section><text>khams gsum de ru gnas pa yin/ /rmongs pa gnyug ma'i rang bzhin shes par gyis/ /de tshe gti mug dra ba ma lus chad par 'gyur/ /lhan cig skyes pa'i sems ni legs par sbyongs/ /tshe 'dir dngos grub thar pa lus 'dis rnyed/ / </text></item>
<item><p>136b.5</p><section></section><text>gang du sems ni 'gro ba der/ /der ni sems med par ni ltos/ /dbye ba med par ro mnyam gnas par gyis/ /sems dang sems med de ni legs par tshol/ /tshe 'di nyid la dngos grub legs par gsal por rnyed/ /sems ni gang du zhi</text></item>
<item><p>136b.6</p><section></section><text>gyur pa/ /khams gsum po ni de ru thim/ /rang gzhan mnyam pas sangs rgyas rje btsun 'gyur/ /sems ni nam mkha'i ngang du zhugs nas thim/ /de yi tshe na dbang po lnga dang yul rnams dang / /phung po khams rnams nang du zhugs nas song / / </text></item>
<item><p>136b.7</p><section></section><text>gang zhig brtan dang g.yo ba'i rnam pa kun/ /stong pa gos pa med pa ste/ /'di la dpyad par mi bya'o/ /'di ni bdag go 'di ni 'gro ba'o/ /gang zhig dbye ba yongs shes pa/ /dri med sems kyi rang bzhin la/ /gang zhig rang rig shes par bya/ / </text></item>
<item><p>137a.1</p><section></section><text>bdag nyid 'gro ba bdag nyid sangs rgyas te/ /bdag nyid dri ma med cing bdag nyid yid la mi byed pa/ /de la 'gro ba med cing gos pa med/ /yid ni rje btsun nam mkha' rje btsun ma/ /nyin mtshan du ni gar byed lhan cig</text></item>
<item><p>137a.2</p><section></section><text>skyes la rol/ /skye dang 'chi ba dag las grol bar 'gyur/ /gnyug ma'i yid la rgyun du gnas par gyis/ /'bab stegs dka' thub nags la ma brten cig /khrus dang gtsang sbras bde ba mi rnyed do/ /tshangs pa khyab 'jug dbang phyug lha/ / </text></item>
<item><p>137a.3</p><section></section><text>byang chub rang la yod bzhin gsum la bkur mi bya/ /lha rnams ma mchod 'bab stegs ma 'gro zhig /lha rnams mchod kyang thar pa thob mi 'gyur/ /rnam par mi rtog sems kyis sangs rgyas mchod par gyis/ /srid dang mya ngan 'das la</text></item>
<item><p>137a.4</p><section></section><text>gnas par ma byed cig /shes rab thabs kyi ting 'dzin zhugs/ /gang tshe g.yo bar brtan par byed nus na/ /de yi tshe na nyams myong 'grub par 'gyur/ /ji ltar dug ni zos par gyur pa las/ /dug gis kyang ni 'chi bar mi 'gyur ba/ /de ltar</text></item>
<item><p>137a.5</p><section></section><text>srid pa zos kyang rnal 'byor pa/ /'dod yon gyis ni 'ching bar mi 'gyur ro/ /kye ho rnal 'byor pas ni las la skur ma 'debs/ /skad cig bzhi dang dga' ba bzhi ru de ru song / /skad cig dga' ba de yi bye brag shes par gyis/ /mtshan gzhi</text></item>
<item><p>137a.6</p><section></section><text>mtshan nyid spangs pa shes par gyis/ /kye ho mchog dang dga' bral 'di ni dpyad par bya/ /bla ma mchog gi zhabs la gus par gyis la legs par long / /gang zhig dga' ba mchog dang dga' bral gyi/ /kye ho skad cig der ni lhan skyes rtogs par</text></item>
<item><p>137a.7</p><section></section><text>bya/ /yon tan rin chen dpral ba'i klad rgyas gzhag bya ste/ /'dod pa mo'i ze'u 'bru las ni 'di nyid shes par bya/ /skad cig bye brag de ru lhan skyes gang shes pa/ /de ni tshe 'di nyid la rnal 'byor par brjod do/ /thog ma tha ma gzung ba 'dzin pa spangs/ / </text></item>
<item><p>137b.1</p><section></section><text>bla ma mchog gi zhabs kyis gnyis med bstan/ /mi g.yo dri med rnam par rtog pa med/ /shar ba nub pa spangs pa 'di ni snying po yin/ /'di ni mya ngan 'das par rab tu brngod/ /yid kyi nga rgyal gang du chad gyur pa/ /skyon dang yon tan spangs</text></item>
<item><p>137b.2</p><section></section><text>pa 'di ni don dam mo/ /rang rig la ni gang yang med/ /sems dang sems med rtag tu sgongs/ /kye ho lhan cig skyes pa'i rang bzhin du ni gnas par bya/ /skye ba med cing 'chi ba med/ /rtsa ba med cing rtse mo med/ /'ong ba med cing 'gro ba med/ / </text></item>
<item><p>137b.3</p><section></section><text>gang du yang ni mi gnas so/ /bla ma'i man ngag gis ni snying la chud/ /kha dog spangs shing rig med pa/ /snang ba thams cad de la rdzogs/ /yid ni sod la sems ni rtsa ba med par gyis/ /sems kyi lhag ma zug rngu thong / /'di ru sku</text></item>
<item><p>137b.4</p><section></section><text>bzhi phyag rgya bzhi/ /khams gsum ma lus de tshe dag /bdag dang 'gro ba khams gsum stong / /dri ma med pa'i lhan cig skyes pa la/ /dge dang mi dge gang yang med/ /yid ni gang du 'gro 'dod pa/ /de la 'khrul par mi bya'o/ /mig ni mi 'dzum</text></item>
<item><p>137b.5</p><section></section><text>pa dag gi/ /bsam gtan gyis ni gnas par bya/ /slob dpon chen po te lo pas mdzad pa do ha mdzod ces bya ba rdzogs so// //rgya gar lho phyogs ko sa lar sku 'khrungs pa'i rnal 'byor pa chen po mkhas pa dpal rnam par snang mdzad</text></item>
<item><p>137b.6</p><section></section><text>rdo rje'i zhal snga nas rang 'gyur du gsungs pa'o// //[ ]@##/ /rgya gar skad du/ pany+tsagA thA nA ma/ bod skad du/ tshigs spu bcad pa lnga pa zhes bya ba/ dpal te ru ka la phyag 'tshal lo/ /chu zad pas ni 'dam gyi pad+ma skams/ /sprang</text></item>
<item><p>137b.7</p><section></section><text>rtsi bros pas gar song cha yang med/ /rtsa ba lo ma sdong po me yi sbyor bas zad/ /nag po na re dbang po'i bzhad gad la ni ltos/ /za zhing 'thung dang gnas nas yal ga bcag nas song / /kye ho 'di ni bdag gi las ni gtum mo lta bu yin/ /rgyun gyi ba mo</text></item>
<item><p>138a.1</p><section></section><text>lta bus pad+ma bsregs/ /yon tan brgya ni skyon gcig gis ni zad par byas/ /rgya mtsho zad pas pad+ma rnams kyang skams/ /de tshe sgo bcu las ni du ba byung / /'jig rten pa ni nag po med ces zer/ /nag po theg chen zab mo'i nags na</text></item>
<item><p>138a.2</p><section></section><text>gnas/ /sems ni stong zhing gnyug ma'i ngang du rdzogs/ /phung po bzhad gad gyur kyang 'gyod pa med/ /'o ma'i nang na mar yod pa ni mi mthong bzhin/ /'dod pa yod de 'jig rten pas ni ma mthong ngo / /'jig rten 'tsho ba 'am ni 'chi ba gang yang med/ / </text></item>
<item><p>138a.3</p><section></section><text>'di lta'i longs spyod nag po rnal 'byor pa/ /pad+ma bzhin du lus cha skams gyur kyang / /nag po ci yi phyir na shi zhes bya/ /brtul zhugs spyod pa'i slob dpon chen po nag pos mdzad pa'i tshigs su bcad pa lnga pa rdzogs so// //rnal 'byor gyi</text></item>
<item><p>138a.4</p><section></section><text>dbang phyug shrI bai ro tsa na badzras bsgyur ba'o//[ ]@##/ /rgya gar skad du/ shrI bi rU pa ba dA tsa tur shI ti/ bod skad du/ dpal biR+Wa pa'i tshig rkang brgyad cu rtsa bzhi pa/ bla ma rnams la phyag 'tshal lo/ /nyin mtshan rtag tu bla ma mchog gi</text></item>
<item><p>138a.5</p><section></section><text>zhabs la 'dud/ /gzhung 'di lhan cig skyes pas 'phros nas byung / /des ni rga shi rnams la bzhad gad byas/ /sems ni mi g.yo brtan par rtse gcig bya/ /des na bsam bya bsam gtan dkyil 'khor phyag rgya med/ /de rnams bsgoms pas</text></item>
<item><p>138a.6</p><section></section><text>rnam par dag mi 'gyur/ /lta stangs 'ching dang las rnams byed pa dang / /sgo rnams dgag par bya ba ma yin no/ /des ni lhan cig skyes pa'i lam mi shes/ /gang zhig srog dang rtsol ba gang ba can dang ni/ /bum pa can gyi rlung la bstod byed pa/ / </text></item>
<item><p>138a.7</p><section></section><text>gang gis lte ba'i dkyil 'khor nyid du ni/ /gtum mo sbar bar byed cing nan tan gyis/ /sgo bcu la ni sgo lcags 'jug par byed/ /gang zhig spyi bor pad+ma dkar po bsgom/ /rmongs pa des ni dang po'i thar pa mi rnyed do/ /dril can rkan dang sna rtser</text></item>
<item><p>138b.1</p><section></section><text>bsam byed dang / /steng dang 'og dang bsdoms nas shing btsugs dang / /mgrin pa'i phugs su 'od zer 'bar byed dang / /dpral bar zla ba rtag tu sgom byed dang / /nam mkha'i rtse mor mi g.yo'i sna rtser bsgom/ /la la 'og tu pad+ma rdo rje lta/ /la la u rgyan</text></item>
<item><p>138b.2</p><section></section><text>'ching zhing 'degs par byed/ /la la tshangs pa'i gnas bzhi sgom par byed/ /la la rang grib stong par byas nas chas la lta/ /la la dkyil 'khor til gyi 'bru tsam bsgom/ /la la bar snang sku gzugs sgom byed pa'i/ /byol song rnams ni rang nyid chos rnams</text></item>
<item><p>138b.3</p><section></section><text>shes par smra/ /de rnams kyis ni skye ba 'bras bu med/ /blo rnams zad cing sdig pa rnams la spyod/ /des ni lhan cig skyes pa'i cha yang ma mthong ngo / /de ni nam mkha' dang ni sa 'og dang / /sa steng dang ni tshangs pa'i gnas su'ang med/ /dman pa'i slob dpon</text></item>
<item><p>138b.4</p><section></section><text>bsten par ma byed cig /des ni sdig pa'i las rnams ma spangs par/ /kha ni 'gul zhing 'gul zhing re la gnas/ /rang gis stong pa snying rje byed par rtsom/ /des ni srid pa spong thabs mi shes so/ /stong pa snying rje rtogs zhes zer zhing gnas/ /dpal</text></item>
<item><p>138b.5</p><section></section><text>ldan bde chen gtam yang mi 'dri'o/ /la la dbang phyug u ma re la gnas/ /bdag nyid srid pa'i 'ching ba'i zhags pas bcings/ /la la khu ba khrag dang rnam snang za/ /bya rog bya rgod bzhin du bdag nyid 'khol/ /la la gnas gsum skad cig gsum du</text></item>
<item><p>138b.6</p><section></section><text>bsgom/ /la la snying ga'i pad+ma 'khor lo 'chang / /la la hUM phaT zer zhing phreng ba bgrang / /byol song rnams ni 'khrul pa rgyun mi 'chad/ /dbang dang dbang bskur mang po gsungs pa rnams/ /bla ma rnams la slob mas len par byed/ /de nas brtsams shing</text></item>
<item><p>138b.7</p><section></section><text>slob ma rnams la 'chad/ /dbang bskur gyi ni phyogs kyang ma mthong ngo / /la las gser 'gyur rtsi ni lta byed pas/ /des ni khyim pa rnams ni dbul por byas/ /lha rnams kyis kyang mi bde ba la sbyar/ /nags la skyes pa'i rtswa dang shing rnams dang / /shing</text></item>
<item><p>139a.1</p><section></section><text>lo me tog rnams kyis skyid ma bstan/ /dus su bsam gtan 'jig rten pa rnams byed/ /des ni mchog gi thar pa mi shes so/ /cal col mang po smras pas ci zhig bya/ /ji ltar smras pa de dag thams cad brdzun/ /gdams ngag</text></item>
<item><p>139a.2</p><section></section><text>pa rnams gsal po'i gnas lugs nyon/ /gang gis gsal por thar pa grol ba rnyed/ /sems ni g.yo zhing smyon pa lta bur thong / /skye dang gnas dang 'jig pa gsum po rtogs par gyis/ /mgul rgyan dang ni phyag rgya ma lus thong / /des ni mgon po ji</text></item>
<item><p>139a.3</p><section></section><text>ltar mthong bar 'gyur/ /'jig rten pa ni yi ge rnams la gtod/ /yi ge med pa de ni snying la ma chud do/ /gdams ngag pa rnams nyon cig ngas ni bshad par bya/ /khams gsum bor nas dpal ldan theg pa che/ /dang po'i mgon po la ni dge dang mi dge</text></item>
<item><p>139a.4</p><section></section><text>med/ /ma lus khyab cing bde chen stong pa nyid/ /byed pa 'phrog pa rang nyid spyan ras gzigs/ /zad pa med cing gzhan du song ba med/ /de ni mchog gi dbang phyug dam pa'o/ /bsam gtan gyis ni ting 'dzin skyes byas kyang / /dang po'i mgon po de ni ma mthong</text></item>
<item><p>139a.5</p><section></section><text>ngo / /de lta'i sems ni snying la ma chud do/ /de la lus dang ngag dang yid med de/ /dpa' bo dri med de ni nam mkhar thim/ /biR+Wa pa yis sems can don du byas/ /don dam 'di ni gdams ngag pa rnams nyon/ /rnal 'byor gyi dbang phyug chen po dpal bi rU pas mdzad</text></item>
<item><p>139a.6</p><section></section><text>pa'i tshig rkang brgyad cu rtsa bzhi pa rdzogs so// //yul lho phyogs ko sa lar sku 'khrungs pa'i rnal 'byor gyi dbang phyug chen po shrI bai ro tsa na badzra'i zhal snga nas rang 'gyur du mdzad nas gsungs pa'o//[ ]@##/ /bla ma dam pa'i zhabs pad</text></item>
<item><p>139a.7</p><section></section><text>la btud de/ /lam 'bras gsung mdo bri bar bya/ /sems can la nyon mongs pa'i snang ba la ma dag pa'i snang ba/ rnal 'byor pa ting nge 'dzin la nyams kyi snang ba/ bde bar gshegs pa'i sku gsung thugs mi zad pa rgyan gyi 'khor lo la dag pa'i snang ba'o/ / </text></item>
<item><p>139b.1</p><section></section><text>kun gzhi rgyu rgyud la 'khor 'das chang bas rtsa rgyud/ lus thabs rgyud sogs la gdan sogs gsum pa bzhi yis rgyu'i dbang / lam du bskyed rim la sogs lnga pa bzhis bstan/ mnyam gzhag gi dam tshig sogs bsrung / rdo rje mkha' 'gro la sogs kyi</text></item>
<item><p>139b.2</p><section></section><text>nyams chags bskang / 'dod yon sogs lnga yis mnyes pa sogs bya/ lam gyi thun bzhi la dbang bzhi bsgoms pas lus la brten nas bde chen gyi sgrib pa 'dag cing 'tshang rgya bar gsal bas bshad rgyud/ phyag rgya chen po 'bras bu'i rgyud ni/ </text></item>
<item><p>139b.3</p><section></section><text>'bras bu'i dbang bzhis thams cad mkhyen to/ /tshad ma bzhis 'bras bu gtan la phab nas/ 'gal 'dus skyon med sogs gsum gyis bsam gtan gyi dug dbyung / zas spyod lam/ rlung thig le/ phyag rgya ma bsten/ dngas ma lnga'i bde ba dang / </text></item>
<item><p>139b.4</p><section></section><text>dbang po lnga nyams dang ma bral bas bdud rtsi bsten/ 'khor ba'i rtsa bzhi dang / 'khor lo rnams dang / gzhan rnams dang / sa thog mtha' la re re/ gsum pa bcus bar gyi rtsa mdud dral bas la dor/ 'jug pa sel ba'i lam yid 'dag pa'i rnam</text></item>
<item><p>139b.5</p><section></section><text>rtog bsgoms pas lta ba'i dug dbyung / rnam shes lngas yul lnga ma spangs pas/ bdud rtsi bstan/ dag pa'i chos rnams gdod nas stong par shar bas la dor/ gsang sngags snyan brgyud la sogs bzhi ma chad pas/ lus khyad par can la brten nas</text></item>
<item><p>139b.6</p><section></section><text>dngos po'i mtha' rten cing 'brel par 'byung ba/ gzhan dbang rten 'brel byang chub chen po'i lam/ chos thams cad rten cing 'brel bar 'byung ba lo rgyus kyis tshad ma'o/ /kun gzhi rnam shes dag pa'i byang chub chen po/ /rten cing 'brel bar 'byung ba</text></item>
<item><p>139b.7</p><section></section><text>lnga yis lam yongs su rdzogs pa'o/ /thabs kyi phyogs su lhung ba'i rnal 'byor pa'i lam gyi bar chad ni/ dad pa brtan pos srung ba'i 'khor lo/ sngags zlos/ sngags mdud/ chos rnams sems nyid snang ba/ gzhan dbang rten 'brel/ </text></item>
<item><p>140a.1</p><section></section><text>gzugs brnyan yin phyir/ de kho na nyid rgya mtsho'i don dang ma bral bas bsrung / shes rab la phyi'i bdud lam gnyis/ lta grub brgyad rgyur ba'o/ /nang gi bdud lam la sogs bcu dang brda ma shes na 'od brda shes pas bsrung / grib dang sgrib</text></item>
<item><p>140a.2</p><section></section><text>pa thig le 'dzag pa bsrung / /tshogs lam nas tha mal pa'i lus ngag yid dang bral bas bral ba'i 'bras bu bzhi thabs nas/ khams 'du lugs gsum gyis phyogs med rnams dang / rlung sems bdag byin gyis brlabs nas/ byang chub kyi phyogs dang</text></item>
<item><p>140a.3</p><section></section><text>mthun pa'i chos sum cu rtsa bdun ltar lam bgrod na/ sgom pa mi 'chor ba'i rdzu 'phrul gyi rkang pa bzhi ni/ las kyi rlung pho mo/ ma ning gi rlung / thod rgal gyi ye shes kyi me 'bar bas/ khams 'dus pa dang po/ rgyun gyi rlung po lag ca can gyis rtsa</text></item>
<item><p>140a.4</p><section></section><text>dral/ sems gnas/ rta rmi/ rtsa rlung gi zug 'byung / sna tshogs 'dud la sogs bzhi rtsa ba'i rlung la sogs zin pa'i bye brag bdun gyis yan lag gi rlung rim gyis nang du 'gag/ de tsa na thig le mang du kha 'bu/ rten mnyam du 'dre de la brten nas sems</text></item>
<item><p>140a.5</p><section></section><text>nang du gnas/ rnam shes lnga nang du 'dus/ phung po lnga dul/ ye shes kyi 'gro ldog byed/ bsgom pa mi 'chor ba'i mthong snang rmi lam nyams gsum gsum ni rnam rtog sngon du song ba ltar khams gsum kun du snang ngo / /sa chu la thim na smig rgyu/ chu me</text></item>
<item><p>140a.6</p><section></section><text>la thim na du ba/ me rlung la thim na srin bu me khyer/ rlung rnam par shes pa la thim na mar me 'bar ba/ rnam par shes pa 'od gsal la thim na nam mkha' sprin med lta bu/ sa chu me rlung dang rlung sems mnyam par 'dus na khams gsum kun du me 'bar</text></item>
<item><p>140a.7</p><section></section><text>ba lta bur snang / chu rlung dang spu lus grang / rlung gi rlung 'du 'phro dang rang 'phur bya 'byung / 'byung ba bzhi'i rlung mnyam rgyu dang lha mo sna tshogs kyis gar mchod dang dri ro/ 'byung ba bzhi'i rlung mnyam rgyu dang lha mo sna tshogs nam mkha' dang mnyam pa dang</text></item>
<item><p>140b.1</p><section></section><text>spu lus bde/ bdud rtsi lnga dang bzhin gshegs sku sogs/ sih+la dang nyi ma/ ga pur dang zla ba/ rtsa bran rnams su thig phran dang skar ma/ rtsa 'dzin la sogs su shing sdong la sogs/ chags sdang rnam pa lnga dang / nyam nga mya ngan 'dre'i rtsa/ mchi ma'i</text></item>
<item><p>140b.2</p><section></section><text>rtsar g.yal dang mchi ma/ lte bar dang po chags pa'i rigs drug gi yi ger rlung sems mnyam par 'dus na/ rigs drug gi gar sngags der khrid pa/ rmi lam nyams lta bu khams gsum kun du snang ngo / /oM las bsam gtan sogs kyi ting nge 'dzin</text></item>
<item><p>140b.3</p><section></section><text>yum gyi mkha'/ a las yang dag par thim na khams gsum nam mkha' yum chen mo shes rab kyi pha rol tu phyin ma la sogs kyi pho brang du thim na chos sku nyams su myong zhing gzung 'dzin grol/ hUM las gsal zhing yang la rang 'byung gi ye shes nam</text></item>
<item><p>140b.4</p><section></section><text>mkha' shin du dri ma med/ khams 'dus pa bar pa rlung po lag ca bri bas rtsa dral/ thig le'i gzugs dang mthong snang brten no/ /mdor na rak+Sha la sogs su srin po sogs dri can gyi sgra lha'i mig rnam par dag pa bzhin/ srid pa'i rtse mo man chad ting</text></item>
<item><p>140b.5</p><section></section><text>nge 'dzin gyi nyams su 'byung ba snyam byed pa/ bshad kyis mi lang ba mtshon cing lnga bcu la gsang / sgom pa mi 'chor ba'i phyi'i rten 'brel rlung log sogs gsum gsum ni/ nang gi mkha' 'gro ma lnga de bzhin gshegs pa'i sku lnga/ byang chub</text></item>
<item><p>140b.6</p><section></section><text>chen po'i rten 'brel mdzad pas/ dngos grub rnams rang la 'byung bar shes shing re zhing stsol ba'i blo sel to/ /bdud dang gol sa rnams rang gi lam dang rten 'brel du shes pas skyon yon tan du bslang zhing rim pa yin min du skye ba'i dod byung rgyal</text></item>
<item><p>140b.7</p><section></section><text>du gtang / shes rab kyi phyogs su lhung ba'i lam la/ lha'i bu'i bdud 'ong bas sad pa bzhis bsrung / sgom pa mi 'tsher ba'i dran pa nye bar gzhag pa bzhi ni/ yul 'gags pas rang yi dam gyi lha dang / gug skyes kyi dgos pa bsam zhing ting</text></item>
<item><p>141a.1</p><section></section><text>nge 'dzin cha bsnyams pas/ khams 'dus pa tha ma rlung po lag ca dral bas rtsa bral/ skye mched drug gi nang du thig le 'dus pas rjes su dran pa drug yang dag par shes/ sprul sku 'ga' mthong / sgom pa mi 'chor ba'i yang</text></item>
<item><p>141a.2</p><section></section><text>dag par spong ba bzhi ni/ sprul sku las dbang gsum gyi rjes las byung ba'i shes pa bsam zhing / dgyes sogs pang can bcu gnyis ma'i rtsa btsal zhing / snying po'i a kun 'dar gyi sna rtser dal rgyu la sogs rig pa yid 'jug pas/ lus ngag</text></item>
<item><p>141a.3</p><section></section><text>yid gsum rdo rje skyil krung bcas/ thig le rlung non pas rnga sgra la sogs mi thos pas/ chog shes pa sogs kyi bdud choms pa'o/ /nang gi sangs rgyas rnams kyi lam srid pa'i rtse mor phyin cing ma skyes pa'i chos la bzod dka' bstod pa nyid</text></item>
<item><p>141a.4</p><section></section><text>kyi bzod pa'o/ /dbu mar sems rtog med log sems 'phos na bzod pa/ 'khor ba'i chos las 'das shing / mya ngan las 'das pa'i lam chos rnams rdzogs pas chos rnams kyi nang na mchog go/ /de ltar nyams skyon can skyon med dang / </text></item>
<item><p>141a.5</p><section></section><text>phyi dbyibs kyi a nas yar rlung sems mnyam par 'dus nas lam du 'byung ba rnams ngo bo rang mtshan nyid do/ /'jig rten las 'das pa'i lam la/ phyi nang rten cing 'brel par 'byung ba'i lam gyis sprul sku rang bzhin gyis lhun grub thob par</text></item>
<item><p>141a.6</p><section></section><text>byed pa/ spyod pa'i rim pa'i lam nas lus dag par byed pa bum pa'i dbang mthar phyin/ de kho na nyid kyi rtags/ byang chub kyi yan lag bdun ni/ rtsa rin po che'i pho brang bzhi/ gtso bo gsum ste lus kyi dkyil 'khor mthong bas rtog pa'i 'gro ldog byed/ </text></item>
<item><p>141a.7</p><section></section><text>sprul sku'i zhing khams brgya bsgul zhing nyan/ sbyin brgya/ 'od brgya 'gyed/ mar brgya 'chad/ ting nge 'dzin mi 'dra ba brgya la snyoms par 'jug nus/ rigs drug gi rtsar khyad par du mi'i rten mthong nas dga' la g.yang za/ ngo tsha la skyug bro/ /sngon</text></item>
<item><p>141b.1</p><section></section><text>bla mas rgyu dus na bstan pa'i 'khor 'das dbyer med de tsa na rtog /snying rje skye/ mchi ma ltung / gzhan gyi sems sna tshogs shes/ 'dod yon sna tshogs mthong bas dgod bro/ /rdzu 'phrul sna tshogs skad cig mas 'byung ba rnams nang gi zhing khams mthong bas</text></item>
<item><p>141b.2</p><section></section><text>so/ /nang ma mthong par phyi mi mthong / de tsa na ling ga brtan/ rdo rje rtser lhan cig skyes pa'i sar thig le gnas pa ltar/ lus bde bas myos shing brgyal/ rang gzhan ngo mi shes/ nang rtags rlung sor gcig 'gags/ phyi rtags gsang gnas phyed</text></item>
<item><p>141b.3</p><section></section><text>thig les brtan sa dang po'o/ /yang sprul sku las dbang bzhi sgom lam sa gnyis pa nas sprul pa'i sku'i zhing khams stong la sogs pa bsgul ba la sogs pa nus/ yon tan la sogs 'phel/ 'gro ldog la sogs 'gags/ nang rtags rlung sor</text></item>
<item><p>141b.4</p><section></section><text>drug 'gags/ phyi rtags gsang gnas te/ snying thig les brtan/ longs sku 'ga' mthong / sgom lam sa drug go/ yang longs sku las dbang bzhi bzhi bdag byin gyis brlab pa'i rim pa'i lam nas/ longs sku rang bzhin gyis lhun grub thob</text></item>
<item><p>141b.5</p><section></section><text>par byed pa/ ngag dag pa gsang ba'i dbang mthar phyin/ de kho na nyid kyi rtags dbang po lnga dang dngas ma'i rlung lnga la mnga' brnyes/ nus pa lnga dang lta stangs rnams la thogs pa med/ b+ha ga'i dkyil 'khor du rigs drug gi sa bon mthong / sa bon drug</text></item>
<item><p>141b.6</p><section></section><text>la mnga' brnyes/ sems can rnams kyi skad du chos ston cing chos spyi dang rang gi mtshan nyid la thogs pa med/ lte bar yi ge'i phyi mo brgyad/ A li kA li mthong nas/ mdo sde'i chos gsung rab yan lag bcu gnyis la thogs pa med/ bdud rtsi lnga dang</text></item>
<item><p>141b.7</p><section></section><text>ro drug la longs spyod nus/ tshangs pa'i dbyangs su gyur pa rnams a ni yig 'bru ces pa drug gis gsal lo/ /sa bdun yan chad longs sku'i zhing khams 'khor bzhi'i brgya dung phyur la sogs bsgul ba la sogs pa nus/ nang rtags rlung sor bcu</text></item>
<item><p>142a.1</p><section></section><text>'gags/ phyi rtags mgrin smin thig les brtan/ sgom lam sa bcu'o/ /yang dbang bzhi bzhi/ sems dag la dkyil 'khor 'khor lo thabs kyi lam nas chos sku rang bzhin gyi lhun grub thob par byed pa/ shes rab dang ye shes</text></item>
<item><p>142a.2</p><section></section><text>kyi dbang mthar phyin/ de kho na nyid kyi rtags/ stobs lnga ni/ byang chub kyi sems kyi rlung lnga bskyod pa'i dngas ma'i dngas ma/ rtsa ba byang chub sems kyi dkyil 'khor mthong nas rtags bstan pa/ sku gsum ye shes lnga la sogs dbang thob nas/ bdud rtsi</text></item>
<item><p>142a.3</p><section></section><text>lnga gar 'du mthong nas sangs rgyas rnams gzhan don mdzad pa mthong / sprul pa bde chen thig le 'du ba mthong na/ sangs rgyas rnams 'og min gyi gnas na zab mo la bzhugs pa mthong / lte ba sprul par bdud rtsi lnga dang rlung lnga 'dus pa mthong na/ longs</text></item>
<item><p>142a.4</p><section></section><text>sku'i rigs lnga yum gyi b+ha ga na bzhugs nas skal ldan byang chub sems dpa' la gsang ba sgrogs pa mthong / phyag rgya ma'i dngas ma'i dngas ma mthong na mngon shes la thogs pa med/ rtsa yig rnams su dngas ma 'drongs na rdzu 'phrul la thogs pa</text></item>
<item><p>142a.5</p><section></section><text>med/ de nyid slar spos na sngon gyi gnas rjes su dran/ nang rtags rlung sor bcu gnyis 'gags/ phyi rtags spyi gtsug hri la thig les brtan/ sa bcu gnyis so/ /yang dbang bzhi bzhi mthar phyin gyi lam nas mthar thug rten 'brel mthar thug 'da' ba/ </text></item>
<item><p>142a.6</p><section></section><text>rdo rje'i dba' rlabs kyi lam gyis phyag rgya chen po mchog gi dngos grub rig ma'i skyes bu/ srid pa rnam par dag pa'i lam/ /ngo bo nyid kyi sku rang bzhin gyi lhun grub thob par byed pa/ bzhi pa lus ngag yid kyi dbang mthar phyin/ de kho na nyid kyi rtags</text></item>
<item><p>142a.7</p><section></section><text>'phags pa'i lam yan lag brgyad ni/ rnam shes brgyad 'dag kar 'bras bu gnyis thob ste/ sa chen dga' zhing rangs la mgu/ /de rnam pa drug tu g.yo/ /bdud gnas su sgra grag /phyag rgya ma'i gnas su khams gsum mthong / mkha' 'gro ma</text></item>
<item><p>142b.1</p><section></section><text>rnams ring nas 'du/ /ha ri ma la sogs pa dbang phyug gi don brgyad 'char/ nang rtags srog rtsol a wa d+hU tIr 'jug /phyi rtags gtsug tor phyed thig les brtan/ sa phyed dang bcu gsum mo/ /bzhi pa yid kyi dbang mthar phyin/ de kho na nyid kyi rtags</text></item>
<item><p>142b.2</p><section></section><text>'bras bu'i phyogs gcig 'thob ste/ 'bigs byed gzhon nu'i grong khyer chos kyi dbyings/ /byang chub sems kyis ni 'bigs/ 'bras bu longs sku'i zhing khams rab bkram la sogs pa bsgul ba la sogs pa nus/ sa bcu gsum thob kar sa bcu ma</text></item>
<item><p>142b.3</p><section></section><text>la sogs pa yid kyis bkug ste/ slob dpon dus gsum bde gshegs bcud 'dus yin/ yi dam lha dang bla ma dbyer med la/ /b+ha gar dngos grub len pa'i rten 'brel gyis/ /srid pa rnam par dag pa'i lam/ /ngo bo nyid kyi sku shin tu rnam par dag</text></item>
<item><p>142b.4</p><section></section><text>pa rang bzhin gyi lhun grub thob par byed pa/ 'bras bu mthar phyin de kho na nyid kyi rtags longs sku'i zhing khams ma lus pa la sogs pa bsgul ba la sogs pa nus/ nang rtags srog rtsol a wa d+hUd+ma tI'i 'gags/ phyi rtags gtsug gtor hri la thig les brtan/ </text></item>
<item><p>142b.5</p><section></section><text>phyi nang gi rten 'brel 'gros bzhi thim pa rnams kyis sgom nyams kyis skyon yod med phyed pas bcu gsum pa'o/ /thams cad mkhyen te/ bcu gsum rdo rje 'dzin sar rten 'brel 'grig pa ltar snang / 'tshang rgya kar 'khor tshom bu cig dang bcas te 'tshang</text></item>
<item><p>142b.6</p><section></section><text>rgya'o/ /gsang sngags rdo rje'i theg pa ni/ /rgyu dang lam dang 'bras bu'i dbang / /rtogs pas brtags pas rtog med rtogs/ /ye shes snang ba de bzhin no/ /lam zab bla ma dam tshig lus so sor brtags pa'i 'gog pa lam 'bras bu dang bcas pa'i gdams</text></item>
<item><p>142b.7</p><section></section><text>ngag dang man ngag du bcas pa rdzogs so//[ ]@##/ /rgya gar skad du/ a mr-i ta sid+d+hi mU la nA ma/ bod skad du/ bdud rtsi grub pa'i rtsa ba zhes bya ba/ dpal he ru ka la phyag 'tshal lo/ /spyan gsum rab ldan dbu bcad sku mdog dmar/ / </text></item>
<item><p>143a.1</p><section></section><text>'chi ba'i 'jigs sel rnal 'byor pho mo yi/ /phyag rgya 'dzin cing biR+Wa ting 'dzin gyis/ /skyob mdzad phyag rgya'i zhabs la bdag 'dud do/ /phyag rgya chen po rnams bshad bya/ /mi ni gang gis thos pa la/ /lha rnams kun</text></item>
<item><p>143a.2</p><section></section><text>gyis bkur sti mdzad/ /skye ba bye ba stong dag tu/ /legs las rgya chen rnams byas pas/ /de thob 'khor ba'i rgya mtsho la/ /pha rol tu ni rnal 'byor 'gro/ /g.yon pa'i rting pas bshang lam dgag /g.yas pa cung zad brkyang byas la/ /mtheb chen bol gong</text></item>
<item><p>143a.3</p><section></section><text>lag pas gzung / /snying ga lkog mas mnan pa ni/ /sgo dgu dgag pa'i sbyor ba'o/ /de yi rtsa gsum dag la ni/ /rim pa bzhin du bsnun par bya/ /'di ni las kyi phyag rgya'o/ /rkang pa gcig pa sems bsdu zhing / /rlung rnams gcig tu bsdus bya ste/ / </text></item>
<item><p>143a.4</p><section></section><text>rlung gis bsdam pa brtsam par bya/ /nyi zla gnyis ni gcig par bya/ /de ltar byas na rlung ni 'gag /'di ni dam tshig phyag rgya'o/ /bshang lam 'khor lo gyen du bzlog /thig le sgra bcas gyen du bslang / /rtsa rnams thams cad rab tu g.yo/ /mchog gi</text></item>
<item><p>143a.5</p><section></section><text>rtsa ni gyen du 'ong / /lus ngag yid gsum sbyor ba yis/ /sku gsung thugs ni bsgrub par bya/ /goms pa brtan par gyur pa yis/ /rang gi me ni gsal ba'o/ /phyag rgya 'di yis thams cad du/ /rnal 'byor pa ni nges par 'gro/ /'di ni kha sbyor sbyor</text></item>
<item><p>143a.6</p><section></section><text>ba ste/ /rtsa ba'i gdams par 'dod pa'o/ /'di ni rlung gi sbyor ba yin/ /mkhas pa rnams kyis 'di bsgrub po/ /phyag rgya gnyis su shes par bya/ /ji bzhin bsdam pa'i cho ga shes/ /dzo ni lha mo'i phyag rgya yin/ /ling+ga'i phyag rgya lha yin no/ /pho dang mo</text></item>
<item><p>143a.7</p><section></section><text>yi sbyor ba las/ /phyi rol du ni skyes pa 'byung / /ji bzhin sbyor ba 'di gnyis kyis/ /skye ba nang du gsang bar bya/ /rtsa ni bud med gzugs can te/ /skyes pa med na 'bras bu med/ /phyag rgya che dang bsdams pa che/ /dbye ba med na 'bras bu med/ /rlung ni</text></item>
<item><p>143b.1</p><section></section><text>'khor lo gcig tu bsdu/ /ji srid bsdams pa bzhin du bya/ /rnal 'byor ba yis bshig par bya/ /rang gi rlung sems bshig par bya/ /sbyor ba'i rim pas bshig par bya/ /rlung ni stobs dang ldan byas la/ /dbu ma'i sgo ru gzhug bya ste/ /'khor lo bzhi po</text></item>
<item><p>143b.2</p><section></section><text>rlung gis dbug /lag gnyis ling+ga'i phyag rgya bca'/ /de ni sa la gzhag nas su/ /rkang pa'i rtse mo sa la gzugs/ /brla ni brdab par bya ba yis/ /rlung gis rlung ni bshig par bya/ /rlung gis rlung la bteg par bya/ /rlung gis rlung ni gsad par bya/ /rlung gis</text></item>
<item><p>143b.3</p><section></section><text>yongs la khyab pa yis/ /rlung gis dngos grub thams cad sbyin/ /rlung gis 'chi ba med par 'gyur/ /des ni bdud rtsi grub par ni/ /bi R+Wa nga yis yang dag bshad/ /legs par bsdams pa lus kyi las/ /rdo rje rlung rtse bye ba yis/ /lhun po yi ni bar dag tu/ / </text></item>
<item><p>143b.4</p><section></section><text>dgug pa'i sbyor ba 'di yis ni/ /tshangs sogs mdud pa bshig par bya/ /lhun po'i steng du lha rnams 'gro/ /lhun po dag ni g.yo 'gyur te/ /des ni thams cad brgyal bar 'gyur/ /tshangs pa la sogs lha rnams bsad/ /dang po yi ni sbyor ba yis/ /tshangs</text></item>
<item><p>143b.5</p><section></section><text>pa'i mdud pa bshig par bya/ /de nas dbang phyug mdud pa bshig /de bshig nas ni biSh+Nu bshig /de nas gti mug la sogs spangs/ /gtsug tor sgo ni sbas pa la/ /rlung gis sgo ni rnam par dbye/ /de ni 'bigs pa chen po'o/ /bsdam pa che dang 'bigs pa</text></item>
<item><p>143b.6</p><section></section><text>che/ /phyag rgya che ni gsum pa yin/ /'di ni gsang dbang gsum yin no/ /'di dag gis na sbyor grub grags/ /de nyid gsum ni gang rig pas/ /de ni 'jig rten gsum rig go/ /gang gis 'di la goms byas na/ /thams cad kyi ni mnga' bdag 'gyur/ / </text></item>
<item><p>143b.7</p><section></section><text>gsang ba lha yi lha rnams dang / /mi yi bdag po'i bdag por 'gyur/ /dbang bskur kun la dbang ba yin/ /thams cad ma lus lhag par 'gyur/ /des na lha rnams kun gyi dbang / /chos kyi phyag rgyar 'dod pa'o/ /phyag rgya che la goms par bya/ /phyag rgya</text></item>
<item><p>144a.1</p><section></section><text>'di las thams cad 'byung / /grub pa chen po 'byung ba yin/ /phyag rgya chen po gang yin pa/ /rnam gnyis de ni dam pa dang / /'chi ba las ni grol ba dang / /lus sems dag la bde ba 'byung / /sems la gnas pa tsam gyis kyang / /mngal</text></item>
<item><p>144a.2</p><section></section><text>du skye bar mi 'gyur ro/ /dang po'i ming ni yi ge yin/ /sbyor ba ldan pa bshad par bya/ /dad dang ldan pa'i sbyor ba yin/ /rnal 'byor pa ni nges par ni/ /phyag rgya chen po 'grub pa yin/ /phyag rgya chen po bshad par bya/ /rkang pa lag pa bsdam bya ste/ /rlung ni</text></item>
<item><p>144a.3</p><section></section><text>lan gsum 'thungs byas la/ /rtsa rnams thams cad 'then par bya/ /langs pas rtsa rnams gyen du phyogs/ /nad rnams thams cad bcom nas ni/ /phyag rgya chen po'i don yang rdzogs/ /ji ltar nam mkha' bar snang la/ /sprin tshogs 'bar ba 'khrigs pa</text></item>
<item><p>144a.4</p><section></section><text>de/ /rlung gi shugs kyis gtor ba ltar/ /de ltar lus 'di dag la ni/ /nad kyis yongs su bsgos gyur kyang / /thabs kyi rlung gis gzhom par bya/ /'di ni phyag rgya chen po'o/ /dz+ha ye d+ha yi karma yi/ /lag pas 'byung ba lnga dag kyang / /las kyi bya bas mnye bya</text></item>
<item><p>144a.5</p><section></section><text>zhing / /bsdams pa chen pos gnas pa yi/ /stobs kyi 'khor lo 'di yis ni/ /steng du lha yi 'jig rten skrag /lag pa brkyang bskum 'di yis ni/ /phyogs bzhi dag kyang g.yo bar byed/ /rkang pa 'og tu brkyang pa yis/ /klu rnams thams cad skrag par byed/ / </text></item>
<item><p>144a.6</p><section></section><text>dbang po ngal zhing dub ba'i tshe/ /rtse gcig sems kyi ngang la gzhag /bsdam pa'i sbyor ba bshad par bya/ /rlung gis lus ni 'dzin par 'gyur/ /bsdam pa gnyis ni shes bya ste/ /ji ltar thig le gnas pa dang / /dzo ni b+ha d+ha'i lha mo yin/ /mgrin pa bsdams pa</text></item>
<item><p>144a.7</p><section></section><text>lha yin no/ /dgang ba can dang bum pa can/ /phyag rgya gzung ba rnam par bya/ /lha dang lha min kun la gsang / /rnal 'byor bsdam par bya ba yis/ /dbu ma'i sgo ru gtad par bya/ /lam gsum rnam par bkag byas la/ /rlung ni nang du gzung bar bya/ /srog ni</text></item>
<item><p>144b.1</p><section></section><text>rlung yang rlan par bya/ /de ltar byas pas 'og tu 'bab/ /skad cig nyid la bsdam par bya/ /steng 'og rlung gi sbyor ba yis/ /mnyam pa'i rlung dang bsreg par bya/ /des ni gyen du bskyod par bya/ /bshang lam bsdams pa dang ldan pas/ /rlung ni rnam</text></item>
<item><p>144b.2</p><section></section><text>par bskum pa dang / /gyen du blang ba byas pa yin/ /'khrul 'khor dang ni rlung sbyor gyis/ /dgram dang rab tu bsdam par bya/ /zung 'jug lam gsum bsgom par bya/ /'di ltar mi yi lus la ni/ /grub pa'i lam ni rab gsal ba/ /nyams myong skye zhing</text></item>
<item><p>144b.3</p><section></section><text>lus rgyas 'gyur/ /rgas par yang ni mi 'gyur ro/ /rtsa rnams rgyun gyis 'bab pa dang / /rtag par 'og tu 'gro ba de/ /bsdams pa chen po 'di yis ni/ /rnam par ldog par 'gyur ba yin/ /gshis ni thur du 'gro ba yin/ /yur ba'i nang du chu 'bab</text></item>
<item><p>144b.4</p><section></section><text>pa/ /de ni bsdams pas ldog par 'gyur/ /de bzhin nang gi lus la yang / /lus kyi phyi rol 'gro ba de/ /rnal 'byor rtag tu shes par bya/ /lus kyi rtsa ni ma lus pa/ /'dis ni bsdams par rab tu grags/ /bsdams pa 'di yi mthu yis ni/ / </text></item>
<item><p>144b.5</p><section></section><text>lha rnams kun kyang gsal bar 'gyur/ /de ltar phyag rgya bzhi yis ni/ /lam gsum rnam par bkag pa'o/ /lam gcig pa ni gsal ba'o/ /grub pa lha yi lam du 'gro/ /skye dang 'chi ba'i lam gnyis po/ /'og ni lam du bshad pa yin/ / </text></item>
<item><p>144b.6</p><section></section><text>bsod nams dang ni sdig rgyu yi/ /de phyir skyon gnyis rnam par spangs/ /rlung gi de nyid bum pa can/ /de ni rab tu mnyam par bya/ /steng gi lam du rnam byas la/ /rlung dang lhan cig sbyor ba yis/ /bsdams pas chu rgyun 'gag pa ltar/ /'gro ba thams</text></item>
<item><p>144b.7</p><section></section><text>cad rnam par 'gog /des na de yi bka' drin gyis/ /dzo ni gdams pa zhes grags so/ /grub pa'i lam dang yang dag ldan/ /mi ni 'gyur te gzhan du min/ /phyag rgya 'di ni shes pa yis/ /dregs pa yod kyang don dang ldan/ /des na thams cad shes pa yin/ / </text></item>
<item><p>145a.1</p><section></section><text>bdud rtsi grub pa zhes bya ba slob dpon chen po bi rU pas mdzad pa rdzogs so// //rgya gar gyi mkhan po rnal 'byor pa las grub pa thob pa'i rgya gar e de bas bsgyur ba'o//[ ]@##/ /rgya gar skad du/ DA ki ni u pa ya shrI</text></item>
<item><p>145a.2</p><section></section><text>d+ha ra mi sa ra b+hi ra nA ma/ bod skad du/ mkha' 'gro ma'i man ngag snyan nas snyan du brgyud pa gdung ba bcad pa'i gdams pa zhes bya ba/ bla ma rje btsun rnams la phyag 'tshal lo/ /rdo rje mkha' 'gro ma rnams la phyag 'tshal lo/ /bla ma rje btsun mchog dang byin</text></item>
<item><p>145a.3</p><section></section><text>rlabs 'byung ba'i gnas/ /rnal 'byor ma dang mkha' 'gro'i tshogs rnams la/ /gus pa mchog gis rab tu rtse gcig 'dud par byas nas kyang / /skal ldan gdung ba gang zag gdung ba gcad pa'i phyir/ /bla ma rnams kyi brgyud pa'i man ngag bri/ /de la</text></item>
<item><p>145a.4</p><section></section><text>rten gyi gang zag skal ba dang ldan zhing tshogs chen po bsags pa des/ bla ma dam pa rnams yun ring bar bsten cing gdams pas rgyud yongs su bsgos par gyur kyang / gdams ngag gis goms par ma gyur cing / yid gdung ba ma chad pa dag la rdo rje mkha' 'gro ma</text></item>
<item><p>145a.5</p><section></section><text>rnams kyis/ slob dpon chen po Dom+bi he ru ka la sogs pa rnams la brdar gsungs pa de dag bdag gis bstan par bya'o/ /de'ang mkha' 'gro ma ro mas/ slob dpon Dom+bi he ru ka la lta ba'i gnas lugs brdar gsungs pa/ /til 'bru dang ni sgron mas phyogs kun</text></item>
<item><p>145a.6</p><section></section><text>gsal bar byed/ /sngags kyis btab pa'i dug ni sman gyi mchog tu gyur pa ste/ /rma bya'i zas ni gzhan du gyur pa yod ma yin/ /tsan+dan dri dang ri dgas gla rtsi'i dri bzhin no/ /chu zla dang ni rgya mtsho'i rlabs ni tha dad cung zad med/ /sol ba'i rang bzhin gang gi kha dog</text></item>
<item><p>145a.7</p><section></section><text>nag po dag dang mtshungs/ /ri bo chen po gang gis bskyod par mi nus pas/ /gangs ri'i chu ni gzhan du gyur pa yod min no/ /dper na dri dang sgog skya tha dad gyur pa med/ /nyi ma zla ba'i yon tan gsal ba yin/ /mkha' la bya 'phur rjes ni tshol bas rnyed mi 'gyur/ / </text></item>
<item><p>145b.1</p><section></section><text>nam mkha'i khams ni rtog ge'i spyod yul ma yin no/ /maN+Dal dag ni phyogs las thams cad rab tu snyoms/ /dper na ro langs dang ni sa pra ko ne bzhin/ /dpa' bo ngo mtshar nor bu shel bzhin no/ /zhes gsungs te/ de dag ni gnas lugs kyi gdung</text></item>
<item><p>145b.2</p><section></section><text>ba bcad pa'i gdams pa zhes bya ste dang bo'o// //de nas mkha' 'gro ma sid+ha d+ha ras/ slob dpon Dom+bi he ru ka la bsgom pa'i don brdar gsungs pa ni/ gnas ni tshang tshing dag gam dur khrod du/ /bdag med pa yi mdza' mo dag dang phrad byas la/ /yid</text></item>
<item><p>145b.3</p><section></section><text>ni rab dga'i bsam pa yis/ /dper na las zin pa yi skyes bu bzhin/ /dman pa'i don stor nam mkhar khyer bar bya/ /chu bo chen po rgyun du bab pa bzhin/ /drang srong ku shu gtsang ma'i steng du gzhag /mar me'i rtse mo rlung gis mi bskyod dang / /me long</text></item>
<item><p>145b.4</p><section></section><text>g.ya' med bzhin du gsal bar phyi/ /bu ni yid 'ong bral ba'i ma bzhin du/ /rus sbal dang ni mkhar gzhong nyi ma la/ /rtsal dang ldan pa'i 'phong slob brtson pa ste/ /bsdams pa'i brtson ni nges par grol bar 'gyur/ /sa le sbram las byas pa'i</text></item>
<item><p>145b.5</p><section></section><text>rgyan bzhin du/ /bu ram dag gi ro la myang bar bya/ /zhes gsungs pa ste/ de dag ni bsgom pa'i gnas lugs kyi gdung ba gcad pa'i gdams pa zhes bya ste gnyis pa'o// //de nas mkha' 'gro ma lA mas slob dpon he ru ka la spyod pa'i don brdar</text></item>
<item><p>145b.6</p><section></section><text>gsungs pa ni/ bag ma dang ni smyon ma'i tshul bzhin te/ /glang po btsongs la phag rgod gsad par bya/ /nya ni rgya mtsho chen por yangs pa che/ /nags rnams me yi phung por rab tu bsreg /spyan gzigs zas la rtag tu longs spyod bya/ /res 'ga' mgyogs</text></item>
<item><p>145b.7</p><section></section><text>pa'i rta la bzhon pa bya/ /gri gug rnon po'i mtshon cha dag gis ni/ /ce spyang dur khrod dag tu rnam par rol/ /'dab chags khra yi rtsal ni shin du drag /wa ni dur khrod nyid du shin du gzhol/ /chang 'thungs pa dang yul rnams gzhol ba 'dra/ /me tog dag la bung ba</text></item>
<item><p>146a.1</p><section></section><text>rgyu ba bzhin/ /bu chung dang ni seng ge me long mtshungs/ /stag ni 'jigs pa med par kun du rgyu/ /lkugs pa dag ni kha las khyod ma 'da'/ /zhes gsungs pa ste/ de dag ni spyod pa'i gnas lugs gdung ba gcad pa'i gdams pa ste gsum</text></item>
<item><p>146a.2</p><section></section><text>pa'o// //de nas mkha' 'gro ma kaM ka ro ma has/ slob dpon Dom+bi he ru ka la nyams su myong ba'i don brdar gsungs pa ni/ dkar po chos ni zla ba'i rim pa ste/ /gzha' tshon dag ni nam mkha' dag la mdzes/ /gzhon nu ma yis ma smras ci ste go/ /'khur ba</text></item>
<item><p>146a.3</p><section></section><text>chus bkang pa ni smra mi byed/ /khug rna lta bu sni ba'i rnam pa yin/ /dbul po'i rang bzhin gter ldan shin tu ngo mtshar che/ /lan tshwa chu nyid la ni rab tu thim/ /nam mkha'i nyams las 'da' bar mi byed do/ /bslus pa'i chos rnams la ni re bar mi byed cing / /ral</text></item>
<item><p>146a.4</p><section></section><text>gri'i ngar ni snum gyis nyams par 'gyur/ /rgyal po dag ni rkun pos 'jigs mi byed/ /wa yis seng ge skrag par 'gyur ma yin/ /mkha' lding rnams ni mkha' las dpangs mi dma'/ /'di nyid yin dang ma yin gang yang min/ /sus byas gang yin go ba su</text></item>
<item><p>146a.5</p><section></section><text>zhig yin/ /zhes gsungs pa ste/ de dag ni nyams su myong ba'i gnas lugs kyi gdung ba gcad pa'i gdams pa ste bzhi pa'o// //de nas mkha' 'gro ma ma tre yis slob dpon Dom+bi he ru ka la 'bras bu'i gnas lugs kyi gdung ba gcad pa'i brdar gsungs</text></item>
<item><p>146a.6</p><section></section><text>pa ni/ yi ge bzhi pa dag gis zla ba rgyas/ /he ru ka yi nam mkha'i ngang nyid de/ /rdo rje dang ni pad+ma yi ge bral/ /kha T+wAM ga ni nyi ma'i 'od zer bzhin/ /rdo rje dang ni ljon shing 'bras bu ste/ /bya ni ngang pa chu na rtag tu gnas/ /pad+ma'i sdong bu 'dab ma rab tu rgyas/ /Da ma ru ni bung</text></item>
<item><p>146a.7</p><section></section><text>ba'i rtsi dang mtshungs/ /bdud rtsi skal ldan rnams la chu shel te/ /rin chen bdun la rgyal pos mnga' yang mdzad/ /rnam grangs rnams ni ras kyis shes la bkab/ /kun 'dar ma la bye brag gang yang med/ /rtsal chen rdzogs pa'i seng ge gangs la gnas/ /shel ni phyi</text></item>
<item><p>146b.1</p><section></section><text>nang med par shin du dag /btso ma'i gser ni dri ma'i g.ya' dang bral/ /zhes gsungs pa ste/ de dag 'bras bu'i gnas lugs kyi gdung ba gcad pa'i gdams pa ste lnga pa'o// //mkha' 'gro ma ma ha las/ slob dpon Dom+bi he ru ka la/ gang du</text></item>
<item><p>146b.2</p><section></section><text>gsungs pa de dag kyang / gnyis med kyi rnal 'byor du bya ba'i brdar gsungs pa ni/ rgyal po rnams ni rin chen skal bar ldan/ /sman pa bzang dang phrad par gyur pa las/ /nyi ma'i dkyil 'khor mun pa sel ba ltar/ /rus sbal rgya mtsho dag tu 'gro mi 'gyur/ / </text></item>
<item><p>146b.3</p><section></section><text>stobs ldan gyad kyis pha rol 'joms par byed/ /ri bo 'gyel na chu rnams 'brub par byed/ /nags khrod dag na rngon pa glu rnams len/ /me shel ras bal 'dus pas me 'byung 'gyur/ /gser 'gyur rtsi ni shin tu ngo mtshar che/ /chu dang bcas pa'i skye shing</text></item>
<item><p>146b.4</p><section></section><text>lo 'dab rgyas/ /sbur len nor bu dag ni sbur rnams sdud/ /shes pa rnams ni gzhan gyi lus la 'jug /spre'u rnams ni dran par ldan pa ste/ /mnyam pas 'gro ba dag ni sgrol bar byed/ /ga bur sbyor bas tshad pa'i nad rnams sel/ /dge slong bag dang ldan pa</text></item>
<item><p>146b.5</p><section></section><text>gso sbyong byed/ /rigs ngan rgyal po'i khab tu mi gnas te/ /bcad par gyur na tA la'i lo 'dab med/ /sgyu ma mkhan po sgyu ma'i longs spyod mkhas/ /rgyal po'i bu mo rgyan dang rab tu ldan/ /gar mkhan rnams ni gar gyi rnam pa byed/ /sbrang ma rnams ni ngan skyugs nang</text></item>
<item><p>146b.6</p><section></section><text>du rgyug /ces gsungs pa ste/ de dag ni gnyis su med pa'i rnal 'byor gyi gnas lugs kyi gdung ba gcad pa'i gdams pa ste drug pa'o// //de nas mkha' 'gro ma be tos/ /bla ma zangs gling pa la kap+pu ra la zung 'jug gi rnal 'byor gyi brda gsungs pa</text></item>
<item><p>146b.7</p><section></section><text>ni/ khri snyan sa le snying rje ldan pa ste/ /ma ni bu la rab tu chags pa'o/ /bu ram shing las bu ram 'byung ba ltar/ /rgya mtshor phyin pas nor bu rnyed par 'gyur/ /chu yi nang gi zla ba sel mi byed/ /nor bu me shel rtsol sgrub dag dang bral/ /rgyal po'i btsun mo rgyal</text></item>
<item><p>147a.1</p><section></section><text>po nyid kyang yin/ /tshong pa tshong 'dus dag tu gnas par byed/ /rdza mkhan dag ni so btang rdza la spyod/ /sprin dang bral ba'i nam mkha' rab tu dngas/ /dmu rgod mi srun brtul bas zhon par byed/ /mdza' bo dag gis gsungs pas re ba med/ /rmi</text></item>
<item><p>147a.2</p><section></section><text>lam sad pas dgra dang yongs su bral/ /khyim bdag mtshon cha'i 'khor lo rab tu rno/ /chom rkun rab tu mang bas mel tshe mkhas/ /chu rnams ma lus rgya mtsho ro gcig 'gyur/ /pha lam rdo rjes dngos po thams cad 'bigs/ /smig rgyu'i chu yis gdung bar mi byed</text></item>
<item><p>147a.3</p><section></section><text>do/ /gzha' chon yal ba dag la sdug bsngal med/ /rmi lam rmis pa'i nor la ster mi byed/ /brag ca'i sgra la rang nyid dga' ba ste/ /bram ze chang 'thung ba ni shin tu gsang / /rnal 'byor rnal 'byor rnal 'byor shin tu che/ /zhes gsungs pa ste/ de dag ni zung 'jug</text></item>
<item><p>147a.4</p><section></section><text>gi rnal 'byor gyi gnas lugs kyi gdung ba gcad pa'i gdams pa ste bdun pa'o// //de nas mkha' 'gro ma khaN+Da ro has/ slob dpon Dom+bi he ru ka la/ pad+mo kha 'byed pa'i gdams pa brdar gsungs pa ni/ dbul po rnams ni nor med sdug bsngal de/ / </text></item>
<item><p>147a.5</p><section></section><text>nang byed mtshan mo dag gi dus su ni/ /rgyal po'i bang mdzod bdag nyid brku bar bya/ /ma skyes dpe med mdzes pa'i grogs brkus la/ /shin tu mgar ba mkhas pa'i lde mig gis/ /gze ma bzhi bsten sgo lcags dbye bar bya/ /slar yang sgo de dam du gcad par</text></item>
<item><p>147a.6</p><section></section><text>bya/ /rkong gtan gzhug cing rked gzer bsdam par bya/ /sgo ba po de yongs su gsad bya zhing / /'bru mar 'bab pa stegs byas la/ /btsa' med lcags las byas pa dag gi gris/ /rgyal po'i btsun mo dam pa mgo bcad de/ /dmag dpon chen po dug gis</text></item>
<item><p>147a.7</p><section></section><text>gsad par bya/ /mel tse ba dang blon po rnams kyang bsad/ /de nas rgyal po'i bang mdzod kha phye la/ /gos bzang dag gis yongs su dril ba yi/ /gser dang dngul gyi ga'u kha phye la/ /phyogs med pa yi nor bu rin chen blta/ /mar me dang ni nam mkha'i bu mo'i</text></item>
<item><p>147b.1</p><section></section><text>tshul/ /nyi ma dang ni zla bas bdud rtsi 'thigs/ /che bas che ba'i rab tu che ba nyid/ /rma bya khyi dang phag dang smyon pa nying / /sha za bung ba shin du rol bar byed/ /ces gsungs pa ste/ de dag ni pad+mo kha dbye ba'i man ngag gi gnas lugs brdar gsungs pa'i gdams pa</text></item>
<item><p>147b.2</p><section></section><text>ste brgyad pa'o// //de nas rnal 'byor pa te lo pas dpal nA ro pa la/ bla ma'i chos bcu drug pa zhes bya ba'i gdams pa brdar gsungs pa ni/ sa gzhi bzang po dag gi thun mong la/ /blo dman rnams kyis las la ma zhugs shing / /sdug bsngal nad kyis gzir</text></item>
<item><p>147b.3</p><section></section><text>ba bsal ba'i phyir/ /ded dpon lta bu dag gis sems bskyed la/ /mu tig 'phyang ba chen po gzung byas la/ /'byung ba sa chu me rlung dbang du bsdus/ /rgya mtsho chen po bzhi nas rin chen btsal/ /sbrang rtsi'i bcud ni mar gyi snying por ldan/ /goms par bya zhing bzo la</text></item>
<item><p>147b.4</p><section></section><text>byang bar bya/ /phye ma leb dang ri dgas bung ba dang / /nya dang glang chen dag las rab tu grol/ /dug mdas ma phog phog kyang slar la gso/ /tha rgod chu yis rab tu bangs par bya/ /rab tu nor mang phyug cing shin du phyug /zhing pa'i las la rab tu gus par 'gyur/ /ma yis</text></item>
<item><p>147b.5</p><section></section><text>bu ni rab tu smin par byed/ /'joms byed seng ge'i bla ma de dag la/ /lus ngag yid gus yo byad ci dgos dbul/ /gus par ldan pas de 'dra yang dang yang / /rtsal med rten cing bsnyen bkur rab tu 'bad/ /ces gsungs pa ste/ de dag ni bla ma chos de rnams dang</text></item>
<item><p>147b.6</p><section></section><text>ldan pa'i sdig pa'i grogs po spang ba ste dgu pa'o// //de nas rnal 'byor pa te lo pas/ dpal na ro pa la slob ma'i chos bcu gnyis pa zhes bya ba'i brdar gsungs pa ni/ gcan gzan mche ba dag gis ma rungs rma med pa/ /sdug bsngal btson ra 'di na yun</text></item>
<item><p>147b.7</p><section></section><text>ring nad kyis thebs/ /khang bzangs dam pa nad med bde ba yon tan ldan/ /klu yi rgyal po 'gro la char rgyun rtag tu 'bebs/ /dug sdong lo 'dab rgyas pa'i lo 'dab 'bras bu chags pa med/ /spu gri'i sor chags sbrang rtsi'i ro rnams rtag tu spong bar byed/ /bde ba'i chos</text></item>
<item><p>148a.1</p><section></section><text>kun gsod par ldan pa'i skyes bu sems stobs ldan/ /rma yod bag yod gnas mi byed/ /mi bzad nad kyis gzir ba sman pa dag la rab tu gus/ /skom pas rab gdungs nges par btung ba 'ba' zhig sgrub par byed/ /rlan bral rus</text></item>
<item><p>148a.2</p><section></section><text>sbal rgya mtsho chen po mthong na rab tu dga'/ /mgo la me lces zin pa myur du sel bar byed/ /rin chen snod mchog de dag tu/ /ro mchog bcud kyis nges par 'gengs/ /mun pa dag la sgron me bzhin/ /skal ldan bya ba gsal bar byed/ /slob ma chos de rnams dang</text></item>
<item><p>148a.3</p><section></section><text>ldan pa bsten/ /de las bzlog pa spang bar bya'o/ /slob ma bsten pa'i gdung ba gcad pa'i gdams pa ste bcu pa'o// //de nas mkha' 'gro ma kaM ka ro ma has/ bla ma zangs gling pa na kap+pu ra la 'khrul pa'i shes pa gcad pa'i brda brgyad gsungs pa ni/ byis</text></item>
<item><p>148a.4</p><section></section><text>pa chung ngur gyur pa rnams kyis ni/ /me long bzhin la tha dad dag tu rtogs/ /shin du blo gros dman pa'i ri mo mkhan/ /rang gis bris pa'i ri mo dag la skrag /mkhris pa'i nad kyis btab pa'i mig can dag /mthong ba'i yul rnams dag la chags sdang skye/ /ji ltar</text></item>
<item><p>148a.5</p><section></section><text>dar gyi srin bu dag gis ni/ /rang gi kha chu'i rnam pas 'ching bar byed/ /mi mkhas dman pa'i gang zag la de ni/ /sgyu ma'i 'phrul gyi rnam pas bslus pa yin/ /rgya dang rnyi la sogs pas ri dgas ni/ /rang dbang med par rab tu bsdams par 'gyur/ /mi mthun dgra</text></item>
<item><p>148a.6</p><section></section><text>yis zin par gyur pa'i btson/ /lcags sgrog dam pa dag gis bcings gyur la/ /rmi lam na ni khri mon dong bcug pa/ /de tshe sdug bsngal mi bzod skye ba yin/ /bla ma bsten cing nges shes bskyed/ /gnyug ma goms par bsten par bya/ /'khrul pa yi ni shes pa nyid/ / </text></item>
<item><p>148a.7</p><section></section><text>rig pa nyid de ye shes nyid/ /'khrul pa'i shes pa spangs byas la/ /gnyug ma'i ye shes goms par bya'o/ /'khrul pa'i shes pa ngo shes par bya ba'i gdung ba gcad pa'i gdams pa ste bcu gcig pa'o// //lho phyogs kyi grong khyer du mkha' 'gro ma bi la de wis/ </text></item>
<item><p>148b.1</p><section></section><text>rnal 'byor pa'i smyon pa'i brtul zhugs la ri ta pa la la/ de kho na nyid kyi rnal 'byor nyi shu brdar gsungs pa ni/ zhing pa rnams ni rim gyis las la 'jug /shing rta dag ni 'khor lo gnyis dang ldan/ /dpe med nam mkha' nyid du gnas/ /rig pa'i mdangs ni</text></item>
<item><p>148b.2</p><section></section><text>thams cad 'bigs par byed/ /chu yi nang du ut+pal shin tu mdzes/ /rtog pa bral ba rgya mtsho chen po nyid/ /mun nag rab tu spangs pa nam mkha' ste/ /drang srong gnas pa shing lo'i gos/ /rtsal rdzogs seng ge gangs la da rung gnas/ /'dab ldan bya ni mkha' la</text></item>
<item><p>148b.3</p><section></section><text>mthon por gcod/ /sman mchog be ta'i 'bras bu gdod nas grub/ /'bru mar snod khyer skad cig tsam mi yengs/ /dka' thub can ni shin du bag dang ldan/ /ri yi khrod na ljon shing rab tu rgyas/ /bram ze 'jug ngogs dag na dri ma 'khru/ /thag pa'i 'jur pa lhod par</text></item>
<item><p>148b.4</p><section></section><text>lhod/ /gang+gA'i chu ni rgya mtsho chen por 'bab/ /gdol pa dag ni rab tu slong mos 'tsho/ /mdzes pa rtag tu me long lta bar byed/ /ri rgyal ri bo mchog rab rtag tu brtan/ /zhes gsungs pa ste/ de dag ni de kho na nyid kyi rnal 'byor nyi shu brdar gsungs pa'o/ /de kho</text></item>
<item><p>148b.5</p><section></section><text>na nyid kyi rnal 'byor shes par bya ba'i gdung ba gcad pa'i gdams pa ste bcu gnyis pa'o// //de nas rnal 'byor ci to mas/ /rje btsun ri khrod pa la zag bcas kyi bde ba las su rung bar bya ba'i phyir/ gdams pa brdar gsungs pa/ rten cing 'brel pa dag</text></item>
<item><p>148b.6</p><section></section><text>gi las rnams ni/ /phun sum tshogs pa thams cad 'grub par byed/ /dus rnams kun+da zla ba rgyas pa yin/ /mun pa'i tshogs rnams nges par sel byed na/ /tsha sgo med pa'i zhing pa dag gis ni/ /'bras bu'i nus pa yongs su skyed par byed/ /'khor lo gnyis dang</text></item>
<item><p>148b.7</p><section></section><text>rab tu ldan pa yis/ /shing rta mgyogs pa'i shugs kyis pha rol 'gro/ /rten thabs mkhas pa rnams kyi chu lud kyis/ /zhing pa'i myu gu rab tu rgyas par byed/ /ji srid 'dab ma ma rdzogs pa yi bya/ /de srid 'jam pa'i tshang na rten par byed/ /tshad pas gdungs pa'i dug</text></item>
<item><p>149a.1</p><section></section><text>gi sprul rnams ni/ /bya ba gzhan dag btang nas tsan+dan snyegs/ /zo chu rgyud mo mkhan po 'dod par ni/ /chu rnams ji ltar bsring par byed/ /'di ni thun mong ma yin gdams pa ste/ /rtag tu bla ma mchog la gus pa dang / /tshogs bsags rgyud sbyangs</text></item>
<item><p>149a.2</p><section></section><text>pa yi spyod yul te/ /skal ba dang ni ldan pas 'bad par bya/ /zhes gsungs te/ de dag ni ting nge 'dzin gyi grogs stobs yan lag brdar gsungs pa ste bcu gsum pa'o// //dur khrod chen po ha har sgrogs pa zhes bya bar slob dpon chen po Dom+bi he ru kas/ </text></item>
<item><p>149a.3</p><section></section><text>tshogs kyi 'khor lo'i mchod pa'i dus su/ 'du bar 'os pa'i rnal 'byor pa rnams la 'di skad ces gsungs so/ /rdo rje slob dpon du gyur pa rnams kyis bab col du bdud rtsi chu bo lta bu'i gdams ngag mi bya bar/ gdams pa bran ltar rang dbang med pa'i mi</text></item>
<item><p>149a.4</p><section></section><text>rnams la/ /rje bo bzhin du bde ba'i dus skabs med/ /g.ya' ma phyis pa'i me long ngos dag la/ /bzhin ni gzugs brnyan gsal bar gyur pa med/ /rgyu dang bral ba'i gzhung dang 'phong mkhan dang / /rtsal dang ldan yang srid mi byed/ /snod nang ma bkrus shin tu</text></item>
<item><p>149a.5</p><section></section><text>btsog pa'i nang / /ro mchog zas bzang dag gis 'gengs pa med/ /tshad ldan zhing pa mkhas pa dag rnams kyis/ /dus min sa bon 'debs pa yongs su spong / /rkun po blo gros gzhan la gtams pas na/ /brkus par gyur kyang sdug bsngal rtag tu skyes/ /gtsub</text></item>
<item><p>149a.6</p><section></section><text>shing yan lag rdzogs par ma gyur pa/ /me ni 'byung bar rung ba nam yang med/ /bag yod blo ldan mkhas pa gang zhig gis/ /zhabs med snod du bcud rnams blugs mi byed/ /'bru mar 'bar bar me 'dod skyes bu ni/ /rtag tu rlung rnams g.yo bar byed cing gnas/ / </text></item>
<item><p>149a.7</p><section></section><text>dug can sprul ni mkhas pa dag rnams kyis/ /mthong bar mi 'dod thag ring yongs su spong / /zhes gsungs pa ste/ de dag ni slob dpon Dom+bi he ru kas rdo rje slob dpon du gyur pa rnams la bdud rtsi lta bu'i man ngag snod ma brtags pa rnams la mi bstan pa ste</text></item>
<item><p>149b.1</p><section></section><text>bcu bzhi pa'o// //rje btsun nA ro pas bla ma gangs gseng pa la/ nor bu rin po che ngos gzung ba'i gdams ngag bstan pa ni/ nang gi mun pa'i rgya mtsho chen po ru/ /rin thang med pa'i nor bu rab stor bas/ /ze ma lnga dang rab tu ldan pa yis/ /mche ba gnyis gtsigs</text></item>
<item><p>149b.2</p><section></section><text>phag pa zos par 'gyur/ /lcags sna gsum las brdungs pa'i ral gri yis/ /phag pa'i sha dang rus pa so sor dbye/ /de nas nor bu rin chen btsal bar bya/ /rnyed par gyur na chu yis bkru/ /de nas rgyal mtshan rtse la phyar bar bya/ /'dod pa'i don la gsol ba gdab pas</text></item>
<item><p>149b.3</p><section></section><text>'byung / /dri ma med pa'i nor bu rin chen de/ /nges par nam mkha'i dkyil du sba bar bya/ /nor bu lhun po ri yi rtse la gzhag /nor bu me dang chu yis rab tu btul/ /nor bu bya yi 'dab ma gdags par bya/ /nor bu chu bo chen po'i gzhung la bskur/ /nor bu mar me'i ngos</text></item>
<item><p>149b.4</p><section></section><text>la bstan par bya/ /nor bu smon pa'i lag tu gtad la gzhag /nor bu me long ngos la bstan la gzhag /nor bu ras bal phung po'i steng du gzhag /nor bu rin chen dri za'i grong du bcol/ /nor bu rin chen rgyal po'i gter du sba bar bya/ /nor bu rin chen me dpung dkyil du</text></item>
<item><p>149b.5</p><section></section><text>sba/ /nor bu rin chen rkun po'i nor nyid yin/ /nor bu rin chen shel gyi steng du gzhag /nor bu nor can bstan pa'i nor/ /nor bu'i nor ni btsal zhes gsungs pa ste/ /de dag ni ye shes kyi nor bu ngos gzung ba'i thabs brdar gsungs pa'o/ /rang gi gnyug ma'i de kho na nyid</text></item>
<item><p>149b.6</p><section></section><text>kyi ye shes ngos gzung ba'i gdung ba gcad pa'i gdams pa ste bco lnga pa'o// //slob ma skal ldan tshogs bsags rin chen lta bu'i gang zag 'di/ /dpag tu med pa'i gdams ngag rnams kyis rgyud dag yongs su sbyangs gyur kyang / /gdung ba chad par ma gyur bla ma rnams</text></item>
<item><p>149b.7</p><section></section><text>kyis yongs su gdungs gyur pa/ /gdams ngag rnams dang bla ma'i gdung ba gcad phyir brgyud pa'i man ngag bkod/ /rje btsun mchog dang rdo rje mkha' 'gro'i tshogs rnams bzod mdzod la/ /de las byung ba'i dge ba zla ba lta bu'i dri ma med pa des/ /'gro ba ma lus yid</text></item>
<item><p>150a.1</p><section></section><text>kyi gdung ba yongs su gcad par gyur nas kyang / /phyag rgya chen po'i dri med sa la ma lus yongs su rdzogs gyur cig /mkha' 'gro ma'i gdams ngag snyan nas snyan du brgyud pa'i gdung ba gcad pa'i gdams pa zhes bya'o/ /sprul pa'i rnal 'byor pas</text></item>
<item><p>150a.2</p><section></section><text>gzhung du bkod pa rdzogs so//[ ]@##/ /rgya gar skad du/ ma hA mu drA badzra gI ti nA ma/ bod skad du/ phyag rgya chen po rdo rje'i glu zhes bya ba/ dpal sha ba ri dbang phyug la phyag 'tshal lo/ /na mo d+harma kA ya/ ma hA su kha ye/ kye ho gnyis med rdo rje 'di ltar nyon/ /gang</text></item>
<item><p>150a.3</p><section></section><text>zhig mig med pa yis lam mkhan bsten/ /bu chung dpa' bo ma la rag lus te/ /me long bstan pas bzhin gyi dkyil 'khor gsal/ /ngang pa'i mchu yis chu dang 'o ma 'byed/ /bskal pa'i mun pa sel byed sgron me ste/ /gter gyi bang mdzod 'byed pa'i lde mig</text></item>
<item><p>150a.4</p><section></section><text>mchog /mi zad gter chen 'byin pa'i rgyal po bsten/ /dbul po bsten pas bdag nyid dbul por 'gyur/ /nam mkha' rgya mtsho nyi zla gsum ldan bsten/ /ne tso'i kha thon snyan pas ci zhig phan/ /'dab chags bu ni mkha' la 'phur na bde/ /dud 'gro g.yang la</text></item>
<item><p>150a.5</p><section></section><text>bskyur na gson mi rung / /nyi zla gza' bral sprin rlung btab na gsal/ /sprin sangs gyur kyang gzas zin snang ba med/ /chu skyes pad+ma'i bcud ni bung bas len/ /sha sbrang drung na gnas kyang de ltar min/ /chu shel chu ni rkyen dang 'dzom pa gces/ /seng ge'i 'o ma snod</text></item>
<item><p>150a.6</p><section></section><text>ngan phal par min/ /oM AHhUM e ma ho/ /snang srid thams cad nam mkha' nyid las byung / /nam mkha' yod med phyogs rgyu kha dog bral/ /thog ma bar dang tha ma 'gro 'ong med/ /'byung bzhi rab tu 'khrugs kyang 'gyur mi srid/ /rkyen gyis dkar nag snang yang dkar nag</text></item>
<item><p>150a.7</p><section></section><text>med/ /rgya mtsho gting zab rgya che sna tshogs 'char/ /dba' rlabs ri bo 'dra yang rgya mtsho'i ngang / /chab rom brag 'dra chu las yong ma 'das/ /sa la sna tshogs 'khrungs kyang zad pa med/ /bsregs bcad bdar yang gser gyi ngo mi 'gyur/ /me ni tsha zhing chu ni rlan mi</text></item>
<item><p>150b.1</p><section></section><text>'bral/ /sprul pa drug ni rab tu rtogs par gyis/ /nam mkha' stong las stong pa 'byung ba ste/ /rkyen gyis me chu 'byung yang shel gyi ngo mi 'gyur/ /bka' rtags phyag rgya gnyug ma zhes brjod do/ /sa 'og gser dang gyad kyi nor bu dang / /dbul po'i gter dang bum pa'i</text></item>
<item><p>150b.2</p><section></section><text>mar me ltos/ /nor bu rin chen mi gtsang 'dam du bying / /sgyu mar ma shes rgyal po a thang chad/ /thag pa sbrul du mthong bas brgyal nas shi/ /mar me nyi ma dmus long mun par snang / /mi gtsang dri za tsan+dan dri la 'bros/ /mig skyon can gyis zla ba gnyis su mthong / / </text></item>
<item><p>150b.3</p><section></section><text>glang po bzhag nas glang po'i rjes tshol ba/ /bu chung me long gzugs brnyan mthong bas dga'/ /ri dgas 'khrul pa smig rgyu chu la snyeg /gser ma shes pa rag na phye ma 'chang / /ko chu glang rjes chu ni myur du skam/ /rkyal med pa dag rgya mtshor zhugs na 'bying / /lam mkhan</text></item>
<item><p>150b.4</p><section></section><text>med par dmun long lam 'gro dang / /'dab gshog med pa'i bya dag 'phur na ltung / /dug lo bregs nas bsgyur kyang ci zhig phan/ /mun khung dag tu sgron me bteg pas gsal/ /thag pa gcig chod mdud pa brgya grol te/ /thag pa mes tshig dag gis 'ching mi nus/ / </text></item>
<item><p>150b.5</p><section></section><text>gser 'gyur rtsi yis zangs lcags gser du 'gyur/ /rma byas btsan dug zos pas spu thog rgyas/ /mig dang ldan pas rkang pa gar gzhag phyin/ /dbang gi rgyal po gcig la 'dod dgu rdzogs/ /khyung phrug gshog rdzogs mkha' la 'phur na bde/ /mar me bteg</text></item>
<item><p>150b.6</p><section></section><text>pas mun pa'i lam gsal zhing / /cang shes sgrog tu bcug pa phye bas grol/ /ngang pa chu la 'o ma len pa ltos/ /dgra skugs btsal bas 'jigs pa sangs nas 'gro/ /nam mkha' ma mthong nam mkha' mthong ba ste/ /rgya dang rgya yi 'bur ni log par 'byung / /mar me</text></item>
<item><p>150b.7</p><section></section><text>bsad pas lus dang grib ma med/ /sgyu ma bshig pas 'du shes rnam lnga spangs/ /chu la chu bzhag de nyid dbyer med 'gyur/ /nam mkha'i me tog ri bong rwa zhes bya/ /gzings la 'phur ba'i bya ni slar la ldog /gang zhig chab rom spangs nas chu tshol ba/ /rgyu rkyen rtsol</text></item>
<item><p>151a.1</p><section></section><text>bas byas pa rang 'byung min/ /dbul po mi nor rgya yis 'debs pa dang / /sa bon 'bras bu tha dad 'dzin pa 'khrul/ /rkun ma ngos ma zin par rab mda' sbren/ /kye ma 'di ni sbrul dang rig sngags mtshon cha 'dra/ /rta rngas sprul la mdud pa brgyab pa</text></item>
<item><p>151a.2</p><section></section><text>grol/ /mkha' la mdung bskor las zin skyes bu bde/ /khyung chen mkha' lding nyam nga 'jigs pa med/ /ri mtho'i kha na yul khams sna tshogs gsal/ /bu yi sdug bsngal ma yis mthong mi bzod/ /ral gri ngar mas dngos po ma lus gcod/ /smyon par gyur</text></item>
<item><p>151a.3</p><section></section><text>kyang dug la reg mi byed/ /bu chung yin yang gtsug gi nor mi 'bral/ /AHoM hUM/ e ma ho/ /me don gnyer bas du ba shugs kyis 'byung / /nor bu rnyed na so nam 'bad mi dgos/ /mi gcig skyes pas shing la 'dod lnga 'byung / /skyur po zos na mthong bas nyams su myong / / </text></item>
<item><p>151a.4</p><section></section><text>sngar 'dris mi dang phrad na the tshom med/ /skyes bu nam mkhas bzung ba thar mi srid/ /rmi lam sgyu ma'i mtshon gyis gnod pa med/ /dngul rdo'o ma bur shing til mar ltos/ /chu ni mthong dang thos pas skom mi sel/ /sman pa'i ngag mi nyan pa'i nad pa de/ /zas nor byin pas</text></item>
<item><p>151a.5</p><section></section><text>rang nyid bkres nas shi/ /gter mdzod bgrangs pas rang gis thob pa med/ /'on pa sil snyan long ba ri mo mkhan/ /byis pa mna' gtam dmus long yul khams ston/ /sgo nga ma yis gab na bye'u phrug smin/ /rdo la bzhu btul byas na rin chen nor/ /spang ma mnan nas</text></item>
<item><p>151a.6</p><section></section><text>bsings pas gar chang 'byung / /bu chung gsos pas dpa' bo'i las rnams nus/ /rgyal bu tshar nas yul khams dbang thob ste/ /mkha' la sprin dengs 'khyags pa chur thim 'gyur/ /mkha' lding rgyal po spro bsdu med par gnas/ /chu ni ma rnyogs rang dngas nyid du</text></item>
<item><p>151a.7</p><section></section><text>zhog /ji ltar mkhas pas ba lang skyong ba bzhin/ /brtan gsal rno ba mar me'i snying po ltos/ /sgyu ma'i skyes bu chags zhen rtsis gdab med/ /bya ni nam mkhar rten med gnas par byed/ /tshos ma rnams kyis ras gos dag par bkru/ /mkhar spe rtsig na 'gram gzhi</text></item>
<item><p>151b.1</p><section></section><text>legs par thing / /ma yi sdug bsngal bu yis mthong bar gyis/ /yid bzhin nor bu spyi bo'i gtsug tu bzhag /nam mkha' lta na 'ja' tshon lus su bsgyur/ /dmu rgod rta ni thabs kyis zung la 'tshos/ /ri gzar 'bab chu yang yang brdabs na drungs/ /spre'u zin na kun</text></item>
<item><p>151b.2</p><section></section><text>la yang rtsal sbyang / /bsags pa'i yo byad chags med kun la sbyin/ /bying zhing rmugs na 'dab chags mkha' la spur/ /yang na bum pa kha sbyor rlung gis khong / /rgod na khong stong rkun ma sprin la ltos/ /rgya mtsho'i dba' rlabs chu zlar shes par bya/ /rkun ma mthong zhing</text></item>
<item><p>151b.3</p><section></section><text>tshor na ldog par nges/ /rtsa ba sman na thams cad sman zhes bya/ /nor bu rin chen sa yi gter du sba/ /yang na ri dwags gar song der la gsod/ /ltogs na dug la sngags kyis btab la bza'/ /snyoms las byis pa'i nyam nga g.yang sa ltos/ /snying la gces pa dur khrod</text></item>
<item><p>151b.4</p><section></section><text>gnas su skyol/ /na tsha byung na rkyal pa stong par gyis/ /de la bu ga thod la mes tshig me la gdungs/ /sman ma zhu na slar yang nad du 'gyur/ /rtsa dang gser gnyis 'ching byed khyad par med/ /shes pa 'thums na yul khams skor zhing blta/ /rkang 'gros bu lan 'og rta</text></item>
<item><p>151b.5</p><section></section><text>rol la spos/ /dpa' rtsal zhen na dpa' rtsal kun la sbyang / /me don gnyer bas gtsub shing drag tu gtsubs/ /ri bo mi bskyod chu bo rgyun chad med/ /gser gling phyin nas sa rdo btsal mi rnyed/ /shing bral 'dab ma shin du yang la sogs/ /yid bzhin nor bu yod na dgos</text></item>
<item><p>151b.6</p><section></section><text>'dod 'byung / /AHoM hUM/ e ma ho/ /bya 'phur nam mkha' dag las mi 'da' ste/ /sna tshogs nor bu tshon gyi kha dog snang / /gser dang gser gyi rgyan la 'gyur ba med/ /'dam skyes pad+ma 'dam gyis mi gos so/ /gang dag 'jigs sar skyel ma sangs nas 'gro/ /rgyal</text></item>
<item><p>151b.7</p><section></section><text>po gang zhig rgyal srid bor nas 'khyam/ /sum cu rtsa gsum thos pa ne tsho'i chos/ /chu la mar khu blugs pas 'dres pa min/ /bya rgod rnyis zin glang chen 'dam du bying / /nor bu rin chen lung khung dag tu bor/ /rgyal blon 'dzom na rgyal srid mnga' thang 'phel/ /mig dang</text></item>
<item><p>152a.1</p><section></section><text>rkang par ldan pas don sar phyin/ /dpa' bo'i go mtshon blon po bka' rtags khyer/ /rtsis med smyon pa zhen med bu chung dang / /rtog med phrag dang glang chen chur 'jug ltos/ /phrag rgod rnams ni dug sbrul mi gtong za/ /dbul po rin chen rgyal po'i</text></item>
<item><p>152a.2</p><section></section><text>mkhar du sba/ /gso sbyong spyad rnams rig pa mda' yis bsnun/ /yul khams kun gyi dgra rnams srid du gcad/ /dpa' bo gang yin de yis dgra rnams 'dul/ /mkha' lding rgyal po phye leb spyod yul min/ /rigs ngan rgyal po wa yis seng lpags gyon/ /nags</text></item>
<item><p>152a.3</p><section></section><text>la me mched gdong du gar bab sreg /me 'bar ba la rlung gis bskyod na 'bar/ /rin chen snod sbyar mi gtsang phyis pa sangs/ /smyon pa bu chung khyi phag seng ge bzhin/ /AHoM hUM/ e ma ho/ /chu rnams thams cad rgya mtsho chen por gcig /gang zhig ltogs pa'i dus su</text></item>
<item><p>152a.4</p><section></section><text>zas ster ba/ /nad rnams gso ba sman pa'i rgyal po ste/ /chu bo chen po sgrol ba'i mnyen pa mchog /gnod pa'i dgra rnams 'dul ba'i dpa' bo ste/ /dge bshes rgyal po phyogs med kun la snyoms/ /mkhas pa dag gis 'ja' tshon blta bar bya/ /gnad du bsnun pa'i</text></item>
<item><p>152a.5</p><section></section><text>tshor ba spangs pa med/ /bung ba me tog dag la chags zhen bral/ /nya ni rtag tu chu las yong mi 'da'/ /rtsi sman yod kyang dug la reg mi byed/ /ji ltar phyug po so nam byed pa ltos/ /seng ge'i 'o ma lkugs pa'i kha bzhin bsdam/ /smyon pas rang gi snying la mtshon</text></item>
<item><p>152a.6</p><section></section><text>bsnun dang / /gshed mas zin pa'i chad pas bcad pa'i mi/ /sa bon rul pa myu gu yong mi skye/ /tshe lo sum cu nyi shu bcu pa bzhin/ /gang zhig ye shes nyi ma shar nas nub/ /dbul pos nor bu rin chen rnyed nas bor/ /gang dag cang shes rta la zhon nas 'bab/ /ji</text></item>
<item><p>152a.7</p><section></section><text>ltar dbul po'i nor bu rgyal pos phrogs/ /yid bzhin nor bu mchod na dgos 'dod 'byung / /dngul dkar me long yang yang phyis na gsal/ /brgya byin lha yi longs spyod 'bad pa med/ /me tog pad+ma bung ba'i tshogs rnams 'du/ /AHoM hUM/ e ma ho/ /po ta la la</text></item>
<item><p>152b.1</p><section></section><text>nam langs nyi shar mnyam/ /'jim pa'i logs la btab pa'i bde gshegs sku/ /myu gu me tog 'bras bu rim gyis smin/ /dbang po skyon dang bral na gzugs rnams mthong / /shel gong dri ma med pa'i phyi nang gsal/ /sgyu ma mkhan gyis mkhas pa sna tshogs ston/ /rdo rje</text></item>
<item><p>152b.2</p><section></section><text>pha lam gang gis gzhom par min/ /yid bzhin nor bus mi mthun gnod pa sel/ /seng ge mngal rgya khyung phrug gong rgya bral/ /mkha' la nyi shar 'od zer phyogs bcur khyab/ /srin bu bung ba gnas gyur mkha' la 'phyo/ /yid bzhin nor bu rtog med dgos 'dod 'byung / </text></item>
<item><p>152b.3</p><section></section><text>rang gis grib ma mthong bas 'bros pa dang / /ri dgas smig rgyu rnyeg pa nor ba ste/ /dgra la zin du mthong na nges par gsod/ /'khyag pa'i rang bzhin chu ru shes par byos/ /nyi zla'i ngos la 'char nub gsal 'grib med/ /rin chen byi dor byas na dgos 'dod 'byung / /e</text></item>
<item><p>152b.4</p><section></section><text>ma ho/ /de ltar bstan pa'i don de thams cad kyang / /rang bzhin las dang 'bras bu gsum du gnas/ /gzhi la chos sku lhun gyis grub pa na/ /de phyir sku gsum lhun gyis grub par gnas/ /rang bzhin stong pa rnam par thar pa'i sgo/ /lam ni mtshan med rnam par thar pa'i</text></item>
<item><p>152b.5</p><section></section><text>sgo/ /'bras bu smon med rnam par thar pa'i sgo/ /sgo gsum phyed pas sku gsum zhal mthong 'gyur/ /'on kyang thams cad brdzun pa'i rang bzhin la/ /don la ched du bya ba ci yang med/ /shin tu gsang ba rdo rje'i tshig 'di dag /khyod kyis ye shes rig pas rtogs par gyis/ / </text></item>
<item><p>152b.6</p><section></section><text>dpal sha ba ri dbang phyug dang / mkha' 'gro ma ye shes kyi spyan ma dang / pad+ma'i spyan gyi zhal snga nas snying po'i don mgur du bzhengs pa phyag rgya chen po rdo rje'i glu brda brgyud gsang ba'i sgron ma rdzogs so//[ ]@##/ /rgya gar skad du/ badzra gI ti/ bod skad du/ </text></item>
<item><p>152b.7</p><section></section><text>rdo rje'i glu/ bcom ldan 'das 'jam dpal la phyag 'tshal lo/ /rnam par rtog pa'i gdon chen pos/ /zin par gyur pa'i smyon pa dag /rdo shing sogs la gser du mthong / /de la rin chen gser yod min/ /rnam rtog gdon gyi rjes 'brangs nas/ /skad cig skad cig</text></item>
<item><p>153a.1</p><section></section><text>bcings par 'gyur/ /shes rab snying brtser bcas pa yi/ /de gzhom pa la 'bad par gyis/ /slob dpon chen po nA ro pa'i rdo rje'i glu rdzogs so//[ ]@##/ /rgya gar skad du/ badzra gI ti/ bod skad du/ rdo rje'i glu/ bcom ldan 'das 'jam pa'i</text></item>
<item><p>153a.2</p><section></section><text>rdo rje la phyag 'tshal lo/ /rnam rtog sbrul gdug g.yo can gyis/ /zin par gyur to rang gi sems/ /ji lta ji ltar rnam rtog pa/ /de lta de ltar rnam par bcings/ /don med sdug bsngal mang po myong / /'khrul pa'i rjes su 'brangs pa yis/ /'khrul pa spangs par mi</text></item>
<item><p>153a.3</p><section></section><text>'gyur te/ /dpa' bo snying rjer ldan pa yis/ /de bzhin nyid la goms par gyis/ /ji lta ji ltar rnam dpyad na/ /de lta de ltar rnam par 'bral/ /shes rab sbrul gdug mgo mang gis/ /bdag nyid la ni za bar byed/ /shes rab sbrul gdug mgo mang ni/ /ting 'dzin 'o mas rtag tu</text></item>
<item><p>153a.4</p><section></section><text>gsos/ /rnam rtog ne'u le gsod par byed/ /shes rab sprul mgo brgya pa yis/ /nA ro pa la rtag tu za/ /de ni su yis shes pa yin/ /nA ro pa ni nyid kyis shes/ /nA ro pa ni nyid la dris/ /ma hA yo ga nA ro pa'i rdo rje'i glu rdzogs so//[ ]@##/ /rgya gar skad du/ badzra gI ti/ </text></item>
<item><p>153a.5</p><section></section><text>bod skad du/ rdo rje'i glu/ thugs rje chen po la phyag 'tshal lo/ /ji ltar na nga / de ltar na khyod/ tha dad par byed pa rnam par rtog pa/ bdud rtsi'i rgya mtsho las sprul 'dos/ /chom rnam par rtog pa/ rdo rje'i glu rdzogs so//[ ]@##/ /rgya gar skad du/ badzra gI ti/ bod skad du/ rdo rje'i</text></item>
<item><p>153a.6</p><section></section><text>glu/ dpal rdo rje gdan pa la phyag 'tshal lo/ /smra'o/ /nag po pa'i yid gang du yang mi gnas par thams cad ca le col ler snang ngo / /slob dpon nag po zhabs kyis rdo rje'i glu rdzogs so//[ ]@##/ /rgya gar skad du/ tsa tur shI ti ba bo d+hA hr-i dA ya nA ma/ bod skad du/ grub thob</text></item>
<item><p>153a.7</p><section></section><text>brgyad cu rtsa bzhi'i rtogs pa'i snying po zhes bya ba/ ngag gi dbang phyug la phyag 'tshal lo/ /yang dag don rtogs sangs rgyas dang 'dra grub pa'i zhabs la gus btud nas/ /gang zhig sems can 'khor ba'i rgya mtshor mi dge las kyi chu srin gyis/ /rab tu g.yengs shing khrid gyur</text></item>
<item><p>153b.1</p><section></section><text>de dag gdon phyir rnal 'byor dpa' bo yis/ /grub pa dag gi nyams myong rtogs pa'i lta ba phreng bar bsdeb par bya/ /gu ru lU yi pa'i zhal nas/ khyi rgod mi srun sna la sbrang rtsi bskus pas phyogs rnams kun du za bar byed/ /de bzhin blo dman skal min rnams la bla ma'i man ngag</text></item>
<item><p>153b.2</p><section></section><text>byin pas rang rgyud bsregs/ /skal ldan skye med rtogs pa rnams ni snang ba tug phrad tsam gyis rnam rtog 'joms/ /dper na glang chen rab brtan myos pa'i sna la ral gri btags pas dgra dpung 'joms/ /gu ru li la pa'i zhal nas/ tshad med bzhi yi dgon pa ru/ /rnal 'byor</text></item>
<item><p>153b.3</p><section></section><text>rgyal po seng ge bzhin/ /mgo la g.yu mdog ral lngas brgyan/ /rnal 'byor dbang rtags rigs lnga 'chang / /seng ge'i sder mo bcu dag gis/ /glang po la sogs sha rus 'byed/ /rnal 'byor pha rol phyin bcu yis/ /rnam rtog mi mthun phyogs rnams 'byed/ / </text></item>
<item><p>153b.4</p><section></section><text>li las de ltar rtogs nas grol/ /gu ru bi rU pa'i zhal nas/ phyag rgya chen po'i ngang nas lhan cig skyes pa de/ /mi bsam mi rigs bdag med rang gi ngang la gzhag /chad par mi 'gyur nyams su myong bar rang gis rig /rtag par mi 'gyur mngon zhen med pas zung du 'jug/ / </text></item>
<item><p>153b.5</p><section></section><text>gu ru Dom+bi pa'i zhal nas/ gser 'gyur rtsi yi nus pa yis/ /lcags rnams gser du bsgyur ba ltar/ /rin chen dbang gi nus pa yis/ /nyon mongs gnyis med ye shes bsgyur/ /gu ru sha ba ri pa'i zhal nas/ ma rig pa yi nags tshal du/ /gzung 'dzin gnyis kyi ri</text></item>
<item><p>153b.6</p><section></section><text>dgas rgyu/ /thabs shes gnyis kyi gzhu bdungs nas/ /snying po'i don gyi mda' gcig 'phangs/ /'chi ni rnam par rtog pa 'chi/ /sha ni gnyis su med par zos/ /ro ni bde ba chen por myong / /'bras bu phyag rgya chen po thob/ /gu ru sa ra ha'i zhal nas/ kye ho grogs dag</text></item>
<item><p>153b.7</p><section></section><text>lhan cig skyes pa de/ /gzhan nas mi rnyed bla ma dam pa'i zhal nas rnyed/ /don dam zhal gyi ngo bo de rtogs na/ /yid la 'chi ba med cing lus la 'chad pa med/ /gu ru kaM ka li'i zhal nas/ ji ltar nam mkha' stong pa la/ /gcig dang gcig gnyis spangs pa'i gzugs/ /rang</text></item>
<item><p>154a.1</p><section></section><text>snang ye shes btsun mo de/ /dpe med tha snyad kun las 'das/ /gu ru min pa'i zhal nas/ lcags kyu thogs pa'i nya pa ni/ /las dbang rgya mtsho'i nang du khyer/ /nya chen lus la rten bcas nas/ /lha chen gdams ngag nyams blangs pas/ /yon tan</text></item>
<item><p>154a.2</p><section></section><text>sa dang rdo dag gis/ /ma theg min pa zhes su grags/ /gu ru g+ho ra kha'i zhal nas/ rigs ni rab dang 'bring dang tha ma ru/ /gnas pa'i rgyu la rkyen gyi stobs ldan pas/ /'gag med las dbang 'bras bu ngo mtshar che/ /tso rang gi las byams sems bsnyen bkur byas/ /de rkyen</text></item>
<item><p>154a.3</p><section></section><text>stobs kyis khams kyi sa bon brtas/ /ma tsin+d+hi yis 'chi med bdud rtsi brtan/ /g+ho ra kha yis gnyis med de nyid mthong / /srid gsum ba dzi'i rgyal po ngo mtshar che/ /gu ru tso rang gi'i zhal nas/ thog med srid pa yun ring du/ /ma rig sdong po'i rtsa ba la/ /'du byed chu yis</text></item>
<item><p>154a.4</p><section></section><text>legs brlan nas/ /srid pa'i yan lag sna tshogs rgyas/ /ma rig pa yi shing chen de/ /bla ma dam pa'i gdams ngag dang / /shes rab gsum gyi ste'u yis/ /tso rang gi yis de nyid bcad/ /gu ru b+hi na pa'i zhal nas/ phyin ci log la goms pa'i sgra/ /gus dang</text></item>
<item><p>154a.5</p><section></section><text>brtson pas dpyad byas nas/ /ma grol skye med sgra dpyad pas/ /b+hi na ba yis bdag med rtogs/ /gu ru shAn+ti pa'i zhal nas/ bu chung ma yis gsos pa yis/ /gyad kyi stobs dang ldan pa bzhin/ /blo chung bla ma'i man ngag gis/ /rim gyis brid pas theg pa che/ /rlung mkhris</text></item>
<item><p>154a.6</p><section></section><text>bad kan 'dus pa yi/ /nad rnams sman gyis sel ba ltar/ /nga dang bdag tu 'dzin pa ni/ /bla ma'i gdams pas skad cig sreg /gu ru tan+ti ba'i zhal nas/ 'jig rten pa yi thags mkhan rnams/ /snal ma thams cad thags su btags/ /nga yi bla ma'i man ngag gis/ / </text></item>
<item><p>154a.7</p><section></section><text>chos rnams thams cad thags su btags/ /ye shes lnga yi stong nyid ni/ /snal ma man ngag stag so dang / /shes rab kyi ni sgrom bu yis/ /dbyings rig gnyis med chos skur btags/ /gu ru tsa ma ra pa'i zhal nas/ /rnam rtog mtshan ma'i ko ba 'di/ /stong nyid rdo rje'i</text></item>
<item><p>154b.1</p><section></section><text>sbyangs nang du/ /chos brgyad spangs pa'i rgyun gyis ni/ /shes rab nyams myong bsnyung dang btsems/ /lhun grub chos sku'i lham byed pa/ /tsa ma ri pa lham mkhan mchog /gu ru khaD+ga pa'i zhal nas/ 'jig rten pa yi mtshon thogs dpa' bo ni/ /rgyun du dgra dang g.yul 'gyed</text></item>
<item><p>154b.2</p><section></section><text>kyang / /bdag nyid sdug bsngal dbang du 'gyur/ /'chi med ye shes ral gri yis/ /srid gsum dgra rnams pham byas nas/ /khaD+ga pa ni longs spyod byed/ /gu ru nA gA rdzu na'i zhal nas/ gang zhig ma rtogs spyod pa mi bya ste/ /byas na rgyal srid 'bangs kyis bzung ba bzhin/ /rtogs</text></item>
<item><p>154b.3</p><section></section><text>pas ma rtogs spyod pa mi bya ste/ /byas na glang chen 'dam du zin pa 'dra/ /gu ru kah+Na pa'i zhal nas/ shing rta'i 'khor lo gcig dang mi ldan khrid kyang 'gro bar mi nus ltar/ /sbyin sogs 'bad pa byas kyang bla ma mi ldan dngos grub dam pa min/ /bya rgod rtsal rdzogs 'dab</text></item>
<item><p>154b.4</p><section></section><text>gshog rgyas pa dag ni nam mkha' gcod cing rgyug /skal bzang rnal 'byor rnams ni dbang gi gdams ngag khong du chud pas bde/ /gu ru ka na ri pa'i zhal nas/ dus gsum sangs rgyas thams cad ngo bo gcig /de ni rtogs na rang bzhin rang gi sems/ /rtogs par</text></item>
<item><p>154b.5</p><section></section><text>'dod na ma bcos ji bzhin zhog /goms par byas na rnal 'byor mngon du 'gyur/ /gu ru tha kha na'i zhal nas/ gang zhig rna bar chu zhugs na/ /chu nyid kyis ni 'byin pa bzhin/ /de bzhin snang srid brdzun pa la/ /brdzun par bsgoms pas bden pa mthong / /gu ru na ro pa'i</text></item>
<item><p>154b.6</p><section></section><text>zhal nas/ 'khor los sgyur rgyal dpung tshogs rnams kyis ni/ /gling dang gling phran rnams la dbang byed ltar/ /lhan cig skyes pa'i ro 'gyur rnal 'byor ni/ /'khor ba dbang sgyur bde ba chen po yin/ /gu ru sha wa ri pa'i zhal nas/ legs byas ri mo mkhan dag gis/ /shin</text></item>
<item><p>154b.7</p><section></section><text>tu 'jigs pa'i gzugs brnyan bris/ /mthong na bdag nyid 'jigs 'gyur la/ /brtags na ma grub gzugs brnyan snang / /gu ru te lo pa'i zhal nas/ ri rab ngos la bya gnas pa/ /bya yi rang bzhin gser du snang / /mkhas pa skye med rtogs pa yis/ /dngos po</text></item>
<item><p>155a.1</p><section></section><text>bor nas bde ba che/ /gu ru tsa tra pa'i zhal nas/ rnal 'byor pa yis gang snang gdams pa yin/ /mthong ba skye med rtogs pa slob dpon mchog /byis pa rnams kyi gnyis 'dzin rtog pa yin/ /dge dang sdig pa'i 'bras bu de la gnyis su 'byung / /gu ru b+ha</text></item>
<item><p>155a.2</p><section></section><text>tra pa'i zhal nas/ stong nyid don rtogs 'khrul pa zhi/ /byams pa bsgoms pas spyod pa rdzogs/ /sna tshogs gnyis med goms pa yis/ /mi mthun ro gcig 'bras bur rtogs/ /gu ru d+hu kha na d+ha'i zhal nas/ kun rdzob bskyed pa'i rim pa dang / /don dam rdzogs</text></item>
<item><p>155a.3</p><section></section><text>pa'i rim pa gnyis/ /zung 'jug phyag rgya chen por bsgoms/ /'bras bu sku gsum ye shes 'char/ /gu ru a dzo ka'i zhal nas/ bla ma dam pa'i gdams ngag gis/ /steng sgo sna rtse thig ler bsgoms/ /de nyid la ni blo brtan pas/ /yungs kar stong nyid dmigs pa stor/ / </text></item>
<item><p>155a.4</p><section></section><text>gu ru ka la pa'i zhal nas/ 'gro ba 'di dag thog med dus nas 'khrul/ /de yis 'jig rten thams cad ma snyoms grags/ /bla ma'i gdams ngag bdud rtsi'i sman gyis ni/ /'khrul pa'i nad rnams skad cig gcig la sreg /gu ru Dom+bi pa'i zhal nas/ yun ring</text></item>
<item><p>155a.5</p><section></section><text>dus nas dri ma 'khrud byas kyang / /sol ba'i rang bzhin dkar por 'gyur ba med/ /rang bzhin rnam dag stong nyid dag par 'gyur/ /bla ma'i gdams pa rang bzhin khrus mkhan mchog /gu ru kaM ka na'i zhal nas/ rtog pa yid bzhin nor bu la/ /nyams su myong ba'i</text></item>
<item><p>155a.6</p><section></section><text>mdog byung bas/ /spyod pa nus pas dgos 'dod 'byung / /ro snyoms ldan pa rnams kyis 'grub/ /gu ru ka ma la'i zhal nas/ rgya mtsho zab cing rgya che'i nang na nor bus gang ba la/ /klu yi rgyal po rnams ni de la longs spyod ngo mtshar che/ /de bzhin snang grags thams cad</text></item>
<item><p>155a.7</p><section></section><text>ye nas chos sku yin pa la/ /rtogs pa dang ldan longs spyod ngo mtshar che/ /gu ru d+hiM gi pa'i zhal nas/ rta dang glang po rgya mtsho 'dra na rab tu bde/ /spre'u byis pa chu yi ri mo 'dra na rtog pa yin/ /chu bo nyi ma sman dang 'dra na dbyer mi phyed/ /gtsug phud mig dang 'khor lo lta</text></item>
<item><p>155b.1</p><section></section><text>bus 'bras bu thob/ /gu ru ban+d+hi'i zhal nas/ mngon zhen med pa byams pa'i mchog /gnas lugs rtogs pa snying rje yin/ /zag med bde ba dga' ba ste/ /chos rnams ro gcig btang snyoms rdzogs/ /gu ru DanaT na'i zhal nas/ ji ltar dran rig sna tshogs dang / / </text></item>
<item><p>155b.2</p><section></section><text>rtog med dbyings su zad cing 'gag /de bzhin snang srid chos rnams kun/ /stong nyid dbyings su zad cing 'gag /gu ru ku ku ri pa'i zhal nas/ sangs rgyas mchod sogs rnams la don mi 'byung / /'dod dang 'bad rtsol yod na sangs rgyas min/ /bla ma dam pa'i byin</text></item>
<item><p>155b.3</p><section></section><text>rlabs nyams myong dpal/ /cha ldan rang la yod kyang ma mthong ngo / /gu ru ku tsi pa'i zhal nas/ gang la lhan cig skyes pa ni/ /glang po che yi mig bzhin du/ /bze re bskyed na zug rngu 'byung / /glod na ma zhen bsam gtan mchog /bla ma'i gsung gi 'od zer gyis/ /yod</text></item>
<item><p>155b.4</p><section></section><text>dang med pa'i mtha' ma rnyed/ /gang zhig ma rnyed de mthong ngo / /mtha' de rtogs na don gyi mchog /gu ru d+ha mu'i zhal nas/ gnyis las ma rig dug dag gis/ /rig pa skyes pa rgyun du zin/ /bla ma'i gsung gi 'od zer gyis/ /snang srid 'khrul pa'i dug nad sel/ /gu</text></item>
<item><p>155b.5</p><section></section><text>ru ma hi la'i zhal nas/ ma rig pa yi nga rgyal gyis/ /ma rtog yid bzhin nor bu bsgribs/ /spyod par 'dod pas dgos 'dod 'byung / /ro snyoms ldan pa rnams kyis 'grub/ /gu ru a tsin+d+ha'i zhal nas/ dmigs med phyag rgya chen po ru/ /'khrul pa'i dran yid</text></item>
<item><p>155b.6</p><section></section><text>sna tshogs stor/ /ye shes rig pa'i snang ba yis/ /gang snang phyag rgya chen por mthong / /gu ru pa ha'i zhal nas/ /bde'o bde'o dngos med bde/ /zhen pa med pas dngos med bde/ /brtag pa thams cad der shes bde/ /bsgrub pa med pa'i gsang ba bde/ /gu ru</text></item>
<item><p>155b.7</p><section></section><text>ni la na'i zhal nas/ spyi bo'i 'dab ma 'dam skyes su/ /sa bon g.yo ba dga' ba ste/ /snying po 'byin pa mchog tu dga'/ /lhan skyes dga' bral bla med thob/ /gu ru b+hu su ku'i zhal nas/ bdag nyid ma rtogs bar du ro la khyad par che/ /de bzhin 'khor ba dag dang</text></item>
<item><p>156a.1</p><section></section><text>sangs rgyas tha dad che/ /rtogs pa'i dus na 'khor 'das bde ba chen po ste/ /dper na rgya mtsho'i nang na 'bar ba'i rin chen bzhin/ /gu ru in+d+ra b+hU ti'i zhal nas/ dus kyi sna rtse dag ni byin rlabs dag dang mi ldan na/ /phyi dang nang du spyod pa dag gi</text></item>
<item><p>156a.2</p><section></section><text>rnal 'byor 'tshang mi rgya/ /dga' bde'i rang bzhin sangs rgyas dag dang khyad par med pa ni/ /zhen pa btang na rang bzhin skyes pa'i nyams myong mchog tu dga'/ /gu ru me ko pa'i zhal nas/ bla ma/ dam pa dag las dang por rang gi sems rtogs bya/ /de nas snang ba</text></item>
<item><p>156a.3</p><section></section><text>kun du tha dad med bya ste/ /gnyis med goms pas dur khrod gnas su 'dug par bya/ /mnyam par rtogs nas smyon pa'i brtul zhugs spyod par bya/ /gu ru ko ta la'i zhal nas/ bde dang sdug bsngal thams cad sems las byung / /bla ma'i gdams pas sems</text></item>
<item><p>156a.4</p><section></section><text>kyi ri bo brkos/ /blo ldan sa yi ri bo brkos gyur kyang / /gnyug ma'i bde ba chen po thob mi 'gyur/ /tha mal shes pa snying gi dbus su sad/ /tshogs drug dag na bde ba rgyun mi chad/ /btags pa thams cad don med sdug bsngal rgyu/ /bsgom dang bsgom med gnyug</text></item>
<item><p>156a.5</p><section></section><text>ma'i ngang la zhog /gu ru kaM ri pa'i zhal nas/ rang bzhin gzugs kyi sol mal du/ /dran rig rnam rtog sol ba la/ /la la ra sa'i sbud pa bus/ /d+hU tI ye shes me sbar nas/ /dug gsum rnam rtog chos skur brdungs/ /kaM ri pa yis rtogs nas grol/ /gu ru dzA lan+d+ha</text></item>
<item><p>156a.6</p><section></section><text>ra'i zhal nas/ khams gsum lus ngag yid gsum gyi/ /dran rig rnam rtog sna tshogs kun/ /la la ra sad+hU tI ru/ /byin brlabs ci phyir bcing mi bgyi/ /gu ru rA hu la'i zhal nas/ phyi yi sgra gcan bzang po yis/ /zla ba'i snang ba gnyis med zos/ /kun rdzob</text></item>
<item><p>156a.7</p><section></section><text>zla ba'i thig le ni/ /dbyings rig sgra gcan gnyis med zos/ /gu ru d+harma pa'i zhal nas/ snang sred chos kyi snod du ni/ /byang chub sems kyi mar khu blugs/ /tshogs drug rnam shes sdong bu la/ /gnyis med ye shes me sbar bas/ /rnam rtog 'khrul pa'i mun pa</text></item>
<item><p>156b.1</p><section></section><text>bcom/ /gu ru d+ho ka ri'i zhal nas/ chos dbyings rang bzhin snod nang du/ /rig pa chos sku'i rdzas nyid bcug /dbyings rig gnyis kyi 'bras bu ni/ /skal ldan rnal 'byor rig pas rtogs/ /gu ru me d+hi na'i zhal nas/ rig pa gnyug ma'i shes rab dang / /nyon</text></item>
<item><p>156b.2</p><section></section><text>mongs gos pa'i thabs dag gis/ /rang bzhin gnas lugs gzhi dag las/ /bde chen lhun grub 'bras bu rtogs/ /gu ru pa ka dza'i zhal nas/ ji ltar bla mas ma zin ma rtogs dus dag tu/ /yid bzhin nor bu dang ni nor bu mching bu mnyam/ /bla ma dang</text></item>
<item><p>156b.3</p><section></section><text>ni rtog pas yongs su zin gyur na/ /nyi zla'i 'od dang srin bu me khyer ji bzhin no/ /gu ru g+haN+Ta pa'i zhal nas/ la la ra sa d+hU tI gsum/ /bla mas byin brlabs bcing bar byas/ /bdag dang sems dang snang ba gsum/ /rtog pa bskyed phyir mkhas pas brtan/ / </text></item>
<item><p>156b.4</p><section></section><text>gu ru dzo gi pa'i zhal nas/ mar me'i rtse mo lta bu yi/ /phra zhing gsal ba'i yid goms pas/ /brtan zhing g.yo ba'i dngos po kun/ /chos kyi dbyings su thim par 'gyur/ /gu ru tsa lu ka'i zhal nas/ bla ma dam pa'i gdams pa ni/ /yun ring dus na goms pa yis/ / </text></item>
<item><p>156b.5</p><section></section><text>sa sogs rig pas thim pa las/ /rang snang phyag rgya chen por 'gyur/ /gu ru go tu ri'i zhal nas/ phyi nang chos kun sems su 'dus/ /sems nyid gsal ba'i don rtogs na/ /spyod lam rnam bzhi chos kyi sku/ /rtog pa mngon gyur rdzogs sangs rgyas/ /gu ru</text></item>
<item><p>156b.6</p><section></section><text>lu tsi ka'i zhal nas/ gang zhig thog ma med dus nas/ /'khor ba'i rgya mtshor yun ring 'khyams/ /gru mchog bla ma dam pa yis/ /brgal dka'i mtsho las de ring rgal/ /gu ru na ra gu na'i zhal nas/ chu rlabs lta bu'i nyams bstan nas/ /spyod pa thabs kyis</text></item>
<item><p>156b.7</p><section></section><text>gzhol bar bya/ /bla ma dam pa'i gdams ngag gis/ /chags sdang rtog pa rang bzhin byas/ /gu ru A na n+da'i zhal nas/ ye shes rig pa'i ting 'dzin ni/ /thog ma med de gnyug mar gnas/ /ji ltar rtogs na nges pa yin/ /rnam rtog dran pa de nyid mun/ /gu ru pa tsa</text></item>
<item><p>157a.1</p><section></section><text>ri'i zhal nas/ gar yang ma lta dbus su ltos/ /mchog dang dga' bral bde ba che/ /sngags kyi gsang ba stobs brjod nas/ /rnal 'byor rtags ni dgu bar bya/ /gu ru tsam+ba ka'i zhal nas/ thabs dang shes rab 'od gsal lta bu la/ / </text></item>
<item><p>157a.2</p><section></section><text>bla ma chu po'i rgyun gyis kun la khyab/ /lhan cig skyes pa dpag bsam shing dag las/ /'bras bu sku gsum rang gsal rab tu rdzogs/ /gu ru b+hik+Sha Na'i zhal nas/ bla med dur khrod byang chub gnas chen du/ /zung 'jug bde chen bgrod dka'i lam bstan pas/ / </text></item>
<item><p>157a.3</p><section></section><text>phyag mtshan bral ba'i dbang phyug rnal 'byor mchog /bla ma'i gdams pa'i drin gyis de nyid rtogs/ /gu ru d+he li pa'i zhal nas/ bdag nyid gdod nas sangs rgyas la/ /rtogs pa'i dbang gis chos nyid yin/ /dbang blangs lhan cig skyes pa des/ /skye med rgyas</text></item>
<item><p>157a.4</p><section></section><text>'debs rdo rje 'dzin/ /gu ru kaM pa la'i zhal nas/ rgyu mthun las kyi 'khor lo yis/ /srid pa'i glu gar sna tshogs byas/ /ye shes rig pa'i me yis ni/ /'khrul pa'i dri ma ma lus bsregs/ /gu ru d+hU ma pa'i zhal nas/ sngags pa kun gyi sdom pa mchog /rang gi</text></item>
<item><p>157a.5</p><section></section><text>rtogs la zhen med de/ /gnyug ma sems kyi rtog pas gang / /sangs rgyas thams cad de mthong yin/ /gu ru ma Ni b+ha dra'i zhal nas/ gang zhig mi rtog dus kyi tshe/ /rnam rtog sna tshogs sgra phyir 'breng / /de phyir rang bzhin mngon du gyur/ /gang snang rang bzhin de de nyid/ / </text></item>
<item><p>157a.6</p><section></section><text>gu ru me kha la'i zhal nas/ phyi dang nang kun sems su 'dus/ /zhen pa med na ro snyoms ldan/ /'bad rtsol med na bsgom pa'i mchog /gnyis med bde chen rdzogs sangs rgyas/ /gu ru nA ga ka la ka'i zhal nas/ go cha chen po bgos nas kyang / /nor bu lta bu'i snying stobs</text></item>
<item><p>157a.7</p><section></section><text>kyis/ /rang gi sems kyi gru btang nas/ /ri mo'i khong par nges par zhugs/ /gu ru ka la ka la'i zhal nas/ chos dbyings rnam dag mkha' dkyil du/ /skye med 'brug sgra legs bsgrags pas/ /snang srid 'khrul pa'i chos rnams kun/ /sku gsum ye shes 'bras bu</text></item>
<item><p>157b.1</p><section></section><text>mdzes/ /gu ru kan ta la'i zhal nas/ bla ma dam pa'i kha ba dag dang / /snying rje yi ni skud pa yis/ /khams gsum ma lus gos su btsems/ /gos kyi rnal 'byor ngo mtshar che/ /gu ru d+ha hu la'i zhal nas/ zung 'jug rig pa rin chen mdzod/ /gnyis med ngang ste</text></item>
<item><p>157b.2</p><section></section><text>btsal bas min/ /bya ba btang ba'i sems bzhin du/ /ji ltar gzhag pa de ltar bde/ /gu ru u d+hi la'i zhal nas/ ji ltar rnal 'byor rjes 'brangs 'khrul/ /ma 'brel bag chags ma btang zung / /gang la mi gnas 'gro ba zung / /gzhan la btsal ba de yang min/ /gu ru ka pA la'i</text></item>
<item><p>157b.3</p><section></section><text>zhal nas/ dngos kun gnyis med rdo rje 'dzin/ /rgyan sogs thod pa glo bur ba/ /ngar 'dzin 'khrul pa de nyid kyang / /rang gis btsal bas rnyed ma yin/ /gu ru ki ra ba la'i zhal nas/ ji ltar ma rtogs bar du rang gzhan rtog pas bcings/ /de tshe rtogs par gyur na rang gzhan gnyis ma grub/ / </text></item>
<item><p>157b.4</p><section></section><text>des na sangs rgyas zhes bya rang gi bla dgas yin/ /de nyid spros bral ma bcos rang sar rang bzhin zung / /gu ru pa ga ra'i zhal nas/ 'gro rnams sdug bsngal gyis gdungs la/ /'dod yon dag gi char phab bo/ /de bzhin nyid kyi gnas chen du/ /rig pa'i klu rgyal nyid</text></item>
<item><p>157b.5</p><section></section><text>gzir nas/ /skal ldan rig 'dzin pho mo la/ /gsang sngags rig pa'i char bab po/ /gu ru sarba b+hak+Sha'i zhal nas/ gang zhig ma rtogs dus na sna tshogs ro la khyad par che/ /gang zhig rtogs pa'i dus su ro rnams ngo bo bye brag med/ /de bzhin ma rtogs nyid na 'khor 'das</text></item>
<item><p>157b.6</p><section></section><text>tha dad snang / /de nyid rtogs na 'khor ba myang 'das bde ba che/ /gu ru nA ga bo d+hi'i zhal nas/ sa la gnas na thams cad skal ba bzang / /rgya mtsho'i gting du phyin na dbul dang bral/ /ral gri lag tu thogs na longs spyod che/ /phyogs med dag tu phyin na gnyen dang phrad/ /gu</text></item>
<item><p>157b.7</p><section></section><text>ru dA ri ka pa'i zhal nas/ bde ba chen po rang la yod kyang ma rtogs 'khrul pas bsgribs/ /bde gsal 'dod pa'i bsod nams ye shes tshogs bsags bya/ /tshogs gnyis ma bsags skye ba brgya ru 'bad byas kyang / /bla ma dag dang mi ldan bde ba chen po rtogs mi</text></item>
<item><p>158a.1</p><section></section><text>'gyur/ /gu ru su ta ba'i zhal nas/ thams cad bde gshegs rang bzhin te/ /blos gzhag log pa'i lam spangs nas/ /snying po'i lam la brtson byas na/ /snying po'i 'bras bu gdon mi za/ /gang gis bla ma dam pa las/ /dbang rnams lhan cig</text></item>
<item><p>158a.2</p><section></section><text>skyes pa des/ /ro yis kun la khyab bya ste/ /skye med rgyas 'debs rdo rje 'dzin/ /gu ru pa na ha'i zhal nas/ snying po gnyug ma'i don bsam pas/ /ji ltar bsam pa de ltar rtogs/ /des na de nyid rang dgar gnas/ /'dod dgu lhug par thams cad 'byung / /gu ru ko ki</text></item>
<item><p>158a.3</p><section></section><text>la'i zhal nas/ bya ba btang ba man ngag yin/ /zhen 'dod med pa rtogs pa yin/ /bde ba dngos med sgom pa yin/ /bsgrub bya med na 'bras bu'i mchog /gu ru a naM ga'i zhal nas/ 'khor ba snying po med pa yin/ /'ja' tshon lta bu'i lus 'di la/ /ma rig mngon</text></item>
<item><p>158a.4</p><section></section><text>zhen dregs pa yis/ /dug gis bzung na bde bar 'dzin/ /mngon zhen dug nad sbyangs pa na/ /'khor ba nyid kyang chos kyi sku/ /gu ru nI lak+Sha na'i zhal nas/ dang por blo ldan rtogs pa skyed/ /gnyis pa gnas lugs ma yengs sgom/ /de nas nyams myong skyes pa na/ /spyod</text></item>
<item><p>158a.5</p><section></section><text>pa bags kyis spyad par bya/ /gu ru sa mu dra'i zhal nas/ skye med rtogs kyang nyams myong dang bral na/ /dper na srin mo lag tu bu khyer 'dra/ /nyams myong gnas lugs dag dang ma 'bral na/ /de yang glang chen 'dam du zhugs pa 'dra/ /gu ru bi ra li pa'i zhal nas/ bla</text></item>
<item><p>158a.6</p><section></section><text>ma dam pa mthong na de nyid mthong / /nam mkha'i mthongs su bsgoms na dben pa'i mchog/ /chos rnams yongs su rtogs na mi mthun med/ /nam mkha'i 'o ma 'thungs na 'tsho bar 'gyur/ /skal ldan dag gi don phyir bla ma rnams kyi rtogs pa'i snying po kun/ /tshad med blo</text></item>
<item><p>158a.7</p><section></section><text>yis legs bsdus bsod nams rgya chen bdag gis gang thob des/ /'gro rnams bla ma dang phrad byin rlabs yang dag sems la zhugs gyur nas/ /gnas lugs don nyid yang dag sems rtogs rgyal ba'i sa la gnas gyur cig /grub thob brgyad cu rtsa bzhi'i rtogs pa'i snying</text></item>
<item><p>158b.1</p><section></section><text>po slob dpon dpa' bo 'od gsal gyis phyogs gcig tu bsdus pa'o//[ ]@##/ /rgya gar skad du/ tsar+yA ko Sha gI ta TI pyA Ni pr-i t+ti nA ma/ bod skad du/ spyod pa'i glu'i mdzod kyi 'grel pa zhes bya ba/ dpal rdo rje sems dpa' la phyag 'tshal lo/ /dpal ldan bla ma</text></item>
<item><p>158b.2</p><section></section><text>dam pa'i zhal gyi chu skyes ro myangs rab gsal brtse ba'i thugs mnga' ba/ /gnyis med blo ldan dpal ldan rdo rje'i dbang phyug dri med zhal mnga' dad pas phyag 'tshal nas/ /dpal ldan lU yi zhabs sogs grub pa rnams kyis gsungs shing ya mtshan spyod pa'i glu yi</text></item>
<item><p>158b.3</p><section></section><text>tshogs/ /lam mchog dri ma med pa'i tshig ni rtogs par bya phyir de yi 'grel pas gsal bar bya/ /lus ljon shing mchog yan lag rnam lnga la/ /g.yo ba'i sems la sgra gcan rab tu 'jug /brtan par mdzod cig bde chen yongs kyi tshad/ /lU yis smras pa bla ma la</text></item>
<item><p>158b.4</p><section></section><text>zhus mkhyen/ /ma lus ting 'dzin rnams kyis ci zhig bya/ /bde ba rtsa nas bton na nges par 'chi/ /spongs shig sdeb sbyor byed cing g.yo sgyu'i blo/ /stong nyid phyogs la zhags pas bcing gis kye/ /lU yi bdag gi bsam gtan nyid kyis mthong / /zla ba nyi ma gnyis phab</text></item>
<item><p>158b.5</p><section></section><text>steng du sdong / /pa Ta ha'i snye ma zhes bya ba'i glu'i gdangs so// //lus ljon pa'i shing zhes bya ba la sogs pa ni gang zhig dpal ldan bla ma'i zhabs kyi chu skyes kyi sbrang gi thigs pa'i tshogs 'bab pas sems brlan zhing yang dag par tshim nas bden pa gnyis la</text></item>
<item><p>158b.6</p><section></section><text>rmongs shing 'khrul pa'i rgya mtsho chen po'i dbus su bying ba skyabs med la sdug bsngal ba'i skye bo rnams yang dag par gdon par 'dod pa'i phyir/ /grub pa'i slob dpon lU yi pa'i zhabs kyi smon pas bskul ba rnams gdon pa'i phyir/ lus ljon shing mchog ni</text></item>
<item><p>158b.7</p><section></section><text>dgongs pa'i tshig gis rnam par dag pa'i chos nyid gzhi'i rang bzhin gyi snang ba la sbyor ba gsungs te/ gzugs la sogs pa'i phung po rnams dang / dbang po drug po rnams dang / khams rnams dang / yul rnams la gzung 'dzin du 'dzin pas lo ma dang 'dra bar</text></item>
<item><p>159a.1</p><section></section><text>nye bar mtshon pa'i phyir lus ljon shing mchog tu gzung ngo / /ci ste sems dang ldan pa'i phyir ji ltar lus ljon pa'i shing mchog ce na/ 'di'i skyon med de/ de bzhin du phyi'i bstan bcos byed pas kyang nye bar blta bar bya ba'i rgyan gzhan la sbyor ba</text></item>
<item><p>159a.2</p><section></section><text>rnams kyis cung zad dbye bar gnas pa de dang 'dra ba nyid la nye bar brjod do/ /ci'i phyir brtags na rang bzhin du snang ba'i skyon gyi dbang las g.yo ba de yis so/ /tha mal pa'i sems 'dzag pa'i rang bzhin gyis sgra gcan te/ de nyid kyi dus su nag po'i tshes gcig gi</text></item>
<item><p>159a.3</p><section></section><text>skabs su rab tu 'jug go/ /gang la/ dga' ba dang / bzang po dang / rgyal ba dang / stong pa dang / gang ba rnams tshes kyi rim pas kun rdzob byang chub kyi sems ri dgas mtshan skam par 'gyur ro/ /'di khyad par du slob dpon nag po spyod pa'i zhabs kyis mngon</text></item>
<item><p>159a.4</p><section></section><text>par gsungs te/ ri bo mchog gi mgul phug tu/ /'gro rnams ma lus kun chad gyur/ /dri med chu rgyun skams nas 'gro/ /dus kyi me ni rab tu 'jug /de bzhin du ra ti badzra gyis kyang / byang chub sems ni lhung gyur na/ /dngos grub kun gyi gter ni gang / /phung</text></item>
<item><p>159a.5</p><section></section><text>po rnam shes brgyal ba la/ /'dod pa'i dngos grub gang las 'byung / /de bzhin du saM puT 'byung ba'i rgyud kyi rgyal po las kyang / dpag med rnam rtog mun pas zil gnon pa'i/ /rlung gis g.yo ba'i glog bzhin g.yo ba can/ /'dod chags la sogs bsrung</text></item>
<item><p>159a.6</p><section></section><text>dka' dri ma yi/ /sems nyid rdo rje can gyis 'khor bar gsungs/ /de'i phyir gang 'ga' zhig phyogs gcig tu bcom ldan 'das kyis dge ba rnams yongs su smin pa/ rim pa lnga pa'i thabs 'dzin pa la zhugs pa sngon du 'gro ba zung 'jug bcings pa'i ngo bo lhan</text></item>
<item><p>159a.7</p><section></section><text>cig skyes pa'i dga' ba'i 'bras bu rtag tu tshol ba na de yang rdo rje lta bu'i ting nge 'dzin mngon sum du byed par 'gyur ro/ /'phags pa lha'i zhabs kyis gsungs te/ rim pa lnga'i go rims med na rdzogs pa'i rim pa yang dag pa'i byang chub mngon sum du byed pa thob</text></item>
<item><p>159b.1</p><section></section><text>par mi 'gyur ro/ /brtan par mdzod cig ces bya ba la sogs pa ni 'dis ni dge ba'i bshes gnyen gyis sdom pa la sogs pa'i rim pas go rims ji lta ba bzhin du dbang bskur ba'i mchog rnal 'byor pas dam tshig gi brda'i rdzas kyis bla ma dam pa mnyes par byas</text></item>
<item><p>159b.2</p><section></section><text>nas nam phyed na shes rab dang ye shes kyi dbang bskur ba thob pa ji lta ba bzhin du brtan par bya'o/ /de bzhin du bde ba chen po dga' ba bzhi pa nyid kun gyi tshad ma'o/ /lU yis smras pa zhes bya ba la sogs pa ni de la rdo rje dang chu skyes yang dag par sbyor bas mi</text></item>
<item><p>159b.3</p><section></section><text>'dzag pa'i bde ba'i phyir dpal ldan bla ma la zhus na khyad par gyis dga' ba khyab par bya ba dang khyab par byed pa des chos thams cad dmigs pa med pa'i tshul gyis lhan cig skyes pa'i dga' ba bde ba chen po nyin dang mtshan du shes so/ /de bzhin du dpal gsang</text></item>
<item><p>159b.4</p><section></section><text>ba 'dus pa las kyang / rdo rje bla ma dang bral na/ /nyon mongs ma lus spangs pa dang / /zhi ba myang 'das go 'phang dang / /phyir mi ldog pa thob mi 'gyur/ /de bzhin du yang klu sgrub zhabs kyis kyang rdo rje'i bzlas pa las gsungs te/ 'ga' zhig ri dbang rtse las rab tu</text></item>
<item><p>159b.5</p><section></section><text>lhung gyur na/ /ltung bar mi 'dod na yang de bzhin rnam par ltung / /bla ma'i drin gyis phan pa'i man ngag thob gyur na/ /grol bar mi 'dod na yang de bzhin grol bar 'gyur/ /sa ra ha'i zhabs kyis bshad sbyar las kyang gsungs te/ gang zhig 'khor ba'i 'khor</text></item>
<item><p>159b.6</p><section></section><text>lo mi sgrub na/ /bdag nyid ched du yid ni nyer sbyor zhing / /de blo brtan pa dang bas zhugs gyur na/ /spros bral rang gi bdag po'i sa nyid do/ /de yang so so rang rig skye 'gyur te/ /bde ba rtog pa'i dra ba las grol byed/ /dus kun du ni bla ma dam pa yis/ /de yi zhabs</text></item>
<item><p>159b.7</p><section></section><text>zung spyi bos gus par 'dud/ /de bzhin du dpal dgyes pa'i rdo rje las kyang / bsod nams nyid las bdag gis shes/ /bla ma'i rim pa nyer bstan phyir/ /rkang pa gzhan gyis 'dod chags chen po'i tshul gyi ting nge 'dzin nye bar gsal zhing rjes su bsngags pa gsungs te/ </text></item>
<item><p>160a.1</p><section></section><text>ma lus ting 'dzin zhes bya ba la sogs pa ni bcom ldan 'das nyid kyis mtha' med pa'i ting nge 'dzin rnams kyis tshul gyi dbye ba ni mi dge ba bcu yongs su spangs pa'i phyir dang / dbang po rnams 'gog pa'i phyir nges par gsungs so/ /ting nge</text></item>
<item><p>160a.2</p><section></section><text>'dzin de rnams kyis 'dir bya ba cung zad kyang med de/ 'dod chags chen po'i tshul la bde ba dang bral ba'i phyir dka' thub dang smyung gnas la sogs pa'i nges pas so/ /de'i phyir dpal gsang ba 'dus pa las/ dka' spyad nges pa drag po yis/ /lus ni skams</text></item>
<item><p>160a.3</p><section></section><text>shing sdug bsngal te/ /sdug bsngal las ni sems g.yeng byed/ /rnam g.yeng las ni dngos grub gzhan/ /zhes so/ /de bzhin du dgyes pa rdo rje las kyang / 'dod chags kyis ni 'jig rten 'ching / /'dod chags kyis ni rnam grol pa'i/ /bzlog pa'i bsgom pa 'di</text></item>
<item><p>160a.4</p><section></section><text>nyid ni/ /sangs rgyas mu stegs kyis mi shes/ /zhes so/ /de bzhin du/ bde ba rtsa nas bton na bde ba chen po'i de nyid dang bral bas sangs rgyas pa'i mu stegs pa rnams ni sdug bsngal mang po nyams su myong zhing skye ba dang yang 'chi bar byed de/ de rnams de kho na nyid kyi</text></item>
<item><p>160a.5</p><section></section><text>skal ba dang mi ldan pas so/ /de bzhin du yang lung las/ bskal pa bye ba brgya yis kyang / /de nyid bral bas 'grub mi 'gyur/ /zhes pa'i tshig las 'dod chags chen po'i tshul gyi spyod pa'ang gsungs te/ dpal gsang ba 'dus pa las/ dka' thub sdug bsngal</text></item>
<item><p>160a.6</p><section></section><text>bsten mi bya/ /'dod yon lnga ni spang mi bya/ /rnal 'byor rgyud kyi rjes 'brangs nas/ /bde ba yis ni byang chub bsgrub/ /ces so/ /de bzhin du dpal sa ra ha'i zhabs kyis kyang / gang zhig phra rab sems kyi myu gu la/ /gal te yul bcud dri med kyis ma brlan/ / </text></item>
<item><p>160a.7</p><section></section><text>nam mkha' khyab pa'i 'bras bu sbyin pa yi/ /dpag bsam ljon shing nyid ni ji ltar 'thob/ /chags pa chen po'i tshul gyis spyod pa'i don mi 'dzags pa mngon du gyur pa ni tshad ma'o/ /de rnams kyi log pa'i shes pas mngon par chags pa'i zhen pa 'gog pa'i</text></item>
<item><p>160b.1</p><section></section><text>don ni/ /rkang pa gsum gsungs pa spongs shig ces pa la sogs pa ni sdeb sbyor drug dang / g.yo sgyu byed pa la sogs pa bcing pa dang bral ba'o/ /stong nyid phyogs zhes pa ni bdag med pa'i chos ni zhags pa ste de la 'dir nye bar 'khyud par gyis shig pa'o/ / </text></item>
<item><p>160b.2</p><section></section><text>kye'i ni bod pa ste/ kye'i thar pa'i ngang tshul lo/ /de bzhin du yang lung las/ de dang de rnams ri rtse yang dag mtho ba yi/ /'jig tshogs lta ba'i ri bo rgya chen gnas pa rnams/ /bdag med rtogs pa'i rdo rjes bdag 'jig cing / /lhan skyes sdug bsngal nyid kyang</text></item>
<item><p>160b.3</p><section></section><text>'joms par byed/ /rkang pa bzhi pas ji lta ba bzhin du gyur pa'i chos kyi bdag chen po mthong ba'i rkyen du gsungs te/ smras pa zhes bya ba la sogs pa ni dang po sgrub pa'i slob dpon lU yi zhabs kyis 'di bzhin du gsungs te/ bsam gtan dbang gis zhes bya ba</text></item>
<item><p>160b.4</p><section></section><text>ni grub pa'i slob dpon lU yi pa'i zhabs kyis bdag gis ni/ yid dang rnam shes yul dbang thim gyur te/ /dpal gyi bla ma'i bzhi pa'i man ngag thob/ /goms pas zung du 'jug pa'i ngo bo mthong / /de bzhin du lung las kyang / lus ni yang dag bde bas rgyal/ / </text></item>
<item><p>160b.5</p><section></section><text>dbang po rnams ni gnyid log bzhin/ /yid kyang nang du thim pa bzhin/ /sems ni sems med gsal bar snang / /zla ba zhes pa ni dkar po ri bong 'dzin pa rnam par dag pa A li'o/ /nyi ma ni 'od zer stong ldan rnam par dag pa kA li'o/ /de gnyis gdan du byas te</text></item>
<item><p>160b.6</p><section></section><text>rang gi lha'i nga rgyal gyis steng du sdod pa ni mngon sum du byas pa'o/ /de bzhin du brtag pa gnyis pa las kyang / A li kA li yang dag sbyor/ /rdo rje sems dpa'i gdan du bya/ /zhes so/ /rus sbal 'jo zhing stegs bu gzung du med/ /bse yab ljon pa'i 'bras bu chu srin</text></item>
<item><p>160b.7</p><section></section><text>za/ /sgo bdun khang bzhugs nyon cig rigs ngan kye/ /mdo phugs khang logs nam phyed rkun mas khyer/ /sgyug mo gnyid song mna' ma gnyid med gyur/ /mdo phugs khang logs rkun khyer gang du tshol/ /nyin mo mna' ma bya rog mthong bas 'jig /mtshan</text></item>
<item><p>161a.1</p><section></section><text>mor song na kA ma rU ru 'gro/ /'di 'dra'i glu 'di kuk+ku ri pas blangs/ /bye ba'i nang na gcig snying 'jug srid dam/ /chen po zhes bya ba'i glu'i gdangs so/ /de nyid bde ba chen po'i rgyal po rang gi chang gi btung bas yid rab tu dga' nas kuk+ku ri ba'i</text></item>
<item><p>161a.2</p><section></section><text>zhabs kyis dgongs pa'i skad kyis rab tu gsal por gsungs te/ du li zhes bya ba la sogs pa'i du ni gnyid kyi rnam pa/ li ni gang la thim par 'gyur te/ bde ba chen po'i rnam pa pad+ma/ du li ni rus sbal te dgongs pa'i skad kyi brdas khong du chud par bya'o/ / </text></item>
<item><p>161a.3</p><section></section><text>las kyi phyag rgya dang rab tu sbyor ba las dga' ba la sogs pa'i rim pa'i sgo nas 'jo ba ste kun rdzob byang chub kyi sems de a wa d+hU tI'i lam gyis 'ong ba'o/ /stegs bu ni rdo rje nor bu las ltung na gzung du med pa ste byis pa'i rnal 'byor pas de 'dzin par mi nus so/ /de</text></item>
<item><p>161a.4</p><section></section><text>bzhin du nag po spyod pa'i zhabs kyis kyang / 'di ni gzung dka'i ri bo yis/ /mnyam dang mi mnyam 'dzin par byed/ /kAh+Nas smras pa mtshon dka' dang / /brjod dka' gang gi yid kyis bsgom/ /de'i phyir bla ma brgyud pa'i rim pas rnal 'byor gyi dbang phyug</text></item>
<item><p>161a.5</p><section></section><text>rnams kyis shes te/ lus ljon shing gi 'bras bu'i de nyid byang chub kyi sems bse yab kyi 'bras bu bzhin du yod pa'o/ /chu srin zhes pa ni mtshan nyid dang bral bas yongs su sbyangs pa kuM b+ha ga'i ting nge 'dzin gyis rang gis nyams su myong ba'i rim pas de za</text></item>
<item><p>161a.6</p><section></section><text>ba ni rang bzhin med par byed pa'o/ /d+h+rU'i rkang pas bstan par gsungs te/ sgo mdun zhes pa ni 'byung ba'i rlung la nye bar ltos nas 'jug pa yang khong du chud par bya'o/ /rigs ngan zhes pa ni bdag nyid yongs su dag pa'i a wa d+hU tI'i tshul du grol ba rnal</text></item>
<item><p>161a.7</p><section></section><text>'byor gyi dbang phyug gis gsungs te/ yongs su dag pa'i a wa d+hU tI pa gson dang / dang po rdo rje bzlas pa'i man ngag gis sna tshogs pa'i dga' ba a wa d+hU tI'i khang par gnyis po len pa'o/ /de la khang pa ni slar yang nam phyed la bzhi pa'i mtshams</text></item>
<item><p>161b.1</p><section></section><text>so/ /mdo phugs khang logs zhes pa ni de nyid 'jug pa la sogs pa'i rlung gi skyon gyi dngos po rnams lhan cig skyes pa'i dga' bas rku bar byed do/ /rkang pa gnyis pas de nyid kyi don rgyas par bshad de/ sgyug mo zhes bya ba la sogs pa ni dang por myur ba'i</text></item>
<item><p>161b.2</p><section></section><text>dbugs te/ zhi ba'i dga' ba'i rnal 'byor gyi gnyid du song ba a wa d+hU tIr dgongs pa'i skad kyis so/ /thog ma med pa'i srid pa'i rnam par rtog pa spangs te rang bzhin gyis rnam par dag pa'i a wa d+hU tI'i gzugs kyis rnal 'byor ma nyid kyang nyin dang mtshan du</text></item>
<item><p>161b.3</p><section></section><text>gnyid sad par byed de/ mdo phugs khang logs ni 'od gsal gyi rkun pos rab tu 'jug pa la sogs pa'i rlung gi skyon gang gi tshe khyer ba de'i tshe gzung ba la sogs pa'i dngos po med pas rnal 'byor gyi dbang phyug gis phyogs bcu gang du yang cung zad kyang btsal</text></item>
<item><p>161b.4</p><section></section><text>du med pa'o/ /rkang pa gsum pas yongs su dag pa a wad+hU tI'i dbye bas bden pa gnyis kyi rjes su bsngags pa gsungs te/ nyin mo zhes bya ba la sogs pa ni chung ngu la sogs pa'i lhag pa'i bsam pa'i dbye bas de a wa d+hU tI pa kun rdzob byang chub kyi sems</text></item>
<item><p>161b.5</p><section></section><text>kyi gzugs kyis 'jig rten gsum po sprul nas slar yang rang nyid nyin mo'i rnam par shes pa skyed par byed do/ /bya rog ces bya ba ni dus kyi skyes bus shin du 'jigs te skrag par byed do/ /de bzhin du lung las kyang / dper na ri mo mkhan gyis ni/ /gnod sbyin</text></item>
<item><p>161b.6</p><section></section><text>shin tu 'jigs byed gzugs/ /yang dag bris nas bdag nyid skrag /de bzhin mi mkhas 'khor ba pa/ /zhes so/ /mtshan mo zhes bya ba ni shes rab ye shes kyi rang bzhin rnam par dag pa'i a wa d+hU tI pa'i phung po lnga la sogs pa la dbang bskur bar byed do/ /kA ma dU</text></item>
<item><p>161b.7</p><section></section><text>zhes pa ni rang nyid bde ba chen po'i 'khor lo'i rang gi gnas su rnam par mi rtog pas 'gro bar byed do/ /de bzhin du lung las kyang / rang gnas gnas la lhan skyes kyi/ /rlung gis rtog pa'i dra ba grol/ /zhi ba'i gnas tshim gang gis kyang / /skyed byed de nyid stong</text></item>
<item><p>162a.1</p><section></section><text>pa'i dngos/ /de'i phyir bla mas gnang ba'i snying rje chen po'i thabs kyi rgya mnos pas 'khor ba 'dir rab tu skyes shing rtag tu dga' bas sems can gyi don mdzad do/ /shin du rnyed par dka' ba rtogs par bya ba'i phyir rkang pa bzhi pa gsungs te/ </text></item>
<item><p>162a.2</p><section></section><text>'di 'dra'i zhes bya ba la sogs pa ni 'di 'dra ni 'di lta bu spros pa med pa spyod pa'i glu rnal 'byor gyi dbang phyug gis brtan par byed cing spyod pa la sogs pa can kuk+ku ri pa'i zhabs kyis gsungs pa'i de nyid 'di'i don rnal 'byor bye ba rnams kyi nang nas gal te gcig</text></item>
<item><p>162a.3</p><section></section><text>gi snying gi nang du 'jug srid dam zhes so/ /de bzhin du yang nag po spyod pa'i zhabs kyis kyang / 'jig rten khengs pa'i nga rgyal 'dzin/ /nga yis don dam shes so snyam/ /bye ba'i nang nas gal te gcig /mig sman med pa'i mi snang 'gyur/ /chen po zhes</text></item>
<item><p>162a.4</p><section></section><text>bya ba'i glu'i gdangs so/ /bi rU pa'i zhabs kyi'o/ /chang ma gcig nyid khyim ni gnyis na chang spyod byed/ /phabs dang rtsi med chu bdag chang ni sbyor bar byed/ /lhan cig skyes pa brtan par bzung kye rnal 'byor chang / /gang gis rgas dang 'chi med phung po 'gyur</text></item>
<item><p>162a.5</p><section></section><text>med brtan/ /sgo ni bcu par rtags kyis mtshon pa mthong bar 'gyur/ /chang nyo 'ongs pa rang gis chang ni khur nas 'ongs/ /chu tshod drug cu rtsa bzhi'i g+ha TA'i stegs bu bshams/ /chang 'thung rab tu zhugs nas nges par byung ba med/ /chang gi bum pa gcig gi mchu</text></item>
<item><p>162a.6</p><section></section><text>ni shin tu phra/ /bi rUs smras pa brtan pa nyid du bskyod par gyis/ /yongs su dag pa dang yongs su ma dag pa'i dbye bas de la a wa d+hU tI pa bi rU pa'i zhabs kyis mchog gi snying rjes yang nas yang yid the tshom med par rab tu gsal por gsungs te/ chang ma gcig</text></item>
<item><p>162a.7</p><section></section><text>gis zhes bya ba la sogs pa ni gcig nyid drug gi sbyor ba las de a wa d+hU tI'i chang ma ni steng du sna'i dril bu'i bu ga la zla ba dang nyi ma g.yon dang g.yas pa dag rnal 'byor pa dar mas stobs dang ldan pas gnyis po sbyor bar byed par dbu mar rab tu 'jug par byed do/ / </text></item>
<item><p>162b.1</p><section></section><text>des ni rang byin gyis brlab pa bstan par byed do/ /slar yang rang nyid de bzhin du 'ongs pa 'og tu sna ni rdo rje nor bu'i rtse mo'i bu gar byang chub kyi sems kyi thig le ni ma rig pa'i sa bon zhe sdang la sogs pa'i dri ma dang bral zhing 'od gsal bas bla ma'i man ngag las</text></item>
<item><p>162b.2</p><section></section><text>dgongs pa'i skad chu bdag chang zhes te/ bde bas rab tu tshim pa'i phyir byang chub kyi sems 'ching bar byed do/ /brtan pa'i rkang pas don dam byang chub kyi sems brtan por byed pa gsungs te/ lhan cig skyes pa zhes pa ni rdo rje bla ma'i drin las sna tshogs pa'i</text></item>
<item><p>162b.3</p><section></section><text>dga' ba la lhan cig skyes pa'i dga' ba brtan par bya'o/ /kya rnal 'byor pa chang zhes pa ni dgongs pa'i skad kyis de kho na nyid kun rdzob byang chub kyi sems su khong du chud par bya'o/ /de'i byang chub kyi sems kyis rang byin gyis brlabs par gyur pas mi 'gyur</text></item>
<item><p>162b.4</p><section></section><text>ba'i bde ba'i zhags pas bcing bar byas nas gang gis goms pa'i khyad par gyis rgas pa dang 'chi ba nyid med pa brtan pa'i phung po 'dis thob par byed do/ /de bzhin du rnal 'byor rin po che'i phreng ba las kyang / brtan pa'i snying po mi rnyings dang / /mi chod mi</text></item>
<item><p>162b.5</p><section></section><text>'jigs mtshan nyid do/ /mi 'tshig pa dang chud mi za/ /stong nyid rdo rje zhes brjod do/ /rkang pa gzhan gyis so sor rgyas par bshad pa gsungs te/ sgo bcu ba zhes bya ba la sogs pa ni rnam par snang mdzad kyi sgor yang chags pa chen po'i bde bas rab tu dga'</text></item>
<item><p>162b.6</p><section></section><text>ba'i rtags bltas nas dri za'i sems can nyid rang nyid 'ongs te sgo nas rab tu zhugs nas bde ba chen po'i chu skyes kyi ro'i btung bas rang gi sems tshim par byed do/ /de bzhin du nag po spyod pa'i zhabs kyis kyang / e waM yi ge'i sa bon len/ /chu skyes kyi ni me</text></item>
<item><p>162b.7</p><section></section><text>tog la/ /sbrang rtsi byed pa'i gzugs kyis ni/ /rab dga'i dpa' bo sbrang rtsi snom/ /kAh+Nas smras pa sems nyid ni/ /gang du mi 'jigs chad pa med/ /mi g.yo ba yi rlung nyid kyis/ /khyim mi mo yi khyim na 'khor/ /ji ltar rang nyid kyis ni sgom zhe na/ /de nyid</text></item>
<item><p>163a.1</p><section></section><text>dgyes pa'i rdo rje las kyang / rang nyid byed po rang nyid 'phrog /rang nyid rgyal po rang nyid gtso/ /zhes pa'i tshig las so/ /rkang pa gsum pas dri za'i sems can gyi 'gro ba 'gag pa gsungs te/ chu tshod drug cu rtsa bzhi zhes bya ba la sogs pa'i drug cu</text></item>
<item><p>163a.2</p><section></section><text>rtsa bzhi'i pad 'dab la g+ha TI dgongs pa'i skad kyis sprul pa'i 'khor lor stegs bu ni dgongs pa'i skad kyis de nyid kyang gdan no/ /de la chags pa chen po'i me 'bar ba las dri za'i sems can rab tu 'jug go/ /de'i 'jug pa ni 'byung ba med pa'o/ /de bzhin du nag po</text></item>
<item><p>163a.3</p><section></section><text>spyod pa'i zhabs kyis kyang / 'og dang steng du 'jug gnyis dang / bral zhing de la mi g.yor gnas/ /kAh+Nas smras pa sems nyid ni/ /gang du mi 'gro chad pa me/ /mi g.yo ba yi rlung nyid kyis/ /khyim mi mo yi khyim na 'khor/ /rkang pa bzhi pa gsungs pa ni/ / </text></item>
<item><p>163a.4</p><section></section><text>bum pa gcig gi zhes bya ba la sogs pa'i de nyid sngon du gsungs pa a wa d+hU tI pas kun rdzob dang don dam pa'i bden pa gnyis dbyer med par byed pa'i phyir g+ha TI ste sna gnyis 'gog pa'i phyir shin du phra mo'i gzugs bi rU pa'i zhabs kyis de bzhin nyid gsungs te/ </text></item>
<item><p>163a.5</p><section></section><text>de yis khu ba'i rtsa bla ma'i man ngag las de la mi lhung ba byang chub kyi sems brtan par byas nas dba' rlabs med pa'i tshul gyis bskyod pa'o/ /de bzhin du dbang bshad pa las kyang / ji srid mi ltung 'od gsal rang bzhin te/ /bsil zer byed pa 'dzin pa'i khu</text></item>
<item><p>163a.6</p><section></section><text>ba nyid/ /lha mo'i pad+ma'i 'dab ma'i nang nyid du/ /ro mnyam gyur pa rgyal ba'i tshogs rnams kyis/ /rdo rje nor bu'i rtse mor 'phro ba yis/ /'jigs pa med pa'i snying rjes 'gro ba byed/ /de nyid dpal gyi snying rje'i stobs kyis ni/ /khyab bdag lhan cig skyes</text></item>
<item><p>163a.7</p><section></section><text>pa'i tshul nyid shes/ /skya rengs zhes bya ba'i glu'i gdangs guN+Di ri'i zhabs kyi'o/ /ka mgo non la yan lag 'khyud la byin/ /chu skyes rdo rje sbyor tshod dus min dgongs mo gyis/ /rnal 'byor khyod med skad cig kyang mi 'tsho/ /khyod zhal 'o byed chu skyes khu ba 'thung / / </text></item>
<item><p>163b.1</p><section></section><text>'phangs nas len mi shes pa rnal 'byor ma/ /ma Ni kuN+Da li phyir o D+yan mnyam/ /sgyug mo'i khyim phyin lde kyog lde mig go/ /zla ba nyi ma gnyis kyi sgo glegs can/ /guN+Da rI bdag kun+Da re pa smras/ /mi dang mi mo'i dbus su rtags mtshan btsugs/ /de nyid kyi don</text></item>
<item><p>163b.2</p><section></section><text>dpal he ru ka'i rtogs pa guN+Da ri'i zhabs kyis gzhan rnams la rang bzhin med pa rtogs par byed pa ni ka mgo zhes bya ba la sogs pa brkyang ma dang ro ma dang kun 'dar ma'i rtsa gsum mnan nas shin du gsal snang du byas pa de nyid yongs su dag pa'i a wa d+hU tI pa rnal</text></item>
<item><p>163b.3</p><section></section><text>'byor ma bdag med ma'o/ /yan lag 'khyud la zhen pa ni aM ka ni rtags te sgrub pa po la ster bar byed do/ /de yang skyod par byed pa'o/ /yang rnam pa sna tshogs la sogs pa'i mtshan nyid rnal 'byor pas dga' ba la sogs pa'i rim pa ster par byed do/ / </text></item>
<item><p>163b.4</p><section></section><text>slar yang de nyid sgom pa pos rgyun mi 'chad par mngon par sbyor ba las dbugs 'byin pa ster bar byed do/ /chu skyes rdo rje zhes pa ni kye'i mchog gi rnal 'byor pa yang dag par rdo rje dang chu skyes yang dag par sbyor ba la chags pas dga' ba la yang dag</text></item>
<item><p>163b.5</p><section></section><text>par 'jo ba de yis dus min pa zhes pa ni dus dang bral nas bdag la phyag rgya chen po'i dngos grub mngon sum du byed do/ /de'i phyir bde ba chen po gsal bar grags pa'i bdag ni dgongs pa'o/ /'di bzhin du gsungs te kye'i bdag med rnal 'byor ma</text></item>
<item><p>163b.6</p><section></section><text>khyod med na skad cig kyang bsrung bar dka' ba'i shugs can rab tu g.yo ba'i phyir srog gi rlung bdag gis 'dzin par mi nus so zhes so/ /de bzhin du lung las kyang / skye dang gnas dang 'jig rnams la/ /bar do'i srid pa gnas pa ste/ /ji srid rnam rtog 'jig</text></item>
<item><p>163b.7</p><section></section><text>rten pa/ /rlung dang sems kyis rnam par byas/ /khyod zhal ni lhan cig skyes pa'i dga' ba yang 'o byed pa'o/ /chu skyes khu ba zhes pa ni gtsug tor gyi pad+ma'i chang don dam pa'i byang chub kyi sems bla ma'i drin las sna tshogs pa'i dga' ba skal ba dang ldan pa'i dus su byed</text></item>
<item><p>164a.1</p><section></section><text>par 'gyur te/ skal med DiN+Di ma ru brjod/ /skal ldan kA liM dza rar 'dod/ /ces so/ /rkang pa gzhan gyis rnal 'byor ma'i bsngags pa gsungs te/ 'phangs nas zhes bya ba la sogs pa ni 'phangs pa ni rang gi gnas su sbyor ba las de byang</text></item>
<item><p>164a.2</p><section></section><text>chub kyi sems kyi gzugs bdag med ma'i rnal 'byor ma mtshan nyid dang bral bas sbyangs pa'i dga' bas nor bu'i rtsa ba nas rmongs pa'i dri mas ma gos par 'gyur ro/ /slar yang de la rtse ba'i ro nyams su myong ba'i nor bu'i rtsa ba nas steng du 'gro zhing 'ongs pas bde</text></item>
<item><p>164a.3</p><section></section><text>ba chen po'i 'khor lo'i bar du 'gro bar 'gyur ro zhes so/ /de'i phyir nag po spyod pa pa'i zhabs kyis gsungs te/ de nyid ri bo mchog ces bdag gis smras/ /de nyid bde ba chen po nyid kyi gnas/ /ro gcig nyid gyur chang ni lhan cig skyes/ /ji srid bde ba chen po'i dum bu long / / </text></item>
<item><p>164a.4</p><section></section><text>rkang pa gsum pas gnas yongs su dag pa gsungs te/ sgyug mo'i khyim zhes bya ba la sogs pa ni dang por ji srid rnal 'byor gyi dbang phyug gis lha nyid kyi rnal 'byor sngon du 'gro bas sku rdo rje brtan par byas nas rdo rje bzlas pa'i man ngag gis zla ba dang nyi ma dag gi phyogs su len</text></item>
<item><p>164a.5</p><section></section><text>pa 'gog pas gsung rdo rje brtan par byed do/ /thugs rdo rje brtan par byed pa'i phyir te sna tshogs pa dga' ba a wa d+hU tI pas lhan cig skyes pa'i dga' ba dang ro gcig pa'i ngo bos dbugs kyi khyim du ri rab kyi rtse mor len par byed do/ /lde kyog ces pa ni lde mig</text></item>
<item><p>164a.6</p><section></section><text>yang dag par sbyor bar byed pa nor bu'i rtsa ba'i sgor dgag par bya'o/ /bdag nyid yang dag pa'i byang chub rang nyid kyis mngon sum du song ba smra bar byed do/ /de bzhin du nag po spyod pa'i zhabs kyis kyang / gang la yid rlung 'jug pa yin/ /sgo ni sbyor bas brtan</text></item>
<item><p>164a.7</p><section></section><text>par bya/ /gal te mi zad mun de la/ /nor bu'i sgron me sbar byas nas/ /rgyal ba'i rin chen steng gi ni/ /gal te nam mkha' phrad byas nas/ /'khor ba za bar kAh+Na smra/ /mya ngan 'das pa nyid kyang 'grub/ /rdo rje lta bu'i ting nge 'dzin mngon sum du grub pa'i slob</text></item>
<item><p>164b.1</p><section></section><text>dpon gUN+Da rI bdag nyid de lta bu'i bsngags pa gsungs pa ni smra zhes bya ba la sogs pa ste/ de rnams rab tu byin pa las gzhan kha phyir phyogs pa'i rnal 'byor dang rnal 'byor ma rnams kyi nang du kun du ru yis dbang po gnyis snyoms par 'jug pa'i sbyor ba mi 'gyur ba'i</text></item>
<item><p>164b.2</p><section></section><text>bde bas nyon mongs pa'i dgra bcom pas bdag dpa' bo'o/ /slar yang de rnams kyi nang du rtags mtshan zhes pa ni rnal 'byor gyi dbang phyug gi rtags dbang phyug la sogs pa'i yon tan brgyad dag gi mngon du gyur pa mngon par shes pas mthong ba'i don no/ /gu dz+dza</text></item>
<item><p>164b.3</p><section></section><text>rI zhes bya ba'i glu'i gdangs tsA TI la'i zhabs kyi'o/ /srid pa'i chu klung klong bcas zab mo rgyug cing 'bab/ /mtha' ma gnyis ni rab 'dred dbus na 'dug gnas med/ /chos dbyings don du tsA TI la yis zam pa byas/ /pha rol 'gro ba'i 'jig rten nges par</text></item>
<item><p>164b.4</p><section></section><text>sgrol bar byed/ /ma rig ljon shing gshags nas spang leb yang dag bsgrigs/ /gzong gnyis kyis ni brtan par mya ngad 'das pa phug/ /zam pa de la 'gro na g.yas g.yon ma 'gro cig /nye bar bdog pas ring du 'gro bar ma byed cig /gal te khyed rnams 'jig</text></item>
<item><p>164b.5</p><section></section><text>rten pha rol 'gro na yang / /bla med byang chub tsA TI la la dri bar gyis/ /de kho na nyid kyi don ji lta ba bzhin du gyur pa'i tsA TI la'i zhabs kyis sgra gzhan gyis rab tu gsal bar gsungs te/ srid pa'i chu klung zhes bya ba la sogs pa ni sngon du bshad pa'i brkyang ma dang ro ma'i rtsa'i</text></item>
<item><p>164b.6</p><section></section><text>snang ba rnams gsum tshu rol pha rol zab pa nyid kyis chu klung dgongs pa'i skad kyis khong du chud par bya'o/ /nyin mo dang mtshan mo dang thun mtshams su yul la rnam g.yeng skyed pa nyams par byed pa yang ngo / /de'i phyir klong dang bcas pa'i 'jigs su rung ba rang bzhin gyi</text></item>
<item><p>164b.7</p><section></section><text>skyon ni zab mo ste/ lam drug gi sgo nas chu dang dri ma la sogs pa rab tu 'bab pa'i phyir ro/ /de'i phyir na de bzhin du mtha' gnyis ni tshu rol dang pha rol te g.yon dang g.yas su shin tu 'dred pa zhes bya'o/ /rang bzhin gyi skyon gyi 'dam gyis ma gos pa dbu ma'i don la</text></item>
<item><p>165a.1</p><section></section><text>bdag nyid de/ a wa d+hU tI'i tshad ma'i rang bzhin gyis byis pa'i rnal 'byor pa rnams kyis byed par mi nus so/ /d+hU'i rkang pas bzhi pa'i dga' ba nye bar gsal bar gsungs te/ chos kyi don ni rang gi mtshan nyid 'dzin pa'i phyir chos te/ </text></item>
<item><p>165a.2</p><section></section><text>bum pa dang snam bu dang ka ba dang rdzas la sogs par gyur pa ste rang bzhin gyis med pa'i gzugs zhes so/ /dpal he ru ka'i rgyud kyi de kho na nyid kyi le'u gsungs pa rnam par dpyod pa dmigs pa med pa de yis grub pa'i slob dpon tsA TI li pas zam pa zhes gsungs</text></item>
<item><p>165a.3</p><section></section><text>pa ni kun rdzob dang don dam pa gcig tu byed pa bla ma'i drin gyis nye bar 'byed par byed do/ /de bzhin du sa ra ha'i zhabs kyis kyang / stong nyid snying rje dag ni sbyor ba med gyur na/ /srid dang myang 'das mi gnas thob par mi nus so/ /gal te snying rje 'ba' zhig sgom</text></item>
<item><p>165a.4</p><section></section><text>par byed gyur kyang / /skye ba stong gis thar pa thob par mi 'gyur ro/ /grub pa'i slob dpon gyi thabs 'dis thar pa rang gi lus kyis ni rnal 'byor pas so/ /de rnams kyang nges par rgya mtsho'i pha rol tu 'gro bar byed do zhes so/ /rkang pa gzhan gyis bshad pa'i don</text></item>
<item><p>165a.5</p><section></section><text>gsal bar byed pa gsungs te/ gshags nas zhes bya ba la sogs pa ni ma rig pa'i ljon shing ni yul la 'jug pa'i dbang las de la de bzhin du kun rdzob byang chub kyi sems kyi ljon shing bkas nas de'i yul du 'dzin pa'i 'gog pa'i phyir/ rtag tu 'od gsal</text></item>
<item><p>165a.6</p><section></section><text>ni yang spang leb ste lhan cig tu byed pa ni yang dag bsgrigs pa'o/ /slar yang 'di'i 'bras bu rtogs par bya ba'i phyir zung 'jug gi sta res brtan par byed pa'i phyir ro/ /rkang pa gsum pas lam gyi rjes su bsngags pa gsungs te/ zam pa zhes bya ba la sogs</text></item>
<item><p>165a.7</p><section></section><text>pa ni rang byin gyis brlab pa dang 'od gsal ba dag gcig tu byed pa ni zam pa ste skye bo sems pa rnams 'khor ba'i rgya mtsho las pha rol tu byed pa'i phyir ro/ /kye rnal 'byor pa de la 'gro na g.yon dang g.yas su zla ba dang nyi mar snang ba dag sngon du rdo rje'i bzlas pas</text></item>
<item><p>165b.1</p><section></section><text>'gog pa las slar yang phyi nas sgom pas bsam par mi bya'o/ /'dis goms pa'i dbang gis byang chub pa phyag rgya chen po'i dngos grub mi ring ba ste shin du nye ba nyid do/ /de'i phyir lam ngan pa la 'gro ba la de bzhin du ring du ma 'gro cig ces pa'i don no/ /rnal</text></item>
<item><p>165b.2</p><section></section><text>'byor gyi gnas rkang pa bzhi pas gsungs te/ gal te khyed rnams zhes bya ba la sogs pa ni gsal snang gsum gyis rmongs pa chen po'i rtsa las pha rol tu 'gro bar 'dod pa rnams la kye rnal 'byor pa de'i tshe grub pa'i slob dpon gyi man ngag bdag gis nges par</text></item>
<item><p>165b.3</p><section></section><text>shes so zhes gsungs pa'o/ /gzhan rnal 'byor pas de bzhin nyid sgrub pa mi shes te po sti bltas pa'i nga rgyal las so/ /de bzhin du nag po spyod pa'i zhabs kyis kyang / do ha mdzod las mngon par gsungs te/ lhan skyes gcig pa'i lam mchog de nyid ni/ / </text></item>
<item><p>165b.4</p><section></section><text>kAh+Na pa yis gsal bar yongs su shes/ /lung dang bstan bcos mang po bklags pa dang / /sbyangs kyang dbyings pas cung zad shes mi 'gyur/ /pa ta ha many+dza ri zhes bya ba'i glu'i gdangs b+hu su ku'i zhabs kyis so/ /gang gis zas la 'dus nas ci ste 'dug/ / </text></item>
<item><p>165b.5</p><section></section><text>mtha' skor rgol ba phyogs bzhi rnams gnas so/ /ri dgas rang shar rang gi dgra ru langs/ /sor rtog skad cig mi 'dor b+hu su ku/ /rtswa la mi reg ri dgas chu mi 'thung / /kye ma ri dgas pho mo gnas mi shes/ /ri dgas smra nyon rtswa med ri dgas ma/ /nags</text></item>
<item><p>165b.6</p><section></section><text>'di spangs nas 'jigs med gnas su song / /mchod zhes rgyug pas ri dgas rkang mi snang / /b+hu su kus smras blun snying la mi 'jug /de lta bu'i don gzhan gyi don du sems snying rjes bskul ba'i b+hu su ku pa'i zhabs kyis ri dgas kyi sgras dgongs pa'i skad kyis</text></item>
<item><p>165b.7</p><section></section><text>gsungs so/ /gang gis zhes bya ba la sogs pa ni thog ma med pa'i dus nas bzung nas shes bzhin ma yin pa'i skyon gyis 'chi bdag gi bdud kyi dug gis bskor nas 'dug pa sod sod ces rgol ba bdag gi sems kyi ri dgas kyis thos nas/ da ni bla ma</text></item>
<item><p>166a.1</p><section></section><text>dam pa'i zhabs kyi rdul gyi stobs kyis kyis de rnam par spangs la chos thams cad dmigs su med pa de yis gzung ba dang 'dzin pa'i ngo bo nyid du med pa'i phyir cis kyang bzung nas bdag nyid grol bar gnas pa'o/ /d+h+rU'i rkang pas brtan par byed do/ / </text></item>
<item><p>166a.2</p><section></section><text>rang gi zhes bya ba la sogs pa ni de las de bzhin du rang gis byas pa'i ma rig pa dang ser sna'i skyon gyis g.yo ba de yis yang sems can de nyid ri dgas te/ thams cad kyi dgra yis bskor bas sems kyi ri dgas skad cig nyid kyang spong ba'o/ /b+hu su ku'i zhabs kyi</text></item>
<item><p>166a.3</p><section></section><text>sor rtog ni bla ma dam pa'i zhabs kyi mda' yis gzhan la 'phen pa'o/ /de lta bu nyid ces de bzhin du byang chub sems dpa'i spyod pa la 'jug pa las kyang / ji srid pags pas btums pa 'di/ /rang gi blo yis gud du gyis/ /sha yang rus pa'i dra ba las/ / </text></item>
<item><p>166a.4</p><section></section><text>shes rab mtshon gyis dbye bar bya/ /rus pa'ang so sor dbye byas nas/ /rkang mar nang du bltas pa las/ /'di la snying po ci zhig yod/ /rang nyid de bzhin rnam par dpyod/ /sems kyi ri dgas the tshom med par rtogs pa gang las bshad na rtswa mi za zhes</text></item>
<item><p>166a.5</p><section></section><text>bya ba la sogs pa ste/ dper na phyi'i ri dwags rtswa za zhing 'bab chu 'thung bar byed pa de bzhin du sems kyi ri dwags mi byed do/ /khyad par du rnam par dpyod pa'i rang bzhin gyis de dag sems dang rlung dag gi gnas ni 'dug gnas dbang po'i sgo yis mi rtogs so/ / </text></item>
<item><p>166a.6</p><section></section><text>de bzhin du nag po spyod pa pa'i zhabs kyis do ha mdzod las gsal por gsungs te/ ri mchog rtse mo mthong ba yi/ /thang la sha ba ri dgas bcas/ /gdong lnga pa yang mi mchong zhing / /glang chen mchog ni ring du gnas/ /rkang pa gsum pas lus kyi nags yul</text></item>
<item><p>166a.7</p><section></section><text>la lo ma g.yo ba nye bar sdud pa gsungs te/ ri dgas zhes bya ba la sogs pa ni yul gyi chu dang srid pa za bar ri dgas te 'gog pa'i phyir ro/ /ri dgas zhes pa ni dgongs pa'i skad kyis de nyid ye shes kyi phyag rgya bdag med ma sgom pa po goms pas dbang du</text></item>
<item><p>166b.1</p><section></section><text>'gugs shing dbugs 'byin pa ster bar byed do/ /kye'i sems kyi ri dgas lus kyi nags 'di'i lus kyi khyim spangs nas gang la bde ba chen po'i pad+ma'i tshal du song nas 'khrul pa'i rnam par rtog pa med pa la spyod do/ /de bzhin du lhan cig skyes pa'i sdom pa las</text></item>
<item><p>166b.2</p><section></section><text>kyang / dmigs med kun du khyab pa yis/ /yid ni snying rje ro gcig pas/ /'dir ni 'dod ldan ma bzhin du/ /cig car stong nyid 'khyud par gyis/ /rkang pa bzhi pas kyang chung ngu dang chen po la sogs pa'i rjes su bsngags pa gsungs te/ mchong zhing rgyug pas ri</text></item>
<item><p>166b.3</p><section></section><text>dgas zhes bya ba la sogs pa ni lhan cig skyes pa'i ye shes khong du chud pa'i rnal 'byor pa de'i rang gi sems kyi ri dgas kyi cha shas la sogs pa'i rnam par rtog pas mi rtog pa'o/ /'ga' zhig gis kyang phyi'i bstan bcos dang lung gi mngon pa'i nga rgyal gyi mkhas pa de rnams kyis kyang chos</text></item>
<item><p>166b.4</p><section></section><text>'di la yang dag par rmongs shing shin du ring du gyur pa ste/ grub pa'i slob dpon b+hu su ku pa'i zhabs kyis gsungs pa de rnams kyi snying la de kho na nyid du cung zad mig nye bar zhi ba tsam du yang mi 'gyur ro/ /gang du bcom ldan 'das kyis gsungs pa lha mo bzhis zhus pa rnal 'byor chen po'i rgyud las/ </text></item>
<item><p>166b.5</p><section></section><text>thub chen chos kyi phung po ni/ /brgyad khri dang ni bzhi stong la/ /gang gis de nyid mi shes pa/ /de rnams thams cad 'bral med yin/ /rnga'i tshogs pa zhes bya ba'i glu'i dbyangs nag po spyod pa pa'i zhabs kyi'o/ /'jigs byed dus mtshan ma yis lam ni bkag /de mthong kAh+Na sems ni rnam mi dga'/ / </text></item>
<item><p>166b.6</p><section></section><text>kAh+Nas gang du phyin nas gnas 'cha' byed/ /yid kyi spyod yul gang de btang snyoms 'dug /khams gsum gsum pa gsum kyang so sor 'dug /kAh+Nas smras pa srid pa yongs su gcod/ /gang dang gang byung de dang de yang song / /bdag nyid 'ongs nas kAh+Na yid mi bde/ /'di ni kAh+Na rgyal po'i pho</text></item>
<item><p>166b.7</p><section></section><text>brang nye/ /kA h+Nas smras kyang bdag gi snying mi 'jug /'gro ba'i don la snying rje'i khur gyis thugs brlan pa'i slob dpon nag po spyod pa'i zhabs kyis de kho na nyid kyi don khyad par du 'phags pa gsungs te/ 'jigs byed ces bya ba la sogs pa ni sngon du gsungs pa'i rang gi lha'i rnal 'byor sngon du 'gro</text></item>
<item><p>167a.1</p><section></section><text>bas rdo rje bzlas pa'i man ngag thob pa nag po spyod pa bas 'jigs byed ni ye shes kyi snang ba dang dus mtshan ma ni snang ba mched pa gcig tu byas nas a wa d+hU tI'i lam du brtan pa dang 'gog pa'o/ /slar yang bla ma dam pa'i drin las rang bzhin gyis yongs su dag pa a</text></item>
<item><p>167a.2</p><section></section><text>wa d+hU tI pa'i gzugs nag po spyod pa'i zhabs kyis yid khyad par du 'phags par gyur pa'o/ /kAh+Na gang du phyin nas zhes bya ba la sogs pa ni d+h+rU'i rkang pas rang gis gnas su 'gog pas 'gog pa gsungs te/ rang nyid de bzhin du bdag la sogs pa 'bod par byed de/ kye nag po spyod pa pa rdo rje'i</text></item>
<item><p>167a.3</p><section></section><text>tshig khyab par bya ba dang khyab par byed pa'i gzugs kyis bde ba chen pos khyab pa ni 'gro ba zhes so/ /dpal ldan he ru ka'i rgyud kyi rgyal por gsungs pa'i don mngon du byed pa las gang du gnas 'cha' ba ni bdag nyid kyis gnas par byed pa'o/ /thams cad de'i rang bzhin yin pa'i phyir</text></item>
<item><p>167a.4</p><section></section><text>gang rnams kyis kyang rnal 'byor pa'i yid kyi spyod yul yid kyi dbang pos rtogs pa nyid gtso bor gyur te/ de rnams kyang 'dir chos la btang snyoms te de las ring du gyur pa nyid do/ /de bzhin du sa ra ha'i zhabs kyis kyang / gang du yid rlung mi rgyu zhing / /nyi ma zla ba 'jug med</text></item>
<item><p>167a.5</p><section></section><text>der/ /rmongs pa sems kyis ngal so gyis/ /sa ra ha yis man ngag bstan/ /rkang pa gnyis pas de la gsal bar byed pa gsungs te/ gsum gsum zhes bya ba la sogs pa ni phyi'i mtho ris dang sa stengs dang sa 'og dang / nang gi lus dang ngag dang yid dang / nyin mo dang mtshan mo dang</text></item>
<item><p>167a.6</p><section></section><text>thun mtshams rnams rnal 'byor ma'i rgyud la sogs par khong du chud par bya'o/ /de rnams phan tshun bde ba chen pos khyab par byed pa nyid kyis dbye ba'i mtshan nyid mi dmigs pa ste/ rnal 'byor pas don dam par rig pas so/ /de bzhin du lung las kyang / mtho ris sa steng sa 'og rnams/ </text></item>
<item><p>167a.7</p><section></section><text>gcig gi gzugs gyur skad cig las/ /shes pa'i tshig las de rnams kyis don spyod pa pa glu dbyangs zhabs kyis gsungs te/ sum cu bdun dang dgu dang sum cu brgyad/ /de rnams dkyil 'khor gsum la khyad par med/ /ces bya ba la sogs pa rgya cher gsungs so/ /chos thams</text></item>
<item><p>167b.1</p><section></section><text>cad khong du chud pa nag po spyod pa'i zhabs kyis/ bdag ni srid pa'i rnam rtog gcod pa po/ /zhes gsungs so/ /rkang pa gsum pas rang gi rjes su bsngags pa gsungs te/ /gang dang gang zhes bya ba la sogs pa ni dngos po gang dang gang skyes pa de dang de'i dngos po thim par gyur pa'o/ / </text></item>
<item><p>167b.2</p><section></section><text>de rnams skye ba dang 'jig pa rnams la kun rdzob kyi bden pa'i rang bzhin bla ma'i drin las yongs su shes pas nag po spyod pa'i zhabs kyi yid khyad par du 'phags pa yongs su dag par gyur to/ /de bzhin du lung las kyang / srid pa'i de nyid yongs shes na/ /mya ngan 'das zhes bya bar brjod/ / </text></item>
<item><p>167b.3</p><section></section><text>rkang pa bzhi pas lam gyi rjes su bsngags pa gsungs te/ 'di ni zhes bya ba la sogs pa ni rang nyid kyi bdag la 'bod par byed de kye'i rdo rje nag po zhabs rim pa lnga sngon du song na slar yang rgyal po'i pho brang bde ba chen po'i grong khyer pa dag la shin du nye bar 'gyur ro/ /de bzhin du klu sgrub zhabs kyis</text></item>
<item><p>167b.4</p><section></section><text>kyang / bskyed pa'i rim la legs gnas nas/ /rdzogs pa'i rim pa 'dod rnams kyi/ /de thabs rdzogs sangs rgyas kyis kyang / /skas kyi rim pa bzhin du sprul/ /lha rnams rol pa zhes bya ba'i glu dbyangs la ba'i na bza' can gyi zhabs kyis kyang / snying rje'i gru ni gser gyis rab tu</text></item>
<item><p>167b.5</p><section></section><text>khengs/ /dngul la gzhag pa'i gnas nyid med par gyur/ /nam mkha' bltas nas la ba pa yis 'gro/ /skye ba song nas slar yang ji ltar 'byung / /gru yi brtod phur thong la nyag thag thong / /bla ma dam pa la dris pa yis 'gro/ /gru yi mjug la zhon pas mtshon zhing 'gro/ /gru skya med par</text></item>
<item><p>167b.6</p><section></section><text>mnyen pa gang gis 'gro/ /byang dang lho dag bcum nas gru sna zhon/ /bde ba chen po'i grogs dang lam du 'dzom/ /mchog gi snying rje'i dga' ba'i thugs tshim pa'i la ba'i na bza' can gyi zhabs kyi snying rje'i dgongs pa'i skad kyi de kho na nyid kyi don gsal bar mdzad nas gsungs te/ gser</text></item>
<item><p>167b.7</p><section></section><text>zhes bya ba la sogs pa ni snying rje'i zhes bya ba dgongs pa'i skad kyis de la de bzhin du byang chub kyi sems la gru zhes bya ste/ gzugs kyi rgyan du gzhan la rtogs par bya'o/ /de dang de'i bdag nyid de yis rnam pa thams cad dang ldan pa'i stong pa nyid dang lhan cig bla ma'i drin gyi bcud kyis gang nas bde</text></item>
<item><p>168a.1</p><section></section><text>ba chen po'i 'khor lor 'gro ba'o/ /rgya mtsho'i steng du 'gro ba ni bdag nyid la bod pa ste grub pa'i slob dpon la ba'i na bza' can gyi zhabs kyis bsgrod par byed pa'o/ /rU pa zhes bya ba la sogs pa ni gzugs dang tshor ba dang 'du shes dang 'du byed dang rnam</text></item>
<item><p>168a.2</p><section></section><text>par shes pa la sogs pa rnams kyi dbye ba'i gnas med pa ste/ thams cad de bzhin nyid de'i rang bzhin yin pa'i phyir ro/ /de rnams bzhi pa'i thab sa la grus 'gro ba ste/ bdag grub pa'i slob dpon du gyur nas skye ba mtha' dag tu ldog par mi 'gyur ro zhes pa'i don no/ /de nyid</text></item>
<item><p>168a.3</p><section></section><text>bdag la bod pa ste la ba'i na bza' can gyi zhabs la rnam par mi rtog pa rab tu 'bab pa goms par gyis shig pa'o/ /de bzhin du rab tu mi gnas pa gsal bar mdzad pa las kyang / ji srid 'ga' zhig rnam par rtog /rab skyes yid ni spang bya ste/ /de srid du ni gnyis nyid phyir/ / </text></item>
<item><p>168a.4</p><section></section><text>gang yang dga' ba'i ngo bo nyid/ /mchog tu bde bar byed pas so/ /de yang rnam par rtog pa tsam/ /gang yang chags pa dang bral ba'i/ /dngos med de yang de gnyis la/ /de yi dngos por 'dzin pa'i phyir/ /mya ngan 'da' bar mi 'gyur ro/ /'ga' zhig kyang ni yul nyid la/ /rnam par</text></item>
<item><p>168a.5</p><section></section><text>mi rtog bdag sems las/ /de bzhin du byang chub sems dpa'i spyod pa la 'jug pa las/ /mi yi gru la brten nas ni/ /sdug bsngal chu bo che las sgrol/ /gru 'di phyis nas rnyed dka' bas/ /rmongs pa dus su gnyid ma log /rkang pa gzhan gyis de nyid kyi don gsal bar gsungs te/ </text></item>
<item><p>168a.6</p><section></section><text>brtod phur zhes bya ba la sogs pa ni dang po la snang ba'i nyes pa la bla ma'i gsung gis brtan pa skyed par byed do/ /kye'i mchog gi rnal 'byor pa zhes so/ /nyag thag ni ma rig pa'i srad bu myur du grol bar byas la de yis 'gro bar gyis shig pa'o/ /de rnams kyi snang ba'i khyad par</text></item>
<item><p>168a.7</p><section></section><text>gyis bla na med pa'i chos mngon sum du byed par 'gyur te/ 'dir the tshom med do/ /rkang pa gsum pas bla ma'i gdams pa dang bral bas phyin ci log tu gyur par gsungs te/ gru'i mjug ces bya ba la sogs pa ni dga' bral gyi lam du song nas phyogs bzhir gzung ba dang 'dzin pa la</text></item>
<item><p>168b.1</p><section></section><text>sogs pa'i rnam par rtog pa la gal te lta zhing rtog par byed na de'i tshe bla ma'i gsung gi mnyen pa dang bral bas lhan cig skyes pa'i dga' ba'i ngo bo nyid kyis rab tu bgrod pa bde ba chen po'i 'khor lor 'gro bar mi nus te/ slar yang nges par 'khor bar ltung bar 'gyur te/ de ltar yang nag</text></item>
<item><p>168b.2</p><section></section><text>po spyod pa'i glu dbyangs kyis kyang / dong du lhung na ga pur nyams par 'gyur/ /zhes gsungs so/ /gang zhig slar yang bla ma dam pa'i gsung gis rdo rje dang chu skyes kyi bde ba'i rjes su tshol bar byed pa de 'khor ba'i rgya mtsho'i pha rol du 'gro bar 'gyur ro/ /de bzhin du nag po spyod pa pa</text></item>
<item><p>168b.3</p><section></section><text>glu dbyangs zhabs kyis kyang / gang zhig phug pas yid kyi rin po che/ /nyin re nyin re lhan cig skyes pa 'phro/ /de nyid kyis ni chos kyi gnas nyid shes/ /thub pa rnams kyis gzhan du ci zhig gsungs/ /rkang pa bzhi pas 'bras bu gsal bar byed pa gsungs te/ byang dang lho zhes bya</text></item>
<item><p>168b.4</p><section></section><text>ba la sogs pa ni g.yon dang g.yas kyi snang ba gnyis po dbus su rab tu zhugs pa'i phyir lam sna tshogs pa'i dga' bar gyur pa byang chub kyi sems la rang gi ye shes yongs su sbyangs nas bde ba chen po'i 'khor lo rgya mtshor mtshon nas de'i tshe 'dzom pa ste/ de la lam du ni bde ba chen po'i</text></item>
<item><p>168b.5</p><section></section><text>grogs bdag med pa'i ye shes la mngon par 'khyud pa bdag nyid kyis thob par 'gyur ro/ /pa Da ha'i tshogs pa zhes bya ba'i glu dbyangs nag po spyod pa'i zhabs kyi'o/ /e waM yi ge brtan byas ka gnyis nyed/ /rnam pa sna tshogs khyab byed 'ching ba ston/ /kAh+Na rtse zhing sbrang gi chang gis myos/ / </text></item>
<item><p>168b.6</p><section></section><text>lhan skyes chu skyes tshal zhugs sems med gyur/ /ji lta ji ltar glang chen glang mor chags/ /de lta de ltar de nyid ngos 'gram 'bab/ /'gro drug mtha' dag rang bzhin dag pa ste/ /dngos dang dngos med la chags ma dag pa/ /stobs bcu'i rin chen phyogs bcu rnams su 'phro/ /rig pa'i glang</text></item>
<item><p>168b.7</p><section></section><text>dbang nyon mongs nyid kyis btsal/ /dga' ba'i tshogs pas khyab pa de yis nag po glu dbyangs zhabs kyi sems kyi glang po che'i dgongs pa'i skad kyis de nyid kyi don gyi gzugs kyi rgyun du gsungs te/ e waM yi ge zhes bya ba la sogs pa'i baM yig zla ba'i snang ba e yig nyi ma ste/ gnyis po</text></item>
<item><p>169a.1</p><section></section><text>nyin mo dang mtshan mo'i shes rab ka ba gnyis mnyes nas snang ba med par byas te/ rdo rje bzlas pas gzhan sna tshogs pa'i rab tu byed pa a wa d+hU tI khyab byed 'gog pa phyung nas gsum po de rnams kyi dmigs pa med pa'i chang gi btung bas rab tu myos pa'o/ /yod pa'i</text></item>
<item><p>169a.2</p><section></section><text>shes pa la glang po che'i dbang por spyod pa'i zhabs kyis gsungs so/ /chu skyes tshal ni bde ba chen po'i chu skyes kyi tshal du phyin na rnam par mi rtog par rol bar byed pa'o/ /de bzhin du 'phags pa klu sgrub zhabs kyis kyang / phyi rol gang de bden med rang bzhin bral/ /shes pa</text></item>
<item><p>169a.3</p><section></section><text>yang ni phyi rol don bzhin no/ /gang zhig stong par yongs su rtog byed na/ /de yang stong nyid 'dod pa 'ba' zhig min/ /de nyid yongs su rtog pa'i dngos tshogs ni/ /de nyid med la de nyid gcig pa'i blos/ /sgyu ma'i gar mkhan gar gyi bya ba la/ /gar mkhan rnal 'byor dbang phyug rtse bar</text></item>
<item><p>169a.4</p><section></section><text>byed/ /rkang pa gzhan gyis de nyid gsungs pa ste/ /ji lta ji ltar zhes bya ba la sogs pa ni ji ltar phyi rol du glang po che glang mo la chags pa'i myos pas rgyug par byed do/ /de bzhin du bcom ldan 'das bdag med ma la chags pa de yis sems ni glang po che'i dbang po nag po spyod</text></item>
<item><p>169a.5</p><section></section><text>pa pa'i zhabs kyi de bzhin nyid kyi chang rab tu 'bab par byed do/ /de'i phyir rkang pa gsum pas dngos po dang dngos po med pa'i dmigs pa gsungs te/ 'gro drug ces bya ba la sogs pa ni sgo nga las skyes pa dang / mngal las skyes pa dang / drod gsher las skyes pa dang / rdzus te</text></item>
<item><p>169a.6</p><section></section><text>skyes pa'i lha dang lha ma yin la sogs pa'i 'gro ba drug po rnams kyi rnal 'byor gyi dbang phyug dngos po thams cad ngo bo nyid kyis yongs su dag pa'i skra'i rtse mo tsam yang ma dag pa med pa'o/ /de bzhin du dbu ma'i bstan bcos las/ 'di la bsal bya ci yang med/ /gzhag par bya</text></item>
<item><p>169a.7</p><section></section><text>ba cung zad med/ /yang dag nyid la yang dag lta/ /yang dag mthong na rnam par grol/ /rkang pa bzhi pas dge ba'i rtsa ba yongs su smin pa'i mtshan nyid gsungs te/ stobs bcu zhes bya ba la sogs pa ni stobs bcu dang mi 'jigs pa la sogs pa'i yon tan de bzhin nyid kyi rin po</text></item>
<item><p>169b.1</p><section></section><text>che phyogs bcur khyab pa de yis nyams su myong ba goms pa'i stobs kyis 'phro ba dag nyid kyi'o/ /de'i phyir de bzhin nyid kyi rin po che'i mthus ma rig pa'i glang po che'i dbang po ma chags pa'i myos pa gang las so/ /de sha kha zhes bya ba'i glu dbyangs nag po spyod pa'i zhabs kyis so/ / </text></item>
<item><p>169b.2</p><section></section><text>grong khyer phyi rol g.yung mo khyod kyi khyim/ /reg gin reg gin 'gro de bram ze'i bu/ /kye'i g.yung mo khyod dang mnyam 'grogs bya/ /kAh+Na thod pa'i rnal 'byor skyug bro spangs/ /gcig nyid pad 'dab drug cu rtsa bzhi la/ /der gnas g.yung mo gar byed pa pu lI'i/ /bdag gis g.yung</text></item>
<item><p>169b.3</p><section></section><text>mo khyod la bden dngos dris/ /'ong dang 'gro ba gang gi gru la byed/ /rgyud 'tshong g.yung mo gzhan yang me tog stegs/ /khyod kyi ched du 'dam bu'i stan gzhag go/ /kye khyod g.yung mo bdag ni ka pA li/ /khyod kyi ched du bdag gi rus phreng bcas/ /rdzing bu bcom nas g.yung mo pad</text></item>
<item><p>169b.4</p><section></section><text>rtsa zos/ /g.yung mo blangs nas bdag gi pha rol gsod/ /de kho na nyid kyi don bdag med pa'i chos khong du chud pa nag po spyod pa'i zhabs kyis g.yung mo'i sgras dgongs pa'i skad kyis gsungs te/ grong khyer zhes bya ba la sogs pa ni mi reg pa'i sbyor ba'i phyir te/ g.yung mo ni</text></item>
<item><p>169b.5</p><section></section><text>yongs su dag pa'i a wa d+hU tI bdag med mar khong du chud par bya'o/ /bram ze zhes pa ni bram ze hUM yig gi sa bon las skyes pa g.yo ba'i sbyor ba las sems ni bram ze'i bu'o/ /man ngag thob pa'i rnal 'byor pas byang chub kyi sems kun rdzob khu ba'i gzugs nor bu'i rtsa ba las dga'</text></item>
<item><p>169b.6</p><section></section><text>bral la reg kyin reg kyin khyod 'gro ste kye bdag med ma'i grong khyer la zhes so/ /de phyi rol gyi gzugs la sogs pa'i tshogs par shes par bya'o/ /dbang po'i spyod yul ma yin pa nyid kyis bla ma'i man ngag gis khyod kyi khyim ni bde ba chen po'i 'khor lo la bdag grub pa'i slob</text></item>
<item><p>169b.7</p><section></section><text>dpon nag po zhabs kyis rtogs pa zhes so/ /kye'i g.yung mo zhes bya ba la sogs pa ni kye'i g.yung mo ni bdag med ma khyod dang bdag lhan cig mngon par 'khyud par bya'o/ /gang dang 'dra ba'i gnas de dang 'dra ba dag la bdag ni skyug bro ba dang ngo tsho ba la sogs pa'i skyon dang bral ba'o/ / </text></item>
<item><p>170a.1</p><section></section><text>de bas na bdag rtag tu rgyun mi 'chad par 'dzin pas thabs dang shes rab kyi bdag nyid can phyag rgya chen po'i dngos grub 'thob bo/ /ji ltar dpal dgyes pa'i rdo rje las kyang / thabs dang shes rab bdag nyid rgyud/ /de la bdag gis bshad kyis nyon/ /rkang pa</text></item>
<item><p>170a.2</p><section></section><text>gnyis pas goms pa'i gnas gsungs te/ gcig nyid ces bya ba la sogs pa ni sprul pa'i 'khor lor pad+ma 'dab ma drug cu rtsa bzhi dang ldan pa la de la gnas pa'i bcom ldan 'das bdag med ma dang lhan cig ro gcig de yis chags pa chen po'i dga' bas shin tu yid du 'ong ba</text></item>
<item><p>170a.3</p><section></section><text>nyid kyis nag po spyod pa pa gar byed do/ /de bzhin du dpal dgyes pa'i rdo rje las kyang / gar ni he ru ka gzugs kyis/ /rjes dran thob pa sbyor ba las/ /rkang pa gsum pas bdag med ma khong du chud pa brtan par byed do/ /kye'i khyod ces bya ba la sogs pa ni kye'i bdag med ma bden</text></item>
<item><p>170a.4</p><section></section><text>pa'i dngos po'i rang bzhin gyi bsam pas khyod la bdag gis dris pa'o/ /chos thams cad bdag med pa de'i gang gis kun rdzob byang chub kyi sems kyi gru'i lam gyis khyod kyis 'gro ba dang 'ong ba byed pa khyod kyis mi byed do zhes pa'i don te/ thams cad lhan cig skyes pa'i ngo bo nyid kyis</text></item>
<item><p>170a.5</p><section></section><text>zhes so/ /de bzhin du dpal dgyes pa'i rdo rje las kyang / de phyir 'gro kun lhan cig skyes/ /lhan cig skyes pa'i ngo bor brjod/ /ngo bo nyid ni mya ngan 'das/ /rnam dag rnam pa'i sems nyid do/ /rkang pa bzhi pas chos thams cad bdag med pa'i ngo bo nyid du gsungs te/ rgyud ces bya ba</text></item>
<item><p>170a.6</p><section></section><text>la sogs pa ni rgyud ces pa b+ha ga pad+ma'i gnas su ma rig pa'i rang bzhin no/ /me tog stegs ni de'i 'dab mar yul gyi snang ba'o/ /de dag bla ma'i zhabs kyi drin gyis bdag nyid 'tshong ba ni khyod kyis yongs su spong bar byos kye'i bdag med ma zhes so/ /de'i phyir gar mkhan bzhin</text></item>
<item><p>170a.7</p><section></section><text>du 'khor ba'i mdzod dag gis khyod kyi ched du yongs su spang par bya'o zhes so/ /rkang pa lnga pas rnal 'byor gyi dbang phyug gi spyod pa rab tu gsal bar gsungs te/ kye'i khyod ces bya ba la sogs pa ni kye'i g.yung mo bdag med ma'i rang bzhin de yis khyod la bzang pos bla ma dam</text></item>
<item><p>170b.1</p><section></section><text>pa'i drin las bdag gis shes so/ /bdag kyang thod pa can gyi spyod pa 'dzin pa ste/ kaM ni khyod kyi bde ba/ pA ni skyong bar nus pa'o/ /de'i phyir khyod kyi ched du bdag nag po spyod pas de bzhin gshegs pa drug gi 'khor lo dang rna rgyan dang mgul rgyan dang rus rgyan gyi spyod pa bzung nas phyi rol</text></item>
<item><p>170b.2</p><section></section><text>gyi sngags dang rgyud la ltos pa med pa des rigs lnga'i spyod lam bya'o/ /de bzhin du nag po spyod pa'i zhabs kyis kyang / gal te sngags rgyud cung zad cig med par/ /rang gi chung ma blangs nas rtse bar byed/ /rang khyim chung ma ji srid ma dag pa/ /de srid rigs lnga'i spyod lam gal te ci/ / </text></item>
<item><p>170b.3</p><section></section><text>rkang pa drug pas g.yung mo'i dbye ba rnam pa gnyis gsungs te/ rdzing bu zhes bya ba la sogs pa ni bla ma'i drin gyis rnam par dman pa yis/ /de nyid g.yung mo a wa d+hU tI pa yongs su ma dag pa can no/ /rdzing bu ni lus kyi rdzing bu'o/ /de la rtsa ba de bzhin nyid byang chub kyi sems kun</text></item>
<item><p>170b.4</p><section></section><text>rdzob khu ba'i ngo bos gsod pa ste/ bdag gis rang bzhin med par byed pa'o/ /de bzhin du phyi rol gyi bstan bcos las kyang / gang zhig sngags kyis byin brlabs chu/ /snod kyi khyad kyis bskur ba 'thob/ /sbrul gyi kha ru mid gyur na/ /nya phyis las skyugs mu tig gi/ /nA DI pa</text></item>
<item><p>170b.5</p><section></section><text>dang Dom+bi pa'i zhabs kyis stong pa zhes bya ba la sogs pa'i glu ni rnam par ma bshad do/ /pa Da ha many+dza ri zhes bya ba'i glu dbyangs nag po spyod pa'i zhabs kyi'o/ /nA Di nus ldan brtan gzung kha T+wI ga/ /gzhom med Da ma ru sgrogs dpa' bo'i gdangs/ /kAh+Na thod can rnal 'byor zhugs</text></item>
<item><p>170b.6</p><section></section><text>nas spyod/ /lus kyi grong khyer zhes byar rigs gcig spyod/ /A li kA li dril bu rkang gdub can/ /zla ba nyi ma rna ba'i rgyan du byas/ /'dod chags zhe sdang gti mug thal bas byugs/ /mchog gi thar thob mu tig do shal bcangs/ /sgyug mo a ne skud po khyim du gsod/ /ma</text></item>
<item><p>170b.7</p><section></section><text>ni gsod pas kA h+Na ka pA li/ /mchog gi bde ba chen pos brjid pa'i nag po spyod pas slar yang de kho na bzhin du don dam pa rab tu rtogs par bya ba'i phyir gsungs te/ nA DI zhes bya ba la sogs pa ni rtsa sum cu so gnyis la de rnams kyi nang nas nus ldan gyi rtsa ni gtso bo a wa d+hU</text></item>
<item><p>171a.1</p><section></section><text>tIr khyad par gyi dga' ba'i ngo bo bla ma'i drin las nor bu'i rtsa bar rnam par gzung bar bya'o/ /kha T+wAM ga zhes bya ba ni kha ni stong pa nyid 'od gsal bas lhan cig skyes pa la yang dag par reg pa'o/ /Da ma ru'i sgra ni gzhom du med pa'i dbyangs dpa' bo'i gdangs</text></item>
<item><p>171a.2</p><section></section><text>kyis stong pa nyid seng ge'i sgra sgrogs par gyur pas nag po spyod pa pa ni thod pa can no/ /lus kyi grong khyer du rab tu zhugs nas rab tu spyod pa ni nyon mongs pa mngon par za ba'i tshul gyis rigs gcig pa de yis spyod lam gyis 'chag par byed ces so/ /rkang pa gnyis pas rnal</text></item>
<item><p>171a.3</p><section></section><text>'byor pa'i rgyan gsungs te/ A li zhes bya ba la sogs pa ni dang por re zhig rnal 'byor gyi dbang phyug gis rdo rje'i bzlas pas yongs su sbyangs pa'i zla ba dang nyi ma la sogs pas dril bu dang rkang gdub la sogs pa rnal 'byor pa'i rgyan du byed pa zhes so/ /rkang pa gsum</text></item>
<item><p>171a.4</p><section></section><text>pas rnal 'byor pa'i rgyan gsungs te/ 'dod chags zhes bya ba la sogs pa ni de rnams de bzhin du bde ba chen po'i 'dod chags kyi mes 'dod chags dang zhe sdang la sogs pa sreg par byed pa'o/ /thal ba de rnams kyis lus la rnam par byugs shing slar yang rdo rje sems</text></item>
<item><p>171a.5</p><section></section><text>dpa'i rang bzhin gyis bdag la dmigs te/ mchog gi thar pa'i mu tig gis brgyan nas 'chag pa'o zhes so/ /rkang pa bzhi pas thod pa can gyi spyod pa gsungs te/ gsod pa zhes bya ba la sogs pa ni sngon du gsungs pa'i rlung ste/ de la yid dang rlung dbang du byas te</text></item>
<item><p>171a.6</p><section></section><text>mig gi dbang po la sogs pa'i rnam par shes pa'i rlung sna tshogs pa'i rab tu byed par khong du chud par bya'o/ /de la ma rig pa yang rang bzhin med par byas la sgyu ma'i tshul gyis thabs dang shes rab dbyer med pa la nye bar spyod pa nag po'i spyod pa pa ste/ 'gro ba pa la</text></item>
<item><p>171a.7</p><section></section><text>'gro ba'i don gyi bsam pas rdo rje thod pa can du byas nas 'khyam pa'o/ /de bzhin du da u Da'i zhabs kyis kyang / /sems can rdo rje 'dzin dang 'gro ba yi/ /bud med thod pa can gyi chung ma mtshungs/ /nga rgyal dang bcas he ru ka gzugs des/ /bcom ldan gang zhig bdag</text></item>
<item><p>171b.1</p><section></section><text>ni dbye ba med/ /ji ltar dpal gyi pad+ma'i myos byed dang / /go ku da ha nar byas gus par gyis/ /'di yis thams cad blo gros dbang po rnams/ /rtse gcig yid kyi rnal 'byor dbang phyug 'grub/ /rnga bo che zhes bya ba'i glu'i dbyangs nag po zhabs kyi'o/ /snying rje'i rgyal</text></item>
<item><p>171b.2</p><section></section><text>mtshan rgyan po rtse bar byed/ /bla ma'i gsung gis srid pa'i stobs las rgyal/ /phyogs su Du a bskul na rgyal po la/ /phan thabs kA h+Na rgyal ba'i pho brang nye/ /dang por mi red bton na gsod par 'gyur/ /glang chen bton nas skye bo lnga dang rtses/ /blo yis rgyal po</text></item>
<item><p>171b.3</p><section></section><text>yongs su mya ngan 'das/ /nges par byas pas srid pa'i dpung las rgyal/ /kAh+Nas smras pa bdag ni bde mchog bzang / /re mig drug cu rtsa bzhi rtsis nas len/ /slar yang de la de lta bu'i don rgyan po 'gyed pa dgongs pa'i skad kyis nag po spyod pa'i zhabs kyis gsal por</text></item>
<item><p>171b.4</p><section></section><text>gsungs te/ snying rje'i zhes pa ni rang byin gyis brlabs pa sems kyi ngo bos sems su shes par bya'o/ /rgyal zhes pa ni de'i rten ting nge 'dzin gyi sgrib pa skyon bdun rtogs par bya'o/ /de rnams las rgyal ba ni dmigs pa med ces bya'o/ /rgyan po ni sngags kyi tshul</text></item>
<item><p>171b.5</p><section></section><text>gsang la bzhi pa'i dga' ba'i stobs de la de bzhin du byang chub kyi sems rdo rje bla ma'i man ngag las yang dag par rdo rje dang chu skyes mnyam du sbyor ba gnyis po gcig pa de yis rgyun mi 'chad par dga' ba mngon par sbyor bar rtse bar byed pa ni srid pa'i stobs yul snang ba'i stobs</text></item>
<item><p>171b.6</p><section></section><text>las nyon mongs pa'i dbang gis bdag cag nag po spyod pa pa rgyal ba zhes so/ /brtan pa'i rkang pas gsal bar gsungs te/ bskul na zhes bya ba la sogs pa ni dang po de bzhin du rdo rje bzlas pa'i rim pas snang ba gnyis po ste bskul ba zhes pa ni gcod par byed pa'o/ / </text></item>
<item><p>171b.7</p><section></section><text>yang rgyal po ni ma rig pa'i sems la phan par byed pa po'i thabs kyis zhes te/ chags pa'i mthar khyad par gyi dga' ba byung ba'i dus su byang chub kyi sems mi 'gyur ba man ngag gi khyad par gyi dga' bas nag po spyod pa rgyal po'i pho brang rang nyid kyis nye bar 'joms par gyur</text></item>
<item><p>172a.1</p><section></section><text>pa zhes so/ /de bzhin du u Da'i zhabs kyis kyang / /chags pa'i mtha' mar khyad par dga' 'dzug pa/ /bsams pa yis ni rang bzhin gnas par byed/ /gang zhig shes pa'i yid ni rab tu 'jug /gzhan yang rlung dag 'gog par gyur pa yis/ /gang</text></item>
<item><p>172a.2</p><section></section><text>la dus de gzhan du 'byung mi 'gyur/ /bde ba mngon sum pha rol de yis gnas/ /de la rang gi nyams myong gang de slar/ /phyag rgya chen po'i dngos grub sgrub pa'i phyir/ /rkang pa gnyis pa goms pas shin du 'gro ba gsungs te/ dang por zhes bya ba la sogs pa ni mi</text></item>
<item><p>172a.3</p><section></section><text>reng zhes bya ba dgongs pa'i skad kyis drug cu lhag pa brgya'i rang bzhin dag gis rdo rje bzlas pa'i rim pas dang po la rang bzhin med par byas nas slar yang glang chen zhes pa ni rnal 'byor gyi dbang phyug gi de bzhin nyid kyi sems glang po che'i dbang pos phung po lnga'i bdag nyid dang</text></item>
<item><p>172a.4</p><section></section><text>yul lnga'i dar byed pa dang bdag tu byed pa la sogs pa'i rgyan po rab tu spangs nas bdag med pa mngon sum du byed pa zhes so/ /rkang pa gsum pas de nyid gsal bar gsungs te/ blo yis zhes pa ni blo gros shes rab kyi pha rol tu phyin mar reg par bya'o/ /rgyal por zhes</text></item>
<item><p>172a.5</p><section></section><text>pa ni nyon mongs pas bskyed pa'i sems yongs su mya ngan las 'da' bar skyed par byed pa'o/ /de'i phyir srid pa'i dpung gi dngos po'i grong gi stobs gzugs la sogs pa'i yul rnams las rang gi brel ba mtha' dag byas pas bdag rgyal ba'o/ /de bzhin du klu</text></item>
<item><p>172a.6</p><section></section><text>sgrub zhabs kyis kyang / gang gi sems kyis byis de rnams/ /'khor ba nyid du 'ching bar 'gyur/ /rnal 'byor sems de nyid kyis ni/ /bde bar gshegs pa'i go 'phang 'gyur/ /rkang pa bzhi pas bdag rnal 'byor pa'i go 'phang gi rjes su bsngags pa gsungs te/ </text></item>
<item><p>172a.7</p><section></section><text>smras pa zhes bya ba la sogs pa ni nag po spyod pa pas gsungs pa'o/ /bde mchog ni yang dag pa ji lta ba'i bsam pa'i dgongs pas re'u mig drug cu rtsa bzhi sbrul ba'i 'khor lor gnas par byas nas rang sems 'od gsal ba rang gis 'dzin pa'o/ /'dod pa sbyin pa zhes</text></item>
<item><p>172b.1</p><section></section><text>bya ba'i glu dbyangs nag po zhabs kyi'o/ /skyabs gsum grur byas gzhon nu ma rnams brgyad/ /rang lus snying rje stong pa'i chung ma can/ /srid mtsho las sgrol sgyu ma rmi lam bzhin/ /dbus su rdzing bcas chu rlabs yong mi shes/ /de bzhin gshegs pa lnga yis mnyen pa</text></item>
<item><p>172b.2</p><section></section><text>byas/ /kAh+Na lus ni sgyu 'phrul las sgrol byed/ /dri reg ro ni ji lta de lta'o/ /gnyid ni med kyang rmi lam de bzhin no/ /sems kyis mnyen pas stong nyid grur 'jug la/ /zhon nas kAh+Na bde ba chen po'i grogs/ /gsungs pa'i don bstan par bya ba'i phyir glu gzhan</text></item>
<item><p>172b.3</p><section></section><text>gyis gsungs te/ skyabs gsum zhes bya ba la sogs pa ni gsum ni lus dang ngag dang yid do/ /yid de ni bzhi pa gang la thim par gyur pa'o/ /de la bde ba chen po'i lus la gru'i dgongs pa'i skad du brtag par bya'o/ /de'i phyir stong pa dang snying rje dag gcig pa nyid</text></item>
<item><p>172b.4</p><section></section><text>ni rang lus te/ zung du 'jug pa'i ngo bo de yis bde ba chen po'i lus kyis so/ /gzhon nu ma rnam brgyad ces pa ni sangs rgyas kyi dbang phyug la sogs pa'i bde ba nyams su myong ba'o/ /d+h+rU'i rkang pas bzhi pa'i thabs kyi rjes su bsngags pa gsungs te/ sgrol zhes bya</text></item>
<item><p>172b.5</p><section></section><text>ba la sogs pa ni thabs kyi gru de yis srid pa'i rgya mtsho las nag po spyod pa pas sgrol ba'o/ /sgyu ma'i rang bzhin dang rmi lam gyi dper byas te dbus su rdzing ni lus la mchog tu dga' ba rang byin gyis brlab pa'i sems kyi chu rlabs ni g.yo ba dang bcas pa'i bde ba za</text></item>
<item><p>172b.6</p><section></section><text>ba'i rang bzhin zhes te 'dir ni rang gi tshor ba yang mi dmigs pa'o/ /de bzhin du klu sgrub zhabs kyis kyang rab tu mi gnas pa gsal ba las/ ji srid 'ga' zhig rnam par rtog /rab skyes yid ni spang bya ste/ /de srid du ni gnyis nyid phyir/ /gang 'dir dga' ba'i ngo</text></item>
<item><p>172b.7</p><section></section><text>po nyid/ /mchog tu bde bar byed pa'o/ /de yang rnam par rtog pa tsam/ /gang yang chags pa dang bral ba'i/ /dngos med de yang de gnyis la/ /de yis dngos por 'dzin pa'i phyir/ /mya ngan 'da' bar mi 'gyur ro/ /'ga' zhig kyang ni yul nyid la/ /rnam par mi</text></item>
<item><p>173a.1</p><section></section><text>rtog bdag sems las/ /rkang pa gnyis pas phung po yongs su dag pa gsungs te/ de bzhin gshegs pa lnga zhes bya ba la sogs pa ni rnam par dag pa de bzhin gshegs pa lnga'i bdag nyid rang gi lus mnyam par yongs su shes par</text></item>
<item><p>173a.2</p><section></section><text>bya'o/ /bde ba chen po'i gru bzung nas bdag nyid la rang gis bod pa ste/ kye'i nag po spyod pa'i zhabs sgyu ma'i dra ba ltar byas pa'i phung po khams la sogs pa'i yul gyi rgya mtsho dgag par gyis shig pa'o/ /de bzhin du sU ta ke las kyang / phung po dang ni khams dang de</text></item>
<item><p>173a.3</p><section></section><text>bzhin dbang po rnams/ /lnga nyid lnga nyid rab tu dbye ba byas pa las/ /re re yang ni de bzhin gshegs pas byin gyis brlabs/ /'khor ba'i las rnams gang las 'byung ba nyid du 'gyur/ /rkang pa gsum pas the tshom med par rtogs par bya ba'i phyir sgom pa</text></item>
<item><p>173a.4</p><section></section><text>rnam par dag pa gsungs te/ dri zhes bya ba la sogs pa ni phyi rol gyi dri dang ro dang reg bya la sogs pa'i yul la ji lta ba de bzhin du chos thams cad kyi ngo bo nyid khong du chud pa de las so sor gnyid dang rmugs pa dang bral ba de yis so/ /gnyid sad pa'i gnas skabs su</text></item>
<item><p>173a.5</p><section></section><text>yang rmi lam bzhin du so sor gsal ba'o/ /de bzhin du mdo las kyang / gnyid log rab tu sad nas don la dbye ba med/ rmi lam 'bras bu mngon 'dod yang dag rtog byed pa/ /nyin dang mtshan du rmi lam dang ldan skye bo rnams/ /rab tu 'bad pa chen pos yun ni ring pos</text></item>
<item><p>173a.6</p><section></section><text>bsgrub/ /rkang pa bzhi pas lam gyi rjes su bsngags pa gsungs te/ sems kyi zhes bya ba la sogs pa ni rnam pa thams cad dang ldan pa'i stong pa nyid kyi gru'i lam la sems gdos pa 'dzin par yang dag par bskyed pa dang 'grogs te nag po spyod pa'i zhabs bde ba chen po'i</text></item>
<item><p>173a.7</p><section></section><text>gling dang mtshungs par 'gro bar byed do/ /d+ha ni sI zhes bya ba'i glu dbyangs Dom+bi pa'i zhabs kyi'o/ /gang+gA dang ni ya mu na dbus gtsang po 'bab/ /der zhugs gdol pa'i bu mo rol pas sgrol bar byed/ /bskyod cig Dom+bi kye'i bskyod cig Dom+bi'i lam ni drang po la/ /bla ma</text></item>
<item><p>173b.1</p><section></section><text>dam pa'i zhabs kyi drin gyis slar yang rgyal ba'i pho brang 'gro/ /skyab 'dzin pa lnga yis gru 'jug skul byed gdang bu rgyab tu bcings/ /nam mkha'i ko ba chu yis bran pas mtshams nas chu ni 'byung mi 'gyur/ /zla ba nyi ma gnyis kyi 'khor lo bskyed dang sdud pa bu lin+dA/ /g.yon</text></item>
<item><p>173b.2</p><section></section><text>dang g.yas kyi lam mi bsam zhing rgyun mi 'chad par 'bab/ /Dom+bi 'gron bu mi len rang gi 'dod pas pha rol sgrol bar byed/ /gang zhig de la zhugs nas bgrod mi shes pa phan tshun dogs su 'bying / /de la de lta bu'i don mchog gi snying rjes slar yang grub pa'i slob dpon</text></item>
<item><p>173b.3</p><section></section><text>Dom+bi pas grus bsgrod pa dgongs pa'i skad kyis gsungs te/ gang+gA zhes bya ba la sogs pa ni gang+gA dang ni ya mu na dgongs pa'i skad kyis zla ba dang nyi ma'i snang ba gzung ba dang 'dzin pa'i ste/ gang gis khu ba'i rtsa la khyad par gyi dga' ba a wa d+hU tI'i dbus su 'jug pa'o/ / </text></item>
<item><p>173b.4</p><section></section><text>de'i phyir de nyid gru dgongs pa'i skad du rtogs par byed do/ /de la gnas pa'i lhan cig skyes pa'i chang gi btung ba ni gdol pa'i bu mo g.yung mo bdag med mas 'khor ba'i gru la rnal 'byor gyi dbang phyug pha rol du sgrol bar byed pa'o/ /brtan pa'i rkang pas rkyen gyi yang dag par</text></item>
<item><p>173b.5</p><section></section><text>mthong ba las dge ba la goms par byed pa ste/ bskyod cig ces bya ba la sogs pa ni lhan cig skyes pas sbyangs pa'i khyad par gyi dga' ba'i lam thob par gyur nas zas dang skom la khyod chags sam kye'i Dom+bi zhes bdag nyid la 'bod par byed de/ ci'i phyir yun ring sdod</text></item>
<item><p>173b.6</p><section></section><text>par byed/ /bla ma dam pa'i drin gyis rgyun mi 'chad par goms par byed par slar yang rgyal ba'i pho brang bde ba chen po'i grong khyer dang shin tu nye bar gnas pa'o/ /de bzhin nyid kyi rjes su sems pas rgyun mi 'chad par bsgrod cing goms par bya'o/ /rkang pa gnyis pas goms</text></item>
<item><p>173b.7</p><section></section><text>pa'i rjes su bsngags pa gsungs te/ lnga zhes bya ba la sogs pa'i skya ba 'dzin pa ni rim pa lnga'i man ngag blangs nas gdang bu ni nor bu'i rtsa bar gyur pa de nyid byang chub kyi sems lhan cig skyes pa'i dga' bas rnam par bzung ste/ dri ma med pa brgya yis 'khor lo'i phyogs</text></item>
<item><p>174a.1</p><section></section><text>su 'bab par bya'o/ /nam mkha'i go ba ni dbang bzhi pas dbang bskur ba dang ldan pa'i rnal 'byor gyi dbang phyug gi lus la chu ni yul la g.yo ba mi 'jug pa'o/ /rkang pa gsum pas goms pa'i khyad par las snang ba gsum 'gog pa gsungs te/ </text></item>
<item><p>174a.2</p><section></section><text>'khor ba skyed pa dang sdud pa'i byed pa po'o/ /chos thams cad dmigs pa med pa'i rgya mtsho la 'gro ba na g.yas g.yon dang mdun rgyab tu mi lta ba zhes so/ /kye'i Dom+bi rang gi 'dun pas mtshan nyid dang bral bas rnam par sbyangs pa'i byang chub kyi sems kyis gru la goms</text></item>
<item><p>174a.3</p><section></section><text>par bya'o/ /rkang pa bzhi pas bdag med pa'i chos kyi rjes su bsngags pa gsungs te/ 'gron bu zhes bya ba la sogs pa ni phyi rol du phan tshun du sgrol bar byed pa la glu dbyangs 'gron bu la sogs pa len par byed pa'o/ /de kho na nyid la gzungs pa dang 'dzin pa de</text></item>
<item><p>174a.4</p><section></section><text>yis bcom ldan 'das ma bdag med ma de mi len pa'o/ /shes ba tsam du bzung ba de yis srid pa'i rgya mtsho las pha rol du byed pa'o/ /bdag med ma'i chos la 'dris med pa'i phyi'i bstan bcos kyi nga rgyal can gyi rnal 'byor pa gang zhig de rnams kyi lus kyi ngogs su</text></item>
<item><p>174a.5</p><section></section><text>'khyam par 'gyur te/ mi shes pa'i byis pa rnams ngogs su 'bying par 'gyur ro/ /dga' bar byed pa zhes bya ba'i glu dbyangs shAn+ti pa'i zhabs kyi'o/ /rang rig rang bzhin rnam dpyod pa/ /mtshan nyid med la mtshon du med/ /gang gang lam ni drang por song / /de yi lam</text></item>
<item><p>174a.6</p><section></section><text>ni gzhan du song / /lus kyi ngo bo mi shes pa/ /rmongs pa'i lam drang 'khor ba pa/ /skra rtse til 'bru gcig ma yo/ /rgyal po yi ni gser lam log /sgyu ma la rmongs rgya mtsho yis/ /mtha' dang gting nyid mi rtogs pa'i/ /mngon du gru skya la rdzas mi mthong / /'khrul</text></item>
<item><p>174a.7</p><section></section><text>pa mgon la cis mi 'dri/ /stong pa'i lam du mtshan ma mthong / /'khrul pa'i bag chags kyis mi 'gro/ /'di yis dngos grub chen po brgyad/ /drang po'i lam du 'gro bas 'grub/ /lho byang gnyis kyi lam 'phrang spangs/ /shAn+tis nyer sdud gsal bar smras/ /khral</text></item>
<item><p>174b.1</p><section></section><text>sa sho gam 'gag med pa'i/ /mig gis shes pa'i lam la 'gro/ /shin tu mchog tu dga' ba nyid kyi shAn+ti pas de lta bu'i don gsal bar mdzad do/ /rang rig ces bya ba la sogs pa ni yang dag par rdo rje dang chu skyes mnyam du sbyor ba la rang gis yang dag par rig pa ni</text></item>
<item><p>174b.2</p><section></section><text>nyams su myong ba'i rang bzhin gyis grub pa'i slob dpon sha'+n+ti pas mtshan nyid med pa la sogs pa ni rnam par dpyod pa dang / /rnam par rtog par ma song ba'o/ /gang yang 'das pa'i rnal 'byor gyi dbang phyug rnams kyang 'dis khyad par gyi dga' ba a wa d+hU ti'i lam mchog</text></item>
<item><p>174b.3</p><section></section><text>tu gyur pas de rnams kyis kyang phyir mi ldog pa bde ba chen po'i 'khor lo'i rdzing bu'i tshal du sbyor ba'o/ /de bzhin du ra ti badzra gyis kyang / /theg pa chen po cher 'byung ba'i/ /lam mchog 'di ni dpal dang ldan/ /gang gis khyed rnams 'gro 'gyur bar/ /de bzhin</text></item>
<item><p>174b.4</p><section></section><text>gshegs pa nyid du 'gyur/ /zhes so/ /brtan pa'i rkang pas de kho na nyid kyi don brtan par byed do/ /lus zhes bya ba la sogs pa ni ku la ste rang gi lus la kye'i rmongs pa byis pa'i rnal 'byor pa 'dir khyad par gyi dga' ba'i thabs lam spangs nas lam gzhan gyi</text></item>
<item><p>174b.5</p><section></section><text>sdom pas mngon par bde bar 'gyur ba yin no/ /de bzhin du ra ti badzra gyis kyang / thabs gzhan gyis ni sangs rgyas min/ /dag pa 'di ni 'gro ba'i bdag /ces so/ /de nas rdo rje'i lam g.yon dang g.yas su skra'i rtse mo tsam la sogs pa'i rnam par rtog pa</text></item>
<item><p>174b.6</p><section></section><text>yang mi bya'o/ /kye'i byis pa'i rnal 'byor pa ji ltar 'khor los sgyur ba'i rgyal po gser gyi lam bzung nas skyed mos tshal du rol rtsed la 'jug pa ltar 'dir yang rnal 'byor gyi dbang phyug kyang a wa d+hU ti'i lam gyi rol rtsed kyi bde ba chen po'i 'khor lo'i chu skyes kyi</text></item>
<item><p>174b.7</p><section></section><text>skyed mos tshal du 'jug par byed do/ /de bzhin du bi rU pa'i zhabs kyis kyang / nyi zlar 'gro ba gzhom pa'i phyir/ /rtag tu rdo rje bslang bar bya/ /gzhan du na ni kun spangs 'char/ /srog gi rlung ni 'jug pa med/ /byis pa'i rnal 'byor pa'i dbang du byas nas</text></item>
<item><p>175a.1</p><section></section><text>rkang pa gnyis pa gsungs te/ sgyu ma la rmongs rgya mtsho yi/ /zhes bya ba la sogs pa'i sgyu ma ni shes rab tu brjod de/ de la mngon par chags pa ni rmongs pa'o/ /de nyid rgya mtsho chen po de'i mtha'i tshad byis pa'i rnal 'byor pas mi shes so/ </text></item>
<item><p>175a.2</p><section></section><text>de nas de la bla ma dam pa'i gsung gis gru rkyal rnam par spangs nas gzhan gyi gru'i thabs kyang med de/ kye'i byis pa'i rnal 'byor pa bla ma dam pa'i mgon la ci'i phyir 'khrul pa 'dri bar mi byed/ de'i 'khrul pa'i mtha' rnam par spangs nas dpal gyi bla ma'i zhal</text></item>
<item><p>175a.3</p><section></section><text>las bzhi ba'i dga' ba'i thabs blangs nas de'i sgyu ma la rmongs pa rgya mtsho'i mtha' tshad ma'i ngo bo nyid du bya'o/ /de bzhin du bla na med pa'i mtshams sbyor las kyang / sgyu ma'i des pa thams cad las/ /bud med sgyu ma khyad par 'phags/ /ye shes gsum</text></item>
<item><p>175a.4</p><section></section><text>gyi rab dbye 'di/ /'di nyid la ni gsal bar mtshon/ /rkang pa gsum pas lam gyi che ba'i bdag nyid gsungs te/ stong pa zhes bya ba la sogs pa ni 'dir yang lam thob nas 'od gsal stong pa nyid du bya ste chad par thal ba'i 'khrul par mi bya'o/ /kye'i</text></item>
<item><p>175a.5</p><section></section><text>rmongs pa 'dir de nyid 'od gsal bas yang sbyangs shing rang byin gyis brlab pa'i sems la sgom pa pos slar yang dngos grub brgyad nges par thob par 'gyur ro/ /de bzhin du lung las kyang / /lhan skyes ye shes me yis ni/ /sgyu ma'i grong khyer rab</text></item>
<item><p>175a.6</p><section></section><text>dga' bsregs/ /rtag tu stong nyid mthong ba yis/ /rnal 'byor pa ni lha mig nyid/ /rkang pa bzhi pas de nyid rgyas par bshad pa gsungs te/ byang zhes bya ba la sogs pa ni grub pa'i slob dpon shAn+ti pas lho byang gi snang ba gnyis yongs su sdud pa gsal</text></item>
<item><p>175a.7</p><section></section><text>por byas nas yul gyi dngos por nye bar sdud par byed do/ /'dir yongs su dag pa'i a wa d+hU tIr khyad par gyi dga' ba'i lam gyis 'gro bar gyur pa la 'gag dang khral sa dang sho gam dang 'phrang la sogs pa'i 'jigs pa med/ rtsa dang tsher ma dngos la</text></item>
<item><p>175b.1</p><section></section><text>sogs pa'i bar chad med pa'o/ /de nas mig zim bu mi g.yo ba'i mig zung gis yang dag par mthong ste/ de bzhin du lung las kyang / mig ni g.yo ba med byas te/ /mgo ni cung zad [(]smang [,]smad [)]byas nas/ /sems nyid brlan pa'i sems kyis ni/ /stong nyid stong</text></item>
<item><p>175b.2</p><section></section><text>par mig gis mthong / /rnga bo che zhes bya ba'i glu dbyangs sa 'dzin zhabs kyi'o/ /rnam gsum sbyor zhing gzhom med sgra ni rab 'jigs glang chen sgrogs/ /de thos bdud rnams skrag byed kye ma yul gyi dkyil 'khor thams cad 'joms/ /sems nyid myos</text></item>
<item><p>175b.3</p><section></section><text>par gyur pa'i glang chen dbang po rgyug /rgyun mi 'chad par nam mkha'i phyogs su nyi zla 'khor/ /dge sdig gnyis kyi lcags sgrog 'then nas ka ba'i gnas su nyed par byed/ /nam mkha' gzhom med sgra ru gyur nas sems ni mya ngan 'das par bzhugs/ /bcud</text></item>
<item><p>175b.4</p><section></section><text>chen btung myos khams gsum ma lus btang snyoms so/ /yul lnga 'dren byed gang la gang du'ang mi mthun phyogs mi mthong / /mi bzad nyi mas rab tu gdungs pas nam mkha'i 'khor sar 'gro zhing slob/ /ma hen+d+ra yis smras pa 'di la byin te ci yang ngas ma</text></item>
<item><p>175b.5</p><section></section><text>mthong / /ye shes kyi btung bas rab tu myos pa'i grub pa'i slob dpon sa 'dzin gyi thugs nyid glang po che'i dbang po dgongs pa'i skad kyis de kho na nyid kyi don rtogs par bya ba'i phyir rnam gsum ni sku'i dga' ba la sogs pa ste/ de la dbyer med pa nye</text></item>
<item><p>175b.6</p><section></section><text>bar spyod pa bzung nas ye shes kyi btung bas myos pa ni thob pa'o/ /gsang ba 'dus pa las/ /de bzhin du yang sku'i rnam pas thugs la thugs kyi rnam pas sku la/ thugs las gsung gis rab tu brjod par gsungs so/ /de'i gnas las ye shes</text></item>
<item><p>175b.7</p><section></section><text>kyi sbrang gi btung bas rab tu dgyes pa'i grub pa'i slob dpon sa 'dzin gyi thugs nyid glang po che'i dbang po'o/ /gzhom med pa zhes pa ni stong pa nyid kyi sgra'o/ /rab tu 'jigs shing skrag pa ni stong pa nyid kyi gdangs thos nas mgrin par sgrogs par byed do/ / </text></item>
<item><p>176a.1</p><section></section><text>de la gzhom du med pa'i sgra thos nas 'khor ba skrag par byed pa glo bur gyi phung po dang nyon mongs pa la sogs pa'i bdud rnams 'joms par byed pa'o/ /de bzhin du ra ti badzra gyis kyang / gsang sngags sbyor ba mnyam med pa/ /gang gis</text></item>
<item><p>176a.2</p><section></section><text>shAkya seng ge sogs/ /mkhas rnams kyis ni bdud kyi sde/ /mi bzad chen po'i stobs chen bcom/ /brtan pa'i rkang pas de'i shin tu dga' bas rab tu tshim pa gsal bar gsungs te/ myos par gyur pa zhes bya ba la sogs pa ni de kho na nyid kyis myos</text></item>
<item><p>176a.3</p><section></section><text>pa'i phyir sems ni glang po che'i dbang po'o/ /nyi ma dang zla ba nyin mo dang mtshan mo'i rnam par rtog pa bshig nas nam mkha'i man ngag la bzhi pa'i dga' ba'i man ngag blangs nas rgyug par byed pa ni bde ba chen po'i rdzing bu rgyun mi 'chad pa'o/ /rkang pa gnyis</text></item>
<item><p>176a.4</p><section></section><text>pas de kho na nyid gsal bar gsungs te/ dge sdig ces bya ba la sogs pa ni sdig pa dang bsod nams dag 'khor ba'i zhags pa gnyis po 'gog pa'i phyir/ ka ba zhes pa ni ma rig pa'i ka ba 'joms pa'o/ /nam mkhar Ta ge zhes pa ni gzhom du</text></item>
<item><p>176a.5</p><section></section><text>med pa'i sgras bskul bar gyur pas de nyid sems kyi glang po che'i dbang po mya ngan las 'das pa'i mtsho'i tshal du 'gro ba'o/ /de bzhin du nag po spyod pa'i zhabs kyis kyang / sa chu zhes bya ba la sogs pa gsungs so/ /rkang pa gsum pas rang gi sems</text></item>
<item><p>176a.6</p><section></section><text>dang gnyis su med par gsungs te/ bcud chen zhes bya ba la sogs pa ni dngos po dang dngos po med pa dag gcig pa'i gzung ba la rnam par rtog pa mi bya'o/ /de'i yul lnga rnams kyi 'dren pa de nyid drug pa rdo rje 'dzin pa chen po'o/ /slar yang nyon mongs</text></item>
<item><p>176a.7</p><section></section><text>pa'i mi mthun phyogs byed pa mi mthong ba'o/ /rkang pa bzhi pas rnam par mi rtog pa rab tu rtogs par bya ba'i phyir gsungs te/ mi bzad nyi ma zhes bya ba la sogs pa ni bde ba chen po'i 'dod chags kyi mes bskul bar gyur nas de nyid sems kyi glang po che'i</text></item>
<item><p>176b.1</p><section></section><text>dbang po nam mkhar 'khor ba ni bde ba chen po'i 'khor lo'i rdzing bu 'gro zhing thob pa grub pa'i'o slob dpon sa 'dzin gyis de bzhin nyid gsungs so/ /'di la byin pa ni bdag gis 'di'i ngo bo nyid ci yang ma mthong ba ste/ rnam par mi rtog pa'o/ /de bzhin du lung las</text></item>
<item><p>176b.2</p><section></section><text>kyang / ji srid ji snyed rnam rtog pa/ /de snyed thams cad brdzun pa ste/ /bden pa de nyid de bzhin 'gyur/ /de nyid rnam par mi rtog pa/ /zhes so/ /pa Ta ha many+dza ri'i glu dbyangs pi wang zhabs kyi'o/ /nyi ma'i ku ba zla ba rgyud la sbyar/ /gzhom med dbyig drang a</text></item>
<item><p>176b.3</p><section></section><text>wa d+hU tIr byas/ /kye'i grogs he ru ka yi pi wang sgrogs/ /rgyud kyi sbra nyid snying rje sgrogs pa can/ /A laM kA li gnyis kyi gnya' non shes/ /bza' mchog ro mnyam mtshan rnams brtsi byas nas/ /gang la shing dang shing bu mnan gyur na/ /de tshe rgyud kyi sgra yis</text></item>
<item><p>176b.4</p><section></section><text>kun du khyab/ /rgyal po gang byed lha mo glu len byed/ /sangs rgyas gar ni khyad par nyid du dka'/ /de kho na nyid kyi don he ru ka'i don rtogs pa'i pi wang zhabs kyis pi wang gi sgra'i sgo nas rab tu rtogs par bya ba'i phyir nyi ma zhes bya ba la sogs pa la nyi ma'i snang ba ku ba'i</text></item>
<item><p>176b.5</p><section></section><text>rnam par bltas nas zla ba'i snang bas rgyud du byas te/ yul gyi 'khor lo can a wa d+hU tIr lhan cig byas nas gzhom du med pa'i sgra dbyig pa la sbyar te/ kye'i grogs mo bdag med ma pi wang zhabs kyis pi wang gi sgo nas dpal he ru ka'i yi ge bzhi po'i don gzhom du med</text></item>
<item><p>176b.6</p><section></section><text>pa'i sgra'i dbyangs su brjod do/ /de'i phyir stong pa nyid kyi sgra'i dgongs pa'i skad kyis 'od gsal ba ni gzhom du med pa'i gzugs so/ /de nyid srid pa las rnam par grol bar byed pa ste/ srid par 'ching bar byed pa ni ma yin no/ /de bzhin du dgyes pa'i rdo rje las kyang / </text></item>
<item><p>176b.7</p><section></section><text>dngos por 'ching ba gsad par bya/ /zhes bya ba la sogs pa gsungs te/ de bzhin du glu dbyangs gzhan las kyang / srid pa za yis 'ching ba ma yin glo bur ya mtshan can/ /gang gis 'jig rten 'ching yang rnal 'byor de yis grol ba'ang byed/ /rkang pa gnyis</text></item>
<item><p>177a.1</p><section></section><text>pas de'i don bstan par byed do/ /A li zhes bya ba la sogs pa A li dang kA li'i yi ge rnams kyi nang nas snying po'i yi ge a yin te/ de bzhin du mtshan yang dag par brjod pa las kyang / /a ni yig 'bru kun gyi mchog /ces pas de la</text></item>
<item><p>177a.2</p><section></section><text>mi 'gyur ba'i ngo bo nyid rtogs pas bza' mchog ni sems kyi rgyal po'i nyes pa'i mtshams kyi bu ga brtsis nas de nyid pi wang zhabs kyi de kho na nyid kyi don gyi sgra'i sgo nas rtogs par bya ba'i phyir gsungs so/ /de bzhin du lung las kyang / rags par sgra yi dngos</text></item>
<item><p>177a.3</p><section></section><text>por gsungs/ /de bzhin phra mor sems dngos te/ /sems nyid dang bral gang yin pa/ /de nyid rnal 'byor mi bzad gnas/ /rkang pa gsum pas ngo bo nyid kyi rang bzhin gsungs te/ kA li zhes bya ba la sogs pa ni sna'i shing ni sems te sems kyi rnga mong</text></item>
<item><p>177a.4</p><section></section><text>rtogs par bya'o/ /shing bu ni phra mo ste snying rje gzhom du med pa'i cha 'od gsal du rtogs par bya'o/ /gang la mtshan nyid dang bral ba'i dus su sems kyi rnga mo des 'od gsal 'dren pas na mnan par gyur pa ni kun du 'gro bas de'i tshe rtsa sum cu so gnyis lha'i gzugs</text></item>
<item><p>177a.5</p><section></section><text>so/ /sgra zhes pa ni gzhom du med pa bdag med ma'i ye shes kyi thabs dang shes rab kyi bdag nyid dngos po dang dngos po med pa la khyab pa zhes so/ /de bzhin du sa ra ha'i zhabs kyis kyang / de la de nyid ces bya ba la sogs pa gsungs so/ /rkang pa bzhi pas</text></item>
<item><p>177a.6</p><section></section><text>'bras bu thob pa'i dga' bas rdo rje'i rkang stabs kyi gar byed pa zhes so/ /gar zhes bya ba la sogs pa ni pi wang zhabs te/ rdo rje 'dzin pa'i go 'phang gi gar byed pa'o/ /de rnams kyi lha mo ni rnal 'byor ma bdag med ma la sogs pas rdo rje'i glus bkra shis</text></item>
<item><p>177a.7</p><section></section><text>par byed pa'o/ /de'i phyir sangs rgyas kyi gar ni khyad par 'phags shing lhag pa'i cha yis sems can pa rnams mya ngan las 'da' bar 'gyur ro/ /de bzhin du brtag pa gnyis pa las kyang / gal te dga' ba phun sum tshogs/ /thar pa'i rgyu yis gar nyid do/ / </text></item>
<item><p>177b.1</p><section></section><text>zhes bya ba la sogs pas so/ /glu dbyangs chen po zhes bya ba nag po spyod pa'i zhabs kyi'o/ /sa gsum po la bdag ni 'bad med 'jug /bdag ni nyal nas bde ba chen pos rol/ /ji ltar Dom+bi ni khyod skra yags kyi/ /mtha' rigs skye ba'i nang na ka pA li/ /kye ma</text></item>
<item><p>177b.2</p><section></section><text>khyod ni rnam par nyams byed de/ /bya ba byed pa ri bong 'dzin pa 'joms/ /gang dang gang yang khyod ni ngan par brjod/ /rigs ldan skye bo khyod kyi mgul nas 'khyud/ /'dod pa gtum mo'i glu ni kAh+Nas blangs/ /gdol pa mo las lhag pa'i dmangs rigs med/ / </text></item>
<item><p>177b.3</p><section></section><text>don de nyid don dam pa dang kun rdzob kyi bden pa'i don khong du chud pas nag po spyod pa'i zhabs kyis Dom+bi ni dgongs pa'i skad kyis gsungs te/ gsum zhes bya ba la sogs pa ni nag po spyod pa bdag gis rdo rje'i btsun mo la mngon par chags pas sa gsum gyi</text></item>
<item><p>177b.4</p><section></section><text>lus dang ngag dang yid de/ de'i drug cu lhag pa'i brgya'i rang bzhin gyis nyes pa 'bad pa med pas 'gog pa ste/ de'i phyir nyal nas 'jug pa'o/ /rol zhes pa ni rol rtsed kyis rnal 'byor pa gnyid du song ba dang bdag med ma'i chos khong du chud pa'o/ /d+hu'i rkang</text></item>
<item><p>177b.5</p><section></section><text>pas yongs su ma dag pa'i a wa d+hU tI pa khro bar byed pa'o/ /ji ltar zhes bya ba la sogs pa ni skra yags kye ni mi rtag par sgro 'dogs pas kye'i Dom+bi ni yongs su ma dag pa'i a wa d+hU tI pa khyod kyis ci zhig byed/ /gang zhig lus la thim na gang gis 'od gsal mi</text></item>
<item><p>177b.6</p><section></section><text>shes pa'i dbang gis de rnams phyi rol du byed do/ /kun rdzob byang chub kyi sems skyong bar byed pa'i phyir ka pA la ni de yis Dom+bi ni yongs su ma dag pa'i a wa d+hU tI pa gang gis lha dang lha ma yin dang mi la sogs pa khams gsum pa thams cad log pa'i shes pas rnam</text></item>
<item><p>177b.7</p><section></section><text>par nyams par byed pa'i phyir ro/ /gang de nyid 'joms pa ni ri bong 'dzin pa kun rdzob byang chub kyi sems 'od gsal gyi rgyur gyur pa man ngag dang bral ba'i rnal 'byor pas 'joms shing rnam par nyams par byed pa'o/ /de bzhin du glu dbyangs zhabs kyis kyang / </text></item>
<item><p>178a.1</p><section></section><text>dong du lhung na ga pur 'jig par byed/ /ces bya ba la sogs pa gsungs so/ /rkang pa gsum pas Dom+bi ni'i rang bzhin gsungs te/ gang dang zhes bya ba la sogs pa ni gang zhig de rnams kyis kyang rang bzhin gyis mngon par shes pa lhan cig skyes</text></item>
<item><p>178a.2</p><section></section><text>pa'i dga' ba yongs su dag pa'i Dom+bi ni khyod mi shes so/ /de rnams kyang las kyi dbang gis skye bas 'khor ba'i sdug bsngal nyams su myong zhing 'gal bar smra bar 'gyur ro/ /de rnams las gang phyogs gcig tu rnal 'byor gyi dbang phyug yang dag par rdo rje dang pad+ma</text></item>
<item><p>178a.3</p><section></section><text>mnyam du sbyor ba las mi 'dzag pa'i bde ba de yis khyod rab tu rig par bya'o/ /de rnams kyis kyang 'gul ba longs spyod rdzogs pa'i 'khor lor nyin dang mtshan du yongs su mi 'dor ba zhes so/ /de bzhin du lung las kyang / kak+ko la dang dga' ba'i po la phrad pa de yis</text></item>
<item><p>178a.4</p><section></section><text>dga' ba 'phro ba kun+du ru/ /de ma thag tu chu yis sbyor zhing lag pa 'khrid pa skal ba dang ldan 'khor lo can/ /chu yis gsher zhing mdzes pa'i mtsho skyes 'dab ma'i btung bar mchu nyid rnam pa kun du chags/ /dur khrod gnas su gnas par rtag tu rab tu</text></item>
<item><p>178a.5</p><section></section><text>dga' ba 'ga' zhig rnal 'byor pas/ /rkang pa bzhi pas rnal 'byor ma'i bsngags pa gsungs te kAh+Na zhes bya ba la sogs pa ni 'di 'dra'i las kyi gnas sgrub pa'i thabs gtum mo'i glu dbyangs nag po spyod pa pas gzhan du blangs pa ni gzhan ma yin pas</text></item>
<item><p>178a.6</p><section></section><text>Dom+bi ni dang bral na gzhan dmangs rigs med na yang grong khyer ma nyid yod pa'o/ /gang gi phyir na sems can gyi dbye bas thob par bya ba'i gnas yod pa'o/ /de bzhin du yang ye shes yang dag par byang chub pa la sems nyid kyi sa bon chen po la srid pa dang mya</text></item>
<item><p>178a.7</p><section></section><text>ngan las 'das pa dag kyang kun rdzob la kun rdzob kyi phyir shin du mya ngan las 'das pa'i ngo bo nyid mi gnas pa'o/ /b+hai ra bI zhes bya ba'i glu dbyangs nag po spyod pa'i zhabs kyi'o/ /srid dang mya ngan 'das pa paT ha dang rnga bo che/ /yid dang rlung dag gnyis po khar rnga sgrogs</text></item>
<item><p>178b.1</p><section></section><text>par byed/ /rgyal gyur rgyal gyur mkha' la rnga chen sgra/ /kAh+Nas Dom+bi nI ni bag mar blangs/ /g.yung mos bag ma len pa'i kha zas sbyar/ /zhal mthong ston mo bla med chos nyid do/ /nyin mtshan shin tu dga' ba'i grogs dang 'grogs/ /rnal 'byor ma yi dra bar nams</text></item>
<item><p>178b.2</p><section></section><text>langs gyur/ /kye'i Dom+bi grogs dang gang gang dga'/ /skad cig mi 'dor lhan cig skyes pas myos/ /de kho na nyid kyi don bstan par byed pa'i nag po spyod pa'i zhabs kyis glu dbyangs gzhan mngon par gsungs te/ srid dang mya ngan 'das zhes bya ba la sogs pa ni 'khor</text></item>
<item><p>178b.3</p><section></section><text>ba dang mya ngan las 'das pa dag yid dang rlung la sogs pa rnam par mi rtog pa sngon du gsungs pa'i rim pas yongs su sbyangs pa rnga pa Ta ha la sogs pa snod du nye bar bltas te bde ba chen po'i grogs bzung nas Dom+bi nI ni de nyid khu ba'i rtsa yongs su ma dag pa'i a wa d+hU tI pa</text></item>
<item><p>178b.4</p><section></section><text>de'i 'dzag pa gzhom pa'i phyir nag po spyod pa'i zhabs gang gi tshe rab tu bskyod pa de'i tshe/ rgyal bar gyur cig rgyal bar gyur cig ces pa ni sgra dang me tog gi char dang rnga bo che la sogs pa'i rtags nam mkha' la rab tu byung bar gyur pa'o/ /rkang pa gnyis pas Dom+bi nI</text></item>
<item><p>178b.5</p><section></section><text>bag ma'i 'bras bu gsungs te/ Dom+bi zhes bya ba la sogs pa gsungs pa ni de kho na nyid Dom+bi nI rlung gi ngo bo de'i 'gro ba'i sgo nas 'gro ba gzhom par bya'o/ /skye ba'i zhes pa ni skye ba dang 'jig pa la sogs pa'i nyes pa 'joms pa'o/ /de'i phyir zhal mthong ston mo</text></item>
<item><p>178b.6</p><section></section><text>ni nyon mongs pa med pa bla na med pa'i chos nyid mngon sum du byas pa nag po spyod pa bdag gis zhes so/ /rkang pa gsum pas rnal 'byor ma'i stobs gsungs te/ nyin mtshan zhes bya ba la sogs pa ni 'dis ye shes kyi rgya mtshor lhan cig rnal 'byor gyi dbang phyug</text></item>
<item><p>178b.7</p><section></section><text>gang gis nyin dang mtshan du shin tu dga' ba dang mngon par 'grogs par gyur pa'o/ /de'i rnal 'byor gyi dbang phyag gi rnal 'byor ma'i dra ba zhes pa ni de'i ye shes kyi 'od zer ro/ /nam zhes bya ba la sogs pa ni nyon mongs pa'i mun pa sangs pa'o/ /de bzhin</text></item>
<item><p>179a.1</p><section></section><text>du lung las kyang / bdag nyid thim gyur bcom ldan 'das ni srog gi bdag po ste/ /dbugs ni 'byung rngub gyur pa rab zhi srog gi me 'di nyid/ /gang gis 'od zer rab brgyad 'od gsal rnal 'byor dbang phyug ste/ /'di yis rang lus nyid las</text></item>
<item><p>179a.2</p><section></section><text>de nyid phyung nas mun pa bcom/ /zhes pa ni 'jig rten gsum kun du gnon pa'o/ /rkang pa bzhi pas rnal 'byor ma'i drin las rnal 'byor gyi dbang phyug gi spyod pa gsungs te/ Dom+bi zhes bya ba la sogs pa'i Dom+bi'i de nyid ni rang bzhin yongs su dag pa'i a wa d+hU tI</text></item>
<item><p>179a.3</p><section></section><text>pa'i ye shes kyi phyag rgya'o/ /de'i shin du mngon par dga' ba la mngon par chags pa'i rnal 'byor ba'i dga' ba'o/ /de dang de rnams ye shes kyi phyag rgya bde ba chen po'i dga' ba 'dzin pa'i phyir skad cig kyang yongs su mi 'dor ba zhes bya'o/ /de bzhin du sa</text></item>
<item><p>179a.4</p><section></section><text>ra ha'i zhabs kyis kyang / kun du dngos med gyur ldan 'bab/ /ces bya ba la sogs pa gsungs so/ /pa Ta many+dza rI zhes bya ba'i glu dbyangs kuk+ku rI'i zhabs kyi'o/ /bdag ni chags med nam mkha'i yid kyi bdag /bdag gi nyams myong ji ltar smra rgyu med/ / </text></item>
<item><p>179a.5</p><section></section><text>kye'i mi khyod spangs nas mtha' mar lta/ /gang zhig 'dir na 'bab pa de 'dir med/ /dang por bdag gi rnam shes bag chags gtums/ /rtsa la rnam dpyod de nyid ba pu DA/ /bdag ni gzhon nu dar ma rdzogs par gyur/ /rtsa bar ltung ba nye bar sdud par byed/ / </text></item>
<item><p>179a.6</p><section></section><text>kuk+ku rI pa'i srid pa brtan par smra/ /'di ni gang shes de ni dpa' bo ste/ /shes rab kyi pha rol tu phyin pa'i don gyi bdud rtsi'i btung bas yongs su tshim pa'i kuk+ku rI pa'i zhabs kyis de kho na nyid kyi don gyi bdag nyid bcom ldan 'das ma bdag med ma'i rnal 'byor</text></item>
<item><p>179a.7</p><section></section><text>ma la lhag par mos nas smras pa/ bdag ni chags med ces bya ba la sogs pa'i bdag ni bcom ldan 'das ma bdag med ma chags pa med pa ste/ kun nas chags pa dang bral ba'o/ /nam mkha'i yid can zhes pa ni thams cad stong pa la yid kyi bdag po</text></item>
<item><p>179b.1</p><section></section><text>'di'i shin du bde ba la mngon par chags pas bdag gi khyad par du 'phags pa yang dag pa'i sbyor ba mi 'gyur ba'i bde ba myong ba gang du yang smra ru yod pa ma yin pa'o/ /d+hU'i rkang pas de'i don brtan par gsungs te/ spangs nas zhes bya ba la sogs pa ni de nyid</text></item>
<item><p>179b.2</p><section></section><text>las mtha' ma ni mthar thug pa'i bde ba chen po'i 'khor lo'i khyim du bltas nas 'phro ba'o/ /yul la sogs pa'i tshogs pa la bdag gis bdag med pa de'i dus su sel ba de'i mthu las mtshan sum cu rtsa gnyis dang / dpe byad bzang po brgyad cu rdo rje 'dzin</text></item>
<item><p>179b.3</p><section></section><text>pa chen po'i gnas la sku mdzes par gyur pas khyod kye'i sku rdo rje lags so zhes bdag nyid la rang gis bos nas gsungs pa'o/ /rkang pa bzhi pas mngon sum du byas pas te/ smra bya ba la sogs pa ni 'dir kun rdzob byang chub sems ni srid pa'o/ /brtan pa</text></item>
<item><p>179b.4</p><section></section><text>zhes pa ni brtan por byas nas shes rab kyi chu skyes la rnal 'byor gyi dbang phyug gang dang gang du dmigs pa med pa'i ngo bos khong du chud pa de dang de rnams kyis 'dir srid pa'i dkyil 'khor yul gyi dgra 'joms pa'i phyir dpa' bo'o/ /de bzhin du nag po spyod</text></item>
<item><p>179b.5</p><section></section><text>pa'i zhabs kyis kyang / gang gis shes pa rgyun chad med pa lhan skyes skad cig gis/ /zhes bya ba la sogs pa gsungs so/ /bra rA DI zhes bya ba la sogs pa'i glu dbyangs 'du shes gsum pa'i zhabs kyi'o/ /mtshan mo mun par byi ba rgyu byed cing / /bdud</text></item>
<item><p>179b.6</p><section></section><text>rtsi'i kha zas byi bas za bar byed/ /kye'i rnal 'byor rlung byi ma bsad cing / /gang gis 'gro dang 'ong ba ma bkag na/ /srid pa rnam 'joms byi bas rtsig pa 'bugs/ /g.yo ba'i byi bas snod rnams ba zhing 'joms/ /byi ba sgra gcan spu dang kha dog med/ / </text></item>
<item><p>179b.7</p><section></section><text>nam mkha' rkang pas 'gro zhing yid kyi chos/ /de tshe byi ba mchong zhing rab tu 'gro/ /bla ma dam pa'i gsung gis g.yo med bya/ /gang du byi ba 'di yi rkang pa bcad byas na/ /de tshe bcings grol b+hU su ku la smra/ /don de nyid byi ba dgongs pa'i skad kyis 'du shes</text></item>
<item><p>180a.1</p><section></section><text>gsum pa'i zhabs kyis gsungs te/ mtshan mo mun pa zhes bya ba la sogs pa ni rku ba'i phyir byi ba dgongs pa'i skad kyis sems dang rlung du rtogs par bya'o/ /mtshan mo ni shes rab las kyi phyag rgya'i yan lag tu rtogs par bya'o/ /de'i</text></item>
<item><p>180a.2</p><section></section><text>las kyi yan lag gang du sna tshogs pa la sogs pa'i skad cig pa'i sku'i dga' ba la sogs pa bya ba'i sgo nas rdo rje dang chu skyes snyoms par sbyor ba'i byang chub kyi sems bdud rtsi'i zas de nyid kyi byi ba sems dang rlung rang nyid kyis byed pa'o/ /de la khyad par gyi</text></item>
<item><p>180a.3</p><section></section><text>dga' ba'i skad cig la dpal ldan bla ma'i zhal nas thos pa'i thabs kyi myur du de'i rang bzhin med par bya'o/ /byed pa ni byis pa'i rnal 'byor pas de dang bral bar byas nas 'khor ba'i 'khor lor 'gro ba dang 'ong ba rnam pa gnyis mi 'chad pas sems</text></item>
<item><p>180a.4</p><section></section><text>sdug bsngal bar byed do/ /de bzhin du lung las kyang / rnam pa gnyis spong rab gsal mkhas pas rang rig skal bzang tshogs pa gcig /dga' bas khyab pa stobs can ro yis gang ba nam mkha'i mthil du'o/ /rnam pa sna tshogs rab 'phro sems</text></item>
<item><p>180a.5</p><section></section><text>'khrugs zhi ba de nang song ba yis/ /'dir ni de nyid 'jig rten gsum po thim gyur yid ni gsal bar byed/ /rkang pa gnyis pas byi ba sems kyi tha snyad kyi rjes su bsngags pa gsungs te/ srid pa zhes bya ba la sogs pa ni 'byung bar byed pa'i phyir srid</text></item>
<item><p>180a.6</p><section></section><text>pa rang lus rnam par 'joms par byed pa'o/ /rang bzhin gyis g.yo ba de yis de nyid sems kyi byi ba gzhan gyi ngo bor byed de/ rtsig pa ni dud 'gro dang dmyal ba la sogs pa ngan 'gro rnams su lhung ba yang rang nyid kyis skyed par byed do/ /de'i phyir sems kyi</text></item>
<item><p>180a.7</p><section></section><text>byi ba'i rang bzhin gyi skyon bgrangs nas/ kye'i rnal 'byor pa man ngag thos pa de yis de'i dngos por sgro btags par mi bya'o zhes so/ /rkang pa gsum pas de'i ngo bo gsungs te/ nag po zhes bya ba la sogs pa ni kun rdzob byang chub kyi sems kyi zla ba</text></item>
<item><p>180b.1</p><section></section><text>'joms pa nyid kyis de nyid sems kyi byi ba sgra gcan no/ /de'i phung po za bas dbye bas rnam par dpyod pas kye'i rnal 'byor pa gdams pa thob pa la med pa'o/ /nam mkha' zhes pa ni bla ma'i man ngag las bde ba chen po'i chu skyes kyi tshal du song nas slar</text></item>
<item><p>180b.2</p><section></section><text>'ong ba don dam pa byang chub kyi sems sbrang gi btung ba'i ro myong bar byed pa'o/ /de bzhin du yang phyi rol gyi lta ba pa mI na nA thas/ bla ma yis ni don dam gsungs pa'i lam gyi rim pa ting 'dzin sgo glegs can/ /chu skyes rnam rgyas gsungs la gshin</text></item>
<item><p>180b.3</p><section></section><text>rje'i rgyal med chu skyes sbrang rtsi bung ba 'thung / /rkang pa bzhi pas rdo rje bla ma'i bdag nyid che ba gsungs te/ de'i tshe zhes bya ba la sogs pa ni sems kyi byi ba 'di de srid pa de nyid rmongs pa dang nga rgyal zhi bar mi 'gyur ro/ /gang gi tshe chu skyes kyi tshal du song nas</text></item>
<item><p>180b.4</p><section></section><text>bla ma dam pa'i gsung gi 'khrul 'khor gyis nyams su myong bar byed do/ /kye'i rnal 'byor pa de'i phyir bla ma'i bzhed pa btsal bar bya'o zhes so/ /de bzhin du sa ra ha'i zhabs kyis kyang / gang gi drin gyi 'od zer gyis/ /zhes bya ba la sogs pa gsungs</text></item>
<item><p>180b.5</p><section></section><text>so/ /rkang pa lnga pas sems kyi byi ba'i rang bzhin gsungs te/ gang du zhes bya ba la sogs pa ni gang gi tshe lhan cig skyes pa'i dga' ba la sems kyi byi ba rgyu ba'o/ /nga zhes rkyen gyis brtags pa rgyun gcod pa'o/ /de'i tshe 'khor bar 'ching ba gcod</text></item>
<item><p>180b.6</p><section></section><text>pa'o/ /de bzhin du lung las kyang / /de nyid la ni 'khor ba med/ /lus 'dzin 'ching ba 'dir gang las/ /'ga' zhig gang du 'chi med 'gro/ /de bzhin grol byas grol bar bya/ /log par sgro btags byas de las/ /thag sbrul grib ma sha za 'khrul/ / </text></item>
<item><p>180b.7</p><section></section><text>cung zad ma spangs ma bzung bar/ /rol pas legs gnas skabs ji bzhin/ /guny+dza ri zhes bya ba'i glu dbyangs sa ra ha'i zhabs kyis so/ /rang gi rtogs byas 'khor ba mya ngan 'das/ /log ltas 'jig rten rang nyid 'ching bar byed/ /bdag gis mi</text></item>
<item><p>181a.1</p><section></section><text>shes bsam med rnal 'byor pa/ /skye dang 'chi ba'i srid pa ji ltar yin/ /ji ltar skye dang 'chi ba de bzhin du/ /gson dang shi ba dag la khyad par med/ /gang 'dir skye 'chi dag la the tshom med/ /de byed gser 'gyur bcud len</text></item>
<item><p>181a.2</p><section></section><text>sgrub par byed/ /gang gi g.yo dang mi g.yor bcas par 'khyam/ /de rnams rga dang 'chi bar cis mi 'gyur/ /skye las las sam ci ste las las skye/ /sa ra has smras bsam med pa de chos/ /don de nyid chos thams cad khong du chud pa'i sa ra ha'i zhabs</text></item>
<item><p>181a.3</p><section></section><text>kyis gsungs te/ rang gis zhes bya ba la sogs pa ni thog ma med pa'i ma rig pa'i bag chags kyi skyon gyis srid pa dang mya ngan las 'das pa rtog par sgro btags shing byas pa'i phyir 'jig rten 'dir 'khyam zhing rang nyid kyis srid par 'ching ba dang grol bar byed</text></item>
<item><p>181a.4</p><section></section><text>pa'i phyir ro/ /d+h+rU'i rkang pas rang gi ye shes brtan par byed de/ bdag gis zhes bya ba la sogs pa ni grub pa'i slob dpon sa ra ha'i zhabs kyis de lta bu nyid gsungs pa ni bla ma'i zhabs kyi drin las dngos po'i ngo bo nyid yongs su shes pas bsam du med</text></item>
<item><p>181a.5</p><section></section><text>pa'i rnal 'byor pa bdag nyid do/ /de'i phyir skye dang zhes bya ba la sogs pas 'jig rten pa ji lta ba bzhin du gyur pa zhes pa'o/ /de bzhin du yang tshigs su bcad gcig gis bcom ldan 'das ma la skye ba dang gnas pa dang 'jig pa'i skyon dang bral ba</text></item>
<item><p>181a.6</p><section></section><text>zhes bya ba la sogs pa'o/ /rkang pa gnyis pas skye ba'i rang bzhin gsungs te/ gang 'dir zhes bya ba la sogs pa ni thams cad bdag med par khong du chud pas gang gi skye ba yod de/ kye'i rnal 'byor gyi dbang phyug rang nyid kyis bdag la 'bod par byed do/ / </text></item>
<item><p>181a.7</p><section></section><text>gang la skye ba med pa de la 'chi ba yang ma mthong ste/ de bzhin du yang gnyis su med pa sgrub pa las/ /rang gi rang bzhin skye med pa/ /de nyid 'jig par ma mthong ste/ /rnam par rtog pa thams cad spangs/ /de ni gnyis med ye shes ming / /de'i phyir</text></item>
<item><p>181b.1</p><section></section><text>skyes bu gson pa dang shi ba dag la lhan cig dbyer mi dmigs pa'i phyir ro/ /de bzhin du su ta ke las kyang / rmi lam dang ni rab sad gzhan du dbye ba med/ /rnam par rtog byed rmi lam 'bras bu mngon 'dod can/ /rkang pa gsum pas rang nyid kyi rjes su</text></item>
<item><p>181b.2</p><section></section><text>bsngags pa gsungs te/ gang la 'chi ba la sogs pa'i 'jigs pa'ang yod pa'i rnal 'byor pa de yang gser 'gyur la sogs pa sna tshogs pa'i cho ga rab tu sbyor bar byed do/ /bdag ni slar yang 'chi ba la sogs pa'i 'jigs pa'i the tshom gyi rnam par</text></item>
<item><p>181b.3</p><section></section><text>rtog pa med pa'i gzugs so/ /rkang pa bzhi pas slar yang rjes su bsngags pa gsungs te/ gang gi zhes bya ba la sogs pa ni byis pa'i rnal 'byor pa gang 'dzam bu'i gling gi gnas chen por g.yo ba dang mi g.yo bar bcas par 'khyam par byed do/ /yang</text></item>
<item><p>181b.4</p><section></section><text>na sngags dang sman la sogs pa'i nus pas sum cu rtsa gsum gyi gnas su bgrod par byed do/ /de yang bla ma'i lam thob nas 'chi ba med pa nyid thob pa ma yin no/ /bdag ni gcad du med cing gzhig tu med pa'i gzugs so/ /rkang pa lnga pas lam gyi bdag</text></item>
<item><p>181b.5</p><section></section><text>nyid kyi che ba gsungs te/ skye ba las zhes bya ba la sogs pa ni byed pa po dang las bral ba'i rnal 'byor gyi dbang phyug gi skye ba las las su ji ltar 'gyur te las las kyang skye ba yang ngo / /de'i phyir sa ra ha'i zhabs kyis kyang rang gi bzhed pa gsungs te/ don</text></item>
<item><p>181b.6</p><section></section><text>dam par rig pa'i rnal 'byor pa la bsam du med pa'i phyir chos nyid do/ /ba rA li zhes bya ba'i glu dbyangs 'du shes gsum pa'i zhabs kyi'o/ /gang tshe b+hu su ku khyod rngon 'gro skye bo lnga po song / /pad+ma'i tshal du rab tu 'jug na yid ni gcig tu gyis/ /gson po</text></item>
<item><p>181b.7</p><section></section><text>gsod par ma byed shi ba'i ro ni ma blang cig /sha ni med par b+hu su ku pa khyim du 'jug ma byed/ /sgyu 'phrul dra ba brkyang nas sgyu ma'i ri dgas gsad par gyis/ /bla ma dam pa'i gsung gis go byed gang du gang gis gtam/ /lus ni bdag gi snod yin e ma</text></item>
<item><p>182a.1</p><section></section><text>sa chu me dang zas/ /dus dang dus min gnyis gzar rlung lam sbyar tshod skyabs dkrug /rgya dang rdo lcags thag pa med par ri dgas rgyag cing bros/ /mchong zhing mchong zhing brgyug pas nam mkha'i mthil du nub par gyur/ /b+hu su ku pa mtshan</text></item>
<item><p>182a.2</p><section></section><text>mo nam ni rab tu langs par gyur/ /don de nyid lhan cig skyes pa'i dga' bas bskul ba'i yid kyi grub pa'i slob dpon b+hu su ku'i zhabs kyis ri dgas kyi dgongs pa rnam par sgom par byed pa nyid kyis so/ /gang gi tshe khyod ces bya ba la sogs pa ni kye'i</text></item>
<item><p>182a.3</p><section></section><text>b+hu su ku khyod gal te lus rlung gi ri dgas lus kyi rlung gi ngo bo'o/ /rngon pa zhes pa ni rang bzhin med par byed pa'i thabs tshol bas 'gro bar bya'o/ /de'i tshe yul lnga rnams la gzugs kyi phung por gyur pa me long lta bu'i sa'i khams mig gi dbang po</text></item>
<item><p>182a.4</p><section></section><text>la sogs pa la dkyil 'khor rnams sdud pa'i rim pas gsod pa ni rang bzhin med par byed pa thog mar byed par 'gyur ro/ /slar yang rdo rje'i bzlas pas snang ba gnyis po 'gog cing yang dag par rdo rje dang chu skyes mnyam du sbyor ba bla ma'i drin las bde ba</text></item>
<item><p>182a.5</p><section></section><text>chen po'i 'khor lor chu skyes tshal du rab tu zhugs pa la/ /yid gcig tu byed pa ni rnam par rtog pa med par 'gyur ba rang nyid kyis bdag la yang dag par 'bod par byed pa'o/ /de'i phyir d+h+rU'i rkang pas brtan pa la dmigs pa gsal por byed pa</text></item>
<item><p>182a.6</p><section></section><text>gsungs te/ gson po zhes bya ba la sogs pa ni rab tu zhugs pa'i dbugs ni gson po la oM yig nyin mo'i shes pas rang bzhin bzhi bcu'i rang bzhin dang ldan pa'o/ /dbyung ba'i dbugs shi ba'i ro hUM yig mtshan mo'i shes pa'i rang bzhin sum</text></item>
<item><p>182a.7</p><section></section><text>cu rtsa gsum gyi rang bzhin gyi ngo bo'o/ /gnas pa'i dbugs kyi bzhi AHyig ma ning gi shes pa'i rang bzhin bdun gyi rang bzhin dang ldan pa'o/ /de bzhin du phyag na rdo rjes kyang / oM yig gis 'jug sems can rnams/ /sangs rgyas sku nyid mchog</text></item>
<item><p>182b.1</p><section></section><text>tu rtag /hUM yig 'byin byed sems can rnams/ /AHyig gis ni gnas par byed/ /de bzhin du snang ba mtshan mo'i cha nyid kyis zhes bya ba la sogs pa rgya cher gsungs so/ /dang por srog la sogs pa'i shes pa dbu mar rab tu zhugs par byas nas</text></item>
<item><p>182b.2</p><section></section><text>de'i rjes su sha ni dgongs pa'i skad kyi khyad par gyi dga' ba rang byin gyis brlab pa'i ngo bo nyid bzhi pa'i dga' pas ma sbyangs na kye'i b+hu su ku'i zhabs bde ba chen po'i khyim du 'jug par mi byed pa'o/ /de bzhin du rim pa lnga las kyang / mtshan mo ma yin</text></item>
<item><p>182b.3</p><section></section><text>mtshams kyang min/ /nyin mo yang ni ma yin no/ /zhes bya ba la sogs pa gsungs so/ /de bzhin du sa ra ha'i zhabs kyis kyang / dbang po gang du nub cing mi gnas rang bzhin la/ /kye'i lhan cig skyes dga' bla ma'i zhabs la dris/ /rkang pa</text></item>
<item><p>182b.4</p><section></section><text>gnyis pas lam gyi thabs gsungs te/ sgyu 'phrul dra ba zhes bya ba la sogs pa'i sgyu ma zhes pa ni las kyi yan lag tu rtogs par bya ste/ rnam pa sna tshogs pa la sogs pa'i skad cig la thob pa de'i bde ba la tshogs pa'i lus la dra ba gzhag pa ste/ </text></item>
<item><p>182b.5</p><section></section><text>de yis lus kyi ri dgas 'ching bar byed pa bla ma'i zhabs kyi drin las de'i ngo bo khong du chud par bya'o/ /de'i phyir de la bde ba nyams su myong ba'i ngo bo nyid thob pa de'i tshe gang du yang brjod par mi nus pa'o/ /de bzhin du sa ra ha'i zhabs kyis kyang / dga'</text></item>
<item><p>182b.6</p><section></section><text>bas mnyes gshin 'jig rten zhes bya ba la sogs pa gsungs so/ /rkang pa gsum pas goms pa'i khyad par du gsungs so/ /lus snod ces bya ba la sogs pa'i lus nyid ni bdag gi snod gzhir gyur pa de las 'byung ba chen po lngar gyur pa'i rdzas</text></item>
<item><p>182b.7</p><section></section><text>bza' bar bya'o/ /de la dus dang dus min ni zla ba nyi ma dag dang gsum pa a wa d+hU tI rlung la bzhi pa'i dga' bas thams cad yongs su 'joms pa'i phyir/ bza' ba dang btung ba ni rang bzhin med par byed pa'o/ /de bzhin du dpal dus kyi</text></item>
<item><p>183a.1</p><section></section><text>'khor lo las kyang / gang zhig thig le dkar 'dzin lhung na nyin mtshan zhes bya ba la sogs pa gsungs so/ /rkang pa bzhi pas 'bras bu rdzogs pa gsungs te/ rgya dang rdos zhes bya ba la sogs pa ni de la bde ba chen po'i dga'</text></item>
<item><p>183a.2</p><section></section><text>ba ni rgya zhes te dgongs pa'i skad kyi sku'i dga' ba'i rnam par rtog pa'o/ /rdos zhes bya ba ni dgongs pa'i skad kyis gsung gi dga' ba'i rnam par rtog pa'o/ /thag pa zhes pa ni thugs kyi dga' ba'i rnam par rtog pa'o/ /de rnams thams cad gzugs</text></item>
<item><p>183a.3</p><section></section><text>la sogs pa yang nam mkha'o/ /brgyug pa zhes pa ni 'od gsal 'bebs pa de nyid rlung gi ngo bo lus kyi ri dgas so/ /bros pa ni rang bzhin med par gyur pa rtag tu goms pa'i rnal 'byor pas nam mkhar 'od gsal la thim par gyur pa'o/ /de'i phyir</text></item>
<item><p>183a.4</p><section></section><text>b+hu su ku'i zhabs kyis mtshan mo zhes pa ni ma rig pa'i mun pa sangs pa ni bros pa zhes pa'i don to/ /de bzhin du lung las kyang / bdag nyid de bzhin thig gyur te/ /bcom ldan 'das ni srog gi bdag /ces bya ba la sogs pa gsungs so/ /dpa'</text></item>
<item><p>183a.5</p><section></section><text>bo'i ti la zhes bya ba'i glu dbyangs nag po spyod pa'i zhabs kyi'o/ /gang tshe zla ba gang ba shar gyur pa/ /de tshe sems kyi rgyal po dri ma med/ /gti mug dri ma gcod pa bla ma'i gsungs/ /yul dang dbang po nam mkhar sleb par 'gyur/ /mkha' mtshungs</text></item>
<item><p>183a.6</p><section></section><text>sa bon gang zhig mkha' mnyam 'gro/ /rang gi shing las khams gsum grib mas khyab/ /ji ltar nyin byed shar bas mtshan mo sel bar byed/ /srid mtshor gti mug rab rib sel bar byed/ /ji ltar dang pa'i rgyal pos chu bo 'byed/ /srid pa za</text></item>
<item><p>183a.7</p><section></section><text>zhes kAh+Na pa yis smra/ /don de nyid bde ba chen po'i rgyal po chos thams cad dmigs pa med pa'i ro de yis slar yang nag po spyod pa pa rnam par sgom par byed do/ /zla ba gang ba zhes bya ba la sogs pa ni bla ma'i drin las gang gi dus su cha bcu drug dang ldan</text></item>
<item><p>183b.1</p><section></section><text>pa'i byang chub kyi sems kyi zla ba'i dkyil 'khor shar bar gyur pa de'i dus su rnal 'byor gyi dbang phyug sems kyi rgyal po shin du dri ma med par 'gyur ro/ /d+hU'i rkang pa don de nyid brtan par byed do/ /gcod pa zhes bya ba la sogs pa ni blo gros dang ldan pas</text></item>
<item><p>183b.2</p><section></section><text>bla ma'i gsung gis gti mug la sogs pa'i sgrib pa 'bros par 'gyur ro/ /yul dang dbang po zhes bya ba la sogs pa ni nam mkhar 'od gsal la 'jug par byed do/ /de bzhin du sa ra ha'i zhabs kyis kyang / dus mnyam shar ba de la phyag 'tshal</text></item>
<item><p>183b.3</p><section></section><text>lo/ /zhes bya ba la sogs pa gsungs so/ /rkang pa gnyis pa chos kyi sa bon gyi nus pa gsungs te/ mkha' mtshungs sa bon zhes bya ba la sogs pa ni nam mkha' dang mtshungs pa'i sa bon ni 'od gsal gyi rang bzhin sems las skyes pa ste/ </text></item>
<item><p>183b.4</p><section></section><text>de'i rang bzhin 'od rab tu gsal ba ni rang gi shing ljon pa'i grib ma rnal 'byor gyi dbang phyug ye shes kyi 'od zer gyis 'jig rten gsum po khyab pa'o/ /rkang pa gsum pas de'i khyad par gyi mtshan nyid gsungs te/ mtshan mo sel zhes bya ba la</text></item>
<item><p>183b.5</p><section></section><text>sogs pa ni dper na nyin mor byed pa shar bar gyur na mtshan mo mun pa sel ba bzhin du ji ltar bla ma dam pa'i zhabs kyi rdul gyi tshogs la rab tu 'dud na so sor lta ba las yang dag par skyes pa'i rang bzhin gyi drin las srid pa'i rgya mtshor ye shes kyi gti</text></item>
<item><p>183b.6</p><section></section><text>mug dang zhe sdang la sogs pa'i sgrib pa ring du 'gros par gsungs so/ /rkang pa bzhi pas rnal 'byor gyi dbang phyug gi spyod pa gsungs te/ ngang pa'i rgyal po zhes bya ba la sogs pa ni dper na phyi rol du ngang pa'i rgyal pos chu dang 'o ma 'dres pa'i chu rnam par</text></item>
<item><p>183b.7</p><section></section><text>phye nas 'o ma 'thung bar byed do/ /nag po spyod pa nyid la kye'i rnal 'byor pa mchog gi de nyid kyis srid pa'i rang bzhin khong du chud pas srid pa bza' bar bya ba yin gyis khyod srid pa len par ma byed cig pa'o/ /de bzhin du/ ye shes byang chub pa las kyang / /srid pa ma yin myang</text></item>
<item><p>184a.1</p><section></section><text>'das yin/ /yang dag ji bzhin rtogs pa las/ /zhes so/ /'di ni thag pa'i zhabs kyi glu dbyangs so/ /chos 'byung rkang rten rdo rje'i gnas kyi skad/ /lan lnga 'thag cing 'thag pas dri med gos/ /bdag ni tha ga'i rang bzhin rgyu</text></item>
<item><p>184a.2</p><section></section><text>rnams dang / /spun dog bdag gir mtshon pa mi shes so/ /phyed bcas khru gsum khyim 'thag sun sgron gsum/ /nam mkha' khengs gyur de ni thag 'thag go/ /gzhom med thag bzangs sbra ni bla ma'i gsung bral min/ /gnas gnyis bcad nas rgyun</text></item>
<item><p>184a.3</p><section></section><text>rnams bsgrims shing brtan por skyongs/ /nor bus son pa stong nyid kyis mtshon stong nyid snying / /thag gi ro rnyed tha ga gti mug dra ba grol/ /chos thams cad khong du chud pa'i don de nyid sems can rnams kyi phyir grub pa'i slob dpon thag pa'i zhabs</text></item>
<item><p>184a.4</p><section></section><text>kyis gsungs te/ chos zhes bya ba la sogs pa ni chos 'byung dgongs pa'i skad kyis shes rab kyi chos 'byung du rtogs par bya'o/ /rkang rten zhes pa ni rkang pa bzhi dga' ba bzhi'i rten du gyur pa'o/ /de bzhin du brtag pa gnyis pa las kyang / i yig</text></item>
<item><p>184a.5</p><section></section><text>gang byed lha mo yi/ /zhes bya ba la sogs pa gsungs so/ /yang na don dam rig pas yang dag pa ji lta ba bzhin du gyur pa'i chos kyi 'byung gnas gang yin pa de ni chos 'byung ngo / /rdo rje zhes pa ni rnal 'byor gyi dbang phyug gi bya ba dang byed pa'i dngos po</text></item>
<item><p>184a.6</p><section></section><text>las de'i gnas kyi skad de ni rnal 'byor ro/ /de bzhin du sa ra ha'i zhabs kyis kyang / rdo rje 'bebs pas g.yo ba nyid/ /pad+ma yod pas rdo rje'o/ /bya ba byed pas rgyas 'debs pa/ /'di ni bde chen rgyal po'o/ /de la shes rab kyi chu skyes la me</text></item>
<item><p>184a.7</p><section></section><text>long lta bu la sogs pa'i ye shes lnga'i bdag nyid kun rdzob byang chub kyi sems ni stong pa nyid dang snying rje'i bdag nyid rdo rje bla ma'i drin las so/ /dri med gos zhes pa ni rang bzhin gyis 'od gsal gyis yongs su dag par byed do zhes so/ /de bzhin du</text></item>
<item><p>184b.1</p><section></section><text>brtag pa gnyis pa las kyang / kun rdzob kun+da dang mtshungs pa/ /don dam bde ba'i gzugs can no/ /zhes so/ /d+h+rU'i rkang pas yang dag par rtogs pa brtan par byed do/ /bdag ni thag zhes bya ba la sogs pa ni ngo bo nyid kyi thabs kyi bdag ni</text></item>
<item><p>184b.2</p><section></section><text>tha ga pa'i zhabs so/ /rgyu dang sbun dag gi gang gi phyir na kun rdzob dang don dam pa'i dbye ba dmigs pas mtshon pa dag gis mi shes so/ /de bzhin du yang / gzung 'dzin dngos po med pa'i phyir/ /sems ni gang du'ang skye ba med/ /gang la</text></item>
<item><p>184b.3</p><section></section><text>sems nyid skye med pa/ /de nyid mchog gi go 'phang ngo / /rkang pa gnyis pas rten dang brtan pa gsungs te/ phyed bcas khru gsum zhes bya ba la sogs pa ni rang gi lus la bsam gtan gyi khang par grol ba ste/ de la dga' ba gsum pa bskyed pa'o/ / </text></item>
<item><p>184b.4</p><section></section><text>nam mkha' khengs gyur zhes pa ni yongs su dag pa'i 'od gsal gyis yongs su sbyar bar byas pas so sor lta ba dang ldan pas bdag gnas pa'o/ /de bzhin du brtag pa gnyis pa las kyang / lus dang bral ba'i sems nyid ni/ /gzhan du spang bar</text></item>
<item><p>184b.5</p><section></section><text>bya ba med/ /ces so/ /rkang pa gsum pas yid ches pa'i tshogs pa gsungs te/ gzhom du med pa zhes bya ba la sogs pa'i thags bzangs ni dgongs pa'i skad kyis srog dang rtsol ba thabs dang shes rab kyi bdag nyid kyis rlung gnyis la gzhom du med</text></item>
<item><p>184b.6</p><section></section><text>pa'i sgra dang gzugs brnyan yongs su rtog pa zhes so/ /lhan cig skyes pa'i sgra brnyan dang / /de nyid kun rdzob byang chub kyi sems bla ma dam pa'i gsung gis bsgrub par bya'o/ /gnas gnyis chad gyur zhes pa ni dngos po dang dngos po med par 'dzin</text></item>
<item><p>184b.7</p><section></section><text>pa dag bcad nas rdo rje dang chu skyes yang dag par sbyor ba bstan pas mi phyed par bdag gis bya'o zhes so/ /rkang pa bzhi pas rnal 'byor pa'i rjes su bsngags pa gsungs te/ nor bus son pa zhes bya ba la sogs pa ni chos thams cad rang</text></item>
<item><p>185a.1</p><section></section><text>bzhin gyis 'od gsal ba'i khong du chud pa las dar ma'i skye bo dang 'khyud pas de nyid rang bzhin gyis yongs su gyur pa a wa d+hU tI rnal 'byor ma bdag med ma'o/ /nor bur gnas zhes pa ni 'thag pa'i tshul tha ga'i zhabs bdag gis thob pa'o/ / </text></item>
<item><p>185a.2</p><section></section><text>de'i phyir de'i drin las gti mug gis mngon par 'khyud pa'i srad bus bcings pa rnam par dral bar gyur pa'o/ /thag ces pa ni skyes pa'i chos dang rnam par bral nas rdo rje 'dzin par gyur to zhes pa'o/ /de bzhin du sa ra ha'i zhabs kyis kyang / de ni dpal ldan zhes</text></item>
<item><p>185a.3</p><section></section><text>bya ba la sogs pa gsungs so/ /sha ba ri zhes bya ba'i glu dbyangs zhi ba'i zhabs kyi'o/ /tshad mas brtags shing brtags pa'i cha shas cha/ /cha shas cha shas brtags na lhag ma med/ /de nyid phyir na gzugs ni ma rnyed do/ /shAn+tis smras pa ci zhig sgom par</text></item>
<item><p>185a.4</p><section></section><text>byed/ /tshad mas brtags brtags stong pa nyid du song / /slar yang blangs nas rang gi 'gog par byed/ /rnam pa gnyis 'bab lam ni ma mthong ste/ /shAn+tis smras pa skra rtse'i cha mi shong / /bya ba byed pa zung dag yod ma yin/ /rang gis rig pas shAn+ti pa</text></item>
<item><p>185a.5</p><section></section><text>yis smras/ /ye shes kyi dga' ba'i bde bas gang zhing brlan pa grub pa'i slob dpon shAn+ti pas don de nyid skye bo rnams kyi phyir rab tu gsungs so/ /tul zhes bya ba la sogs pa ni rang bzhin gyis nyes pa nyid tshad mas gzhal bar rig pa ni 'jig rten gsum</text></item>
<item><p>185a.6</p><section></section><text>dang lus ngag yid kyi 'dir g.yo ba dang mi g.yo ba la sogs pa'i dbye bas cha shas can gcig tshad mas skyes par byas pa'i rang bzhin cha shas drug tu bsgrub par byas nas de nyid kyi cha shas rdul phra rab gong bu'i rdul phran cha drug tu dngos po med par phye zhing phye bas</text></item>
<item><p>185a.7</p><section></section><text>cha shas med pa'o/ /cha shas med pas mtshon pa de nyid kyang rgyu dang bral ba'i phyir de'i sems kyi rgyu'i phyir rjes la thob pa med do/ /shAn+ti'i zhabs kyis gsungs pa/ dngos po de la dmigs pa dang dngos po med pa la ci zhig bsgom par bya ste/ de bzhin</text></item>
<item><p>185b.1</p><section></section><text>du yang shes rab le'u las/ /rnam par dpyad byas na zhes bya ba la sogs pa gsungs so/ /rkang pa gnyis pas don de nyid brtan par byed do/ /tshad mas brtags zhes bya ba la sogs pa ni de rnam par dpyod pa'i tshad mas yang cha shas la sogs pa 'byin</text></item>
<item><p>185b.2</p><section></section><text>pa'o/ /stong pa zhes pa ni 'od gsal la sems rab tu zhugs pa'o/ /de la bdag gis 'od gsal bzung nas 'gog pa zhes bya ba la sogs pa ni bdag tu 'dzin pa'i bsgom par bya ba dang / sgom pa po'i ngo bo 'gog pa zhes so/ /de bzhin du</text></item>
<item><p>185b.3</p><section></section><text>brtag pa gnyis pa las kyang / bsgom med sgom pa po yang med/ /ces bya ba la sogs pa gsungs so/ /rkang pa gsum pas lam gyi rjes su bsngags pa gsungs te/ 'bab ces bya ba la sogs pa ni 'dir mchog gi lam la gnyis su med</text></item>
<item><p>185b.4</p><section></section><text>pa'i phyir rnam pa gnyis su med pa'o/ /de'i phyir shAn+ti'i zhabs kyis gsungs te/ 'dir skra'i rtse mo'i cha'i chos kyis zhugs na de'ang ring ba nyid do/ /yang na skra'i rtse kha'i mtshams kyi cha 'dir med pa'o/ /de bzhin du klu sgrub zhabs kyis kyang / de yi</text></item>
<item><p>185b.5</p><section></section><text>lus la khong seng med/ /ces bya ba la sogs pa gsungs so/ /rkang pa bzhi pas rang bzhin la dmigs pa gsungs te/ bya ba zhes bya ba la sogs pa ni grub pa'i slob dpon shAn+ti'i zhabs kyis rang nyid bya ba dang byed pa dang bral ba'i phyir bla na med pa'i</text></item>
<item><p>185b.6</p><section></section><text>go 'phang du gsungs so/ /'di nyid tshad ma'i rigs pas bskyed pa bla ma dam pa'i drin las bla na med pa'i go 'phang rang nyid kyis mkhyen pa'o/ /de bzhin du brtag pa gnyis pa las kyang / bla ma'i rim pa nyer bsten pas/ /gya nom pa nyid bdag gis</text></item>
<item><p>185b.7</p><section></section><text>shes/ /'dod pa sbyin pa zhes bya ba'i glu dbyangs 'du shes gsum pa'i zhabs kyi'o/ /nam phyed chu skyes khengs rgyas sum cu gnyis/ /rnal 'byor ma rnams de la yan lag tshim/ /ri bong 'dzin lam a wa d+hU tIr bskyod/ /rin chen tshig ni lhan cig skyes</text></item>
<item><p>186a.1</p><section></section><text>pa smra/ /ri bong 'dzin bskyod mya ngan 'das par 'gro/ /pad+ma can ni pad+mar 'bab pa'i chu/ /khyad par dga' ba mtshan nyid dang bral ba/ /gang gis de shes de ni sangs rgyas so/ /b+hu su kus smras bdag gis tshogs pa shes/ /lhan cig</text></item>
<item><p>186a.2</p><section></section><text>skyes dga' bde ba chen por rol/ /don de nyid lhan cig skyes pa'i ros yongs su gang ba'i grub pa'i slob dpon b+hu su kus gsungs te/ nam phyed ces bya ba la sogs pa ni de la dbang gi le'ur gsungs pa'i cho ga las/ nam phyed kyi thun mtshams bzhi la</text></item>
<item><p>186a.3</p><section></section><text>shes rab ye shes kyi dbang ster ba'i dus su rdo rje nyi ma'i 'od zer gyi chu skyes ni bdag gi gtsug tor gyi chu skyes su rnam par rgyas pa'o/ /de'i dus la rnal 'byor ma sum cu rtsa gnyis zhes pa ni sum cu rtsa gnyis byang chub kyi sems 'bab pa la la nA dang ra sa nA</text></item>
<item><p>186a.4</p><section></section><text>dang / a wa d+hU tI mi phyed ma phra mo'i gzugs la sogs par rtogs par bya'o/ /de'i gnas su 'bab par byed do/ /de rnams kyi dga' ba la sogs pa'i tshogs pas yan lag yang dag par tshim par gyur pa'o/ /b+h+rU'i rkang pa dang lhan cig pa'i bla ma'i</text></item>
<item><p>186a.5</p><section></section><text>stobs gsungs te/ dus der de'i rgyus ri bong 'dzin pa byang chub kyi sems kyi zla ba a wa d+hU tI'i lam gyi rdo rje'i rtse mor son pa bla ma dam pa'i gsung gi de nyid rin po che'i mthu las de dag la lhan cig skyes pa'i dga' ba ston par byed do/ /de bzhin du sa ra ha'i zhabs</text></item>
<item><p>186a.6</p><section></section><text>kyis kyang / sems kyi dbang po'i mda' zhes bya ba la sogs pa gsungs so/ /rkang pa gnyis pas don de nyid gsungs te/ bskyod ces bya ba la sogs pa ni ri bong 'dzin pa byang chub kyi sems a wa d+hU tI'i lam gyis gang du yongs su skyod par byed pa de nyid bla ma'i</text></item>
<item><p>186a.7</p><section></section><text>drin gyis rdo rje'i rtse mo mchog la mya ngan 'das pa 'od gsal bar gyur pa'o/ /pad+ma'i ro la bde ba chen po'i ro de yod pa'i phyir ro/ /pad+ma can ni de nyid rang bzhin yongs su dag pa a wa d+hU tI pa bdag med ma chu skyes kyi ro de nyid byang chub kyi sems bde ba chen po'i ros sku</text></item>
<item><p>186b.1</p><section></section><text>rdo rje rgyas pa'i phyir bde ba chen po'i 'khor lor steng du 'bab pa'i phyir ro/ /de bzhin du nag po spyod pa'i zhabs kyis kyang / rab tu 'bab pas rang sems 'ching / /zhes bya ba la sogs pa gsungs so/ /rkang pa gsum pas don de nyid gsungs te/ khyad</text></item>
<item><p>186b.2</p><section></section><text>par gyi dga' ba la sogs pa mtshan nyid dang bral ba bzhi pa'i dga' ba dag pa 'di khyad par gyi dga' ba gang gi rnal 'byor gyi dbang phyug gi rtogs pa bla ma'i drin gyis nyin mtshan du gyur pa de nyid bcom ldan 'das rdo rje 'dzin pa mtshan sum cu rtsa gnyis dang ldan pa</text></item>
<item><p>186b.3</p><section></section><text>dpe byad bzang po brgyad cus brgyan pa'o/ /'dir de nyid rnams kyi ma rig pa'i skabs med pa'i phyir ro/ /de bzhin du rdo rje Da DI zhabs kyis kyang / ba lang khu rig ces bya ba la sogs pa gsungs so/ /rkang pa bzhi pas rang gi rtogs pa brtan par byed do/ / </text></item>
<item><p>186b.4</p><section></section><text>b+hu su kus smras zhes bya ba la sogs pa ni b+hu su ku'i zhabs kyis bdag gis bshad pa ste/ thabs dang shes rab sbyor bas lhan cig skyes pa'i dga' ba bde ba chen po bla ma dam pa'i drin gyis khong du chud pas rol pa'o/ /bar Di zhes pa'i glu dbyangs</text></item>
<item><p>186b.5</p><section></section><text>sa ra ha'i zhabs kyi'o/ /mtho zhing mtho pa'i ri bo der/ /sa wa ri yi bu mo 'dug /rma bya'i mdongs ni lus la gyon/ /ma ru'i phreng ba mgul du dpyangs/ /smyon pas wa ri ni 'khrul/ /gu li ma byed sa wa ri/ /khyod kyi rang gi khyim mi mo/ /ming ni lhan skyes</text></item>
<item><p>186b.6</p><section></section><text>mdzes ldan ma/ /sna tshogs shing mchog rtse mo ni/ /nam mkha'i mthil du yal ga reg /gcig pur sa wa ri nyid 'gro/ /rna rgyan 'khor lo rdo rje 'dzin/ /khams gsum po yi khri nyid bshams/ /bde ba chen po'i nyal sa byas/ /sa wa ri sprul bdag</text></item>
<item><p>186b.7</p><section></section><text>med ma/ /gzugs 'tshong dga' bas nam langs gyur/ /sems ni so rtsi bde ba che/ /ga bur za ba stong pa yi/ /bdag med ma yis mgul nas 'khyud/ /bde chen mtshan mo nam langs gyur/ /bla ma'i gsung gi gzhu dang ni/ /rang gi yid kyi mda'</text></item>
<item><p>187a.1</p><section></section><text>yis phug /mda' gcig nyid ni bsdogs byas nas/ /mchog gi mya ngan 'das pa phug /smyon pa sha wa ri pa ni/ /cher khros ri bo mchog rtse yi/ /mtshams su zhugs nas sha wa ri/ /bdag gis ji ltar mchong bar byed/ /grub pa'i slob</text></item>
<item><p>187a.2</p><section></section><text>dpon sa wa ri pa'i zhabs kyis don de nyid snying rje chen po'i ros phug pas 'jig rten pa'i don du gsungs so/ /mtho zhes bya ba la sogs pa ni rnal 'byor gyi dbang phyug gi rang lus sgal tshigs kyi dbyig pa mtho ba'i ri rab kyi rtse mo la bde ba chen po'i 'khor</text></item>
<item><p>187a.3</p><section></section><text>lor sa yig gi pha rol ha yig de nyid 'dzin pa de nyid sa wa ri'o/ /de'i khyim ye shes kyi phyag rgya bdag med ma a yig las skyes pa la 'dug par byed do/ /rma bya'i mdongs zhes pa ni rnam pa sna tshogs pa'i phyogs kyi rnam par rtog pa'i gzugs kyis lhag par</text></item>
<item><p>187a.4</p><section></section><text>gnas pa de la gos dang rgyan du byas pa'o/ /ma ru ni guny+dza ste mgrin pa longs spyod kyi 'khor lo la gu h+ya'i gsang sngags lhag par rnam par 'dzin pa'o/ /rkang pa gzhan gyi rkang pas d+hU'i rkang par shes par bya'o/ /rkang pa gnyis pas goms pa'i rang</text></item>
<item><p>187a.5</p><section></section><text>bzhin gsungs so/ /smyon pa zhes bya ba la sogs pa ni bcom ldan 'das bdag med ma'i ngo bos dbugs 'byin pa ster bar byed do/ /kye'i smyon pa yul la 'khrul pa'i sems sa wa ri thabs dang shes rab gcig pa'o/ /gu li zhes pa ni dga' ba la sogs</text></item>
<item><p>187a.6</p><section></section><text>pa'i rnam par rtog pa ma byed cig pa'o/ /bdag nyid khyod kyi khyim mi mo ni ye shes kyi phyag rgya lhan cig skyes pa ni mdzes pa can no/ /sna tshogs zhes bya ba la sogs pa ni de'i lus kyi ri rab bo/ /shing mchog ni ma rig pa'i gzugs la dga' ba la sogs</text></item>
<item><p>187a.7</p><section></section><text>pa'i sngags kyi sna tshogs pa'i rab tu byed pa'i rgyas pa rang gi gzugs su gyur pa'o/ /'di'i yal ga yang phung po lnga nam mkha' la 'od gsal la reg pa'o/ /de'i phyir de bdag med ma gcig pu'o/ /rna rgyan zhes pa ni sna tshogs pa'i gnas la 'khor</text></item>
<item><p>187b.1</p><section></section><text>lo la sogs pa'i phyag rgya lnga rus pa'i rgyan gyis brgyan par byas nas/ rdo rje ni thabs kyi ye shes rnam par 'dzin pa zung 'jug gi tshul gyis 'dir lus kyi ri bo la 'gro ba ni rol par byed pa'o/ /rkang pa gsum pas rol pa'i bde ba'i stobs gsungs te/ </text></item>
<item><p>187b.2</p><section></section><text>khams gsum zhes bya ba la sogs pa'i khams gsum ni lus dang ngag dang yid rnams nam mkha' la 'od gsal ba brkyang nas de yis gzung ba'i bde ba chen por nyal bar byas nas sa wa ri sems kyi rdo rje ni ltos 'gro dang lhan cig gzugs 'tshong ma</text></item>
<item><p>187b.3</p><section></section><text>zhes bya ba ni nyon mongs pa 'joms pa'i phyir dA ri ka ste/ bdag med ma gzugs 'tshong ma'o/ /dga' bas zhes pa ni rol pa'i dpe med pa 'phel bar 'gyur ro/ /mtshan mo zhes pa ni mun par thabs dang shes rab kyi rnam par rtog pa 'joms pa'o/ / </text></item>
<item><p>187b.4</p><section></section><text>de bzhin du sa ra ha'i zhabs kyis kyang / dpal gyi rdo rje bdud rtsi nyid kyang 'khor/ /zhes bya ba la sogs pa gsungs so/ /rkang pa bzhi pas rgyu dang 'bras bu'i ngo bo gsungs te/ rma bya'i mdongs zhes bya ba la sogs pa ni snying gi 'od gsal go lar mos</text></item>
<item><p>187b.5</p><section></section><text>pa dang ga bur ni zung du 'jug pa'i ngo bos rgyu dang 'bras bu nyid kyis de yis der mos pa'o/ /stong pa zhes pa ni de nyid rnam pa thams cad kyi mchog dang ldan pa'i stong pa nyid do/ /bdag med ma'i ye shes rnal 'byor mas/ mgul pa ni longs spyod kyi</text></item>
<item><p>187b.6</p><section></section><text>'khor lor rnam par 'dzin pa bde ba chen po'i ye shes 'od zer gyis/ nam zhes pa ni rang gi lus la nyon mongs pa'i mun pa rang nyams pa'o/ /de bzhin du yad sU ta ke las kyang / rgyu dang 'bras bu rgyas gdab pa/ /zhes bya ba la sogs pa gsungs</text></item>
<item><p>187b.7</p><section></section><text>so/ /rkang pa lnga pas rdo rje bla ma'i bdag nyid che ba gsungs te/ bla ma'i gsung gi zhes bya ba la sogs pa'i bla ma dam pa'i gsung gzhur byas nas rang gi yid byang chub kyi sems kyi mda'o/ /mda' gcig nyid ni bsdogs byas nas/ /zhes pa ni gnyis</text></item>
<item><p>188a.1</p><section></section><text>po dag gcig tu byas nas dbyangs gcig nges par sgrogs pas de la goms par byas par gyur pa de yis mya ngan las 'das pas sa ra ha'i zhabs bdag gis thog ma med pa'i ma rig pa'i bag chags kyi skyon bcom pa'o/ /rkang pa drug</text></item>
<item><p>188a.2</p><section></section><text>pas sems kyi yang dag par ji lta ba'i ngo bo gsungs te/ smyon pa zhes bya ba la sogs pa ni lhan cig skyes pa'i chang gis rab tu myos pa dag gi sems rdo rje nyid sa wa ri'o/ /cher khros pa zhes pa ni ye shes kyi dga' ba'i dris bskul bar gyur pa bde ba chen po'i</text></item>
<item><p>188a.3</p><section></section><text>'khor lor pad+ma bzhin du gyen du rab tu bskyod pa las de la nub par gyur pa'o/ /ri mchog ces bya ba ni gsungs pa'i don grub pa'i slob dpon bdag gis ji ltar btsal bar bya/ de bzhin du lung las kyang / ji srid sems ni rab 'jug pa/ /bgrod pa</text></item>
<item><p>188a.4</p><section></section><text>rnams kyi mthar thug med/ /sems nyid log par gyur pa la/ /bgrod bya dang ni bgrod byed med/ /pa Ta ha many+dza ri zhes bya ba'i glu dbyangs lU yi pa'i zhabs kyi'o/ /dngos po ma yin dngos po med pa'ang ma yin pa'i/ /'di 'dra'i sangs rgyas gang gis yid</text></item>
<item><p>188a.5</p><section></section><text>ni ches par byed/ /lU yis smras pa rmongs pa ya mtshan mtshon du med/ /khams gsum nyid du rol pa dbyibs dang spyod lam med/ /gang gi kha dog mtshan ma gzugs ni mi shes so/ /de ni ji ltar lung dang rig byed dag las bshad/ /gang gis ji ltar</text></item>
<item><p>188a.6</p><section></section><text>smra ba bdag gis dri bar bya/ /chu yi zla ba ji bzhin bden dang brdzun pa'ang min/ /lU yis smras pa bdag gi bsgom pa ji lta bu/ /gang zhig blangs 'dug de ni bdag gis ma mthong ngo / /ye shes kyi dga' bas brjid pa'i lU yi pa'i zhabs kyis de kho na nyid</text></item>
<item><p>188a.7</p><section></section><text>kyi don khyad par du 'phags pa'i phyir gsungs te/ dngos po zhes bya ba la sogs pa ni dngos po de nyid de kho na nyid ma yin no/ /gang gi phyir na ril por 'dzin pa'i dbye ba med pa la rnam par dpyod pas dngos por dmigs pa med de ci ste dngos por thob</text></item>
<item><p>188b.1</p><section></section><text>par 'gyur/ /dngos po med pa yang ma yin te/ bden pa ma yin pa'i ngo bo'i phyir 'di 'dra ba'i rdzogs pa'i sangs rgyas kyang sems can gang gis kyang de nyid yid ches par byed ces so/ /d+h+rU'i rkang pas ngo bo nyid kyi rang bzhin thob par dka' ba gsungs te/ </text></item>
<item><p>188b.2</p><section></section><text>lU yis smras pa zhes bya ba la sogs pa'i grub pa'i slob dpon lU yi pa'i zhabs nyid kyis te/ 'di nyid mtshon par dka' ba'i de nyid byis pa'i rnal 'byor pas mtshon mi nus pa'o/ /gang gi phyir khams gsum ni lus ngag yid gsum rnam par</text></item>
<item><p>188b.3</p><section></section><text>rol pa ni rtse bar byed pa'o/ /de'i rgyud la ring po dang thung ngu dang zlum po la sogs pa dbyibs mi shes pas gang du nges par gnas par byed ces pa'o/ /rkang pa gnyis pas gsungs pa'i don de nyid gsal bar byed do/ /gang gi zhes bya ba la sogs</text></item>
<item><p>188b.4</p><section></section><text>pa ni gang gi de nyid kyi mtshan ma'i gzugs rtogs pa med pa ste/ de yang ji ltar sna tshogs pa'i snyan dngags dang / 'dul ba dang lung dang bstan bcos dang rig byed rnams kyis bshad pa'o/ /de bzhin du klu sgrub zhabs kyis kyang / dmar po ma yin</text></item>
<item><p>188b.5</p><section></section><text>ser po dang / /btsod kha'i kha dog de mi dmigs/ /zhes bya ba la sogs pa gsungs so/ /rkang pa gsum pas de kho na nyid kyi rang bzhin gsungs te/ gang gi zhes bya ba la sogs pa ni gang gis ci zhig grol te so so'i skye bo'i phyir bar gyi grub mtha' ci</text></item>
<item><p>188b.6</p><section></section><text>zhig sbyin par bya/ ji ltar chu zla bden pa yang ma yin mi bden pa yang ma yin pa'o/ /de nyid rnal 'byor gyi dbang phyug sgom pa'i grong khyer gyi gzugs brnyan no/ /de ji ltar sbyar te bshad par bya/ yang na de la ji ltar yid ches par byed de smrar med pa'i</text></item>
<item><p>188b.7</p><section></section><text>phyir ro/ /rkang pa bzhi pas sems kyi ngo bo gsungs te/ lU yis smras pa zhes bya ba la sogs pa ni lU yi pa'i zhabs kyis gsungs pa ste/ bdag gis bsgom par bya ba dang sgom pa po dang sgom pa rnams ngo bo med pas ci zhig bsgom par bya/ de'i</text></item>
<item><p>189a.1</p><section></section><text>phyir rkang pa bzhi pa bzung nas bdag gnas pa ste/ de yang bla ma'i gsung gis rnam par dpyad nas de'i dbyibs mngon du bstan pa med de ma mthong ba'o/ /de bzhin du yang / sems ni nges par rtogs pa yis/ /gang gi tshe na</text></item>
<item><p>189a.2</p><section></section><text>goms byed pa/ /de tshe sems ni ngas ma mthong / /gang du song zhing gang nas 'gyur/ /mal la re zhes bya ba'i glu dbyangs b+hu su ku'i zhabs kyi'o/ /snying rje'i sprin ni rgyun mi 'chad par 'phro/ /dngos po dngos med rtog cing rtog cing sel/ /ya mtshan che</text></item>
<item><p>189a.3</p><section></section><text>ba nam mkha'i mthil du shar/ /lhan skyes rang bzhin ltos shig b+hu su ku/ /gang gi yid la mig 'phrul chad gyur pa/ /rang gi yid la dga' ba ster bar byed/ /yul ni rnam dag bdag gi dga' ba rtogs/ /nam mkha'i mthil du ji ltar zla ba shar/ / </text></item>
<item><p>189a.4</p><section></section><text>der ni khams gsum po ni rnam par brkyang / /gang shar b+hu su ku yi mun pa sel/ /de kho na nyid kyi don bde ba chen po'i dga' bas rab tu tshim pa'i 'du shes gsum pa'i zhabs kyis gsungs so/ /snying rje zhes bya ba la sogs pa ni dngos po dang dngos po med</text></item>
<item><p>189a.5</p><section></section><text>par gzung ba'i rnam par rtog pa sel ba ste rang bzhin med par byas nas yongs su dag pa'i longs spyod rdzogs pa'i sku rnal 'byor gyi dbang phyug gi bla ma'i drin las 'phro ba'o/ /de'i phyir b+h+rU'i rkang pas de'i mthu gsungs te/ shar ba zhes bya ba la</text></item>
<item><p>189a.6</p><section></section><text>sogs pa de las de kho na nyid rtogs pa ste/ 'od gsal ya mtshan che ba zung 'jug gi 'bras bu shar bar gyur pa'o/ /de'i phyir kye'i rnal 'byor pa 'du shes gsum pa'i zhabs bla ma'i drin las dga' ba gsum pa la lhan cig skyes pa'i dga' ba'i rang</text></item>
<item><p>189a.7</p><section></section><text>bzhin ltos shig ni shes par gyis shig pa ste/ bdag nyid la rang gis 'bod par byed pa'o/ /rkang pa gnyis pas de'i mthu ston par byed de/ /gang zhig zhes bya ba la sogs pa ni gang gi lhan cig skyes pa'i dga' ba so sor blta bas mig 'phrul ni</text></item>
<item><p>189b.1</p><section></section><text>dbang po'i tshogs chad cing med par byed pa'o/ /de bzhin du sa ra ha'i zhabs kyis kyang / gang du dbang po thim gyur pa/ /zhes bya ba la sogs pa gsungs so/ /rang gi zhes bya ba la sogs pa ni 'byung bas rnam par mi rtog pa'i rnam pas rang gi yid byang</text></item>
<item><p>189b.2</p><section></section><text>chub kyi sems rdo rje bla ma'i drin gyis lhan cig skyes pa'i dga' ba ster bar byed do/ /de bzhin du sa ra ha'i zhabs kyis kyang / sems dang sems med yongs sdud pa/ /zhes bya ba la sogs pa gsungs so/ /rkang pa gsum pas lam gyi rjes su bsngags</text></item>
<item><p>189b.3</p><section></section><text>pa gsungs te/ yul ni zhes bya ba la sogs pa ni dper na zla bas nam mkha' 'od gsal bar byed do/ /de bzhin du bdag gi yul rnams kyi rnam par dag pa las so/ /dga' ba zhes pa ni khyad par gyi dga' ba dang mchog dga' khong du chud pas lhan cig</text></item>
<item><p>189b.4</p><section></section><text>skyes pa'i dga' ba'i zla bas gti mug gi mun pa 'joms par byed pa'o/ /rkang pa bzhi pas 'bras bu thob pa'i phyir de'i mthu gsungs te/ der ni zhes bya ba la sogs pa ni de la 'jig rten gsum du dga' ba bzhi dang bral na thabs gzhan med pa'o/ /gang zhig</text></item>
<item><p>189b.5</p><section></section><text>shar bas grub pa'i slob dpon 'du shes gsum pa'i zhabs kyis nyon mongs pa'i mun pa bsal ba'o/ /de bzhin du sa ra ha'i zhabs kyis kyang / gang shar de la phyag 'tshal lo/ /zhes bya ba la sogs pa gsungs so/ /pa Da ha many+dza ri zhes bya ba'i glu</text></item>
<item><p>189b.6</p><section></section><text>dbyangs 'phags pa lha'i zhabs kyi'o/ /gang la yid dang dbang po rlung rnams zhugs gyur na/ /bdag gis mi shes gang du song dang gang du sleb/ /ya mtshan snying rje Da ma ru nyid sgrogs par byed/ /'phags pa lha ni dmigs pa med la rnam par mdzes/ / </text></item>
<item><p>189b.7</p><section></section><text>zla ba zla ba'i 'od zer ji bzhin yongs su shes/ /sems kyi rnam 'gyur de la 'phangs nas yongs su zhugs/ /spangs gyur srid pa'i skyug bro 'jig rten spyod pa rnams/ /blta zhing lta bas stong pa nyid la rnam par dpyad/ /'phags pa lha ni kun la rnam par dpyod</text></item>
<item><p>190a.1</p><section></section><text>par byed/ /'jigs pa dang ni skyug bro ring du zad par byas/ /de kho na nyid kyi don gyis rab tu dgyes pa'i 'phags pa lha'i zhabs kyis gsungs te/ gang la zhes bya ba la sogs pa ni gang du 'od gsal dkyil 'khor la sogs pa sdud pa'i</text></item>
<item><p>190a.2</p><section></section><text>rim pas yul dang rlung dang dbang po la sogs pa rang bzhin med par gyur pa de la rab tu zhugs par gyur na/ bdag gis zhes bya ba ni sems kyi rgyal po mtshon pa yang mi shes shing gang du song ba nyid kyang ngo / /d+h+rU'i rkang pas dga' ba brtan par byed do/ / </text></item>
<item><p>190a.3</p><section></section><text>ya mtshan zhes pa ni rmad du byung ba'i snying rje zhes te kun rdzob byang chub kyi sems bla ma'i drin las/ Da ma ru zhes pa ni gzhom du med pa'i sgrar byed pa ste/ gzhom du med pa'i sgra'i ye shes rnam par rtogs pa'o/ /de'i phyir 'phags pa lha'i zhabs dmigs pa</text></item>
<item><p>190a.4</p><section></section><text>med pa chos thams cad mi dmigs pa la rnal 'byor gyi dbang phyug gis mdzes shing brjid pa'o/ /rkang pa gnyis pas yul gyi rang bzhin gsungs te/ zla ba zhes bya ba la sogs pa ni dper na zla ba nub pa na der zla ba'i 'od zer yang de la nub par 'gyur ba'i phyir</text></item>
<item><p>190a.5</p><section></section><text>ro/ /rnam 'gyur zhes pa ni de bzhin du sems kyi rgyal po yang gang gi tshe sems med pa 'od gsal la thim par 'gyur ro/ /de'i tshe de'i rnam par rtog pa thim zhing / de la nub par 'gyur ro/ /de bzhin du lung las kyang / zla ba nub par gyur pa ji bzhin du/ /chu</text></item>
<item><p>190a.6</p><section></section><text>yi zla ba ji snyed nub par 'gyur/ /de bzhin sems kyang lhan skyes la ni nub/ /de bzhin rnam par rtog pa kun kyang ngo / /rkang pa gsum pas dngos po cha shas med pa gsungs te/ spangs nas zhes bya ba la sogs pa ni de'i phyir grub pa'i slob dpon bdag gis</text></item>
<item><p>190a.7</p><section></section><text>'jigs pa dang ngo tsha ba la sogs pa 'jig rten gyi spyod pa yongs su spangs nas bla ma'i gsung gi lam gyis stong pa nyid la nges par lta ba'o/ /dngos po ni bdag med pa'i gzugs la lta ba'o/ /rkang pa bzhi pas bdag nyid kyi rjes su bsngags pa gsungs te/ </text></item>
<item><p>190b.1</p><section></section><text>'phags pa lha zhes bya ba la sogs pa'i 'phags pa lha'i zhabs kyis bla ma dam pa'i drin las bdag med pa'i chos thams cad mngon sum du mdzad nas 'khor ba'i skyon thams cad sun phyung nas 'bras bu med par mdzad do zhes so/ /de sha kha zhes bya ba'i glu</text></item>
<item><p>190b.2</p><section></section><text>dbyangs sa ra ha'i zhabs kyi'o/ /nA da thig le nyi zla'i dkyil 'khor med/ /sems kyi rgyal po ngo bo nyid kyis grol/ /drang po'i lam spangs gzhan ni ma len cig /byang chub nye'o ring du ma 'gro re/ /lag gdub lta la me long ma len cig/ /bdag gis bdag nyid</text></item>
<item><p>190b.3</p><section></section><text>nges par shes pas so/ /pha rol tshu rol 'gro ba de yis so/ /sdug pa'i skye bo dang 'grogs 'chi bar 'gyur/ /gang gi g.yas g.yon dag ni dong dang g.yang / /sa ra has smras drang po'i lam mo kye/ de kho na nyid kyi don chos thams cad khong du chud pa grub</text></item>
<item><p>190b.4</p><section></section><text>pa'i slob dpon sa ra ha'i zhabs kyis skye bo rnams kyi phyir gsungs so/ /nA da zhes bya ba la sogs pa ni bla ma dam pa'i gsung gi bdud rtsi'i rlabs kyis mthus don dam pa rig pa sems kyi rin po che nA da dang thig le la sogs pa'i rnam par rtog pa yongs su spangs</text></item>
<item><p>190b.5</p><section></section><text>pa'i rang bzhin gyis yongs su grol ba ni thog ma med pa'i ma rig pa'i shes pa'i rab rib las so/ /slar yang gzhan gyi ngo bo blta ba'i phyir ro/ /de bzhin du sa ra ha'i zhabs kyis kyang / a ho shin du zhes bya ba la sogs pa gsungs so/ /d+hU'i rkang pas lam gyi</text></item>
<item><p>190b.6</p><section></section><text>rjes su bsngags pa gsungs te/ drang po zhes bya ba la sogs pa de ni de'i phyir a wa d+hU tI'i lam rnam par spangs nas rnal 'byor gyi dbang phyug gi thabs gzhan med pa'o/ /de yis 'gro na byang chub rgyal po'i pho brang nye bar gnas pa'o/ /de ni yang dag par bod</text></item>
<item><p>190b.7</p><section></section><text>pa'o/ /kye byis pa'i rnal 'byor pa lam kyog po la lhung bas slar yang 'khor ba'i srid pa ma len cig pa'o/ /rkang pa gnyis pas rang gi rkyen nyid du byed pa gsungs so/ /lag pa zhes bya ba la sogs pa ni lag pa'i gdu bu la me long gis ci zhig byed pa ste/ kye byis</text></item>
<item><p>191a.1</p><section></section><text>pa'i rnal 'byor pa khyed kyis so/ /rang gis de nyid rdo rje bla ma'i drin las rang gi yid kyi byang chub kyi sems kyi rang bzhin shes pa'i phyir ro/ /de lta bas na khyod bla na med pa'i chos nyid mngon sum du byed par 'gyur ro zhes so/ /rkang pa gsum pas</text></item>
<item><p>191a.2</p><section></section><text>byang chub kyi sems kyi rjes su bsngags pa gsungs te/ pha rol tshu rol zhes bya ba la sogs pa ni pha rol don dam pa de kho na nyid byang chub kyi sems mchog gi rnal 'byor pas rtogs par 'gyur ba'o/ /de'i rjes su de bla ma'i drin las phyag rgya chen po'i dngos grub thob</text></item>
<item><p>191a.3</p><section></section><text>par 'gyur ba'i phyir 'khor ba'i srid par de so so'i skye bos khong du chud par 'gyur ro/ /de bas na gti mug la sogs pa gdug pa'i skye bo dang 'grogs na 'khor ba'i rgya mtshor bying bar 'gyur ro/ /rkang pa bzhi pas slar yang lam gyi rjes su bsngags pa gsungs te/ </text></item>
<item><p>191a.4</p><section></section><text>g.yas g.yon zhes bya ba la sogs pa ni rtogs par sla'o/ /de'i phyir sa ra ha'i zhabs kyis kyang / bde ba chen po'i grong khyer du ni bgrod pa'i phyir/ /kun spangs lam bzhin 'bras bzang ma yor gyis/ /de bzhin du glu dbyangs gzhan las kyang / khral sa</text></item>
<item><p>191a.5</p><section></section><text>'gag dang shog ma med pa yis/ /mig gis mthong ba'i lam la 'gro bar gyis/ /pa Da ha many+dza ri zhes bya ba'i glu dbyangs Te Na Te Na pa'i zhabs kyi'o/ /grong khyer dbus na bdag gi khyim ste khyim tshes med/ /khru ba la ni zan med rtag tu [(]'drim [,]'brim [)]par byed/ /sbal pa</text></item>
<item><p>191a.6</p><section></section><text>yis ni sbrul nyid 'dod pa nyid du byed/ /'o ma bzhos pas nu ma la ni zhugs par 'gyur/ /glang ni skyes gyur pa ni mo gsham la/ /'bri ni 'jo bar byed de thun mtshams gsum/ /gang de blo ldan de ni blo med pa/ /gang de chom po de ni mkhar srungs so/ /rtag tu ce spyang seng</text></item>
<item><p>191a.7</p><section></section><text>ge mnyam du 'dzin/ /Te Na Te Na zhabs kyi glu ni sus kyang go ba nyung / /don de nyid mchog tu dga' ba'i tshogs kyis tshim pa'i grub pa'i slob dpon Te Na Te nas dgongs pa'i skad kyis gsungs te/ grong khyer dbus zhes bya ba la sogs pa ni DA zhes pa ni DA ma la mi bden pa'i</text></item>
<item><p>191b.1</p><section></section><text>gzugs te lus dang ngag dang yid gsum gyi gsum gyi drug cu lhag pa'i brgya'i rang bzhin gyi nyes pa gang du bde ba chen po'i 'khor lo la thim par gyur pa de nyid bdag gi khyim tshes su gnas pa zla ba nyi ma nyid rdo rje bzlas pa'i rim pas de nyid la thim par gyur pa'o/ /phru ba zhes pa ni lus</text></item>
<item><p>191b.2</p><section></section><text>kyi gzhi la/ zan ni de'i kun rdzob byang chub kyi sems rnam par shes pa'i ngo bo bla ma'i drin gyis de la de'i dmigs pa yod pa ma yin pa'o/ /de'i phyir bdag med pa'i ngo bo nyid de yis rnal 'byor gyi dbang phyug rtag tu rgyun mi 'chad par zhugs nas yang dang yang du sems</text></item>
<item><p>191b.3</p><section></section><text>la rtog par byed do/ /d+h+rU'i rkang pas don de nyid brtan par byed do/ /sbal pa be ma ga la sogs pa ste/ bi ga ta yan lag med pa ste/ de sbal pa'o/ /yan lag med pa stong pa nyid de la 'od gsal du rig par bya'o/ /yan lag ni 'gro ba drug tu brkyang zhing 'gro ba'i</text></item>
<item><p>191b.4</p><section></section><text>phyir sbrul lo/ /de nyid rlung gi ngo bo de yis yan lag dang bral ba'i 'od gsal gyis rnam par shes pa'i rlung gis bskul ba'o/ /'o ma bzhos pas zhes pa ni las kyi phyag rgya dang yang dag par 'khyud pas rdo rje'i rtse mor byang chub kyi sems gang rnal 'byor gyi dbang phyug</text></item>
<item><p>191b.5</p><section></section><text>gi nu ma zhes pa rdo rje'i rtsa ba nas bde ba chen po'i 'khor lor 'gro ba'i phyir ro/ /ci ste ngo mtshar ba zhes so/ /rkang pa gnyis pas goms pa'i khyad par gsungs te/ glang zhes bya ba la sogs pa la ba la ni sha'o/ /de ha lus la ster bar byed pa'i phyir ro/ /ba la de</text></item>
<item><p>191b.6</p><section></section><text>nyid byang chub kyi sems la snang ba gsum rab tu skyes par gyur par ro/ /ba zhes pa ni rnal 'byor gyi dbang phyug gi khyim du mo gsham bdag med ma de la dbang du byed pa'o/ /'bri ni rang gi rdo rje'i rtse mor bla ma'i drin las de'i snang ba'i skyon gnyis 'jo ba zhes pa ni rang bzhin med</text></item>
<item><p>191b.7</p><section></section><text>pa'i bya bar byed pa'o/ /thun mtshams gsum zhes pa ni nyin dang mtshan du rnal 'byor pas zhes so/ /de bzhin du sa ra ha'i zhabs kyis kyang / rdo rje dang ni chu skyes yang dag sbyor/ /rnal 'byor dri med mchog gi bde chen 'gyur/ /de yi tshe na dga' ba'i dbye ba ni/ / </text></item>
<item><p>192a.1</p><section></section><text>de la mtshon du med pa yongs kyi tshad/ /rkang pa gsum pas rang bzhin yongs su 'jal ba gsungs te/ gang de blo zhes bya ba la sogs pa ni byis pa'i rnal 'byor pa rnams kyi blo gang yin pa de rnam par rtog pa'i shes pa'o/ /de don dam pa rig pa rnams</text></item>
<item><p>192a.2</p><section></section><text>kyis so sor bla ma'i drin las dmigs pa med pa'i ngo bo nyid do/ /de bzhin du sa ra ha'i zhabs kyis kyang / gang 'dir mtshan bcas bde ba de nyid ni/ /chen po rnams kyi mtshan ma yongs su zhi/ /zhes so/ /de'i phyir na yang gang de nyid sems kyi rgyal po ni chom po ste ma</text></item>
<item><p>192a.3</p><section></section><text>byin par len par byed do/ /de nyid kyis dngos po rnam par spyod pa dang ldan par gyur pa de'i mi mthun phyogs don dam pa'i ngo bo nyid do/ /de'i phyir byis pa'i rnal 'byor pa rnams kyis bsgrub par dka' ba don dam pa'i bden pa sdug bsngal de sdug bsngal gyis bsgrub pa zhes</text></item>
<item><p>192a.4</p><section></section><text>so/ /rkang pa bzhi pas rang bzhin ngo bo nyid gsungs te/ rtag tu zhes bya ba la sogs pa ni 'chi ba la sogs pa rgyun du 'jigs par byed pa de nyid dang bcas pa'i sems ni ce spyang dang mtshungs pa'o/ /gang gi tshe dge ba'i bshes gnyen gyi byin gyis brlabs pa las 'od</text></item>
<item><p>192a.5</p><section></section><text>gsal rnam par dag par byed do/ /de'i tshe zung 'jug seng ge dang 'dra bar byed do/ /Te Na Te Na'i zhabs kyi glu dbyangs 'di 'dra sems kyis yongs su rtogs pa nyung ste/ rtag tu lta ba'i sems can chen po gang zhig gis kyang don khong du chud par byed par 'gyur ram zhes</text></item>
<item><p>192a.6</p><section></section><text>so/ /bar Di zhes bya ba'i glu dbyangs dA ri ka pa'i zhabs kyi'o/ /stong pa dang ni snying rje dag /dbye ba med pas lus ngag yid/ /rnam par rol pa dA ri ka/ /pha rol mchog gi 'gram du song / /mtshan nyid med pa'i mtshan nyid sems/ /bde ba chen pos rnam par rol/ /dA ri</text></item>
<item><p>192a.7</p><section></section><text>ka pa nam mkha' la/ /pha rol mchog gi 'gram du song / /khyod kyi sngags gang khyod rgyud dang / /khyod kyi bsam gtan ci zhig bshad/ /rang gnas bde ba chen por thim/ /mtshon dka' don dam mya ngan 'das/ /bde sdug gcig tu byas nas ni/ /mig 'phrul dra ba za bar byed/ / </text></item>
<item><p>192b.1</p><section></section><text>rang gzhan gzhan nyid dA ri ka/ /ma lus bla na med par shes/ /rgyal po rgyal po nyid kyi rgyal/ /gzhan yang rgyal po rmongs pas 'ching / /lU yi pa zhabs drin gyis ni/ /dA ri ka pas sa bcu thob/ /don de nyid chos zab mo khong du chud pa'i grub pa'i slob dpon dA ri kas gsungs so</text></item>
<item><p>192b.2</p><section></section><text>stong pa dang ni snying rje zhes bya ba la sogs pa ni snying rje zhes pa ni kun rdzob byang chub kyi sems dang / stong pa zhes pa ni de yongs su rdzogs pa'i gzugs don dam pa'i bden pa'o/ /gnyis po dbyer med par nye bar spyod pas gzungs nas rdo rje bla ma'i drin las grub pa'i slob dpon</text></item>
<item><p>192b.3</p><section></section><text>dA ri kas so/ /nam mkha' zhes pa ni snang ba la sogs pa stong nyid gsum du shes par bya'o/ /de'i pha rol 'od gsal ba bde ba chen pos yongs su gang ba lus dang ngag dang yid rnams rang bzhin dang bral ba'i nges pas rnam par rol par byed do/ /de bzhin du lung</text></item>
<item><p>192b.4</p><section></section><text>las kyang / dngos po rnams las stong pa nyid/ /gzhan dngos gnas pa ma yin no/ /zhes bya ba la sogs pa gsungs so/ /d+h+rU'i rkang pas don de nyid brtan par byed do/ /mtshan nyid med ces pa ni ma skyes pa mtshan nyid med pa sems kyi mtshan nyid do/ /de yis</text></item>
<item><p>192b.5</p><section></section><text>'od gsal ba'i sems kyis rnam par rol par byed de bde ba'i pha rol du 'gro ba'o/ /rkang pa gnyis pas gzhan ma yin par 'bod par byed do/ /khyod kyi zhes bya ba la sogs pa ni sngags zhes pa ste phyi'i sngags bzlas pas kye'i byis pa rmongs pa'i rnal 'byor pa ci ste/ </text></item>
<item><p>192b.6</p><section></section><text>khyod kyi rgyud kyi zhes te de la klog pa dang bsam gtan dang bshad pa 'dis kyang ci zhig byed/ rab tu mi gnas pa'i bde ba chen por thim pa'i phyir khyod kyis mya ngan las 'das pa mtshon dka' ba bla ma'i zhabs kyi rdul gyi 'od zer gyi drin las rab tu grub pa de nyid do/ /de bzhin du sa</text></item>
<item><p>192b.7</p><section></section><text>ra ha'i zhabs kyis kyang / sngags dang rgyud ces bya ba la sogs pa gsungs so/ /rkang pa gnyis pas lam gyi rjes su bsngags pa gsungs so/ /sdug bsngal zhes bya ba la sogs pa ni sdug bsngal ni 'khor ba'i bde ba dang sdug bsngal zhes te/ don dam pa'i bden pas</text></item>
<item><p>193a.1</p><section></section><text>lhan cig tu byas nas kye'i byis pa'i rnal 'byor pas bla ma'i drin la yul dang dbang po nye bar longs spyod par gyis shig pa'o/ /'di'i thabs kyis thams cad bla na med par gyur pa grub pa'i slob dpon dA ri ka'i zhabs kyis so/ /'khor ba la</text></item>
<item><p>193a.2</p><section></section><text>rang dang pha rol dang gzhan gyi cha shas dang dbye ba ma mthong ba'i phyir ro/ /de bzhin du d+ho ka Da'i zhabs kyis kyang / 'khor bar mang du yang dag 'khor gyur kyang / /blo gros dang ldan 'di yi mthu yis ni/ /dngos po dngos med zung du rnam par dpyad/ /thams cad rang</text></item>
<item><p>193a.3</p><section></section><text>gi shes rab yang dag gnas/ /phyogs dang phyogs min lta zhing smra gyur pa/ /bdag gis cung zad kyang ni ma mthong ngo / /gzung ba dang ni 'dzin pa spangs pa'i phyir/ /dga' dang sdug bsngal ji bzhin de nyid do/ /rkang pa bzhi pas rang gi rjes su bsngags pa gsungs</text></item>
<item><p>193a.4</p><section></section><text>te/ rgyal po zhes bya ba la sogs pa gsungs pa gsum gyis rang gi bya ba dbang phyug la sogs pa'i yon tan mtshon no/ /gzhan du gang la lha dang klu'i dbang po la sogs pa yul la rmongs pas bcings nas gnas so/ /bdag ni slar yang lU yi pa'i zhabs</text></item>
<item><p>193a.5</p><section></section><text>kyis drin las sa bcu gnyis pa'i rgyal ba dang mtshungs pa'o/ /mal la ri zhes bya ba'i glu dbyangs b+ha dra'i zhabs kyi'o/ /de tsam dus su 'dug kyang bdag ni shin tu rmongs/ /da ni bla ma dam pa'i gsung las bdag gis rtogs/ /da ni bdag gi sems kyi rgyal</text></item>
<item><p>193a.6</p><section></section><text>po zhi bar gyur/ /nam mkha' rgya mtshor rab tu bskyod pas sleb par gyur/ /bdag gis bltas pas phyogs bcu thams cad stong pa nyid/ /sems dang rnam par bral bas sdig dang bsod nams med/ /rA hu la yis bdag la mtshan ma smras nas byin/ /nam mkha'i</text></item>
<item><p>193a.7</p><section></section><text>rgya mtshor bdag gi sems ni stor bar gyur/ /b+ha dras smras pa cha shas med pa rab tu long / /bdag gi sems kyi rgyal po nyid ni stor bar gyur/ /ye shes kyi dga' bas rab tu tshim pa dang ldan pa'i grub pa'i slob dpon b+ha dra'i zhabs kyis don de nyid gsungs te/ </text></item>
<item><p>193b.1</p><section></section><text>de tsam dus su zhes bya ba la sogs pa ni thog ma med pa'i 'khor ba la dge ba'i bshes gnyen dang phrad pa las so/ /rmongs pa zhes pa phyi rol yul la chags pas dpag tu med pa'i bskal par de srid du gnas par gyur nas/ da ni sangs rgyas kyis mthus bla ma dam pa dang phrad</text></item>
<item><p>193b.2</p><section></section><text>pas bdag gi sems kyi rang bzhin de kho na nyid du 'gyur ro/ /d+h+rU'i rkang pas don de nyid brtan par byed do/ /da ni zhes bya ba la sogs pa ni da ni rdo rje dang pad+ma yang dag par sbyor bas mi 'gyur ba'i bde bas bdag gi sems kyi rgyal po med par gyur te/ rang bzhin gyis 'od</text></item>
<item><p>193b.3</p><section></section><text>gsal la rab tu zhugs so zhes pa'o/ /rkang pa gnyis pas goms pa'i rang bzhin gsungs te/ bdag gis bltas pas zhes bya ba la sogs pa ni chos thams cad dmigs pa med pa'i rnal 'byor gyis phyogs gang dang gang du bltas pa de dang de thams cad stong pa nyid 'od</text></item>
<item><p>193b.4</p><section></section><text>gsal gyi rang bzhin du bdag la so sor rab tu gsal ba'o/ /de'i phyir bzhi pa shar bas sdig pa dang bsod nams la sogs pas kyang / 'khor bar 'ching bar bdag gis shes pa zhes so/ /de bzhin du sa ra ha'i zhabs kyis kyang / sngon dang phyi ma zhes pas so/ /rkang pa</text></item>
<item><p>193b.5</p><section></section><text>gsum pas rdo rje bla ma'i mthu gsungs te/ rA hu la zhes bya ba la sogs pa ni rdo rje'i rigs la zhes te/ rdo rje bla mas mtshon nas dngos po las grol nas bzhi pa'i dga' ba'i thabs rab tu sbyin nas bdag gis slar yang gus pa dang bcas pas goms pas nam mkha' la</text></item>
<item><p>193b.6</p><section></section><text>zhes te/ 'od gsal gyi rgya mtshor ster bar byas pa zhes so/ /rkang pa bzhi pas rang gi ngo bo nyid gsungs te/ smras pa zhes bya ba la sogs pa ni cha shas med pa zhes te/ ma skyes pa'i cha bzang po'i zhabs bdag gis blangs pa'o/ /gang thog ma med pa'i srid pa'i</text></item>
<item><p>193b.7</p><section></section><text>rnam par rtog pa'i gzhi sems kyi rgyal po bdag gis chos thams cad dmigs pa med pa'i rgya mtshor rab tu zhugs pa'o/ /stong pa'i khyim ni yon por de nyid nges pa can/ gti mug mdzod ni blangs nas thams cad bskor bar gyur/ /gnyid yur sems med rang dang</text></item>
<item><p>194a.1</p><section></section><text>gzhan dag rnam par bral/ /lhan cig skyes pa'i gnyid du kAh+Na pa ni song / /sems med tshor ba med bar shin du gnyid du song / /thams cad grol bar byas nas bde bar gnyid du song / /bdag gi rmi lam na ni khams gsum stong par mthong / / </text></item>
<item><p>194a.2</p><section></section><text>'dres par byas nas 'gro dang 'ong ba bral bar 'gyur/ /dzA lan+d+ha ra'i zhabs las mngon sum nyid du byas/ /bdag gis rtsar yang paN+Di ta yis lta mi byed/ /lhan cig skyes pa'i dga' bas brjod pa'i phyir nag po glu dbyangs zhabs kyis don de nyid gsungs so/ /stong pa zhes</text></item>
<item><p>194a.3</p><section></section><text>bya ba la sogs pa'i stong pa zhes pa ni snang ba thob pa la dgongs pa'i shes pa de bzhin du bag chags la chags par rig par bya'o/ /rnal 'byor gyi dbang phyug gis de'i bag chags kyi skyon de bzhin nyid kyi ral gris rang bzhin gyi gti mug gi yul la chags pa'i mtshan</text></item>
<item><p>194a.4</p><section></section><text>nyid thams cad gcod pa zhes so/ /d+hU'i rkang pas bsam gtan gyi mtshan nyid gsungs te/ gnyid yur ba zhes bya ba la sogs pa ni lhan cig skyes pa'i dga' ba'i rnal 'byor pas gnyid du song ste khyod la sems med pa'o/ /de la nyams pa ni ma yin no/ /de'i phyir</text></item>
<item><p>194a.5</p><section></section><text>nag po spyod pa pa brjid pa'i phyir lhan cig skyes pa'i dga' ba'i rnal 'byor pas gnyid du song ba'o/ /de bzhin du brtag pa gnyis pa las kyang / gnyid yur dug rnams za bar byed/ /ces so/ /de'i lhan cig skyes pa'i dga' ba gnyid do/ /rkang pa gnyis pas</text></item>
<item><p>194a.6</p><section></section><text>de nyid gsungs te/ sems med ces pa ni sems kyi rnam par mi rtog pa'o/ /tshor ba yang de rnam par mi rtog pa'o/ /de'i phyir de'i ye shes kyi mtha' dag ces pa ni 'jig rten gsum po shin tu yongs su sbyangs pas ji lta ba bzhin du gyur pa de lta bu'i ye shes kyi</text></item>
<item><p>194a.7</p><section></section><text>gnyid du song ba'o/ /rkang pa gsum pas rang gi dgongs pa'i ye shes gsungs so/ /rmi lam zhes bya ba la sogs pa'i 'gro ba dang 'ong ba zhes pa ni sngon du gsungs pa'i rim pas zla ba dang nyi ma dag 'gro ba dang 'ong ba 'gog pa'i phyir 'dres mar byas pa zhes</text></item>
<item><p>194b.1</p><section></section><text>pa ni a wa d+hU tIr rlung dang lhan cig skyes pa'i dga' ba la rab tu zhugs pa'i phyir bdag gi rmi lam dang 'dra bar sa gsum po stong par mthong ba'o/ /de bzhin du lung las kyang / ji ltar bu mo gzhon nu'i rmi lam mthar/ /de'i bu skye dang shi ba mthong gyur pa/ /skyes</text></item>
<item><p>194b.2</p><section></section><text>nas dga' dang shi nas mi dga' ba/ /chos rnams thams cad de bzhin shes par gyis/ /rkang pa bzhi pas rdo rje bla ma'i bdag nyid che ba gsungs te/ mngon sum zhes bya ba la sogs pa ni dpal gyi bla ma dzA lan+d+ha ri'i zhabs kyis gang la chos nyid mngon sum du mdzad</text></item>
<item><p>194b.3</p><section></section><text>pa de'i zhabs kyi chu skyes kyi rdul la reg pa'i drin las so/ /gang dang gang rnams po sti bltas par gyur pa'i paN+Di ta'i slob dpon de dang de rnams kyis bdag gi rtsa bar yang nye bar ma mthong ba'o/ /dga' ba ster ba zhes ba'i glu dbyangs tA Ta ka'i zhabs kyi'o/ / </text></item>
<item><p>194b.4</p><section></section><text>rang nyid med pas bdag gi the tshom gang / /'dam dang dong rtse'i 'dod pa bral bar 'gyur/ /nyams myong lhan skyes ma 'khrul rnal 'byor kye/ /mtha' bzhi dang bral ji bzhin yin/ /ji ltar 'dod pa de ltar yod par gyis/ /lhan skyes lam ni rnal 'byor</text></item>
<item><p>194b.5</p><section></section><text>'khrul ma byed/ /snod spyad sgrol pa po ni nyid kyis shes/ /ngag gi lam las 'das pa ji ltar bshad/ /tA Da ka yis 'di smra'i go skabs med/ /gang shes de yi mgul du zhags pas bcings/ /ye shes kyi btung bas rab tu tshim pa'i grub pa'i slob dpon tA Da ka</text></item>
<item><p>194b.6</p><section></section><text>nyid kyis don de nyid gsungs so/ /rang nyid med pas zhes bya ba la sogs pa ni bla ma'i zhabs kyi rdul gyi drin las de bzhin gshegs pa'i gsung gi thabs kyi sgo nas rang gi lus rnam par dpyad pas bdag dang bdag gi 'grel pa cung zad kyang med pa'i phyir ro/ /de'i</text></item>
<item><p>194b.7</p><section></section><text>phyir glo bur gyi phung po dang nyon mongs pa dang 'chi bdag gi bdud la sogs pa rnams kyi som nyi za ba yang bdag la med pa'o/ /de bzhin du lung las kyang / /bdag ni 'jug par byed ces bya ba la sogs pas so/ /de la nga ni bdag gi srid pa'i don gyi rnam par rtog</text></item>
<item><p>195a.1</p><section></section><text>pa'i ngo bo la phyag rgya chen po'i dngos grub 'dod pa rnams ni shin du ring du byas pa'o/ /de bzhin du lung las kyang / /'ga' zhig sngon du bcings med cing / /da ni grol bar gyur pa med/ /'dir ni bcings grol rnam rtog pa/ /gang de ye shes mtshan</text></item>
<item><p>195a.2</p><section></section><text>nyid min/ /d+h+rU'i rkang pas gsungs pa'i don de nyid gsal bar byed do/ /nyams myong zhes bya ba la sogs pa ni bdag la yang dag par 'bod par byed do/ /kye'i tA Da ka nyams su myong ba'i don ji ltar brjod par nus te/ de'i phyir nyams su myong ba ni lhan cig skyes pa</text></item>
<item><p>195a.3</p><section></section><text>zhes ji ltar rjod par byed/ nye bar sgom pa kun rdzob tu mi 'gog pas gzhan la mos par byed/ rang bzhin ni ma yin no/ /de bzhin du lung las kyang / tshig tu sbyor ba ston pa yis/ /sangs rgyas gnyis su med par brtag /bsam med mchog la sbyor ba yis/ / </text></item>
<item><p>195a.4</p><section></section><text>sangs rgyas kyang med gnyis med med/ /de'i phyir mtha' bzhi las grol ba'i ngo bo las slar yang de'i rab tu byed pas gnas pa zhes so/ /de bzhin du lung las kyang / yod min med min yod med min/ /zhes bya ba la sogs pas so/ /rkang pa gnyis pas don de nyid</text></item>
<item><p>195a.5</p><section></section><text>so sor rgyas par ston par byed do/ /ji bzhin zhes bya ba la sogs pa ni gang skye ba'i dus su grub pa'i bdag med pa la mngon par chags pa las bde ba chen po'i rang bzhin du rgyas pa'i nga rgyal ni rdo rje 'dzin pa chen po'o/ /slar yang rdo rje bla mas de la nges pa'i</text></item>
<item><p>195a.6</p><section></section><text>don bstan par byed do/ /de'i phyir kye'i grub pa'i slob dpon lhan cig skyes pa dang tha dad ma byed cig pa ste/ the tshom med pas seng ge'i tshul gyis 'gro ba la bgrod par byed do/ /rkang pa gsum pas rnal 'byor gyi dbang phyug gi mtshan ma gsungs te/ snod</text></item>
<item><p>195a.7</p><section></section><text>spyad ces bya ba la sogs pa ni dper na pha rol tshu rol du sgrol bar byed pas sgrol ba'i gla len pa'i phyir pha rol gyi 'gro gnas su rnam par thar par 'dod pa rnams 'gro ba la lta bar byed do/ /de rnams kyi snod spyad la sogs pa 'gog pa'i bye brag kyang lta bar</text></item>
<item><p>195b.1</p><section></section><text>byed do/ /phyi'i don las 'das pa rang rig pa'i mtshan nyid dang ldan pa'i chos 'jig rten gyi tshig gi sgo nas ji ltar bstan par bya/ de bzhin du yang dag la yid ches pa'i chos rtogs pa byas pa las yon tan nyis 'gyur gyi rtags 'jig rten pas nges pa</text></item>
<item><p>195b.2</p><section></section><text>rnal 'byor gyi dbang phyug gi'o/ /de bzhin du lung las kyang / du ba las ni mer shes bzhin/ /zhes bya ba la sogs pas so/ /rkang pa bzhi pas shin du rnam par mi rtog pa gsungs so/ /smra ba'i zhes bya ba la sogs pa ni grub pa'i slob dpon tA Da kas de</text></item>
<item><p>195b.3</p><section></section><text>bzhin du smra bar byed do/ /'di'i chos la byis pa'i rnal 'byor pas go skabs tsam yang med do zhes so/ /gang zhig yang don dam par rig pa de rnams kyang gal te smra bar byed na'ang 'dis chos khong du chud par byas nas de'i tshe de nyid kyi mgul par 'khor ba'i</text></item>
<item><p>195b.4</p><section></section><text>zhags pas bcings pa'o/ /de bzhin du lung las kyang / til dang sbun pa tsam gyi dug gi lo mas kyang / /zhes pa la sogs pas so/ /b+hai ra bi zhes bya ba'i glu dbyangs sa ra ha'i zhabs kyi'o/ /lus ni gru yi dum bu yid ni skya ba ste/ /bla ma dam pa'i</text></item>
<item><p>195b.5</p><section></section><text>gsung gi skya ba 'dzin pa'o/ /sems nyid brtan pa nyid du bzung gis gru pa rnams/ /thabs gzhan gyis ni pha rol 'gro ba med/ /gru ni 'bab pa gru shing mnyen pa'i yon tan yin/ /tshogs zhing tshogs pas lhan cig skyes pas gzhan du shes/ /lam ni 'gog</text></item>
<item><p>195b.6</p><section></section><text>pa'i 'jigs pa rnam par 'ong bar gyur/ /srid pa'i dba' rlabs thams cad rnam par 'khrugs par gyur/ /pha rol tshu rol chu rgyun drag po rab tu 'bab/ /sa ra ha yi zhabs kyis smras pa nam mkha'i ting nge 'dzin/ /byams pa'i rang bzhin can sa ra ha'i zhabs</text></item>
<item><p>195b.7</p><section></section><text>kyis kyang don de nyid lus la glu dgongs pa'i skad kyis gsungs so/ /lus ni gru'i dum bu zhes bya ba la sogs pa ni rten dang brten pa'i 'brel bas lus la grur yongs su brtags so/ /yid ni rnam par shes pa gru'i skya ba nyid kyang ngo / /bla ma dam pa'i</text></item>
<item><p>196a.1</p><section></section><text>gsung gi mnyen pas bzung nas rdo rje dang chu skyes mnyam par sbyor bas srid pa'i chu gter gyi dbus su ye shes lnga'i bdag nyid mtshan nyid dang bral bas rnam par sbyangs pa'i kun rdzob byang chub kyi sems brtan par byed pas lus kyi gru mi 'gyur</text></item>
<item><p>196a.2</p><section></section><text>bar gyis shig pa'o/ /kye'i sa ra ha'i zhabs srid pa'i rgya mtsho las sgrol ba'i thabs gzhan med do zhes pa'o/ /de bzhin du u Da'i zhabs kyis kyang / lnga po 'di yis gti mug 'gram las sgrol bar byed/ /pha rol du ni zhes bya ba la sogs pas so/ /rkang pa</text></item>
<item><p>196a.3</p><section></section><text>gnyis pas lam gyi rjes su bsngags pa gsungs te/ gru ni 'bab dang zhes bya ba la sogs pa ni dper na phyi rol du gru 'gro ba skya ba 'dzin pa'i yon tan gyis 'dren par byed do/ /de bzhin du 'dir gru ni yang nyams su myong ba'o/ /kye'i rnal 'byor pa rdo rje bla</text></item>
<item><p>196a.4</p><section></section><text>ma'i lhan cig skyes pa'i dga' ba'i thabs zung la gru ni yongs su ma spong cig pa'o/ /gang gi de ma thag tu bde ba chen po'i gling du song cig pa'o/ /rkang pa gsum pas bdud kyi las su gnas pa gsungs te/ lam du zhes bya ba la sogs pa ni zas dang skom dang</text></item>
<item><p>196a.5</p><section></section><text>yul la sgrub pa po chags pa nyid kyi tshe lam nyams par 'gyur ro/ /a wa d+hU tIr song bas spang ba'i phyir ro/ /'gog pa'i zhes pa ni de'i tshe zla ba dang nyi ma gnyis stobs dang ldan par gyur pa'o/ /rgyu de'i phyir srid pa'i rgya mtshor yul gyi dba' rlabs kyi bdag med</text></item>
<item><p>196a.6</p><section></section><text>pa'i chos la thams cad kyis rab tu byed pas 'khrul bar gyur pa zhes so/ /rkang pa bzhi pas a wa d+hU tI'i lam gyi rjes su bsngags pa gsungs te/ pha rol tshu rol zhes bya ba la sogs pa ni kun la zhes pa lam ngan pa zla ba la sogs pa ste gang du a wa d+hU tI la thim par</text></item>
<item><p>196a.7</p><section></section><text>gyur pa'o/ /de ni rang bzhin gyi yongs su dag pa a wa d+hU tI'i sgras rtogs par bya'o/ /la ya zhes pa ni de gzung nas so/ /rgyun drag po zhes pa ni bde ba chen po'i 'dod chags kyi rgyun gyis 'jug pas don dam pa rig pa gang byang chub kyi sems kyi rdo rje ste de steng du 'gro</text></item>
<item><p>196b.1</p><section></section><text>bar byed do/ /nam mkha' zhes pa ni dri ma med pa'i 'khor lo'i gling du thim par 'gyur ro zhes gsungs so/ /mA la lA si zhes bya ba'i glu dbyangs sa ra ha'i zhabs kyi'o/ /stong nyid lag pas hrol cig kye/ /khyod kyi rang gi yid kyi skyon/ /bla ma'i gsung gi spyod lam kye/ /khyod</text></item>
<item><p>196b.2</p><section></section><text>nyid slar sdong ji lta bu/ /rmad byung hUM skyes nam mkha' la/ /kyog por 'gro ba bslang gyis la/ /pha rol 'gro ba 'joms pa yis/ /khyod kyi g.yo sgyu sna tshogs pa/ /ngo mtshar srid pa'i gti mug la/ /kye ma rang dang gzhan dag mthong / /'gro 'di chu yi chu bur 'dra/ /lhan</text></item>
<item><p>196b.3</p><section></section><text>cig skyes pa'i stong pa bdag /bdud rtsi yod bzhin dug med kyi/ /gzhan dbang sems kyi bdag khyim na/ /btung ba bdag gis go'o kye/ /bdag ni ma rungs gnyen 'dun za/ /sa ra ha sa smras mchog yin gyur/ /bdag ci ma rungs glang la ni/ /gcig pus 'gro</text></item>
<item><p>196b.4</p><section></section><text>ba 'joms par byed/ /kye ma bdag ni rang 'dod spyod/ /grub pa'i slob dpon sa ra ha'i zhabs kyis don de nyid dngos po'i ngo bo nyid rtogs nas 'jig rten pa'i ched du gsungs so/ /stong nyid ces bya ba la sogs pa ni kye'i rang gi yid sems kyi rgyal po khyod ma rig</text></item>
<item><p>196b.5</p><section></section><text>pa la sogs pa'i nyes pa rnams bde ba ma yin pa'i ngo bor rtogs pa'i phyir/ rmi lam gyi rjes la yang mngon par 'dod pa de yis dper na lha thams cad lag tu rnam par brkyang ba bzhin dang gnyid sad pa bzhin du de rnams kyi slar yang gang ji ltar smra zhes so/ / </text></item>
<item><p>196b.6</p><section></section><text>de la da ni sangs rgyas kyi bsod nams kyi mthus bdag gi bla ma dam pa'i gsung gi zla ba'i 'od zer gyi rang bzhin gyis 'jig rten gsum po rab tu gsal ba'o/ /de'i phyir gnas gang du khyod gnas byed de kye'i sems kyi rgyal po zhes so/ /d+hU'i rkang pas don de</text></item>
<item><p>196b.7</p><section></section><text>nyid brtan par byed do/ /rmad du byung ba ni ngo mtshar ba bla ma'i zhabs kyi pad+ma'i drin las rol pa'i phyir bdag gis rtogs pa hUM yig sa bon las byung ba/ kye'i sems kyi rgyal po nam mkha' la zhes te 'od gsal la rab tu zhugs pa'o/ /da ni ma rig pa'i skyon</text></item>
<item><p>197a.1</p><section></section><text>sna tshogs pa 'gyod pa bcom pa khyod nyid de/ /rkang pa gnyis pas sems can shin tu chen po'i rjes su bsngags pa gsungs te/ ngo mtshar zhes bya ba la sogs pa ni srid pa'i sems can gyi ci ste gti mug la gang ngo mtshar ba gang las bdag</text></item>
<item><p>197a.2</p><section></section><text>gis ngo bo mi shes pa'i phyir rang dang gzhan dang pha rol tu 'byed pa'i rnam par dbye ba lta bar byed do/ /de'i phyir de'i nga rgyal byed pas yid la don dam pa sems la 'char ba khyod len par byed do/ /de bzhin du lung las kyang / nga rgyal dang bcas yid mi bzang / /skye</text></item>
<item><p>197a.3</p><section></section><text>bar 'jug cing 'ching bar byed/ /nga rgyal dang bral 'gro ba yang / /sems la bdag lta de nas bral/ /ston pa gzhan med 'gro ba la/ /rgyal ba med cing bdag med smra/ /gzhan min de las nye bar zhi/ /bsgrub pa de la 'di yid lam/ /de nyid rig la chu zla sogs/ / </text></item>
<item><p>197a.4</p><section></section><text>dpe ni bcu gnyis sgo ru gyis/ /thams cad stong pa'i tshad ma yis/ /skye ba med la sgrub por byed/ /ces so/ /rkang pa gsum pas dga' ba bzhi'i bdag nyid che ba gsungs te/ bdud rtsi zhes bya ba la sogs pa ni lhan cig skyes pa'i dga' ba la gnas pa yod na</text></item>
<item><p>197a.5</p><section></section><text>gzugs la sogs pa yul gyi dug ji ltar spyod par byed/ kye'i las kyi dbang phyug sems kyi rnam par dpyod pa can/ /khyim zhes pa ni rang gi lus kyi btung ba can zhes te/ 'dod chags zhe sdang gti mug la sogs pa'i tshogs la khyod kyi rang gi khyim mi mo ye shes</text></item>
<item><p>197a.6</p><section></section><text>kyi phyag rgya bdag med ma la yang dag par 'khyud pa de'i btung ba ni rang bzhin med par bdag gis byed pa'o/ /de bzhin du sa ra ha'i zhabs kyis kyang / khyim mi mo la gzhan gyi dug ni za bar byed/ /ces pa la sogs pas so/ /rkang pa bzhi pas rang gi 'dod pa'i spyod</text></item>
<item><p>197a.7</p><section></section><text>pa gsungs te/ grub pa'i slob dpon sa ra ha'i zhabs kyis kyang / sa ra has smras zhes bya ba la sogs pa ni ma rungs glang la zhes pa ni ma rungs pa yul gyi stobs ster ba'i phyir duSh+Ta ba lad sems kyi rgyal por rig par bya'o/ /gcig pu de yis ma rungs 'jig</text></item>
<item><p>197b.1</p><section></section><text>rten gsum 'joms pas/ /de lta bas na ma rungs pa'i glang pos bdag gis ci zhig bya/ /go zhes pa ni glang po'o/ /de'i dmigs pa dang bcas pa lus la stong pa 'od gsal gyi gzugs su byas nas bla ma'i gsung gi drin las rang gi 'dun pas 'gro ba gsum du</text></item>
<item><p>197b.2</p><section></section><text>rnam par spyod par byed do/ /de bzhin du zhi ba lha'i zhabs kyis kyang / rang gi 'dun pas spyod pa'i gnas/ /zhes bya ba la sogs pas so/ /mA la sa'i go Da la zhes bya ba'i glu dbyangs nag po spyod pa'i zhabs kyi'o/ /gang zhig yid kyi spyod yul mig 'phrul 'dra/ / </text></item>
<item><p>197b.3</p><section></section><text>lung dang po ste brdzun gyi phreng ba yin/ /ji ltar smra bas lhan skyes brjod par nus/ /lus ngag yid la gang du mi 'jug go/ /bla mas brdzun gyi thabs kyis slob ma la/ /ngag gi lam nas 'das pa ji ltar smra/ /gang de smra ba de dang de rnams brdzun/ /bla ma'i thabs</text></item>
<item><p>197b.4</p><section></section><text>kyis slob ma 'khrul bar byas/ /kAh+Nas rgyal ba'i rin chen ji ltar smra/ /lkugs pas 'on par smra ba ji bzhin no/ /lhan cig skyes pa'i dga' bas tshim pa'i nag po glu dbyangs zhabs rab tu dga' bas gsungs so/ /gang zhig yid kyi zhes bya ba la sogs pa ni gang yid</text></item>
<item><p>197b.5</p><section></section><text>dang dbang po'i spyod yul ni rtog pa dang rnam par rtog pa'i dra ba'o/ /lung dang sngags dang bstan bcos la sogs pa'i shes pa yang de thams cad kyang ngo / /de bzhin du yang lung dang rig byed rnying ma zhes bya ba la sogs pas so/ /d+hU'i rkang pas lhan cig skyes pa</text></item>
<item><p>197b.6</p><section></section><text>smra dka' ba gsungs te/ de'i phyir rig byed du ji ltar lhan cig skyes pa bla na med pa'i ye shes brjod par nus te/ so so'i skye bo rnams kyi lus dang ngag dang yid lhan cig skyes pa gang la thim par gyur pa'o/ /de bzhin du ti lo pa'i zhabs kyis kyang / so so</text></item>
<item><p>197b.7</p><section></section><text>rang rig 'bras bu ni/ /ti lo pa yis zhabs kyis smras/ /gang zhig yid kyi spyod yul sbas/ /de ni don dam ma yin no/ /rkang pa gnyis pas de kho na nyid kyi rang bzhin gsungs so/ /brdzun pa zhes bya ba la sogs pa ni bden pa ma yin pas bla mas slob ma la man ngag ster bar byed do/ / </text></item>
<item><p>198a.1</p><section></section><text>gang yang lhan cig skyes pa de rig byed ma yin pas so/ /de bas na bla mas ji ltar smra bar byed ces so/ /de bzhin du sa ra ha'i zhabs kyis kyang / /de med bla mas ji ltar smra/ /zhes bya ba la sogs pas so/ /rkang pa gsum pas don de nyid brtan par byed do/ /gang de</text></item>
<item><p>198a.2</p><section></section><text>zhes bya ba la sogs pa ni de las byung ba'i tshig tsam du gyur pa gang las smra bar byed de/ lhan cig skyes pa de thams cad brdzun te rang bzhin bden pa ma yin pa'o/ /gang yang rdo rje bla ma des kyang 'dir chos la tshig gis phongs nas rigs pas so/ /de'i slob mas kyang tshig</text></item>
<item><p>198a.3</p><section></section><text>nyid kyis cung zad kyang thos pa med do/ /de'i phyir de yang 'on pa ste der zab mo'i chos la blo gros rtogs pa'o/ /smras pa zhes bya ba la sogs pa nag po spyod pa pa nyid kyis gsungs pa'o/ /ci 'dra na rgyal ba'i rin po che dga' ba mtha' yas pa bla na med pa'i bde ba rgya chen po'i</text></item>
<item><p>198a.4</p><section></section><text>phyir rin po che bzhi po'i dga' bar rtogs par bya'o/ /dper na 'on pa la brda la sogs pas lkugs pa'i rtogs pa smra bar byed do/ /de bzhin du ring du bla ma dam pas slob ma la dga' ba'i mthus bde ba chen po rgya cher ston to/ /de bzhin du Da u Da'i zhabs kyis kyang / </text></item>
<item><p>198a.5</p><section></section><text>ring ba ma yin ring ba zhes bya ba la sogs pas so/ /guny+dza ri'i zhes bya ba'i glu dbyangs b+hU su kU pa'i zhabs kyi'o/ /dang po ma skyes pa nyid kyis/ /'gro rnams de yis 'khrul par shes/ /thag pa sprul mthong skrag pa yis/ /ji ltar gang gi khams kyi zas/ /ngo mtshar gang zhig</text></item>
<item><p>198a.6</p><section></section><text>rnam par dpyod/ /lag pas sgre bar ma byed cig /de ltar rang bzhin gal te 'gro/ /shes na khyod kyi bag chags za/ /mya ngan smig rgyu dri za'i grong / /chu zla gzugs brnyan ji bzhin no/ /rlung ni 'khor bas brtan par 'gyur/ /chu ni rdo ba ji bzhin no/ /mo gsham bu ni ji</text></item>
<item><p>198a.7</p><section></section><text>ltar rtse ba ltar/ /rtsed mo rnam pa mang po rtse bar byed/ /bye ma'i mar khu ri bong rwa dang ni/ /nam mkha'i me tog rgyas pa ji bzhin no/ /rU u ta yi dam gtam b+hu su ku/ /dngos tshogs rang bzhin mtha' dag gtam nyid do/ /gang du rmongs pa 'khrul pa yod gyur na/ /bla ma dam</text></item>
<item><p>198b.1</p><section></section><text>pa'i zhabs la dri bar gyis/ /lhan cig skyes pa'i dga' bas tshim pa nyid kyis b+hu su ku'i zhabs kyis don de nyid gsungs te/ dbang po zhes bya ba la sogs pa ni thog mar dngos po rnams ma skyes pa nyid kyis 'gro ba rnams 'dir rang dang gzhan don shes pas khong du chud pa des</text></item>
<item><p>198b.2</p><section></section><text>de rnams la dngos po gzhan du mi 'gro ba'o/ /de bzhin du lung las kyang / /a'i yi ge'i sgo chos thams cad skye ba med pa'i phyir ro/ /de nas 'khrul pa ma rig pa ni rab rib can gyi mig gis nag po dang ser po la sogs pa'i gzugs kyis so/ /kye'i byis pa'i rnal 'byor</text></item>
<item><p>198b.3</p><section></section><text>pas dngos po nyid du shes so/ /de bzhin du slob dpon ni dA ta kAs/ skra shad ji bzhin nam mkha' la/ /rab rib can gyi skye bos mthong / /de bzhin snang sogs nyes pa yis/ /byis pa rnams kyi dngos por rtog /thag pa la ni sbrul du shes/ /gang zhig shin du skrag byas ltar/ / </text></item>
<item><p>198b.4</p><section></section><text>de yang de yi thag sbrul gyis/ /bden par de yis ci zhig rmug /d+h+rU'i rkang pas lam gyi rjes su bsngags pa gsungs te/ ngo mtshar zhes bya ba la sogs pa'i ngo mtshar ni mtshar du brtsis te/ kye'i byis pa'i rnal 'byor pa 'dir lag pas sgro bar mi dgos te/ 'di 'dra'i</text></item>
<item><p>198b.5</p><section></section><text>dngos pos gal te 'gro ba'i rang bzhin rtogs par gyis shig pa'o/ /de'i tshe khyod kyis thog ma med pa'i srid par rnam par rtog pa'i bag chags kyi nyes pa gzung ba rnams 'bros par 'gyur ro/ /rkang pa gnyis pas don de nyid kun rdzob tu dpe yis gsal bar byed do/ /mya</text></item>
<item><p>198b.6</p><section></section><text>ngan smig rgyu zhes bya ba la sogs pa ni ri dgas sred dang dri za'i grong khyer mthong ba la sogs pa ji bzhin du gzugs brnyan tsam du dngos po rnams mchog gi rnal 'byor pas mthong ngo / /de bzhin du lung las kyang / sgyu ma ji bzhin rmi lam bzhin/ /de bzhin du ni bar srid do/ / </text></item>
<item><p>198b.7</p><section></section><text>zhes pa la sogs pas so/ /de thams cad ma rig pa'i bag chags kyi skyon gyis log par byis pa'i rnal 'byor pa rnams kyis rnam par rtog pa byed do/ /dper na rlung 'khor bas chu yang brtan par gyur pa de bzhin du dngos po'i grong khyer rnal 'byor gyi dbang phyug gis shes par bya'o/ /de</text></item>
<item><p>199a.1</p><section></section><text>bzhin du lung las kyang / stong nyid de nyid gyur pa yis/ /dngos po'i bag chags kyis bsgos 'gyur/ /rlung ni 'khor bas brtan gyur pa'i/ /chu yis de nyid tshogs pa 'bros/ /rkang pa gsum pas shin tu med pa mtshon no/ /mo gsham bu zhes bya ba la sogs pa'i mo</text></item>
<item><p>199a.2</p><section></section><text>gsham ni bcom ldan 'das bdag med ma de'i bu ni don dam pa'i bden pa dper na bye ma'i mar khu'am dper na ri bong gi rwa bzhin no/ /de rnams skye ba med pa'i ngo bo nyid kyi de'i mtshon pa'o/ /de rnams skye ba med pa'i phyir don dam pa'i bden pa bde ba chen po ye shes lnga'i bdag nyid do/ /'gro ba la</text></item>
<item><p>199a.3</p><section></section><text>sna tshogs pa'i rab tu byed pas rol pa'i bde ba nyams su myong ba'i phyir ro/ /de bzhin du sU ta ke las kyang / sangs rgyas lnga bdag 'gro kun pa/ /zhes bya ba la sogs pas so/ /rkang pa bzhi pas ngo bo nyid yongs su dag pa gsung ste/ b+hu su ku zhes bya ba la sogs pa ni 'du shes gsum pa nyid kyis</text></item>
<item><p>199a.4</p><section></section><text>gsungs te/ dngos po rnams kyi 'dir ngo bo nyid bdag gis bshad pa'o/ /kye'i byis pa'i rnal 'byor pa gal te khyod kyi 'dir 'khrul ba yod pa de'i tshe bla ma dam pa'i zhabs la gus par bya'o/ /'dod pa sbyin pa zhes bya ba'i glu dbyangs nag po spyod pa'i zhabs kyi'o/ /sems kyi lhan skyes stong</text></item>
<item><p>199a.5</p><section></section><text>nyid rdzogs/ /phung po dang bral sdug bsngal med/ /smras pa ji ltar kAh+Na me/ /bdag ni khams gsum gtan du 'phro/ /rmongs pa brtan nyams 'jig bcas mthong / /rlabs bral rgya mtsho ji ltar skam/ /yod bzhin 'jig rten rmongs mi mthong / /'o ma mar yod bzhin mi mthong / /'gro 'ong</text></item>
<item><p>199a.6</p><section></section><text>med pa'i srid pa 'di yang gang / /kAh+Na rnal 'byor ngo bo nyid bzhin rol/ /ye shes kyi bdud rtsis yongs su tshim pa'i nag po spyod pa'i zhabs kyis de nyid kyi don gsungs so/ /sems zhes bya ba la sogs pa ni lhan cig skyes pa zhes te rang bzhin gyi ngo bo nyid kyi lha thams cad stong pa</text></item>
<item><p>199a.7</p><section></section><text>nyid bcu drug gis yongs su rdzogs pa 'di dag gi sems kyi rgyal po'o/ /de'i phyir phung po dang bral ba zhes te/ kye'i skye bo rnams bdag gi phung po dang bral ba la sdug bsngal ma byed cig ces so/ /de bzhin du dgyes pa'i rdo rje las kyang / phung po dngos med bde ba'i mchog /ces so/ /d+h+rU'i</text></item>
<item><p>199b.1</p><section></section><text>rkang pas ngo bo gsungs te/ kye'i byis pa'i rnal 'byor pa smras pa ji ltar nag po spyod pa med par 'gyur te/ 'jig rten gyi ngo bo de'i bsgom par bya'o/ /rtag tu 'phro bar byed de don dam pa'i chu gter la rol par byed do zhes pa'i don to/ /de bzhin du lung las kyang / ji ltar chu klung chu dngas las/ / </text></item>
<item><p>199b.2</p><section></section><text>bdag gi ngo bo myur du bskyed/ /de bzhin stong nyid kun dngas las/ /sgyu 'phrul dra ba ston par byed/ /rkang pa gnyis pas dpe'i sgo nas don de nyid gsal bar byed do/ /rmongs pa zhes bya ba la sogs pa ni sngon po dang ser po la sogs pa'i dbyibs dang kha dog nyid kyi gang gis dngos po de'i 'jig</text></item>
<item><p>199b.3</p><section></section><text>pa mthong ba'i rmongs pa ci'i phyir 'jig par byed de/ /ci ste rgya mtsho'i rlabs zhig pas rgya mtsho skams par 'gyur ram zhes so/ /rkang pa gsum pas de nyid brtan par byed do/ /rmongs pa zhes pa ni de bzhin du blun pos yod bzhin pa yang 'o ma'i nang na mar mi mthong ba'o/ /de bzhin du 'jig rten gsum mthong bzhin pa</text></item>
<item><p>199b.4</p><section></section><text>yang mi mthong ba'o/ /rkang pa bzhi pas yongs su grub pa gsungs te/ srid par 'gro ba med ces bya ba la sogs pa ni bla ma dam pa'i chu skyes kyi rdul gyis byed pa'i phyir ro/ /'dir srid pa'i rang bzhin yongs su shes pa nag po spyod pa'i zhabs la srid pa la 'dir rol par byed de rtse bar byed do zhes pa'o/ / </text></item>
<item><p>199b.5</p><section></section><text>baM ga la zhes bya ba'i glu dbyangs b+hu su ku'i zhabs kyi'o/ /lhan cig skyes pa'i shing chen 'jig rten gsum na 'phro/ /nam mkha' dang mtshungs rang bzhin bcings nas grol ba gang / /dper na chu la chu bzhag dbye bar mi nus ltar/ /de bzhin yid kyi rin chen ro mnyam nam mkhar zhugs/ /gang la</text></item>
<item><p>199b.6</p><section></section><text>gang la bdag nyid med pa de la gzhan dag dang / /thog ma mtha' med skye dang 'chi ba'i srid pa med/ /b+hu su kus smras ngo mtshar rjes smras ngo mtshar kun/ /'gro 'ong dang bral de la dngos dang dngos med med/ /lhan cig skyes pa'i bde bas tshim pa'i 'du shes gsum pa'i zhabs kyis de kho na nyid</text></item>
<item><p>199b.7</p><section></section><text>kyi don gsal bar mdzad do/ /lhan cig skyes pa zhes bya ba la sogs pa ni bla ma'i zhabs kyi rdul la reg pas rdo rje dang pad+ma yang dag par sbyor bas bde bar byas pa'i sa bon bzung nas 'jig rten gsum khyab par byed pa rnal 'byor gyi dbang phyug gi lhan cig skyes pa'i sems su byed pa de ni nam</text></item>
<item><p>200a.1</p><section></section><text>mkha' dang mtshungs pa'i dpe ste/ bde ba chen po'i rang bzhin gyis 'jig rten gsum gang du yang bcings pa dang grol ba med pa zhes so/ /de bzhin du brtag pa gnyis pa las kyang / khyab bya khyab byed ngo bo yis/ /bde ba yis ni 'gro ba khyab/ /tshig phyi ma'i rkang pas d+h+rU'i rkang par rig</text></item>
<item><p>200a.2</p><section></section><text>par bya'o/ /rkang pa gnyis pas dpe yis nye bar 'jal bar byed do/ /dper na chu la chu zhes bya ba la sogs pa ni dper na phyi rol gyi chu la chu bzhag na dbyer med par blo dang ldan pas shes so/ /de bzhin du yid nyid byang chub kyi sems rin po che dang rnal 'byor pa'i dbang po ro gcig tu gyur pa nam</text></item>
<item><p>200a.3</p><section></section><text>mkhar zhes te 'od gsal la rab tu zhugs pa'o/ /de la de'i ye shes dmigs pa ni ma yin no/ /de bzhin du lung las kyang / /ji ltar chu la chu bzhag ltar/ /de bzhin ye shes 'khor lo gnas/ /zhes so/ /rkang pa gsum pas dngos po'i rang bzhin gsungs te/ gang la zhes bya ba la</text></item>
<item><p>200a.4</p><section></section><text>sogs pa ni gang rnal 'byor gyi dbang phyug gi bdag dang bdag gir 'dzin pa'i 'brel pa med pa'i phyir de'i gzhan gyi 'brel pa shin tu ring du gyur pa'o/ /gang gi dang por ma skyes pa'i dngos po gang rnams la de rnams kyi skye ba dang gnas pa dang 'jig pa ma mthong ste grub pa'i skyes bu</text></item>
<item><p>200a.5</p><section></section><text>rnams kyis so/ /de bzhin du lung las kyang / /skye med 'chi med de bzhin nyid/ /gzugs min gzugs med pa'ang min/ /'khor ba ma yin myang 'das min/ /byed pa dang bral de yis mtshon/ /rkang pa bzhi pas dngos po'i rang bzhin gsungs te/ b+hu su kus smras zhes bya ba la sogs pa'i ngo</text></item>
<item><p>200a.6</p><section></section><text>mtshar zhes pa ni mngon sum du gsungs pa'i 'du shes gsum pa'i zhabs kyis gsungs te/ dngos po mtha' dag rnams kyi de'i rang bzhin ni 'dir zab mo lhan cig skyes pa'i dga' ba'i ngo bo las dngos po dang dngos po med pa'i rnam par rtog pa yongs su bsdus pas 'khor bar skye</text></item>
<item><p>200a.7</p><section></section><text>ba dang spyod pa khyim du 'jug pa dang / 'ong ba gang yang rnal 'byor pas ma mthong ba'o/ /de bzhin du sa ra ha'i zhabs kyis kyang / zab mo nyid kyang mtshon du med/ /rang dang gzhan du mi dmigs so/ /lhan cig skyes pa'i dga' ba yi/ /'bras bu rang rig nyid kyis shes/ /mal+la rI zhes bya</text></item>
<item><p>200b.1</p><section></section><text>ba'i glu dbyangs kaM ka Na'i zhabs kyi'o/ /stong par stong nyid gang tshe mthun gyur pa/ /chos rnams thams cad de tshe 'char bar 'gyur/ /yod pa'i skad cig bzhi la yang dag rtogs/ /dbus su 'gog pas bla med byang chub bo/ /thig len da snying la 'jug pa med/ /gzhan du bltas pas gzhan</text></item>
<item><p>200b.2</p><section></section><text>ni rnam par nyams/ /ji ltar 'ongs pa de ltar shes par gyur/ /dbu ma ru ni thams cad rnam par spong / ki ka na smras ka la ya yi drin/ /thams cad rnam bshig de nyid gzhom med dbyangs/ /mchog gi snying rje'i bdud rtsi'i btung bas rab tu tshim pa nyid kyis grub pa'i slob dpon</text></item>
<item><p>200b.3</p><section></section><text>keng rus zhabs kyis de kho na nyid kyi don sgra gzhan gyis gsungs te/ stong pa zhes bya ba la sogs pa gsungs pas byin gyis brlabs pa stong pa rdo rje bla ma'i byin gyis brlabs pa las bzhi pa'i go 'phang stong pa nyid la gang gi tshe mthun par byed pa rang nyid de'i tshe de'i dus su chos</text></item>
<item><p>200b.4</p><section></section><text>thams cad ces te zung 'jug gi 'bras bu 'char bar 'gyur ro zhes so/ /d+h+rU'i rkang pas de kho na nyid kyi don gsungs so/ /skad cig bzhi pa zhes pa de las sna tshogs pa la skad cig gis dga' ba bzhi pa yang dag par rtogs pa'i phyir rang byin gyis brlabs pas dbu mar 'gog</text></item>
<item><p>200b.5</p><section></section><text>pa zhes so/ /rang bzhin bdun gyi nyes pas ting nge 'dzin gyi dri ma'i gzhi las bla na med pa'i byang chub thob pa'o/ /de bzhin du brtag pa gnyis pa las kyang / de la dga' ba skye bar 'gyur/ /zhes bya ba la sogs pas so/ /rkang pa gnyis pas goms pa'i 'bras bu gsungs te/ nA da</text></item>
<item><p>200b.6</p><section></section><text>zhes bya ba la sogs pa ni hUM yig ring po thabs 'dzin pa'i shes pa'i rnam par rtog pa la thig le zhes so/ /shes rab gzung ba'i shes pa'i rnam par rtog pa la ni nA da'o/ /de gnyis kar rnam par rtog pas de'i dus su spong ba'o/ /de'i phyir chos thams cad dmigs pa med par</text></item>
<item><p>200b.7</p><section></section><text>mthong ste/ sems rtogs pa yang so sor mi dmigs par mos pa'o/ /rkang pa gsum pas kun rdzob byang chub kyi sems kyi byed pa nyid gsungs te/ ji ltar zhes bya ba la sogs pa ni dang po gang las byang chub kyi sems skyes par gyur pa de la rang gi byang chub kyi sems</text></item>
<item><p>201a.1</p><section></section><text>dbang po dang yul gyi rnam par rtog pa dang bral nas/ gang la bzhi pa'i bde ba rang rig pa'i ngo bo shes pa'i phyir ro/ /de bzhin du sa ra ha'i zhabs kyis kyang / gang la sems nyid brtan gyur rnam bzlog 'gyur/ /rlung dang ro mnyam nyid du gyur pa yi/ /dbang po yul dang</text></item>
<item><p>201a.2</p><section></section><text>mtshungs nyid ji bzhin du/ /gzhan du gang gis mtshungs pa nyid du 'gyur/ /rkang pa bzhi pas rang nyid kyi mthu gsungs te/ smras pa zhes bya ba la sogs pa ni grub pa'i slob dpon kaM ka na'i zhabs nyid kyis gsungs te/ rnam pa dang bcas pa dang rnam pa med pa la sogs pa byis pa'i rnal</text></item>
<item><p>201a.3</p><section></section><text>'byor pa'i ca co ste mnyam pa nyid gzhom du med pa'i sgra yis bcom pa'o/ /de bzhin du lung las kyang / stong nyid seng ge'i sgra yis ni/ /sgra rnams thams cad skrag par byed/ /ces so/ /ma l+lA ri zhes bya ba'i glu dbyangs nag po spyod pa'i zhabs kyi'o/ /yid ljon dbang lnga'i yal ga</text></item>
<item><p>201a.4</p><section></section><text>can de la/ /'dod pa 'bab pa'i lo 'bras 'bab par byed/ /mchog gi bla ma'i gsung gi sta res bcad/ /kAh+Nas smras pa shing ljon slar mi skye/ /shing de dge dang mi dge'i chu yis 'phel/ /mkhas pas dpyod pa bla ma'i tshad kyis ni/ /shing gang gcod dang gtub pa mi shes na/ /rul</text></item>
<item><p>201a.5</p><section></section><text>nas ltung zhing rmongs nyid srid par mos/ /stong pa'i shing mchog nam mkhar sta re yis/ /shing de'i yal ga rtsa ba nyid nas gcod/ /de kho na nyid kyi don mchog gi dga' bas rab tu tshim pa'i nag po spyod pa nyid kyis gsungs so/ /yid ljon zhes bya ba la sogs pa ni thog ma</text></item>
<item><p>201a.6</p><section></section><text>med pa'i srid pa'i bag chags kyi yal ga la brten pa'i phyir nag po spyod pa'i zhabs kyis rang gi sems ljon shing nyid du nye bar blta'o/ /de'i sems kyi ljon pa ni dbang po lnga'i yal ga las grol ba'o/ /'dod pa de'i lo ma dang 'bras bus 'bab pa zhes so/ /d+h+rU'i rkang</text></item>
<item><p>201a.7</p><section></section><text>pas de'i skye ba med pa mtshon par byed do/ /mchog gi bla ma zhes bya ba la sogs pa ni bla ma dam pa'i gsung gi sta res de'i bag chags gcod cing nyams par byed pa nag po spyod pa pas gsungs so/ de nyid sems ljon shing bzhin du sa gzhir slar skye ba med do/ /de bzhin du</text></item>
<item><p>201b.1</p><section></section><text>brtag pa gnyis pa las kyang / gzhan du sangs rgyas thob mi 'gyur/ /zhes bya ba la sogs pas so/ /rkang pa gnyis pas bla ma'i gsung gi mthu gsungs te/ 'phel zhes bya ba la sogs pa ni de yang sems kyi ljon shing dge ba dang mi dge ba'i chu blangs nas rang gi yid la sogs pa</text></item>
<item><p>201b.2</p><section></section><text>'khor ba'i sa gzhir 'khor bar byed do/ /de nas dpal gyi bla ma la dris nas de'i gsung nyams su myong bar byas nas rig pa dang ldan pa'i skye bos zhes te/ rnal 'byor gyi dbang phyug de'i sems kyi ljon shing gcod par byed do/ /rkang pa gsum pas man ngag dang bral ba'i rnal 'byor pa</text></item>
<item><p>201b.3</p><section></section><text>'khor ba nyid du gsungs te/ shing gang zhes bya ba la sogs pa ni gang yang byis pa'i rnal 'byor pas sems kyi shing ljon pa gcod pa zhes te/ rang bzhin med par byed mi shes pa'o/ /de rnams kyang 'khor ba'i sdug bsngal gyis 'khor zhing 'gro ba drug tu ltung bar 'gyur ro/ /slar</text></item>
<item><p>201b.4</p><section></section><text>yang de la srid pa len par byed cing thar pa'i lam mi shes so/ /rkang pa bzhi bas bla ma'i gsung gi lam gyi rjes su bsngags pa gsungs te/ stong pa'i shing mchog ces bya ba la sogs pa ni de las ma rig pa stong pa'i shing ngo / /kye byis pa'i rnal 'byor pa nam mkha' zhes te</text></item>
<item><p>201b.5</p><section></section><text>rang bzhin gyis 'od gsal ba'o/ /sta re yis ni bla ma'i gsung gi drin las bag chags yang dag par gcod pa zhes so/ /gang gis slar yang dbang po'i dbang du mi byed pa'o/ /sham+ba rI zhes bya ba'i glu dbyangs dza yA nan+de'i zhabs kyi'o/ /rmi lam gzugs brnyan ji</text></item>
<item><p>201b.6</p><section></section><text>bzhin blta bar gyis/ /bar gyi srid pa nyid kyang de bzhin no/ /gal te yid ni rmongs las rnam grol na/ /de tshe 'gro dang 'ong ba rgyun chad 'gyur/ /tshig pa ma yin gsher min rgyun mi 'chad/ /sgyu ma la rmongs skra dkar gnyer 'jigs ltos/ /lus ni grib ma sgyu ma dang</text></item>
<item><p>201b.7</p><section></section><text>mtshungs pa/ /phyogs ni gnyis po der ni sna tshogs mthong / /sems kyi de nyid rang bzhin sbyang bar gyis/ /dza ya nan+tis smras pa gsal byed gzhan min no/ /mchog gi snying rje bsags pa'i phyir de kho na nyid kyi don mngon par shes pa dang ldan pa'i dza ya nan+ta'i zhabs kyis</text></item>
<item><p>202a.1</p><section></section><text>gsungs te/ blta bar gyis zhes bya ba la sogs pa ni dper na rmi lam gyi skyes bu dang me long gi gzugs brnyan bzhin du de bzhin du bar srid kyi rnam par shes pa mthong ngo / /de bzhin du lung las kyang / ji ltar chu nang zla ba bzhin du yod med min/ /zhes bya ba</text></item>
<item><p>202a.2</p><section></section><text>la sogs pas so/ /kye'i gal te khyod kyis lam ma rtogs na rnam par shes pas yang dag par 'gro ba'i dus la yang bla ma dam pa'i gsung rjes su dran pas rang gi sems kyi rmongs pa las rnam par grol bar khyod gyis shig pa'o/ /de'i dngos po med pas 'khor ba'i 'gro ba</text></item>
<item><p>202a.3</p><section></section><text>dang 'ong ba rgyun 'chad par 'gyur ro/ /de'i phyir rang gi ngo bo nyid la log par rmongs pas so/ /ci'i phyir 'bras bu med pa la 'gog par byed/ de bzhin du yang b+hu su ku'i zhabs kyis kyang / nyon mongs yul rnams la zhes bya ba la sogs pas so/ /rkang pa gsum pas</text></item>
<item><p>202a.4</p><section></section><text>don dam pa'i sems kyi rjes su bsngags pa gsungs te/ tshig pa ma yin zhes bya ba la sogs pa ni bla ma dam pa'i zhabs kyi chu skyes kyi rdul la reg pa las de nyid las 'khor ba'i yid gang du rmongs pa las rnam par grol bar 'gyur ro/ /de'i tshe mes tshig par mi 'gyur zhing</text></item>
<item><p>202a.5</p><section></section><text>chus kyang khyer bar mi 'gyur ro/ /mtshon gyis chod par yang mi 'gyur te/ don dam pa'i sems rtags kyi nga rgyal gyis so/ /de bzhin du mthong bar gyur pa de nyid kyang blo gros dman pa rmongs pas mchog tu 'ching bar byed do/ /de bzhin du phyi'i bstan bcos las/ 'bad pa</text></item>
<item><p>202a.6</p><section></section><text>yis ni sdig pa yang dag spyod/ /bsod nams zhar la byung yang spyod mi byed/ /mi yi 'jig rten 'di dag ya mtshan che/ /'o ma yongs su spangs nas dug 'thung byed/ /rkang pa gnyis pas don dam pa'i bden pa'i mtshan nyid gsungs te/ grib ma zhes bya ba la sogs pa la gti</text></item>
<item><p>202a.7</p><section></section><text>mug las grol ba gang gi tshe don dam par rig par 'gyur ro/ /de'i tshe sgyu ma dang 'dra bar rang gi lus shes nas mig gis mthong bar 'gyur ro/ /phyogs dang phyogs ma yin pa dbyer med pa dpal he ru ka lnga rtog par byed do zhes so/ /de bzhin du sa ra ha'i zhabs kyis kyang / lha mo sgyu ma chen</text></item>
<item><p>202b.1</p><section></section><text>mo zhes bya ba la sogs pas so/ /rkang pa bzhi pas sems kyi 'bras bu'i ngo bo gsungs te/ sems kyi zhes bya ba la sogs pa'i de nyid ces pa ni shes rab kyi pha rol tu phyin pa'i don gyi bcud chen pos sems kyi bag chags kyi nyes pa rnam par sbyong bar gal te mkhas pas byed</text></item>
<item><p>202b.2</p><section></section><text>pa de'i tshe dza ya nan+ta'i zhabs nyid smra bar byed de/ sems ni gzhan ma yin te dngos po med pa ma yin no/ /rnam dag de bzhin nyid gang las/ /de nyid gzhan du ma yin no/ /de bzhin du brtag pa gnyis pa las kyang / dngos rnams kun gyi nges pa ni/ /rnam dag de bzhin nyid du 'dod/ /du dz+dza</text></item>
<item><p>202b.3</p><section></section><text>ra zhes bya ba'i glu dbyangs chos pa'i zhabs kyi'o/ /rdo rje pad+ma'i dbus su gyur pa blangs/ /mnyam nyid sbyor bas gtum mo 'bar bar gyur/ /Dom+b+hi ni yi khang pa me yis tshig nas 'bar/ /ri bong 'dzin pa'i chu ni long la gtor bar gyis/ /rtswa ni 'bar ba ma yin du ba mthong ba med/ /ri rab steng du</text></item>
<item><p>202b.4</p><section></section><text>blangs nas nam mkhar rab tu zhugs/ /rje btsun khyab 'jug dbang phyug tshangs pa rnams ni tshig /yon tan dgu dang yul gyi grong khyer rnams kyang tshig /d+harmas smras pa gsal por blangs nas rab tu shes/ /rtsa phran lnga las chu ni steng du song bar gyur/ /de kho na nyid kyi don la mchog gi snying</text></item>
<item><p>202b.5</p><section></section><text>rje dang byams pa'i thugs kyis grub pa'i slob dpon chos pa'i zhabs nyid kyis gsungs te/ rdo rje pad+ma zhes bya ba la sogs pa ni thabs dang shes rab mnyam pa nyid du yang dag par sbyor bas bde ba chen po 'dod chags kyi me 'bar bdag gi lte ba sprul pa'i 'khor lor gtum mo'i me 'bar</text></item>
<item><p>202b.6</p><section></section><text>ba'o/ /d+h+rU'i rkang pas don de nyid rnam par gsal bar byed do/ /mes tshig ces pa la sogs pa ni bde ba chen po'i 'dod chags kyi sred pa dang ldan pas me nyid do/ /Dom+bi ni yongs su dag pa'i a wad+hU tI'i khyim du sbyong ba'o/ /de bas na bde ba chen po'i mes bdag gi yul la sogs pa'i</text></item>
<item><p>202b.7</p><section></section><text>tshogs pa la brten pa mtha' dag bsreg pa'o/ /ri bong 'dzin pa zhes pa ni bla ma dam pa'i drin las mtshan nyid dang bral bas rnam par sbyangs pa'i kun rdzob byang chub kyi sems bzung nas de'i me rab tu zhi bar byed pa'i phyir ro/ /de bzhin du brtag pa gnyis pa las/ lte bar gtum</text></item>
<item><p>203a.1</p><section></section><text>mo spar ba yis/ /zhes bya ba la sogs pas so/ /rkang pa gnyis pas ye shes kyi me'i rang bzhin gsungs te/ rtsa ni 'bar ba ma yin zhes bya ba la sogs pas dper na phyi rol du me drag po 'bar ba de'i du ba la sogs pa mthong ba de bzhin du ye shes kyi me ni mi</text></item>
<item><p>203a.2</p><section></section><text>mthong ste/ 'on kyang dngos po dang dngos po med pa bsreg pa sngon du gsungs pa'i ri rab kyi steng du me ni nam mkha' la zhes te bde ba chen po'i 'khor lor thim pa zhes so/ /rkang pa gnyis pas gsungs pa'i don so sor rgyas par bshad do/ /sreg pa zhes bya ba la sogs pa ni tshangs</text></item>
<item><p>203a.3</p><section></section><text>pa zhes pa dgongs pa'i skad kyis dri chen gyi rtsar rig par bya'o/ /khyab 'jug ces pa ni dri chu'i rtsa'o/ /dbang phyug ces pa ni khu ba'i rtsa ste de rnams tshig pa'o/ /steng du ni la la nA dang ra sa nA'o/ /yon tan dgu dang yul gyi zhes pa ni mig gi dbang po la sogs pa dang yul du bshad</text></item>
<item><p>203a.4</p><section></section><text>pa rnams bsreg pa'o/ /de nyid 'dod chags kyi mes rang bzhin med par gyur pa'o/ /sa ra ha'i zhabs kyis kyang / /yid ni 'chi ba med pas so/ /zhes bya ba la sogs pas so/ /rkang pa bzhi pas dga' ba bzhi pa'i rkyen du gsungs te/ d+harmas smras pa zhes bya ba la sogs pa chos</text></item>
<item><p>203a.5</p><section></section><text>pa'i zhabs nyid kyis gsungs so/ /kye'i lam ma rtogs pas/ dpal gyi bla ma'i zhabs kyis yang dag par rdo rje dang chu skyes mnyam du sbyor ba gsal bar mdzad nas lhan cig skyes pa'i dga' ba shes rab gyis shig pa'o/ /de'i bde ba chen po chu skyes las 'ong ba nyid gang byang chub kyi sems</text></item>
<item><p>203a.6</p><section></section><text>nor bu'i rtse mor son pa bzhi pa'i dga' bas sbyangs pa nA da dang bcas pa pad+ma'i nA da la zhes te a wa d+hU ti'i lam gyis slar yang de nyid du 'gro ba'o/ /pa Da ha zhes bya ba'i glu dbyangs kuk+ku rI pa'i zhabs kyi'o/ /rdo rje chu skyes g.yul ngor zhugs/ /mnyam nyid sbyor ba'i dmag dpung tshogs/ /yul</text></item>
<item><p>203a.7</p><section></section><text>dang dbang po'i grong rnams bcom/ /stong nyid rgyal po bde chen ming / /rnga sgra dung skad gzhom du med pa'i dbyangs rnams sgrogs/ /gti mug srid pa'i dpung rnams ring du 'da' bar byas/ /dkyil 'khor gsum gyi skyon rnams me yis bsreg par byas/ /bde ba'i grong khyer rtse mor</text></item>
<item><p>203b.1</p><section></section><text>gnas nas thams cad bsdus/ /sor mo gyen du bslang nas kuk+ku rI pa smra/ /'di ni 'jig rten gsum du bde ba chen pos rgyal/ /de kho na nyid kyi don sgra gzhan gyis kuk+ku rI pa'i zhabs kyis gsungs te/ rdo rje zhes bya ba la sogs pa ni yul gyi sgra'i g.yul ngo 'gog pa'i phyir rdo rje</text></item>
<item><p>203b.2</p><section></section><text>dang chu skyes de bzhin du thabs dang shes rab bde ba chen po'i rang bzhin kuk+ku rI'i zhabs kyis 'dren par byed do/ /mnyam nyid ces pa ni rang bzhin gcig tu bde ba chen po'i ngo bo nyid rnal 'byor gyi dbang phyug gi mnyam pa nyid du sbyor ba de nyid de'i dA ri kA'o/ /de bzhin du lung las</text></item>
<item><p>203b.3</p><section></section><text>kyang / /dngos po gcig gi de nyid gang gis mthong / /dngos kun de nyid nges mthong ngo bo gcig /dngos po kun gyi ngo bo rang bzhin rnams/ /dngos kun gcig gi rang bzhin ngo bo nyid/ /d+h+rU'i rkang pas bde ba chen po'i mthu gsungs te/ bcom zhes pa ni bde ba chen po zhes pa</text></item>
<item><p>203b.4</p><section></section><text>thos pa tsam gyis srid pa'i dkyil 'khor gyi yul dang dbang po 'di dag bcom pa'o/ /rkang pa gnyis pas don de nyid gsal bar mdzad do/ /sgrogs pa zhes bya ba la sogs pa'i gzhom du med pa'i dbyangs zhes pa ni rnga sgra dang dung sgra g.yul ngor sgrogs te/ gang stong pa nyid kyi</text></item>
<item><p>203b.5</p><section></section><text>dbus su bskyed pas kye'i rnal 'byor pas srid pa'i g.yul gyi dpung rang bzhin med par gyis shig pa'o/ /rkang pa gsum pas don dam pa byang chub kyi sems kyi rjes su bsngags pa gsungs te/ gsum zhes pa la sogs pa'i gsum ni bde ba chen po'i mes lus la sogs</text></item>
<item><p>203b.6</p><section></section><text>pa dkyil 'khor gsum gyi nyes pa bsregs nas bde ba chen po'i 'khor lo'i rtse mor gnas pas mi ltung ba'i bde ba chen po'i byang chub kyi sems kyi mes sdud par byed pa'o/ /de bzhin du ra ti badzra gyis kyang / byang chub sems ni spang mi bya/ /rdo rje pad+mas rgyas 'dabs</text></item>
<item><p>203b.7</p><section></section><text>pas/ /zhes so/ /rkang pa bzhi pas 'bras bu'i ngo bo gsungs te/ gyen du zhes bya ba la sogs pa kuk+ku rI pa'i zhabs kyis/ kye'i rnal 'byor pas sor mo'i steng du byas pa ni gsungs pa'i don 'dis 'jig rten gsum zhes te/ lus dang ngag dang yid kyi snang ba'i</text></item>
<item><p>204a.1</p><section></section><text>skyon las bde ba chen pos rgyal ba'o/ /de bzhin du sa ra ha'i zhabs kyis kyang / khyim ni yod bzhin nags su 'gro bar ma byed cig /ces pa la sogs pas so/ /mal+lA ri tA la gcig pa zhes bya ba'i glu dbyangs b+hu su ku'i zhabs kyi'o/ /rgyal</text></item>
<item><p>204a.2</p><section></section><text>po'i gru ni pad+ma'i tshal nas 'bab/ /brtse ba med pas baM ga la yul khyer/ /de ring b+hu su ku pa nang 'khrug shor/ /rang gi khyim mi mo ni gtum pos khyer/ /rnam pa lnga po bsregs shing yul rnams brlag /rang sems rin chen gar 'gro sleb mi shes/ /gser dngul bdag la</text></item>
<item><p>204a.3</p><section></section><text>ci yang mi gnas na/ /rang gi 'khor gyis rin chen blangs nas gnas/ /bdag mdzod bye ba phrag bzhi ma lus khyer/ /gson po dang ni shi la khyad par med/ /shes rab kyi pha rol tu phyin pa'i chu gter yongs su bsrubs pa'i de kho na nyid kyi bdud rtsis yongs su tshim pa</text></item>
<item><p>204a.4</p><section></section><text>grub pa'i slob dpon b+hu su ku'i zhabs kyis nang 'khrug gi dgongs pa'i skad kyis de kho na nyid kyi don rab tu gsal bar mdzad de/ shes rab kyi chu skyes kyi sgo'i bu gar bla ma dam pa'i zhabs kyi thabs kyis rab tu 'jug go/ /de la dga' ba la sogs pa'i sgras</text></item>
<item><p>204a.5</p><section></section><text>zhes bya ba la sogs pa ste/ mi 'gyur ba'i bde ba gnyis su med pa ni baM ga lar 'bab pa zhes te dbyer med pa nyid du byas pa'o/ /de bzhin du lung las kyang / nyon mongs byang chub so sor min/ /byang chub nyon mongs las byung min/ /'khrul pa las ni nyon mongs rtog/ / </text></item>
<item><p>204a.6</p><section></section><text>'khrul pa'i rang bzhin dri ma med/ /d+h+ru'i tshig gis de kho na nyid kyi don mngon par gsal bar mdzad de/ de ring zhes bya ba la sogs pa ni bdag nyid rang la yang dag par 'bod par gsungs te/ kye'i b+hu su ku'i zhabs bsam gtan yongs su smin pa'i gnas skabs na</text></item>
<item><p>204a.7</p><section></section><text>sbyor ba dang bral bas de ring nyid nang 'khrug shor bar gyur pa ste/ gang gi phyir nang gi khyim mi mo zhe na/ sems yongs su dag pa a wa d+hU tI ni rlung gi gzugs so/ /gtum pos khyer zhes pa ni reg bya rang bzhin gyis 'od gsal gyis len pa'o/ /rkang pa gnyis</text></item>
<item><p>204b.1</p><section></section><text>pas ngo bo nyid 'gyur ba med pa gsungs te/ bsregs shing zhes bya ba la sogs pa ni de'i bde ba chen po'i mes rnam pa lnga po bsregs pa ni phung po lnga las byung ba'i bdag dang bdag gir 'dzin pa'i phyogs rnams bsregs te dbang po dang yul lnga'o/ /de'i phyir rang gi</text></item>
<item><p>204b.2</p><section></section><text>rtog pa yongs su spangs pas rang gi sems rin po che mi shes pa'o/ /de bzhin du sa ra ha'i zhabs kyis kyang / ji ltar zhes bya ba la sogs pas gsungs so/ /rkang pa gsum pas de nyid rgyas par bshad de/ gser dngul zhes bya ba la sogs pa ni so na zhes pa ni stong pa</text></item>
<item><p>204b.3</p><section></section><text>nyid 'dzin pa'o/ /rU pa zhes pa ni gzung ba'i ngo bo ste/ rnam par rtog pa gnyis ka'i rang bzhin rnam par dpyad par gyur na cung zad kyang mi gnas pa'o/ /rang gi 'khor gyis zhes pa ni de nyid las nges par rnam par rtog pa spangs pas bde ba chen po'i rin po cher bdag nyid</text></item>
<item><p>204b.4</p><section></section><text>thim pa'o/ /de bzhin du lung las kyang / don gnyer skye bo med na blo gros mchog gis ring du len/ /gang zhig skyes bu dam pa de rnams rgyal ba'i longs spyod dang 'grogs te/ /blo gros mchog dang ldan pas nyin dang mtshan du bsam gtan sgom par byed/ /bdag blo rmongs pas</text></item>
<item><p>204b.5</p><section></section><text>bsgom pa bde ba'i go 'phang la brten nyin mi mthong / /sems can don phyir snying rje'i ro yis ma rig thibs por slar 'dod pa/ /rkang pa bzhi pas shin tu bsgoms pa gsungs te/ bye ba phrag bzhi zhes bya ba la sogs pa ni gzhan gang la mtha' bzhis rnam par dpyad</text></item>
<item><p>204b.6</p><section></section><text>pa'i mdzod bdag gi'o/ /gnyis su med pas na nang 'khrug pa de yis khyer ba'o/ /de'i phyir bdag ni gson pa dang shi ba ni bsam gtan la sogs pa la rnam par rtog pa med pa'o/ /de bzhin du yang dpal ldan dgyes pa rdo rje nyid las/ de yi bde ba nyid thob ces bya ba la</text></item>
<item><p>204b.7</p><section></section><text>sogs pas so/ /dga' bas rtse ba zhes bya ba'i glu dbyangs ri khrod zhabs kyi'o/ /nam mkha' nam mkhar son pa lta zhing sta res gcod/ /mgul du bdag med gzhon nu ma ni sad nas rnyed/ /sgyu ma la rmongs ma rung yan lag can ni spongs shing spongs/ /sa wa ri ni bde chen</text></item>
<item><p>205a.1</p><section></section><text>gyis sgeg stong pa'i mi mo len/ /bdag gis ldum ra bltas pas nam mkha' dang mtshungs mnyam zhing 'dra/ /ras bal me tog shin tu rgyas pas rab tu dga' bar gyur/ /kaM gu tsa ni smin gyur rngon pa pho mo bzi bar gyur/ /nyin mtshan sha wa ri pa cir</text></item>
<item><p>205a.2</p><section></section><text>yang bsam med bde chen myos/ /phyogs bzhi rnams su smyug ma'i rib mas legs par bskor nas byin/ /sa wa ri yis de byas bya dang ce spyang rnams ni ngu / /khyod kyis bsad byas phyogs bcur gtor ma dkar po gtong ba ltos/ /sa wa ri ni mya ngan 'das gyur srid rtsa</text></item>
<item><p>205a.3</p><section></section><text>thams cad zhig /de kho na nyid kyi don dam pa'i bden pa mngon sum du mdzad pas 'gro ba'i don gyi phyir grub pa'i slob dpon sa wa ri'i zhabs kyis gsungs te/ nam mkha' nam mkhar zhes bya ba la sogs pa ni nam mkha' zhes lan gnyis gsungs pas stong pa nyid dang</text></item>
<item><p>205a.4</p><section></section><text>shin tu stong pa zhes bya bar rig par bya'o/ /de la sbyar zhing bsdus pa'i rigs pas gsum pa stong pa chen po dang snying po zhes te/ 'od gsal bzhi pa stong pas sta rir byas nas de la bsnun pa la sogs pa stong pa gsum po'i skyon gcod pa nyid do/ /mgul du zhes pa</text></item>
<item><p>205a.5</p><section></section><text>ni longs spyod kyi 'khor lor bdag med pa'i chos rtag tu khong du chud pas gang du yang rnal 'byor pa rab tu sad pas de 'jig rten gsum du gsal bar byed do zhes so/ /d+h+rU'i rkang pas grogs yongs su spong bar byed de/ spongs shig ces bya ba la sogs pa ni sgyu ma zhes te/ </text></item>
<item><p>205a.6</p><section></section><text>ma rungs yan lag can ni las kyi yan lag can no/ /kye'i rnal 'byor pa rnal 'byor chen pos phyag rgya chen po'i dngos grub sgrub par gyis shig pa ste/ bdag la mtshon cha rnam pa gnyis gsungs so/ /de bzhin du sa ra ha'i zhabs kyis kyang / /'gro ba zhes bya ba la</text></item>
<item><p>205a.7</p><section></section><text>sogs pas so/ /de'i phyir sa wa ri ni bde ba chen po'i ngo bo stong pa nyid bdag med pa'i ye shes kyi phyag rgya 'dzin pa'i phyir sgeg cing rol pa'o/ /rkang pa gnyis pas bya ba byed pa gsungs te/ bdag gi ldum ra dben pa ste bdag gi gsum pa a wa d+hU tI pa'o/ /nam mkha'</text></item>
<item><p>205b.1</p><section></section><text>dang mtshungs pa ni bla ma'i zhabs kyi drin gyis 'od mtshungs par gyur pa'o/ /ka pA sa zhes bya ba ni ka yig gi rtsa bar 'jug pa ni kha yig ste stong pa bzhi pa bdag nyid 'dir gsal bar gyur pa'o/ /slar yang gzhan gyi ngo bo nyid du 'gyur ro/ /de bzhin du yang / /dud 'gro mgon shar dri med pa'i/ / </text></item>
<item><p>205b.2</p><section></section><text>zla ba ji bzhin lhan skyes spro/ /rkang pa gsum pas de nyid kyi khyad par gsungs te/ ldum ra'i rtsa ba zhes bya ba la sogs pa ni stong pa gsum pa la gnyen po ste/ zla ba shar ba zhes ye shes kyi zla ba'i dkyil 'khor de shar bar gyur pa'o/ /de'i tshe nyon mongs pa'i mun pas sel te bros pa'o/ / </text></item>
<item><p>205b.3</p><section></section><text>nam mkha' zhes pa ni kaM bde ba kun rdzob byang chub kyi sems des gang gi yan lag tu gyur pa'o/ /kaM gu tsa na zhes pa ni bzhi pa skye ba med pa rang bzhin gyis 'od gsal ba'i gzugs bla ma'i drin gyis mchog gi rnal 'byor pas gnyis po gcig tu gyur par yongs su rtog go/ /de'i phyir rngon pa ni</text></item>
<item><p>205b.4</p><section></section><text>thugs rdo rje'o/ /rngon pa mo zhes pa ni ye shes kyi chang gis myos pa ye shes kyi phyag rgya 'dzin pa'i phyir thogs pa med pa'i nA da'i dga' bas rab tu myos pas rtag tu cung zad kyang bsam du med pa'o/ /de'i phyir bde ba chen pos sa wa ri ni sems med par gyur nas nyal ba'o/ /rkang pa lnga pas</text></item>
<item><p>205b.5</p><section></section><text>rab tu 'jug pa'i thabs gsungs te/ bzhi zhes bya ba la sogs pa ni de mtshams bzhir dga' ba bzhi las kyi phyag rgya las rig par bya'o/ /bskor nas zhes pa ni rnal 'byor gyi dbang phyug gis brtan par bya'o/ /de bzhin du lung las kyang / de la dga' ba skye bar 'gyur/ /zhes pa la sogs pas</text></item>
<item><p>205b.6</p><section></section><text>so/ /de'i steng du gtum mo zhes pas yul dang dbang po'i phyir ro/ /sa wa ri zhes pa ni de byed pa'i phyir pha rol gang la stobs kyis byed pas rngub ces te/ 'di ra sa wa ri'i zhabs grub pa'i slob dpon 'chi ba med pa nyid mthong nas ce spyang la sogs pa'i bya'i tshogs mtha' dag ngu bar gyur pa'o/ / </text></item>
<item><p>205b.7</p><section></section><text>'dis sa wa ri'i zhabs bdag gis brtsir ba zhes pa'o/ /rkang pa drug pas rigs rdzogs par gsungs te/ bsad byas zhes pa ni yul la spro ba ste/ sems kyi rgyal po bla ma dam pa'i gsung gi ral gris mi snang bar byas nas phyogs bcu'i sangs rgyas rnams la bdag gi de kho na nyid</text></item>
<item><p>206a.1</p><section></section><text>kyis mchod par bya'o/ /de bzhin du lung las kyang / gtor ma'i mchod pa'i yo byad ni/ /gtor ma chen po dga' ba yin/ /zhes so/ /de'i phyir sa wa ri ni sems kyi rdo rje'o/ /bdag dang bdag gir 'dzin pa yongs su btang nas nges par rig par gyur pa'o/ /de lta bur</text></item>
<item><p>206a.2</p><section></section><text>gyur pa ni thog ma dang tha ma med pa'i bag chags kyi don bdag gis bsal zhing bros par gyur pa'o zhes so/ /de bzhin du sa ra ha'i zhabs kyis kyang / rtog pa rnams nyams nyams las sangs rgyas su/ /blo ngan rnams kyis rjes su ston par byed/ /bdag las de nyid blo ldan</text></item>
<item><p>206a.3</p><section></section><text>rnams kyis ni/ /cis kyang mkhas las lhag tu ster bar byed/ /dpal ldan he ru ka'i rgyud kyi rgyal po'i chu gter zab mo 'dus pa la sogs las/ /dpal ldan bla ma dam pa'i mgon gyi gsung bsrubs pa las grub pa gang zhig 'khrungs pa ni/ /dpal ldan de nyid bdud rtsi'i ro ru</text></item>
<item><p>206a.4</p><section></section><text>gyur pa rang la ston par byed pa'i mthar gnas pa/ dpal ldan de nyid dpung gnyen kyang ni rtag tu yang dag bsdus pa rnam par spyad pa rnams/ /bsdus pa de la rnam par dpyod byed pa/ /nye bar bsdus pa spyod pa'i glu brgya la/ /sems can rnams kyis byang chub rtogs bya'i phyir/ /blo gros dad ldan rnams kyis</text></item>
<item><p>206a.5</p><section></section><text>dang mdzod mdzad/ /de phyed thub pas byin gyis rnam dpyad nas/ /slob mas yang dag rtogs par bya phyir dang / /kun gyis kyang ni shes par bya ba'i phyir/ /mdzod kyi don ni rab tu gsal bar byas/ /skyes bu dam pa bshes rnams la/ /thub pas byin gyis 'grel mdzad pa'i/ /bdag gi bsod nams gang de yis/ /skyes</text></item>
<item><p>206a.6</p><section></section><text>bu dam pa brgyal gyur cig /spyod pa'i glu'i mdzod grub pa rnams kyi rdo rje'i glu de kho na nyid gsal bar shes pa'i skye bo rnams la slob dpon thub pas byin gyis 'grel pa mdzad pa las grub pa rnams kyi rdo rje'i glu 'grel pa dang bcas pa rdzogs so// //paN+Di ta chen po kIrti tsan+d+ra'i zhal snga</text></item>
<item><p>206a.7</p><section></section><text>nas gdams pa dang bcas pa legs par zhus shing / chos kyi rje dpal ldan sa skya pa khu dbon rnams kyi sku drin la brten nas bal yul yam bu'i grong khyer du bod kyi lo tsA ba ban+de grags pa rgyal mtshan gyis bsgyur ro// // </text></item>
<item><p>206b.1</p><section></section><text>dngos po'i gnas lugs bsgom pa bzhugs/[ ]@##/ /dpal rdo rje mkha' 'gro la phyag 'tshal lo/ /phyag rgya bzhi la las kyi phyag rgya dang / chos kyi phyag rgya dang / dam tshig gi phyag rgya dang / phyag rgya chen po'o/ /de la las kyi phyag rgya ni/ bud med de lo</text></item>
<item><p>206b.2</p><section></section><text>bcu gnyis sam/ bcu drug gam/ nyi shu rtsa bzhi ma'o/ /de yang yul dbus su skyes pa/ dbang po tshang ba/ gnas nyi shu rtsa bzhir skyes pa/ dbang bskur thob pa/ bsgom pa dang / bzlas pa shes pa/ sngags las skyes pa/ smon lam dag</text></item>
<item><p>206b.3</p><section></section><text>pa/ sngags kyi nus pa dang ldan pa/ ye shes las skyes pa'o/ /de yang a wa d+hU tI ring ba'am/ a wa d+hU tI ston pa'i nus pa can/ dung can ma dang / pad+ma can dang / ri bong can dang / ri dgas can no/ /de ni sems ting nge 'dzin dang ldan pa yang rung / mi ldan</text></item>
<item><p>206b.4</p><section></section><text>pa yang rung ste/ bde ba skyes pa nas/ sgyu ma dag ni thams cad las/ /bud med sgyu ma khyad par 'phags/ /zhes slob dpon nA gardzu nas gsungs pa'o/ /de la chos kyi phyag rgya ni/ yid kyis mngon sum gyi yul gzugs yid du 'ong ba dang / sgra snyan pa dang / dri zhim pa</text></item>
<item><p>206b.5</p><section></section><text>dang / ro yid du 'ong ba dang / reg yid du 'ong ba ste/ don phyi rol du ma brtags pa shes pa'i snang ba tsam ste/ de la dang po dga' ba dang / mchog dga'i lus kyi bde ba dang / phyi nas yid bde ba lhan cig skyes dga' ste/ de ltar 'dod pa'i yon tan lnga la dga' ba dang mchog</text></item>
<item><p>206b.6</p><section></section><text>dga' dang / lhan cig skyes dga' 'byung ngo / /de'i steng du lhan cig skyes pa'i bde ba chen po snang stong gnyis med bsgom mo/ /de la yid skyo na dga' bral du 'gyur ro/ /dam tshig gi phyag rgya ni de la bzhi ste/ gtum mo 'byed 'dzums dang / gtum mo mar me gso ba dang / </text></item>
<item><p>206b.7</p><section></section><text>gtum mo srub shing gi 'khor lo dang / gtum mo ba spu'i bu ga bsgom pa'o/ /de la dang po ni spu mtshams nas lte ba'i bar du mar me sor brgyad pa cig bsams nas/ bshang ba'i lam 'byed 'dzums byed pa'o/ /gnyis pa mar me gso ba ni spu mtshams nas lte bar phyin pas</text></item>
<item><p>207a.1</p><section></section><text>lte ba'i byang chub kyi sems 'dzag pas gso ba'o/ /gsum pa ni a wa d+hU tI srub pa shing la la nA dang ra sa nA lte ba khrag gi thig le las me 'bar bas snying ga'i byang chub kyi sems zhu nas bde ba chen po bsgom mo/ /bzhi pa ba spu'i bu ga ni lte ba'i dbus su bu ga phra mo</text></item>
<item><p>207a.2</p><section></section><text>'khyil ba bsgoms la steng gi rlung mnan par bya'o/ /de ltar bsgom pa dang ldan pa'i tshe sa chu la thim pas du ba lta bu mthong ba dang / chu me la thim pas smig rgyu lta bu mthong ba dang / me rlung la thim pas srin bu me khyer lta bu mthong ba 'byung ba dang / rlung rnam par shes pa la thim</text></item>
<item><p>207a.3</p><section></section><text>pas nam mkha' lta bu 'byung ba dang / rnam par shes pa rtog pa yin te/ nam mkha' mi rtog pa la thim pas na/ nam mkha' stong pa lta bu'i rtags 'byung ngo / /de la phyag rgya chen po bsgom pa ni/ rgya dgus gdab par bya'o/ /gzung ba med de rang gi snang ba yin pas rnam</text></item>
<item><p>207a.4</p><section></section><text>par snang mdzad kyi rgyas btab ba'i bde ba chen po dang / 'dzin pa bde ba chen po'i rang bzhin yin pas mi bskyod pa'i rgyas btab pa dang / sems rang rig gnyis su med par yang mi bsam ste/ bde ba chen po lhun gyis grub pa bsam gyis mi khyab pa yin pas/ rdo rje</text></item>
<item><p>207a.5</p><section></section><text>sems dpa'i rgyas btab pa dang / bsgom par bya ba dang / sgom par byed pa dang / sgom pa po ro gcig pa gnyis su med pa'i rgyas gdab pa dang / sbyor ba dang dngos gzhi dang rjes ro gcig par ro mnyam pa'i bde ba chen pos rgyas gdab pa dang / 'khor ba dang mya ngan</text></item>
<item><p>207a.6</p><section></section><text>las 'das pa gnyis 'od gsal ba'i ngang du rgyas gdab pa dang / snod kyi 'jig rten dang bcud kyi sems can brtan pa dang g.yo ba rnams he ru ka la rol pas rgyas gdab pa'o/ /de ltar rgyas dgus snod bcud kun bde stong gnyis kyis rgyas gdab/ sems ni 'od gsal</text></item>
<item><p>207a.7</p><section></section><text>rgya mtsho las/ /glo bur dba' rlabs tshul du brtag /sems ni nam mkha' stong pa las/ /glo bur sprin gyi tshul du brtag /bsgom du med pa lhun grub bsgom/ /rtog pa'i dra ba ngang gis stong / /mngon sum tshad mas mthong ba nyid/ /shes bya rnal ma</text></item>
<item><p>207b.1</p><section></section><text>yin par gsal/ /rtog pa thams cad 'gog pa dang / /mi rtog ye shes ngang la gzhag /bsgom du med pa bsgom pa yin/ /lhun gyis grub pa bsgom pa yin/ /rnam par rtog pa med pa la/ /rnam rtog med pa'i sgro mi gdags/ /dngos po gdod nas</text></item>
<item><p>207b.2</p><section></section><text>gnyis med la/ /gnyis med ces bya bsam mi bya/ /bde chen sgro skur bral ba la/ /bral lo snyam du bsams na skyon/ /nyams myong 'od gsal dag pa la/ /dag go zhes kyang rlom mi bya/ /rlom sems med pa gnas pa'i tshe/ /rtog pa rang gi</text></item>
<item><p>207b.3</p><section></section><text>ngang gis 'gag /chos dang gang zag bdag med ces/ /rtog pa'i ngo bo nyid yin te/ /rtog pa'i rang bzhin 'od gsal bar/ /shes na de tshe nyid na 'gags/ /gnyen po'i rgyal po mngon sum yin/ /gcig dang du bral gtan tshigs rnams/ /'od gsal shes</text></item>
<item><p>207b.4</p><section></section><text>na dgos pa med/ /glang po dngos su rnyed gyur nas/ /glang po'i rjes ni tshol byed dam/ /bde chen der snang mngon sum la/ /lus dang rjes dpag btsal mi dgos/ /myong ba dngos po'i gshis yin pas/ /chad par lta ba'i dogs pa med/ /gang la de'o mi sems</text></item>
<item><p>207b.5</p><section></section><text>pas/ /sgro 'dogs pa yi dogs pa med/ /snod bcud bde chen rgyas gdab pas/ /nyon mongs dgra las ldang dogs med/ /las la byed do bya'o zhes/ /dge sdig gang la'ang mi sems shing / /rmi lam las la khyad med pas/ /ngan song gsum gyi dogs pa med/ / </text></item>
<item><p>207b.6</p><section></section><text>gang dang gang la sems pa na/ /bde chen der snang ngo shes na/ /gnyen po gzhan zhig btsal mi dgos/ /bya ba btang ba'i sems nyid ni/ /lhun gyis grub par rnam par gnas/ /ji ltar chu la chu gzhag dang / /ji ltar mar la mar bzhin du/ /rang gis rang gi ye shes ni/ / </text></item>
<item><p>207b.7</p><section></section><text>legs mthong gang yin 'di phyag yin/ /de nyid gnyis med mchod pa yin/ /gnyen po stong nyid lta ba 'di/ /sdig pa bshags pa'i mchog yin te/ /me dang grang ba'i reg pa bzhin/ /bde stong mngon sum 'di dang 'gal/ /rjes su yi rang la sogs dang / /chos spyod sdom</text></item>
<item><p>208a.1</p><section></section><text>pa'i nang nas kyang / /don dam byang chub sems 'di mchog /stong nyid mngon sum mthong ste mchog /dkyil 'khor sbyin sreg bzlas brjod kyi/ /nang na bde chen dkyil 'khor mchog /gang dang gang la blo gzhag pa/ /de dang de ni bde chen du/ /shes na</text></item>
<item><p>208a.2</p><section></section><text>mal cha stan dag dang / /g.yog 'khor gnyen bshes snang ba kun/ /bde chen shes pa bsgoms pas chog /snod ni gzhal yas khang yin la/ /bcud ni lha dang lha mo yin/ /'gro ba rigs drug bde gshegs drug /dmyal ba'i 'jig rten bde ba can/ /yi dgas</text></item>
<item><p>208a.3</p><section></section><text>dud 'gro bde chen gyi/ /ngang du shes pa lha yi sku/ /sems la bkag pa med pa nyid/ /gnyen po mchog tu kho yis mthong / /dper na rmi lam gnas skabs na/ /bde dang sdug bsngal snang ba kun/ /sad par gyur pa ro gcig ltar/ /de bzhin 'khor ba'i bde sdug kun/ / </text></item>
<item><p>208a.4</p><section></section><text>skye med ngang du mnyam pas na/ /rnal 'byor sems la blang dor med/ /dgra sdang rmi lam 'drar shes nas/ /chags sdang gnyen po bsgom mi dgos/ /sems kyi rang bzhin yongs shes na/ /chos nyid gzhan du bsgom mi dgos/ /dus gsum khams gsum tha snyad du/ / </text></item>
<item><p>208a.5</p><section></section><text>bems po glo bur yin shes na/ /sems kyi rang bzhin bcos mi dgos/ /skye 'gag nam mkha'i skra shad bzhin/ /snga phyi skye bas stong pas na/ /ma skyes zhes su bsgom pa med/ /rgyal pa'i thugs gzhi rtog med la/ /skye ba med pa zhes su bsgrags/ /gnyen po spang</text></item>
<item><p>208a.6</p><section></section><text>bya dbyer med kyi/ /don la bya btsal med pa nyid/ /btang snyoms chen po bsgom pa'i mchog /dper na mi 'ga' btson byas na/ /de la 'bad rtsol gyis 'bros la/ /de nyid btson par gtad nas ni/ /'bad rtsol med par gnas pa bzhin/ /nyon mongs 'bad pas bkag</text></item>
<item><p>208a.7</p><section></section><text>kyang ni/ /ched kar 'byung bar 'gyur ba la/ /de nyid bdag nyid lcags bkrol nas/ /yul la rang dga' btang na ni/ /rang gi ngang gis rtog med skye/ /des na thabs la mkhas pa yin/ /'bras bu lam du byed par gsungs/ /blun po yod med sdug bsngal kyang / / </text></item>
<item><p>208b.1</p><section></section><text>gdod nas skye ba ma myong la/ /mkhas pa 'gag pa sems la med/ /ched kar gnyen po bsgom mi dgos/ /rnal 'byor nang du kha bltas la/ /sems las ma gtogs myong med pas/ /snang srid rtag dang mi rtag la/ /bkag pa dang ni sgrub pa med/ /sems kyang ye shes</text></item>
<item><p>208b.2</p><section></section><text>yin shes na/ /mya ngan 'das pa bstan mi dgos/ /gal te chags sdang skyes gyur kyang / /gnyen po mi sdug byams sogs ni/ /'gro ba'i sems rgyud gnyis mi 'chang / /ji ltar sprin ni sna tshogs dag /nam mkha'i dbyings su thim pa ltar/ /dngos po 'od</text></item>
<item><p>208b.3</p><section></section><text>gsal glo bur bcas/ /phyis ni rang gi ngang 'gags na/ /gnyen po dag ni su la bsgom/ /ma rig 'khrul pa'i bag chags kyis/ /sems la smig rgyu bzhin snang na/ /mi mkhas smig rgyu 'chos pa bzhin/ /gnyen po bsgom pa kye re mtshar/ /sems kyi rang </text></item>
<item><p>208b.4</p><section></section><text>bzhin 'od gsal ba/ /skye ba nyid kyang mi brtan na/ /glo bur rtag par ga la 'gyur/ /de bas gnyen po mi bsgom ste/ /gnyen po med cing bsgom pa'ang med/ /mtshan mar mi 'dzin rnal 'byor ba/ /'di dang 'di 'ga' sems pa med/ /'grib pa med cing 'gag pa</text></item>
<item><p>208b.5</p><section></section><text>med/ /'du mi byed pa nam mkha' 'dra/ /'du shes las byung ting 'dzin skyon/ /'du mi byed ces sems pa med/ /mngon sum rtog bral rgyun bsrings nas/ /bsgoms so zhes su tha snyad 'dogs/ /rtog med ye nas skye na yang / /sgro 'dogs sel ba bsgom pa</text></item>
<item><p>208b.6</p><section></section><text>yin/ /bcos med rang gsal ma byas na/ /nan gyis mi rtog bsgoms gyur kyang / /mi rtog pa nyid sgrib pa'i rgyu/ /dper na sman nyid ma zhu na/ /nad kyi nang na de nyid lci/ /'bad med bsgoms la sgro 'dogs bcad ces bya/ /sgyu ma chu zla bzhin du shes med na/ / </text></item>
<item><p>208b.7</p><section></section><text>stong zhes brjod pas sems la yongs mi 'gro/ /sems kyi rang bzhin snang stong rtogs na ni/ /'gro ba rnams la snying rje ngang gis skye/ /bdag dang gzhan dag dbye ba med par yang / /chu zla lta bur blo ni skye 'gyur na/ /bde ba chen po sgom zhes de la bya/ /gang zhig</text></item>
<item><p>209a.1</p><section></section><text>b+ha gar bde ba rtog med myong / /gang zhig me long gzugs brnyan snang ba dang / /gang zhig gtum mo drod las bde myong dang / /gang zhig dgod dang lta dang lag bcangs dang / /'o byas 'khyud pa bde ba dam pa myong / /rtog med myong bar gyur kyang bde chen gyis/ /rgyas</text></item>
<item><p>209a.2</p><section></section><text>ma btab na byang chub med do zhes/ /rdo rje 'chang ba gsung zhing tshad mas grub/ /bde ba stong pa nyid kyi rgyas gdab bya/ /rgyas gdab ces bya'i don ni ngo bo yang / /dmigs pa'i yul ni sgyu mar ma zad kyi/ /rang gi myong ba sgyu mar mngon sum du/ /rig pa de la rgyas gdab</text></item>
<item><p>209a.3</p><section></section><text>rjes su brjod/ /rtog pa re res bcad pa rgyas gdab min/ /de bzhin rjes dpag bsgom pa rgyas gdab med/ /shes bya'i dkyil 'khor spros dang bral ba yi/ /mngon sum der snang rgya yi rnam par byung / /des na rgyas gdab ces ni bya bar bshad/ /'jig rten 'di dang</text></item>
<item><p>209a.4</p><section></section><text>'jig rten pha rol dag /bde chen mnyam par shes te bsgoms pas na/ /'da' ba'i man ngag gzhan nas btsal mi dgos/ /sems kyi rang bzhin chos kyi skur shes na/ /'bras bu thob byas sar du btsal ba med/ /sems kyi ngang las 'phel 'grib med shes na/ / </text></item>
<item><p>209a.5</p><section></section><text>bsgom pa shor yang spogs pa btsal mi dgos/ /legs byas nyes byas glo bur yin shes na/ /dam tshig nyams chags bshags pa de nyid yin/ /ji ltar snang ba de ltar bden/ /ji ltar btags pa de ltar med/ /ji ltar btsal ba de ltar skyon/ /ji ltar bsams</text></item>
<item><p>209a.6</p><section></section><text>pa de ltar bral/ /yul ni gang dang gang dag la/ /rtog bral gsal ba skyes gyur na/ /de'i tshe de 'ong mi'i sems la/ /de ni stong nyid bsgom pa yin/ /rang rig gnyis med bsgom bya zhes/ /gang la gdams ngag phog gyur kyang / /gnyis med nyid du ma</text></item>
<item><p>209a.7</p><section></section><text>myong na/ /gang zhig bstan kyang ming du zad/ /yul ni gang dang gang dag la/ /thams cad las ni sems bsdus na/ /nang gi bdag nyid g.yo med par/ /gnas pas mig gis gzugs dag gam/ /gnas pas rna bas sgra dag gam/ /gnas pas sna yis dri</text></item>
<item><p>209b.1</p><section></section><text>dag gam/ /gnas pas lce yis ro dag gam/ /gnas pas lus kyis reg dag gam/ /gnas pas yid kyis chos dag gam/ /shes pa'i blo de rtog bral yin/ /rtog pa'i skye dang 'gag pa dang / /rang rig gnyis kyis myong bas na/ /rtog dang bral bas mngon du grub/ / </text></item>
<item><p>209b.2</p><section></section><text>gang zhig rtog bral don de la/ /tshor ba bde ba la brten nas/ /bsgoms pas pho nya'i lam du gyur/ /gang la dang po rtog med la/ /dga' ba zhes su bshad pa yin/ /rtog bral bde chen gnyis pa la/ /mchog dga' zhes su bshad pa yin/ /de ni lus kyi</text></item>
<item><p>209b.3</p><section></section><text>bde ba ste/ /yid 'ong yul las byung ba'o/ /rtog dang bral ba gsum pa ni/ /lhan cig skyes dga' zhes bshad de/ /yid kyi mngon sum bde ba yin/ /gzung 'dzin dri ma dang bral bas/ /myong bas gsal ba skye ba ni/ /rang rig bde chen zhes su bshad/ / </text></item>
<item><p>209b.4</p><section></section><text>gang zhig rtog pas bar bcad nas/ /dga' bde'i ting 'dzin nyams 'gyur bas/ /phyag rgya bzhi yi yul rnams las/ /tshor ba bde ba skyes gyur pas/ /rgyu rkyen tshogs pa'i stobs ldan pas/ /rtog dang bcas pas skye mi 'gyur/ /de bas bde ba'i ting 'dzin</text></item>
<item><p>209b.5</p><section></section><text>las/ /rnal 'byor pa yi yid gzhag nas/ /gnyis med bde chen bsgom par bya/ /gang zhig bde ba'i ting 'dzin las/ /sems 'jog pa ni zhi gnas yin/ /des na dga' dang mchog dga' dang / /lhan skyes dga' ba phul byung yang / /zhi gnas</text></item>
<item><p>209b.6</p><section></section><text>sems las mi 'da' ste/ /lus dang yid kyi bde bar zad/ /bde chen don gyis rgyas gdab na/ /lhag mthong phul du byung bar 'gyur/ /gang zhig bde ba'i chos can la/ /stong nyid sgrub pa gang yin pa/ /lhan cig skyes dga' yin snyam ste/ /de ni rjes</text></item>
<item><p>209b.7</p><section></section><text>dpag bsgom pa'i lam/ /so sor rtog pa'i rnal 'byor te/ /bde ba chen po myong ba'ang med/ /'od gsal bde ba'i rgya mtsho las/ /dga' bde dba' rlabs tshul du shes/ /de nyid stong pa bsgom pa yin/ /bde dang yid bde gang yin las/ /de yi</text></item>
<item><p>210a.1</p><section></section><text>rang bzhin stong shes na/ /gtan tshigs la sogs don med yin/ /chu ni dang bar gyur pa las/ /nya dag myur du 'phar ba ltar/ /de bzhin stong gsal rang bzhin las/ /sna tshogs shes pa ldang zhing 'gag /snod bcud bde chen rgyas btab pas/ / </text></item>
<item><p>210a.2</p><section></section><text>sems kyi glang po yan btang yang / /gnas ma rnyed nas ldog par 'gyur/ /dngos po gsal ba mthong na yang / /de de bde bas rgyas btab nas/ /g.yeng ba nyid kyang g.yeng ba min/ /spyod lam ro mnyam yin shes nas/ /'gro ba nyid ni 'gro 'ong med/ /rgyu 'bras med kyang</text></item>
<item><p>210a.3</p><section></section><text>rgyas btab pas/ /skye ba nyid na'ang skye ba med/ /'gag pa thim pa'i rgyas btab pas/ /bkag tsam nyid na'ang 'gag pa med/ /bde gshegs rnams ni bde chen nyid kyi sku/ /chos rnams thams cad bde gshegs nyid dang mnyam/ /byis pa'i blo can dngos la zhen pa rnams/ / </text></item>
<item><p>210a.4</p><section></section><text>rnam par rtog pas brtags pa nyid la spyod/ /dngos rnams thams cad bcos su med na yang / /grub mtha' ngan pas bslad pas 'chos par byed/ /gdod nas rnam dag 'od gsal chos kyi dbyings/ /bde gshegs chos kyi sku yis mkhyen par mnyam/ /'khor ba'i</text></item>
<item><p>210a.5</p><section></section><text>phung po sgyu mar rnam dag shes/ /longs spyod rdzogs sku sgyu mar yang dag mnyam/ /gal te sgyu ma'i rgyun la bde sdug dang / /dga' dang gdung ba'i bye brag yod min yang / /der snang skad cig re rer gnas pa las/ /bde chen bde ba chen po nyid du gcig /rnam par</text></item>
<item><p>210a.6</p><section></section><text>rtog pa tha dad med na yang / /mi rtog ngang las ro gcig gyur par snang / /dang po'i las can so so'i skye bo la/ /bde ba lam du byed par gsungs na yang / /gang zhig bla ma'i phan pa'i lung thob nas/ /bde sdug thams cad bde ba chen por 'gyur/ /gang zhig stong nyid</text></item>
<item><p>210a.7</p><section></section><text>mi shes pa/ /de la thar pa'i skal ba med/ /'gro drug srid pa'i btson ra ru/ /rmongs pa de ni 'khyam par 'gyur/ /de ltar rnal 'byor pa rnams kyis/ /stong pa nyid ni bsgom byas na/ /blo ni gzhan don la dga' bar/ /'gyur ba nyid du the tshom med/ / </text></item>
<item><p>210b.1</p><section></section><text>sems can gang yin thams cad sngon/ /pha ma mdza' bshes rtsa lag tu/ /gyur cing phan chen btags pas na/ /byas pa gzo ba nyid du bya/ /sems can la brten bla med pa'i/ /sangs rgyas go 'phang nyid thob na/ /tshangs dbang drag po 'jig rten skyong / /sogs pa</text></item>
<item><p>210b.2</p><section></section><text>'thob pa mtshar ci che/ /sems can phan pa byas tsam gyis/ /'gro ba gsum pa dam par skye/ /sems can gnod pas sdug bsngal ni/ /rnam pa du ma'i tshul dag gis/ /dmyal ba yi dgas dud 'gro ru/ /sems can rnams ni nye bar spyod/ /dngos</text></item>
<item><p>210b.3</p><section></section><text>po kun gyis mgu bya ba/ /rang lus bzhin du bsrung bar bya/ /'bad pas sems can mi dga' ba/ /dug dang 'dra ba spang bar bya/ /sems can yongs su ma btang bas/ /sangs rgyas byang chub kun du 'thob/ /gzhan gyi gnod pa ma bzod pas/ / </text></item>
<item><p>210b.4</p><section></section><text>mnar med du yang skye bar byed/ /rang gi lus dang nor sbyin pa/ /'di ni mtshar zhing 'di ni bsngags/ /'di ni 'jug pa mchog yin no/ /mtshar zhes bya ba 'di min te/ /chos 'di stong par shes nas su/ /las kyi 'bras bu bsten byed pa/ /mtshar</text></item>
<item><p>210b.5</p><section></section><text>ba bas kyang 'di mtshar zhing / /ngo mtshar bas kyang ngo mtshar ro/ /sems can bskyab pa'i bsam pa 'dis/ /srid pa'i 'dam du skyes mod kyi/ /pad+ma la ni chu bzhin du/ /srid pa'i skyon gyis de ma gos/ /bzang po la sogs rgyal ba'i sras/ /'di</text></item>
<item><p>210b.6</p><section></section><text>na ye shes me yis ni/ /nyon mongs bud shing bsregs bzhin du/ /'on kyang thugs rjes bslab pa mdzad/ /byang chub che dang 'chi dang skye/ /dur khrod gshegs dang dka' spyod mdzad/ /bdud sde rab tu 'joms pa dang / /chos kyi 'khor lo bskor ba</text></item>
<item><p>210b.7</p><section></section><text>dang / /lha yul gshegs dang mya ngan 'das/ /de bzhin khyim nas byung ba rnams/ /snying rje'i dbang gis 'jug pa yis/ /'gro ba'i mgon po ston par mdzad/ /tshangs dbang nye dbang drag sogs kyi/ /gzugs kyis rab tu 'jug mdzad cing / / </text></item>
<item><p>211a.1</p><section></section><text>'gro ba 'dul ba'i sbyor ba yis/ /thugs rjes thugs kyis rol pa mdzad/ /theg pa gnyis po dag kyang ni/ /theg pa chen por 'byung bas na/ /srid pa'i lam gyis dub pa rnams/ /ngal bso don de de nyid min/ /nyan thos de dag de srid du/ / </text></item>
<item><p>211a.2</p><section></section><text>sangs rgyas rnams kyis ma bskul bar/ /de srid ye shes lus gcig gis/ /ting 'dzin dregs pas myos te gnas/ /bskul nas sna tshogs gzugs kyis ni/ /sems can don la dga' byed cing / /bsod nams ye shes nyer 'phel nas/ /sangs rgyas byang</text></item>
<item><p>211a.3</p><section></section><text>chub 'thob par 'gyur/ /bag chags las ni byung bas na/ /bag chags sa bon dag tu bshad/ /bag chags rjes mthong tshogs pa na/ /srid pa'i myu gu de bskyed do/ /stong nyid smra bas smra byed cing / /rtag tu lus ngag yid gsum gyis/ /'di ltar sems can don</text></item>
<item><p>211a.4</p><section></section><text>byed pa/ /chad par smra ba yod ma yin/ /zhes gsungs so/ /dper na gser 'gyur zangs lcags thams cad la/ /gser 'gyur rtsi yi nus pa'i thabs rnyed na/ /thams cad kha dog gser du 'gyur ba ltar/ /sems kyang bde chen ngang du ro gcig 'gyur/ /sgyu ma</text></item>
<item><p>211a.5</p><section></section><text>smig rgyu dri za'i grong khyer rnams/ /rtog dang bral ba'i stong pa'i rnam pa skyes/ /de bzhin sgyu 'drar sems kyi sgyu 'drar shes/ /bde chen rgyas btab bdag byin brlab pa la/ /sgyu ma'i dpe yis don rnams btsal mi dgos/ /thams cad sgyu 'dra mi 'drar dgag sgrub</text></item>
<item><p>211a.6</p><section></section><text>byed/ /phyag rgya'i lam la bde ba stong par shes/ /chos kyi mdo don sems kyis stong par shes/ /chos rnams kun la yod med dgag sgrub med/ /rtog med mngon sum lam la blo gzhag pas/ /rtags kyis rjes 'brangs gzhan sel dgos pa med/ /dus</text></item>
<item><p>211a.7</p><section></section><text>gsum bde gshegs ji ltar sangs rgyas ltar/ /gang du kha bltas sems kyi gsang shes pas/ /sgrib pa kun zad ye shes phun tshogs shing / /sangs rgyas zhing grol sems can thams cad sgrol/ /thams cad bzang rgyu nyid du gyur par nges/ /ji ltar sbrul</text></item>
<item><p>211b.1</p><section></section><text>gyi rang bzhin shes pa na/ /de yi dug ni gnod par mi 'gyur te/ /gang zhig nyon mongs 'khor ba'i rang bzhin shes/ /des ni de ma thag tu nges grol 'gyur/ /de nyid kyis ni sangs rgyas shing / /de nyid kyis ni nyon mongs 'joms/ /bde chen lam la brten nas</text></item>
<item><p>211b.2</p><section></section><text>ni/ /thams cad byas kyang rnam par grol/ /rnam par rtog pa rnam spangs shing / /gzung dang 'dzin pa dang bral bas/ /ye shes 'dus ma byas pa ste/ /rgyu dang rkyen gyis ma bskyed pa'o/ /shrI ni gnyis med ye shes te/ /he ni rgyu sogs spangs pa yin/ / </text></item>
<item><p>211b.3</p><section></section><text>ru ni bkod pa dang bral ba/ /ka ni gang du'ang mi gnas pa/ /sems kyi ngang la rnam gnas na/ /mya ngan 'das pa bstan du med/ /bde chen rtogs pa'i man ngag 'di/ /sdeb sbyor go rims bsgrigs pa min/ /nyams myong rtogs pa'i phan pa'i lung / /dam</text></item>
<item><p>211b.4</p><section></section><text>pa'i spyi bos blang bar mdzod/ /dngos po'i gnas lugs bsgom pa zhes bya ba/ nor bu gling pa'i slob dpon bde ba'i rdo rjes mdzad pa rdzogs so//[ ]@##/ /rgya gar skad du/ tsa tur mu dra u pa de sha nA ma/ </text></item>
<item><p>211b.5</p><section></section><text>bod skad du/ phyag rgya bzhi'i man ngag ces bya ba/ dpal rdo rje sems dpa' la phyag 'tshal lo/ /stong nyid snying rje dbyer med cing / /zab cing rang bzhin brtag dka' ba/ /phyag rgya chen po'i ngo bo nyid/ /phyag 'tshal nas ni de nyid bshad/ /de la man ngag la</text></item>
<item><p>211b.6</p><section></section><text>'jug par 'dod pa'i rnal 'byor pas thog mar grub mtha' dag shes par bya ste/ de yang theg pa ni rnam pa gsum ste/ nyan thos kyi theg pa dang / rang sangs rgyas kyi theg pa dang / theg pa chen po'o/ /de nyid gnas pa bzhi ste bye brag tu smra bar gnas pa dang / mdo</text></item>
<item><p>211b.7</p><section></section><text>sde par gnas pa dang / rnam par rig par gnas pa dang / dbu mar gnas pa'o/ /de dag nyid sbyor ba dgu ste/ nyan thos rab 'bring gsum dang / rang sangs rgyas dang / mdo sde pa dang / rnam bcas dang / rnam med dang / sgyu ma lta bu gnyis su med par smra ba'i dbu ma</text></item>
<item><p>212a.1</p><section></section><text>dang / chos thams cad rab tu mi gnas par smra ba'i dbu ma dag re re la yang dpyad pa'i sgo dang / bsam gtan dang / bsam gtan gyi dri ma dang / lta ba ste bzhi bzhi'o/ /de la dpyad pa ni thos bsam la brten pa'i rang gi so sor rtog pa'i shes</text></item>
<item><p>212a.2</p><section></section><text>rab bo/ /bsam gtan ni rang gi bsgom pa'i shes rab bo/ /bsam gtan gyi dri ma ni de'i dngos su mi mthun pa'i phyogs so/ /lta ba ni rang gi shes rab kyis zin pa'i khyad par dang / rang gi 'bras bu la blos yul du byed pa'o/ /de la nyan thos tha ma'i spyod pa ni/ sngon</text></item>
<item><p>212a.3</p><section></section><text>po la sogs pa'i don khas len pa sngon du 'gro bas brjod du med pa'i gang zag 'dod pa'o/ /'bring po ni de dang mthun pa'o/ /rab ni 'phags pa'i bden pa bzhi yongs su shes pas gang zag stong par lta ba'o/ /rang rgyal ni gzung ba stong zhing 'dzin pa khas len pa'o/ /mdo</text></item>
<item><p>212a.4</p><section></section><text>sde pa ni gzung ba 'dus par 'dod cing 'dzin pa tshogs drug go/ /rnam bcas ni thams cad shes pa'i rnam par 'dod pa ste/ sna tshogs gnyis su med par 'dod pa'o/ /rnam med ni 'di dag thams cad sems nyid de/ rnam pa med par rig pa'i ngo bor 'dod pa'o/ /sgyu ma</text></item>
<item><p>212a.5</p><section></section><text>lta bu ni chos thams cad sgyu ma lta bu yang dag pa'i dngos pos stong pa ste/ de nyid gnyis su med par 'dod pa'o/ /rab tu mi gnas pa ni tha snyad thams cad ni mtshon pa tsam ste/ don gyi ngo bo cir yang mi gnas pa'o zhes dpyod pa'o/ /bsam gtan ni mi sdug pa bsgom pa dang / </text></item>
<item><p>212a.6</p><section></section><text>srog dang rtsol ba bgrang ba la gnas pa dang / stong pa nyid kyi bden pa mar me bsad pa lta bu ci yang mi snang ba la sems gnas pa dang / sna'i rtse mor gnas pa dang / dkyil 'khor bsdus nas sems gnas pa dang / sems kyi rnam pa la sems gnas pa dang / rnam pa</text></item>
<item><p>212a.7</p><section></section><text>med pa la gnas pa dang gzugs brnyan la gnas pa dang / cir yang ma grub pa'i ngo bo nyid la gnas pa'o/ /de la sems kyi rnam pa la gnas par bya ba ni dang bor ci yang rung ba la shes pa gtad/ de nyid sems tsam du shes par byas te gnas pa'o/ /rnam pa med pa la</text></item>
<item><p>212b.1</p><section></section><text>gnas pa ni thog mar mchod pa la sogs pa byas te/ slob ma stan la bzhag la dbugs sor bcug ste/ thog mar me tog lta bu la shes pa gtong du bcug nas lag pa spyi bor bzhag la sngags 'di brjod do/ /oM a ra ra hUM hUM/ oM badzra yo gi nI a d+hi tiSh+Tha hUM phaT/ ces</text></item>
<item><p>212b.2</p><section></section><text>pa'i mgor rang gi yi dam gyi sngags brjod do/ /de nas me tog kyang med par byas na myur du skye'o/ /bsam gtan gyi dri ma rnams dang / lta ba rnams ni gzhan nas gsal bas 'dir ma brjod do/ /de ltar na mi mkhas pa rab rib can dang / mkhas pa rab rib</text></item>
<item><p>212b.3</p><section></section><text>med pa'o/ /de dag gi snying rje yang sems can la dmigs pa dang / chos la dmigs pa dang / dmigs pa med pa'o/ /de la gsang sngags kyi theg pa ni theg pa gsum las ni theg pa chen po'o/ /gnas pa ni phyi ma gnyis so/ /sbyor ba ni tha ma bzhi la'o/ / </text></item>
<item><p>212b.4</p><section></section><text>de la slob dpon nyid kyi gzhung gis ni rab tu mi gnas par sbyor ba'o/ /de lta na yang de dang thams cad du khyad med pa ni ma yin te/ ji skad du/ don gcig na yang ma rmongs dang / /thabs mang dka' ba med pa dang / /dbang po rnon pos dbang byas phyir/ /sngags</text></item>
<item><p>212b.5</p><section></section><text>kyi theg pa khyad par 'phags/ /zhes gsungs pas de brjod par bya ste/ phyi bskyed pa'i rim pa dang / zab mo bskyed pa'i rim pa dang / rdzogs pa'i rim pa dang / yongs su rdzogs pa'i rim pa dang / ngo bo nyid kyi rim pa'o/ /yang de bzhin gshegs pa'i</text></item>
<item><p>212b.6</p><section></section><text>dbugs dbyung ba dang / rdo rje 'chang gi dbugs dbyung ba'o/ /yang kun brtags la gzhan dbang gi rgya dang / /gzhan dbang la yongs su grub pa dang / yongs su grub pa la rdo rje sems dpa' dang / de nyid la bde ba chen pos rgyas gdab pa'o/ /yang phyag rgya bzhi</text></item>
<item><p>212b.7</p><section></section><text>las rtogs par bya ste/ las kyi phyag rgya ni zab mo bskyed pa'i rim pa dang / rdzogs pa'i rim pa'o/ /chos kyi phyag rgya ni yongs su rdzogs pa'i rim pa'o/ /phyag rgya chen po ni ngo bo nyid kyi rim pa'o/ /dam tshig gi phyag rgya ni phyi bskyed pa'i rim pa'o/ /kun brtags</text></item>
<item><p>213a.1</p><section></section><text>la gzhan dbang gi rgya ni phyi bskyed pa'i rim pa'o/ /yongs su grub pa'i rgya ni lha thams cad kyang rnam par rig pa tsam mo/ /rdo rje sems dpa'i rgya ni rnam rig stong pa nyid du shes pa'o/ /bde ba chen po'i rgya ni de nyid man ngag nyams su myang bar byas pa'o/ / </text></item>
<item><p>213a.2</p><section></section><text>las kyi phyag rgya ni dbang gi ngo bo ste/ de yang bum pa dang / gsang ba dang / shes rab ye shes dang / bzhi pa'o/ /bum pa ni slob dpon gyi dbang man chad de/ lus dag par byed pa'o/ /gsang ba ni thabs shes rab gnyis las byung ba'i byang chub kyi sems</text></item>
<item><p>213a.3</p><section></section><text>ster ba ste/ ngag dag par byed pa'o/ /shes rab ye shes ni gsum ste/ drag po dang / ngan pa dang / bzang po'o/ /de la drag po ni 'o dang 'khyud pa nas brtsams te phyi rol gyi bya ba ni dga' ba ste/ rnam pa sna tshogs so/ /bsrub pa dang srubs</text></item>
<item><p>213a.4</p><section></section><text>pa'i sbyor ba ni rnam par smin pa ste mchog dga'o/ /rin po cher nyams su myong ba ni mtshan nyid dang bral ba ste dga' bral lo/ /pad+mar lhung ba ni rnam par nyed pa ste/ lhan cig skyes pa'o zhes 'dod pa ste lung dang 'gal ba'o/ /lung las mchog dga' bral</text></item>
<item><p>213a.5</p><section></section><text>dga' dbus dag tu/ /mtshon bya shes nas brtags par gyis/ /zhes pa dang / yang / dga' bral dang po mchog mtha' can/ /zhes pa la sogs pa bstan pa dang / yang dga' ba bzhi ni dga' ba dang / mchog tu dga' ba dang / lhan cig skyes</text></item>
<item><p>213a.6</p><section></section><text>pa'i dga' ba dang / dga' bral gyi dga' ba'o zhes gsungs pas so/ /'on te lung las lhan cig skyes pa mtha' mar yod do zhe na/ yang bden mod kyi/ de ni bla ma la ltos pa dang bral ba glegs bam gyis mkhas par gang zag dag gis phyed du dkrugs</text></item>
<item><p>213a.7</p><section></section><text>nas bshad de/ 'dir grangs kyi bzhi par 'dug kyang don gyi gsum par sbyar ro/ /de nas 'dir drag po'i sbyor ba ni go rims dang don gnyis ka la mi mkhas pa'o/ /da ni dbang bskur ngan pa brjod par bya ste/ 'o dang 'khyud pa la sogs pa phyi rol gyi bya ba ni</text></item>
<item><p>213b.1</p><section></section><text>rnam pa sna tshogs te dga' ba'o/ /bsrub pa dang srubs pa'i sbyor ba ni rnam par smin pa ste mchog dga'o/ /rin po cher nyams su myong ba ni mtshan nyid bral ba ste lhan cig skyes pa'o/ /pad+mar lhung ba ni rnam par nyed pa ste dga' bral lo zhes 'dod pa ste/ </text></item>
<item><p>213b.2</p><section></section><text>mu stegs pa dang khyad med pa'o/ /ci'i phyir zhe na/ nyams su myong ba la yang dag par 'dzin pa'i phyir ro/ /de ni go rims la mkhas kyang don la mi mkhas pa'o/ /da ni dbang bskur bzang po brjod par bya ste/ 'di'i lugs kyis dga' ba bzhi ni 'di ltar</text></item>
<item><p>213b.3</p><section></section><text>shes par bya ste/ phyi rol gyi bya ba nas bskyod pa'i mthar thug pa ni rnam pa sna tshogs pa'i dga' ba'o/ /rin po che'i mthar thug pa nyams su myong ba ni rnam par smin pa ste mchog dga'o/ /bcom ldan 'das kyis/ bcu drug phyed phyed thig le can/ /zhes bya ba'i</text></item>
<item><p>213b.4</p><section></section><text>thig le bzhi'i gzugs kyis bzhugs pa las gnyis ni rdo rje rtse mo'i cha la gnas/ gnyis ni pad+ma'i ze'u 'bru'i cha la gnas pa'i mtshan nyid dang bral ba ste lhan skyes pa'o/ /thig le bzhi char yang pad+ma'i cha la gnas pa ni rnam pa med pa ste dga' bral lo/ /de yang / </text></item>
<item><p>213b.5</p><section></section><text>shes rab bcu drug lon pa la/ /lag pa gnyis kyis 'khyud nas ni/ /rdo rje dril bu mnyam sbyor ba/ /slob dpon dbang du shes par bya/ /zhes pa dang / dbang ni bzhi yi grangs kyis kyang / /dga' ba la sogs rim shes bya/ /zhes pa dang / thams cad</text></item>
<item><p>213b.6</p><section></section><text>gsang ba'i rgyud las kyang / /gnyis shor gnyis ni mnyam pa'i dbus/ /rdo rje nas ni pad+mar reg /rgyu la 'bras bus rgyas gdab cing / /'di ni bde chen rgyal po'o/ /zhes gsungs so/ /de ltar na drag po'i sbyor ba ni mi bskyod pa'i rgya dang bral la dbang bskur ngan</text></item>
<item><p>213b.7</p><section></section><text>pa ni rdo rje sems dpa'i rgya dang bral zhing rdo rje 'chang gi dbugs dbyung ba dang bral ba'o/ /'dir rdo rje sems dpas mi bskyod pa la rgyas btab pa ni dbu ma'i lam mo/ /de yang lung las mdor bstan pa dang / rgyas par bstan pa dang / shin tu rgyas par</text></item>
<item><p>214a.1</p><section></section><text>bstan pa ste/ de dag ni dbang gi 'grel pa nyid na gsal bas 'dir ma bris so/ /de ni shes rab ye shes kyi dbang ste yid dga' bar byed pa'o/ /bzhi pa ni shes rab ye shes kyi rang bzhin dga' ba gsum dang tha mi dad pa rten 'brel</text></item>
<item><p>214a.2</p><section></section><text>gyi ngo bor zung du 'jug pa ni bzhi pa'o/ /de dag ni las kyi phyag rgya ste/ rgyu mthun pa'i 'bras bu skyed par byed do zhes slob dpon klu sgrub kyis bshad do/ /chos kyi phyag rgya ni snang grags kyi chos sna tshogs su snang ba nyid de/ de yang las kyi phyag rgya'i lhan cig skyes</text></item>
<item><p>214a.3</p><section></section><text>pa nyid las grol ba sna tshogs kyi rtog pa 'byung ba dang / sna tshogs kyi rtog pa 'gags shing lhan cig skyes pa'i gzugs su gnas pa dang / sna tshogs dang lhan cig skyes pa nyid du med pa dang / sna tshogs dang lhan cig skyes pa gnyis ka'i rtog pa mi</text></item>
<item><p>214a.4</p><section></section><text>dmigs pa dang bzhi ni chos kyi phyag rgya'i dga' ba dang / mchog dga' ba dang / lhan cig skyes dga' dang / dga' bral lo/ /des na chos kyi phyag rgya ni dngos po ma bcos pa'i rang bzhin las ma bcos pa'i phyag rgya chen po skye ba'i phyir rnam par smin pa'i</text></item>
<item><p>214a.5</p><section></section><text>'bras bu zhes brjod do/ /phyag rgya chen po ni chos thams cad skye ba med pa'i ngo bo zung du 'jug pa/ gzung ba dang 'dzin pa'i rtog pa dang bral ba dang / nyon mongs pa dang shes bya la sogs pa'i sgrib pa spangs pa/ ji lta ba bzhin du rang gi mtshan nyid nyams</text></item>
<item><p>214a.6</p><section></section><text>su myong ba ste/ dri ma med pa'i 'bras bur brjod do/ /de'i ngo bo ni mtha' dbus kyi chos thams cad gzugs can ma yin pa dang / thams cad du khyab pa dang mi 'gyur ba dang / dus thams cad pa'o/ /des na phyag rgya chen po ni skad cig ma gcig la mngon par</text></item>
<item><p>214a.7</p><section></section><text>sangs rgyas pa ste/ skad cig ma bzhi dang / dga' ba bzhi dbye ba ni med do/ /'on kyang phyag rgya bzhi la ltos nas dga' ba bzhi bzhag ste las kyi phyag rgya ni dga' ba'o/ /chos kyi phyag rgya ni mchog tu dga' ba'o/ /phyag rgya chen po ni lhan cig skyes pa'i dga'</text></item>
<item><p>214b.1</p><section></section><text>ba'o/ /dam tshig gi phyag rgya ni dga' bral lo/ /de nyid ji lta ba bzhin chos kyi 'khor lo'i dus su bla ma'i zhal la ltos par bya'o/ /dam tshig gi phyag rgya ni de kho na nyid mtshon par byed pa 'bras bu lha'i dkyil 'khor te/ de yang rje btsun gyis thabs mtshon pa dang / </text></item>
<item><p>214b.2</p><section></section><text>rje btsun mas shes rab mtshon pa dang / 'khyud pas gnyis su med pa mtshon pa'i phyir dam tshig go/ /de yang bskyed pa'i rim pa bdun po dag par byas nas rgyu'i he ru ka bskyed pa dang / lha mo'i 'khor lo spro ba dang / nyi ma dang zla bar thig le'i gzugs su</text></item>
<item><p>214b.3</p><section></section><text>zhu ba dang / lha mo'i dbyangs kyis bskul ba dang / /'bras bu rdo rje 'dzin par gyur pa ni dam tshig gi phyag rgya'i dga' ba bzhi ste go rims bzhin no/ /'bras bu lha'i 'khor lo 'di ni 'gro ba'i don 'dzin par byed pas skyes bu byed pa'i 'bras bu brjod do/ /de</text></item>
<item><p>214b.4</p><section></section><text>ltar na phyag rgya bzhi la dga' ba bzhi bzhi ste bcu drug tu shes par bya'o/ /phyag rgya bzhi'i man ngag slob dpon gnyis med rdo rjes mdzad pa rdzogs so// //rgya gar gyi mkhan po badzra pANi dang / bod kyi lo tsA ba dge slong tshul khrims rgyal bas</text></item>
<item><p>214b.5</p><section></section><text>bsgyur ba'o/ #/ /chos thams cad rab tu mi gnas par ston pa'i de kho na nyid tshigs su bcad pa byed kyi 'grel pa bzhugs/[ ]@##/ /sangs rgyas la phyag 'tshal lo/ /rgyu skyes ye shes</text></item>
<item><p>214b.6</p><section></section><text>glang po che/ /'joms byed seng ge bdag gi gzhung / /zhes gsungs pa ni/ rim pa dang la zla ba ste/ /drang ba dang nges pa'i don to/ /de yang gang zhe na/ chos rnams kyi rang bzhin dang / de sgrub par byed pa'i thabs dang / de yang dag par thob pa'o/ / </text></item>
<item><p>214b.7</p><section></section><text>de la rnal 'byor spyod pa'i gzhung gis/ rgyu gzhan las skye ba'i don dam pa'i chos/ lung rigs pas grub pa snang ba'am/ snang ba med pa'i rang bzhin chos thams cad kyi gzhi dang / rten du gyur pa/ gnyis su med pa'i ye shes/ brtags pas stong</text></item>
<item><p>215a.1</p><section></section><text>pa/ rgyun chags pa/ mtha' bzhi las grol bas dbu ma'i lam/ 'di tsam zhig yang dag par yod de/ sgrub thabs dang 'bras bu yang de bzhin no zhes zer ro/ /de ni glang po che dang 'dra'o/ /ci'i phyir zhe na/ phyi rol gyi don yod par smra ba'i/ </text></item>
<item><p>215a.2</p><section></section><text>mu stegs dang nyan thos dang / mdo sde'i gzhung rnams phal cher lung rigs kyi che bas 'joms par nus pa dang / rnam par shes pa ni sangs rgyas pa'i chos rnams kyi lus su gyur pas/ ye mi bzhed pa ma yin pa'i phyir bstod pa'o/ /'on kyang shes bya nang</text></item>
<item><p>215a.3</p><section></section><text>gi dngos po lta bas na de nyid kyang / gzhom du rung ba'i phyir glang po che dang 'dra'o/ /gang gis 'joms par byed ce na/ rab tu mi gnas par smra ba'i dbu ma seng ge lta bu'i lung rigs kyi mche ba ches mi bzad pas 'joms par byed pa'i phyir ro/ /lung gang zhe na</text></item>
<item><p>215a.4</p><section></section><text>'dir mdo las 'jam dpal khyod 'di skad du/ chos la brtag pa'i thabs lnga po 'di dag kun yang dag pa lags sam/ 'on te kha cig ni yang dag pa lags la/ kha cig ni yang dag pa ma lags sam zhes zer ba ni/ chos la brtag pa'i thabs lnga po</text></item>
<item><p>215a.5</p><section></section><text>'di dag thams cad kyang / yang dag pa yin par bzung ste/ kha cig gis ni chos thams cad ji ltar snang ba bzhin du yod pa'i chos ston to/ /snyam pa'ang yin te/ de ci'i phyir zhe na/ 'byung ba bzhi nang des byas pa rnams ni/ tha snyad</text></item>
<item><p>215a.6</p><section></section><text>du sgyu ma bzhin du yod pa'i phyir ro/ /kha cig gis ni chos thams cad sems tsam las ma gtogs pa gzhan med pa'i chos ston to snyam pa'ang yin te/ de ci'i phyir zhe na/ chos sna tshogs su 'dogs pa rnams rtag pa ther zug tu brtag pa'i bag chags</text></item>
<item><p>215a.7</p><section></section><text>sems la gzhag pa'i mthus/ dus thams cad du bdag dang chos rnams su snang ba tha dad du snang yang / don dam du rang bzhin med de/ sems tsam las med pa'i phyir ro/ /kha cig gis ni sems nyid kyang ma skyes pa yin par bdag cag la chos</text></item>
<item><p>215b.1</p><section></section><text>ston to snyam pa'ang yin te/ de ci'i phyir zhe na/ 'di la dbyibs sam/ kha dog gam/ dus gsum mam/ mtha' dbus med pa'i phyir ro/ /kha cig gis ni chos thams cad sgyu ma bzhin du snang zhing sgyu ma bzhin du ma grub pa'i chos ston to snyam</text></item>
<item><p>215b.2</p><section></section><text>pa'ang yin te/ de ci'i phyir zhe na/ chos thams cad ni rgyu dang rkyen las skye zhing 'byung ba'i phyir ro/ /kha cig gis ni chos thams cad rang bzhin gyis ma skyes pa/ ngo bo nyid kyis mi gnas pa/ las dang bya ba'i mtha' thams cad dang bral ba/ rtog</text></item>
<item><p>215b.3</p><section></section><text>pa dang mi rtog par yul las 'das pa thog ma med pa'i dus nas spros pa rnam par dag pa'i chos ston to snyam pa'ang yin te/ de ci'i phyir zhe na/ chos thams cad rang gi ngo bo nyid phyin ci ma log pa de yin pa'i phyir ro zhes gsungs so/ /de las gzhan bgrang</text></item>
<item><p>215b.4</p><section></section><text>mi dgos so/ /rigs pa gang zhe na/ bdag nyid chen po rnams kyis sngon du legs par bkod pa'i gang dag yod par grags pa'i chos thams cad rten cing 'brel par 'byung ba tsam las byung ba'i phyir/ sgyu ma lta bu'o zhes bya ba dang / de nyid kyis don dam par</text></item>
<item><p>215b.5</p><section></section><text>na rang dang gzhan dang gnyis ka dang rgyu med pa las skye ba nam yang mi 'thad pa'i phyir don dam par nam mkha'i pad+ma lta bu'o zhes bstan pa 'di kho nas chog ste/ shes rab kyi mig dang ldan pa rnams kyis rang bzhin gyi gtan tshigs 'di kho na'i sgo nas drang por zhib tu bltas</text></item>
<item><p>215b.6</p><section></section><text>na/ mthar ci yang grub pa ma rnyed pas/ chos thams cad rab tu mi gnas par ma grub pa'o/ /gtan tshigs ma grub pa la sogs pa'ang ma yin te mang du brjod mi dgos so/ /de nyid kyis phyin ci log gi gzhung ma lus par yang choms par 'gyur te/ 'dir</text></item>
<item><p>215b.7</p><section></section><text>tshigs su bcad pa/ ltos med bdag las skye 'dod na/ /rtag par rgyur smra grangs can pa/ /rgyu gzhan dag las skye 'dod na/ /byed pa rgyur smra bye brag pa/ /gnyis ka las ni skye 'dod na/ /dbang phyug rgyur smra gcer bu pa/ /skye ba med las skye</text></item>
<item><p>216a.1</p><section></section><text>'dod na/ /rang bzhin rgyur smra rgyang pan pa/ /skyes pa stong bar 'gyur 'dod na/ /nam mkha'i yid can chad pa'i lam/ /gang yang khas mi len gyur na/ /ngan g.yo rmongs pa'i lta ba ste/ /rang bzhin grub dang ma grub dang / /gzhan ni</text></item>
<item><p>216a.2</p><section></section><text>rtag dang mi rtag las/ /brtags na skye ba mi 'thad phyir/ /de bzhin res 'ga' ba nyid phyir/ /'di kun rten cing 'brel 'byung tshul/ /spros pa'i mtha' kun gdod nas zhi/ /zhes bya'o/ /des na chos thams cad yang dag par ma skyes pas/ yid la</text></item>
<item><p>216a.3</p><section></section><text>byar med cing / gang la yang smin du med pa ni/ bdag gi gzhung zhes bya'o/ /yang dag gi don de nyid ni/ gsang sngags kyi gzhung du ni/ las kyi phyag rgya las grub pa/ /lhan cig skyes pa'i dga' bar 'dod do/ /de yang lhan cig skyes pa'i dga'</text></item>
<item><p>216a.4</p><section></section><text>ba bzhi pa las 'dod pa ni/ dga' bral gyi dang po la sogs par 'byung ba'i lung dang / dga' bral ni rjes thob drod kyi shes pa zhes bya ba la sogs pa'i rigs pa dang / mngon sum dang 'gal ba'i phyir btsan thabs la zhes bya'o/ /yang lhan cig skyes pa'i dga'</text></item>
<item><p>216a.5</p><section></section><text>ba gsum pa la 'dod kyang / don gyis gnas sbas pa la mngon par rmongs pas mu stegs kyi gzhung dang khyad par med pa'i phyir dang / rdo rje sems dpa'i phyag rgya dang bral ba'i phyir dang / mngon sum dang 'gal ba'i phyir/ dbang la mi mkhas pa zhes bya'o/ /de</text></item>
<item><p>216a.6</p><section></section><text>gnyis ni rnam par ma sbyangs pa'i glang po dang 'dra'o/ /yang / dga' bral dang po mchog gi mtha'/ /zhes bya ba la sogs pa'i lung dang / bcom ldan 'das kyi sku'i brda dang / gzhung gzhan khegs pa'i rigs pa dang / brgyud pa'i man ngag dang / rang rig</text></item>
<item><p>216a.7</p><section></section><text>pa'i mngon sum gyis shin tu phra ba'i skad cig gis gsum pa la lhan cig skyes pa'i dga' ba rnyed pa ni/ yang dag pa'i dbang la mkhas pa zhes bya'o/ /de nyid rnal 'byor chen po dang / rnal 'byor ma'i rgyud las/ mun pa la ni mar me ltar/ /zhes bya ba</text></item>
<item><p>216b.1</p><section></section><text>la sogs pa'i dpe sna tshogs kyis bsgrub pa/ gsang sngags rdo rje theg pa'i nges pa'i tshig tu gzhag pa/ pha rol tu phyin pa'i theg pa las thabs khyad par du gyur pa/ skal ba dang ldan pa'i spyod pa'i yul/ dgyes pa'i rdo rje dang / dam pa dang po dang / </text></item>
<item><p>216b.2</p><section></section><text>zla gsang thig le la sogs pa'i rang bzhin du gyur pa'o/ /de ltar de bzhin bzhi pa yang / /zhes 'byung bas/ sgrub pa'i thabs dang / grub pa'i rang bzhin yang de bzhin du shes par bya'o zhes zer ro/ /shes rab ye shes kyi dbang dag gi spyir khyab</text></item>
<item><p>216b.3</p><section></section><text>pa'i man ngag /phyag rgya nye bar brtags pa dang / las kyi go rims dang / rnam pa dang / dpe dang / gnas dang / brda dang / sa'i rim pa gang thob pa la sogs pa ni/ bdag gis gsal bar shes mod kyi/ /'dir brjod pa'i dgos</text></item>
<item><p>216b.4</p><section></section><text>pa med do/ /de ltar yang dag pa'i dbang la mkhas pas ni/ btsan thabs dang / dbang la mi mkhas pa'i gzhung dag lung rigs kyi mche bas 'joms par nus pa dang / thabs kyi theg pa'i lus su gyur pa'i phyir/ /glang po che dang / brda'o</text></item>
<item><p>216b.5</p><section></section><text>zhes bstod pa'o/ /thabs gang zhe na/ brdzun pa'i lam gyis bslus te/ yang dag pa'i lam la sbyor ba'o/ /gang slu zhe na/ theg pa gzhan las yangs pa dang / /gzhan nas 'jug pa dang / tha mal pa dang / tshangs par spyod pa'o/ / </text></item>
<item><p>216b.6</p><section></section><text>ji ltar slu zhe na/ dang po gsum ni sdom pa yang dag par blangs pa gtong ba'i nyes pa med pas/ spyod yul dngos la sbyor ba'am/ /yang na slob dpon dang 'gal na/ /thabs gzhan gyis bzung ste/ re zhig dman pa'i yul las mi bzlog par</text></item>
<item><p>216b.7</p><section></section><text>ci rigs pa'i sgrar bstan pa'o/ /tshangs par spyod pa ni/ de dang chos mthun pa'i thabs gzhan gyis bzung ste/ don sa gzhan la drang ba'am/ /yang na don nyid bshad par bya'o/ /yang de nyid yang dag pa'i man ngag ma yin pa'i gzhom du rung</text></item>
<item><p>217a.1</p><section></section><text>ba'i phyir glang po che'o/ /yang dag pa'i 'joms par byed ce na/ yang dag pa'i lung dang / rigs pa dang / man ngag seng ge lta bus so/ /de yang / las kyi phyag rgya 'khor rgyu can/ /thag ring rnam par spang bar bya/ / </text></item>
<item><p>217a.2</p><section></section><text>zhes 'byung ba la sogs pa'i lung gis gsal ba dang / gdul bya shin tu dman pa la bstan pa'i phyir/ dam pa rnams kyis spang bar bya ba dang / thabs gzhan yod pa'i phyir ma nges pa dang / las dang po'i tshangs par spyod pa la ma gnang ba'i phyir/ </text></item>
<item><p>217a.3</p><section></section><text>'gal ba dang / rtsel ba las byung ba'i phyir skad cig ma ste ston ka'i pad+ma lta bu'o zhes bkod pa'i rigs rnams kyis bcom pa dang / khu ba rlung dus su lta ba/ /kye yi rdo rje des mi shes/ /ma yin nges don gzhan du dpyad/ /ces yang dag pa'i man</text></item>
<item><p>217a.4</p><section></section><text>ngag gzhan yod par kha 'phangs pa'i phyir ro/ /mdor na yang dag par dpyad na/ phyag rgya chen po'i don ni mi shes par/ las kyi phyag rgya la lam du mthong ba mtha' dag /phyi rol mu stegs pa dang / bdud kyi rigs pa dag yin par mngon te/ </text></item>
<item><p>217a.5</p><section></section><text>lhan cig skyes pa'i rang bzhin ni ma skyes pa/ mtshan nyid med pa/ brjod du med pa zhes tshig tu brjod kyang / las kyi phyag rgya'i rgyu la nges par ltos pa'i phyir/ don de nyid bde ba'i rnam par 'dod par shes te/ dper na log sred can dag bag ma len par</text></item>
<item><p>217a.6</p><section></section><text>byed pa bzhin no/ /'di ltar zhib pa dang tshor ba'i gzhung las kyang / lha dang lha mo mi phyed sbyor/ /bde ba chen po glo bur skye/ /yang / rin chen nang na de gnas na/ /lha med lha mo'ang yod ma yin/ /mtshan nyid mtshan gzhi las grol ba/ /ngag</text></item>
<item><p>217a.7</p><section></section><text>gis smra bar nus ma yin/ /'di ni rin chen pho brang nas/ /ze 'brur ltung na chags bral yin/ /ye shes bdud rtsis tshim pa ni/ /bya ba byas pa'i rnal 'byor pa/ /byed pa cung zad yod ma yin/ /yod na de nyid shes pa min/ /yang gang gang</text></item>
<item><p>217b.1</p><section></section><text>mthong cung zad ni/ /de de tshangs par rnam par gnas/ /de las gzhan du mi 'gro'i sems/ /nges par tshangs pa nyid du gnas/ /yang / de la bde ba rgyun mi 'chad/ /de la sdug bsngal 'ong ba med/ /yang / yod pa ma yin med pa min/ /gnyi ga ma</text></item>
<item><p>217b.2</p><section></section><text>yin gnyis med min/ /de yi gnas skabs rtogs dka' ba/ /ci dka' 'am de ni bla na med/ /yang / chos dor chos ma yin pa dor/ /bden dang brdzun pa nyid dor nas/ /de gnyis dor ba nyid kyang dor/ /yang / 'dod chags tha mal sems las kyang / /de snyed</text></item>
<item><p>217b.3</p><section></section><text>de ni mya ngan 'das/ /zhes 'byung ste/ de dag gis ni ye shes kyi rten dang / gnas dang / rang bzhin dang / dga' bral gyi nyes dmigs dang spyod pa dang / des mtshon pa'i rnal 'byor dang / phan yon dang skyon bsal ba dang / la bzla ba dang / thabs kyi khyad par dang / 'bras bu</text></item>
<item><p>217b.4</p><section></section><text>mya ngan las 'das pa thob par 'gyur pa bstan pa'o/ /de lta bu'i log pa'i lam sangs rgyas pa'i rnal 'byor pas shes pa ni ched che ste/ thog mar spang bar bya ba'i yan lag yin pa'i phyir ro/ /'di ltar 'dod pa'i khams kyi bdud dang / de'i rigs su gyur pa'i yi dgas</text></item>
<item><p>217b.5</p><section></section><text>rnams ni yang dag pa'i lam la zhugs pa dang / 'jug par 'gyur ba'i 'gro ba la bar du gcod de/ nyon mongs pa shas gang che ba de'i rkyen byas te/ nyon mongs pa mched cing 'bar bar byed/ zab mo'i lam gyi gzugs brnyan ston par byed/ gang la re ba yod</text></item>
<item><p>217b.6</p><section></section><text>pa'i mngon par zhen pa'i yon tan sgrub par byed/ des yang dag pa'i lam nyams par byed/ 'dres par byed do/ /mdo las kyang stong pa'i bdud dang / 'dod chags kyi bdud la sogs pa sems kyi khong du zhugs na 'di skad du smra ste/ byang chub sems dpa' la</text></item>
<item><p>217b.7</p><section></section><text>bsrung ba dang zhig pa med kyis/ chang 'thung sha zo g.yem rgyas par spyod cig ces so/ /bdud kyi stobs kyi phyir mi dag kyang sdud de/ mi dag the tshom dang skur pa 'debs pa de dag sems la yi dgas ring du zhugs te/ bar bar rkyags pa za gcin 'thung ba yang sha chang dang mtshungs so/ / </text></item>
<item><p>218a.1</p><section></section><text>de dag thams cad stong par ro gcig ces nas/ sangs rgyas kyi tshul khrims dang 'dul ba bshig go zhes pa dang / ma rabs glen pas grangs brgya nas khri'i bar dag la yang ston to zhes pa dang / tshig tu 'di skad kyang smra ste/ sangs rgyas chen po'o/ / </text></item>
<item><p>218a.2</p><section></section><text>sangs rgyas chung ngu'o/ /sangs rgyas snga ma'o/ /sangs rgyas phyi ma'o/ /de'i nang nas kyang yang dag pa'i sangs rgyas/ sgyu ma'i sangs rgyas/ skyes pa'i sangs rgyas/ bud med kyi sangs rgyas so zhes pa dang / bdag gi sha'i lus ni pha'i pha'o/ /bu'i bu/ </text></item>
<item><p>218a.3</p><section></section><text>gcig las gcig skyes pa ni chos kyi sku ste/ rnam par ma chad pa/ 'di dag kun yin pas de nyid sangs rgyas kyi zhing khams yin no/ /gud na sangs rgyas kyi zhing khams gser gyi kha dog lta bu med do zhes smras pa dang / mi dag gis yid ches par bzung nas/ snga</text></item>
<item><p>218a.4</p><section></section><text>ma'i sems ni stor zhing brjed nas/ srog lus der bstan te/ yod ma myong ba thob bo zhes so/ /de la sogs pa ni blun zhing 'khrul pas/ bar bar ni byang chub snyam nas/ bdag gi sems brjed de stor nas/ sangs rgyas kyi tshul khrims ni bshig /lkog na</text></item>
<item><p>218a.5</p><section></section><text>g.yem pa spyod do/ /ngag gis srid pa smra ste/ mig dang rna ba dang sna dang lce kun sangs rgyas kyi zhing yin no/ /mo mtshan dang pho mtshan ni byang chub kyi lam yin te/ yang dag pa'i mya ngan las 'das pa ni sus kyang mi shes so zhes pa dang / stong pa'i sems thob ste rten cing</text></item>
<item><p>218a.6</p><section></section><text>'brel par 'byung ba med do zhes pa dang / yang tshig tu ni phyogs bcu'i sems can thams cad nga'i bu yin/ bdag la sangs rgyas thams cad skyes/ nga ni 'jig rten du 'byung / nga ni ye nas sangs rgyas pa yin te/ 'jig rten du byung mod kyi 'dus byas</text></item>
<item><p>218a.7</p><section></section><text>las skyes pa ni ma yin no zhes pa dang / bar bar nga ni rdo rje 'chang yin te/ khyod la tshe ring bar bya'o zhes bya ba la sogs par 'byung ngo / /yang dga' bo bdud de dag ni ma 'ongs pa'i dus kyi tshe/ nga'i gsung rab tu 'byung ste/ chos kyi lam sgrub pa'i mi'i sems</text></item>
<item><p>218b.1</p><section></section><text>kyi lam du 'jug par byed do/ /g.yem pa sbyor ba la bstod cing / /sangs rgyas kyi tshul khrims 'jig /sngar ni mkhan pos bslus/ /phyis ni slob mas bslus te g.yem pa spyod cig par 'debs par byed do zhes pa dang / yang / nye na tshe rabs dgu/ /ring</text></item>
<item><p>218b.2</p><section></section><text>na tshe rabs brgya'i bar du dge ba spyod cing bdud kyi bshes gnyen du 'gyur ro/ /de nas tshe brjes nas bdud kyi bye brag tu 'gyur ro/ /yang dag par khyab par shes pa'i dral stor nas mtshams med pa'i sems can dmyal bar ltung ngo zhes 'byung ste/ de lta</text></item>
<item><p>218b.3</p><section></section><text>bu'i bdud kyi las dag shes par bya'o/ /de yang stong pa dang snying rje dbyer med pa'i byang chub kyi sems la brtan par gnas pas spang bar bya'o/ /mdo sde nyid las kyang / khyod 'khor ba la ma 'jug par sngar shes par gyis shig ces pa</text></item>
<item><p>218b.4</p><section></section><text>dang / dga' bo rigs kyi bu dag ting nge 'dzin la mi gnas pa'i yang dag pa nyid la mnyam par gzhag na bdud rnams sems thag chod do zhes pa dang / phyi ma'i dus ngan pa tha ma'i tshe snying rje chen po bskyed de/ yang dag par dad pa'i sems</text></item>
<item><p>218b.5</p><section></section><text>can rnams grol zhing thar bar gyis shig ces pa dang / 'di khyab par ston cig ces 'byung ngo / /sdom pa gsum 'dzin pas ni bslab pa'i yan lag tsam yang nyams par ma gnang ste/ gzhung las/ khar gsil lhung bzed chos gos dang / /chu</text></item>
<item><p>218b.6</p><section></section><text>tshags sbyangs pa'i yon tan gyis/ /yan lag lung bzhin mi spang ste/ /lung ma rtogs par rnal 'byor pa/ /sangs rgyas mu stegs can du 'gyur/ /zhes 'byung ste/ bslab pa thams cad ma nyams shing / phun sum tshogs par ldan pas dge</text></item>
<item><p>218b.7</p><section></section><text>slong rdo rje 'dzin pa mchog tu gsungs so/ /gzhan yang dus thams cad dang / gzugs can ma yin pa dang / thams cad la khyab pa dang / mi 'gyur ba'i yan lag rnams kyis byang chub kyi sems yin par gsungs na/ 'dzag pa'i bde ba skad cig</text></item>
<item><p>219a.1</p><section></section><text>ma ni de las bzlog pa'i mtshan nyid de/ bsam gtan gyi lha rnams la yang yod par ma grags na/ chos kyi dbyings kun du 'gro ba la mnga' brnyes pa'i ye shes kyi lha rnams la dri ma de lta bu ji ltar mnga'/ des na mtshon bya dang / mtshon</text></item>
<item><p>219a.2</p><section></section><text>byed dang / rgyu dang 'bras bu 'brel par yang ji ltar rung / de'i phyir sangs rgyas pa'i gzhung las gsungs pa ni/ srid pa'i ye shes dang / mi mthun pa'i dpe dang / don gzhan mtshon pa dang / dgongs pa gzhan yin par zad do/ /de ltar na chos</text></item>
<item><p>219a.3</p><section></section><text>kyi sku ni spros pa dang bral ba yin pas bden mod kyi/ longs spyod rdzogs pa'i sku dkyil 'khor chen po'i gzugs su bzhugs pa dang / sprul pa'i sku rigs mchog gi yab yum las skye ba zhes pa ji ltar rung zhe na/ 'dir smras pa/ yang dag par</text></item>
<item><p>219a.4</p><section></section><text>rdzogs pa'i sangs rgyas ni ji ltar 'gro ba blo gros dman pa rnams kyis brtags shing mthong ba de ltar/ 'jig rten gyi khams gang du yang gzugs kyi skur 'byung ba mi srid de/ de'i rgyu ma rig pa'i bag chags ma lus par gtan du zad par gsungs pa'i phyir</text></item>
<item><p>219a.5</p><section></section><text>ro/ /yang dag par rdzogs pa'i sangs rgyas ni 'gro ba blo gros dman pas brtags pa'i ri bong gi rwa dang mo gsham gyi bu ltar nus pa gtan med pa yang ma yin te/ thugs rje chen pos bskal pa mtha' yas par sgyu 'phrul dra ba'i rtsal sbyangs pa thob pa'i phyir</text></item>
<item><p>219a.6</p><section></section><text>ro/ /rgyud las kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams kyis thams cad mkhyen pa'i ye shes brnyes nas/ thams cad mkhyen pa'i ye shes de sems can rnams la rnam par phye ste/ tshul sna tshogs</text></item>
<item><p>219a.7</p><section></section><text>dang / bsam pa sna tshogs dang / thabs sna tshogs pa dag gis ston cing / kha cig la ni nyan thos kyi theg pa'i tshul/ kha cig la ni rang sangs rgyas kyi theg pa'i tshul/ kha cig la ni theg pa chen po'i tshul/ kha cig la ni mngon par shes pa lnga'i tshul/ </text></item>
<item><p>219b.1</p><section></section><text>kha cig la ni lhar skye bar bya ba dang / kha cig la ni mir skye bar bya ba nas ci tsam du lto 'phye chen po dang / klu dang / gnod sbyin dang / srin po dang / dri za dang / lha ma yin dang / nam mkha' lding dang / mi'am cir skye bar bya ba'i phyir chos ston la/ de la</text></item>
<item><p>219b.2</p><section></section><text>sems can la las sangs rgyas kyis gdul bar bya ba dag gis ni/ sangs rgyas kyi gzugs su mthong / la las ni nyan thos kyi gzugs su/ la las ni rang sangs rgyas kyi gzugs su/ la las ni byang chub sems dpa'i gzugs su/ la las</text></item>
<item><p>219b.3</p><section></section><text>ni dbang phyug chen po'i gzugs su/ la las ni tshangs pa'i gzugs su/ la las ni sred med kyi bu'i gzugs su/ la las ni rnam thos kyi bu'i gzugs nas/ la las ni lto 'phye chen po dang / mi dang mi ma yin pa'i bar du mthong ste/ rang rang</text></item>
<item><p>219b.4</p><section></section><text>gi tshig brjod pa'i tshul dag dang / spyod lam sna tshogs mthong la/ thams cad mkhyen pa'i ye shes yang 'di ltar/ de bzhin gshegs pa'i rnam par grol ba'i ror ro gcig pa lags so zhes 'byung ste/ rnam par grol ba'i ro yang chos nyid skye ba med par</text></item>
<item><p>219b.5</p><section></section><text>gsungs so/ /yang rgyud las/ dpal rnam par snang mdzad ni shAkya thub par gyur to/ /'jam dpal ni zas gtsang mar gyur to/ /'jig rten dbang phyug ni sgyu ma chen mor gyur to/ /kun du bzang po ni kun dga' bor gyur to zhes bya ba la sogs</text></item>
<item><p>219b.6</p><section></section><text>pa 'byung ngo / /yang de dag thams cad kyang chos kyi dbyings te 'gro ba dang 'ong ba gang yang med par gsungs so/ /de la sogs pa'i lung dang rigs pas zab cing rgya che ba mthong dgos te/ gzhan du na bus pa'i blo kho nar zad do/ /'o na gong gi lam</text></item>
<item><p>219b.7</p><section></section><text>de lta bu dus nam yang mi 'dod dam/ de lta ni khyed nyid la yang 'gal ba'i sgo mang du mthong ngo zhe na/ ma yin te/ gang zag dam pa rnams la ni nyon mongs pa byang chub kyi yan lag tu 'gyur ba'i skabs kyang yod de/ 'di ltar bde ba chen po'i zhi gnas kyi</text></item>
<item><p>220a.1</p><section></section><text>dpung bskyed pa dang / 'gag pa med pa'i lhag mthong gi rtsal sbyangs pa dang / thogs pa med pa'i spyod pa'i mnyam pa nyid kyi krung du 'jug pa dang / grub pa'i rnal 'byor gyi tshad bstan pa dang / slob pa'i rnal 'byor pa spro ba</text></item>
<item><p>220a.2</p><section></section><text>bskyed pa dang / 'jig rten phal pa'i sgro skur bsal ba dang / dregs pa can rnams tshar gcad pa dang / yang dag par na chos thams cad kyi rang bzhin gang du yang mi gnas par bstan pa la sogs pa'i phyir ro/ /de lta bu la dgongs nas rgyud las/ </text></item>
<item><p>220a.3</p><section></section><text>zab mo'i chos ni ston pa la/ /gal te mos par ma gyur kyang / /smad pa dag tu mi bya ste/ /chos nyid bsam mi khyab dran bya/ /zhes 'byung ba dang / yang / mi gang gsang sngags rgyud dag gis/ /sbyor ba la ni 'phya byed pa/ /des ni dngos grub</text></item>
<item><p>220a.4</p><section></section><text>thob mi 'gyur/ /de ni rtag tu gdon gyis 'dzin/ /khab len rdo lca lags 'du ltar/ /mi 'dod yid du 'ong ba yi/ /tshe 'dir mi bde sna tshogs 'du/ /phyi mar ngan song gsum mthar ltung / /zhes 'byung ngo / /de'i phyir nyes pa'i las ni phal cher</text></item>
<item><p>220a.5</p><section></section><text>gti mug las 'byung bas/ shes rab kyis brtags te smra bar bya'o/ /las dang po pa'i tshangs par spyod pa rnams la ni dgos pa'i don mthong ba'i skabs su/ brda dang tha snyad tsam las ma gtogs pa/ don gyi dngos po nam yang snang ba med pas/ </text></item>
<item><p>220a.6</p><section></section><text>brtan pa ma thob bar du yang / sdom gsum ldan pas 'jug mi bya/ /zhes 'byung ste/ slar ltung bar gyur pa dang / gzhan gyi yang bzhad gad du 'gyur ba'i phyir ro/ /de bas na gang du yangs pa'i spyod pa bstan pa de na/ rab tu dag pa'i rnal 'byor</text></item>
<item><p>220a.7</p><section></section><text>pa'i nus pa dang / sa mtshams la sogs pa bstan nas yod pas/ rang dang gzhan la phan par 'dod pa'i sngags pa/ shes rab kyi mig dang ldan pa dag gis dam pa rnams kyis mdzad pa'i gzhung du ltos shig /mdor na 'dir mang du smra bas ci</text></item>
<item><p>220b.1</p><section></section><text>zhig bya/ rang gi lung du gyur pa'i bla ma dam pa rnams las kyi phyag rgya la brten pa yang dag pa'i lam du mi bzhed do/ /de bas na/ rgyu skyes ye shes glang po che/ /zhes bya'o/ /drang ba'i don bstan zin to// //nges pa'i don gang zhe na/ </text></item>
<item><p>220b.2</p><section></section><text>'joms byed seng ge bdag gi gzhung / /zhes gsungs so/ /phyag rgya chen po la gzhol bar byed pa'o/ /dbang bzhi pa'o/ /de nyid kyang gang zhe na/ snying po dang / de'i yan lag go/ /snying po gang zhe na/ yang dag pa'i bla ma brgyud pa las mthong ba ni</text></item>
<item><p>220b.3</p><section></section><text>rdo rje lta bu'i byang chub kyi sems so/ /de ni lung dang rigs pa las kyang 'das pa'o/ /de'i yan lag gang zhe na/ lung dang rigs pa dang mi 'gal ba tsam mo/ /de'i cung zad dbye ba ni/ thams cad kyi gzhir gyur cing snying po len pas na de nyid dkyil</text></item>
<item><p>220b.4</p><section></section><text>'khor ro/ /'khrul pa'i dri ma dag par byed pa dang / mchog tu gyur pa dang / mi 'gyur ba dang / rang bzhin gyis stong pa dang / brdar btags pa dang / thams cad la khyab pa dang / rang gis rig pa la sogs pa'i phyir/ de nyid chu la sogs</text></item>
<item><p>220b.5</p><section></section><text>pa'i dbang ngo / /dam pa mi zad pa'i bde ba yin pa dang / brgyud pa'i man ngag gis gnang bas na/ de nyid gsang ba'i dbang ngo / /thams cad kyi skyed mar gyur pa dang / de nyid yul du bya ba ma yin pa dang / dga' ba skyed par byed pa dang / </text></item>
<item><p>220b.6</p><section></section><text>thams cad ro gcig tu gyur pa dang / mngon par zhen pa'i srog 'phrog par byed pas de nyid ma la sogs pa'i rang gi rigs kyi shes rab ma'o/ /ma skyes pa dang dpe las 'das pa dang / thams cad la khyab pa dang / rang bzhin gnyug mar gnas</text></item>
<item><p>220b.7</p><section></section><text>pa'i don yin pas de nyid gzhom pa la sogs pa'i yon tan bzhi dang ldan pa'o/ /mtha' dbus med pa dang / rdzas med pa dang / bde ba'i 'byung gnas su gyur pas/ de nyid rab tu rgyas pa la sogs pa'i chos dang ldan pa'i pad+ma'o/ /phyin ci ma log par 'bigs pa dang / nges par</text></item>
<item><p>221a.1</p><section></section><text>'joms pa dang / gzhan du mi 'gyur bas de nyid tha mi dad par sbyor ba la sogs pa'i chos dang ldan pa'i rdo rje'o/ /nam mkha'i ro dang mtshungs pa dang / lhun gyis grub pa dang / phun sum tshogs pas de nyid lhan cig skyes pa'i dga' bas rmad du byung ba dri ma med pa'i rgyun sa gsum gyi chos nyid du</text></item>
<item><p>221a.2</p><section></section><text>gyur pa'o/ /de nyid 'jig rten pa'i bya ba las grol ba dang / lung las rdo rje'i tshig tu zin pas dam pa rnams kyi gshegs shul yin pa dang / ngo bo nyid du gnas pa'i don yin pas rigs pa dam pas brtag thub pa dang / rtog ge pa rnams la rang bzhin gyis sbas shing rnyed par dka' bas na mthar</text></item>
<item><p>221a.3</p><section></section><text>thug pa'i don yin pa dang / brgyud pa'i man ngag gis mngon sum du phrad pas/ yid ches shing slar mi nyams pa'i phyir/ dbang bzhi ba zhes bya'o/ /de nyid nam yang spang bar bya ba ma yin pa dang / 'da' bar bya ba ma yin pa la sogs pas/ don dam pa'i lha dang / mnyam pa nyid kyi dam tshig la</text></item>
<item><p>221a.4</p><section></section><text>sogs par shes par bya'o/ /de bas na lung dang man ngag dag las/ slob ma rnams ni nan tan du/ /byang chub sems kyis sbyang bar bya/ /sa ni dang po gang yin pa/ /sems kyi sar ni bshad pa yin/ /sbyang ba sngar ni bstan pa ste/ /de yis de ni yongs su sbyang / /chos dang chos min</text></item>
<item><p>221a.5</p><section></section><text>rnam spyad na/ /rnam dag nam mkha' lta bur ni/ /chos kun nye bar mi dmigs pa/ /de ni dkyil 'khor dam pa yin/ /phyag rgya chen po'i dbang de las/ /ji ltar shes pa'i bde chen po/ /de yi dbang gis 'di yin te/ /dkyil 'khor de ni gzhan ma yin/ /rang bzhin bdag med</text></item>
<item><p>221a.6</p><section></section><text>ma de ni/ /bdag gi smad 'tshong mar 'dod de/ /chags pa med pa de yis ni/ /nyon mongs zhi bar byed pa yin/ /rnal 'byor ma ni nyams myong na/ /rnal 'byor pa ru mi 'gyur te/ /gzhon nu ma ni gzhan dag dang / /'dus pas bde ba bskyed pa yin/ /shes dang shes bya rnam zad pa/ / </text></item>
<item><p>221a.7</p><section></section><text>snyoms par 'jug ces brjod pa yin/ /skye ba med pa gang yin pa/ /de ni khu ba'i sgrar bshad do/ /snying rje gang su 'thung ba dang / /dam tshig rnams ni skyong ba dang / /bla med ye shes thob gyur pa/ /de ni ka pA la zhes brjod/ /byang chub sems gang de rdo rje/ /shes rab dril bu</text></item>
<item><p>221b.1</p><section></section><text>zhes su bshad/ /ces bya ba la sogs pa 'byung ba dang / yang / sngags kyi bzlas pa med cing dka' thub med cing sbyin sreg med/ /de la dkyil 'khor med cing dkyil 'khor can yang med/ /de ni sngags bzlas te dka' thub dang de sbyin sreg /de ni dkyil 'khor can dang de ni dkyil 'khor</text></item>
<item><p>221b.2</p><section></section><text>nyid/ /mdor bsdus nas ni sems su 'dus pa'i tshul can no/ /zhes 'byung ngo / /de lta bu'i lung nyung zhing mi gsal la rab tu 'thor ba des na rgyud nas rdo rje'i tshig tu zin pa zhes bya'o/ /mdor na de nyid chos thams cad kyi zab pa dang / rgya che ba'i rang bzhin du gyur pas/ lta ba ma</text></item>
<item><p>221b.3</p><section></section><text>lus pa'i gzhi'am/ lung thams cad kyi 'byung gnas sam/ rigs pa thams cad kyi bdag nyid ces bya'o/ /rigs pa'i ye shes rang las shar pa'am/ sgrib pa'i mun pa ma lus par sel bas/ rnal 'byor gyi nyi zla zhes bya'o/ /dngos po rnams kyi mtha' 'am don gyi gting mthong</text></item>
<item><p>221b.4</p><section></section><text>bar byed pas rdo rje'i mig ces bya'o/ /chos thams cad kyi 'bab sa'am ro gcig tu ldugs pas lhan cig skyes pa'i rgya mtsho dang zhes bya'o/ /thams cad kyi khongs na gnas pa'am/ ma lus par bsreg par nus pas lhan cig skyes pa'i gtum mo zhes bya'o/ /mtshan ma rnams</text></item>
<item><p>221b.5</p><section></section><text>kyi srog 'gog pa'am bus pa nye bar 'jig pa'i gnas yin pas/ mthar thug pa'i dur khrod ces bya'o/ /gzhan yang byang chub kyi sems kyi rang bzhin gyi tshul nas thams cad mnyam pa dang / rtogs pa dang ma rtogs pa'i rkyen gyis sems can dang sangs rgyas yon tan mi mnyam</text></item>
<item><p>221b.6</p><section></section><text>pa ni zla ba'i dpes shes par bya'o/ /don la thams cad mnyam pa yang dpe de nyid kyis shes par bya'o/ /nges don gyi man ngag bstan cing thob pa tsam gyis sangs rgyas kyi rang bzhin cig car yin pa dang / thams cad mkhyen pa'i yon tan rim gyis 'byung bar 'gyur ba ni/ rgyal</text></item>
<item><p>221b.7</p><section></section><text>ba'i bu'i dpes shes par bya'o/ /yang don la yon tan yang cig car du ldan pa'ang dpe de nyid kyis shes par bya'o/ /thams cad kyis mnyam pa'am ma rtogs pa tsam gyis bsgribs te sdug bsngal la spyod pa ni/ dbul po'i lus kyi nor bu rin po che'i dpes shes par bya'o/ / </text></item>
<item><p>222a.1</p><section></section><text>rang bzhin de rgyu la ltos pa med pa la sogs pa dang / ma nor ba'i gdams ngag la rag las pa la sogs pa'ang dpe de nyid kyis shes par bya'o/ /gzhan yang chos thams cad kyi rgyu rkyen so sor ma 'dres pas phyal pa ma yin pa dang rkyen gyis bskyed pas rang gi</text></item>
<item><p>222a.2</p><section></section><text>ngo bo yang dag par yod pa ma yin pas/ mu stegs la sogs pa phyi rol pa dang mi 'dra ba ni/ sgyu ma dang rmi lam la sogs pa'i dpes shes par bya'o/ /don phyi nang dang bden brdzun la sogs pa gnyis su med pa'ang dpe de nyid kyis shes par bya'o/ /mthar phyin pa'i man ngag</text></item>
<item><p>222a.3</p><section></section><text>ces bya ba yod pa dang / thams cad kyis rnyed par dka' ba dang / ji ltar rnyed pa'i don cig car ram rim gyis bsten par bya ba dang / des thob pa'i yul la mi slu ba ni mi dang lha'i sman bzang po dang / mchog gi bdud rtsi'i dpes shes par bya'o/ /cig car du 'jug pa kun gyi</text></item>
<item><p>222a.4</p><section></section><text>yul ma yin pa dang / don log par rtogs na slar gnod par 'gyur ba la sogs pa yang dpe nyid kyis shes par bya'o/ /de la sogs pa'i dpe don gyi yan lag ma nor ba'i bshad pas/ don gyi snying po brgyan cing yid ches pa bstan par bya'o/ /'dir bsdus te tshigs su</text></item>
<item><p>222a.5</p><section></section><text>bcad pa/ rin chen brtag phyir ka shi ka yi rdo/ /shes ldan bu la pha yis gzhag pa ltar/ /mu stegs sangs rgyas bar ma do rtogs phyir/ /rten 'brel phyag rgya thub pas 'khor la bzhag /lung gi dag byed rigs pa bzang po ste/ /rigs pa bde skyed lung gi snang bar</text></item>
<item><p>222a.6</p><section></section><text>gsungs/ /lung rigs bzang las don gyi snying po mthong / /de las gzhan du nam yang srid pa min/ /thog mar bde gshegs yon tan mos par 'gyur/ /de 'og de 'grub rgyu yi chos la mos/ /de 'og ston byed bla ma la gus 'gyur/ /mthar ni rang sems dag la</text></item>
<item><p>222a.7</p><section></section><text>dga' dang skye/ /'bar ba'i me dbus myu gu skabs med ltar/ /mi khom gnas su dal 'byor ji ltar 'thob/ /de phyir dge bcu'i rtog pa 'di bzang ste/ /mi dge las kyi rnam rtog de lta min/ /lcags dang gser las byas pa'i lu gu rgyud/ /'ching bar 'dra yang</text></item>
<item><p>222b.1</p><section></section><text>de nyid khyad par che/ /de phyir lung las dus gsum dge pa'i tshig /nga yi yin zhes kun la khyab par bstan/ /legs par gsungs pa'i dam chos 'dul ba las/ /mi rtag bdag med yul gyi dngos po la/ /yan lag dang bral dngos gzhi nyes med gsung / /de phyir theg chen</text></item>
<item><p>222b.2</p><section></section><text>sngags kyi tshul du yang / /dus gzhan gang zag gzhan dang yul gzhan dang / /thabs gzhan dang ni don gzhan dgongs pa yis/ /'gal zhing 'gog pa cung zad ma gsungs te/ /dge slong rdor 'dzin des na mchog tu gsungs/ /de phyir rgyud don dpag bsam shing dang ni/ / </text></item>
<item><p>222b.3</p><section></section><text>yid bzhin nor dang bum pa bzang po dang / /sngags don rig pa'i bla ma rnams gsungs te/ /sen da'i sgra dang chom rkun sgra bzhin no/ /ji ltar sman mchog nad pa'i bye brag gis/ /'ba' zhig dang ni 'dren mar byin pa yis/ /zhu dang ma zhu mthu yi khyad par snang / /dam chos</text></item>
<item><p>222b.4</p><section></section><text>sman yang de 'drar bla ma gsungs/ /rang rig sgyu 'phrul bde ba chen po'i dang / /ma rig sgyu 'phrul sdug bsngal thog mtha' med/ /chos rnams thams cad sgyu 'phrul dra ba ste/ /srid dang rnam grol gcig dang tha dad min/ /gzhan yang dpe ni rtogs pa'i dug tsam ste/ /yang dag</text></item>
<item><p>222b.5</p><section></section><text>tu na bcings pa gang yang med/ /des na chos kun blo ldan cig shos la/ /grub dang sgrub pa bstan pa de 'dir 'thad/ /ji ltar dpa' bo thogs med 'gro ba yang / /dman pa'i don phyir ngal sol rim gyis 'jug /de bzhin mkhas pa chags pa'i gnas med kyang / /blo ldan don</text></item>
<item><p>222b.6</p><section></section><text>phyir grub mtha' rim gyis skyong / /de nyid phyir na rnal 'byor chen pos kyang / /thog mar 'ga' la don gyi snying po bstan/ /gdul bya dman gzigs phyi nas rim pa yang / /dum mdzad de yang dag bzhed min gzung / /blo yi rim pas don gyi khyad par len/ /de las gzhan</text></item>
<item><p>222b.7</p><section></section><text>du skye bo 'dod rgyal gzhung / /dang po'i las pas nyon mongs lam 'jug pa/ /bdud kyi sder gsungs thar cing grol ba med/ /bkres pa zhi phyir ring du rgyug pa dang / /skom pa bsal phyir lan tshwa'i chu 'thung dang / /snyan par 'dod phyir pha ma gsod pa dang / /bde ba 'dod</text></item>
<item><p>223a.1</p><section></section><text>phyir rang srog 'dor ba 'dra/ /mi bzad dug gis nad kun zhi byed par/ /sman pa'i mchog ste phal pa rnams kyis min/ /'bar ba me yis khrus kyi las byed pa/ /gtsang sbra can de ri dgas kun gyis min/ /ke ta ka zos lci ba sman gyur pa/ /spos kyi glang chen</text></item>
<item><p>223a.2</p><section></section><text>ba lang gzhan gyis min/ /snying rje'i mthu thob rang lus chags med dang / /ting 'dzin dbang thob snang ba bsgyur nus dang / /mnyam nyid gdeng thob 'khrul pa zil gnon pa'i/ /dam pas yul spyad grol te gzhan gyis min/ /de phyir snyigs ma'i dus 'dir slob ma</text></item>
<item><p>223a.3</p><section></section><text>yis/ /yang dag bla ma btsal ba ched che ste/ /de log na ni thams cad log par 'gyur/ /log pa'i lam gyi srid mtshor yun ring 'khyams/ /zhes bya ba'o/ /de ltar na chos thams cad rten cing 'brel par 'byung ba'i mthar rtogs pas/ lam dang lam ma yin</text></item>
<item><p>223a.4</p><section></section><text>pa bye brag shin tu phyed pa dang theg pa gsum du phye yang don mi 'gal bar bstan pa khong du chud pas 'dren pa rnams kyi bstan pa la gus par yid ches pa dang / tshad ma gsum gyis chos rnams bdag med par gtan la phebs pas don la thams cad mnyam pa nyid du shes shing gdeng</text></item>
<item><p>223a.5</p><section></section><text>du gyur pa ni yang dag pa'i rnal 'byor pa ste/ 'joms byed seng ge bdag gi gzhung / /zhes bya ba'o/ /de lta bu'i rnal 'byor pa'i ye shes de kho na nyid rtogs shing nyams su lon pa med par tha snyad tsam la brten nas/ rnal 'byor du mchis shing / log pa'i lam la</text></item>
<item><p>223a.6</p><section></section><text>'jug pa ni/ phyin ci log gi g.yangs sa bskor ba'i phyir rab tu yang nyam nga bar snang ngo / /rgyud las kyang / phyi ma'i dus kyi rnal 'byor spyod mang dag /brkam zhing rab gtum ma bsdams 'byung bar 'gyur/ /sdig la rab dga' rnal 'byor yo byad chags/ /rgyud chen 'di</text></item>
<item><p>223a.7</p><section></section><text>dang bzhi pa 'di spong 'gyur/ /rgod cing dbang po g.yengs la phrag dog can/ /gnas la chags shing rnyed la 'dod pa dag /sbyor ba byed pa'i skabs la rtag tu gnas/ /bzhi pa 'di ni rab tu spong bar 'gyur/ /rkang lag brdebs shing kha ni gya tshom smra/ /rtse 'jo la zhen dgod</text></item>
<item><p>223b.1</p><section></section><text>la rtag par zhugs/ /gcig la gcig gis mgul 'khyud lag kyang sbrel/ /grong du 'jug na spyod lam gzhan du chos/ /mi rigs sbyor ba'i mtshan nyid 'di dag ste/ /gzhan gyi bu mo la yang rtag tu chags/ /gzugs kyis rgyags shing mdud pa bor ba yin/ /grong dang grong</text></item>
<item><p>223b.2</p><section></section><text>khyer yul 'khor kun du rgyu/ /de dag bza' dang btung ba rab tu zhugs/ /glu dang bro gar de bzhin rol mo dang / /nyo tshong lhag par byed cing rab tu brtson/ /btung ba dag la chags shing ngo tsha bor/ /mi rigs brtson pas spring yig bskur bar byed/ /dam tshig de bzhin spyod lam</text></item>
<item><p>223b.3</p><section></section><text>btang nas ni/ /khyim pa dag rang bsten cing dam dral nas/ /de dag dam tshig shin tu log par gnas/ /las gang rdo rje 'chang gis rtag smad pa/ /srang dang tshad la g.yo sgyu byed pa dang / /de 'dra'i sdig pa nyon mongs las byas pas/ /las ngan byed pa de dag ngan song 'gro/ / </text></item>
<item><p>223b.4</p><section></section><text>dung dang gser dang nor bu mang ba dang / /khyim dang gnyen bshes rnams spangs dkyil 'khor zhugs/ /sangs rgyas bstan pa 'di la nges byung nas/ /sdig pa'i las rnams shin tu spyod par byed/ /nor dang 'bru la snying por 'du shes shing / /bzhon dang ba lang shing rta rnams la</text></item>
<item><p>223b.5</p><section></section><text>chags/ /gang la rnal 'byor nan tan med pa rnams/ /de dag gis kyang ci phyir dkyil 'khor zhugs/ /ngas ni sngon tshe rnal 'byor spyod pa na/ /lus dang srog la rab tu ma bltas par/ /nga yis ting 'dzin bzhi pa 'di btsal na/ /de dag de tshe 'di thos gad mos 'debs/ /bzod</text></item>
<item><p>223b.6</p><section></section><text>pa spangs nas rab tu spros par byed/ /rnal 'byor spyod pa nged yin tshig tu smra/ /dam tshig nyams la byang chub ga la yod/ /dam tshig dral nas byang chub 'di thob pa/ /ngas ni ma thos nam yang yod ma mthong / /shes rab dman zhing yon tan rab spangs pa/ /rgyud chen mchog</text></item>
<item><p>223b.7</p><section></section><text>gi nyes pa rtag tu brjod/ /'tsho ba med pa mang po rnal 'byor byed/ /sangs rgyas byang chub rnam pa kun mi 'dod/ /byis pa de dag bdag tu lta la chags/ /stong pa nyid ni thos na skrag par 'gyur/ /gang dag dam tshig srung zhing yon tan ldan/ /byams la gnas shing rtag tu bzod</text></item>
<item><p>224a.1</p><section></section><text>rtog pa/ /mnyen zhing des pa shin tu bsdams pa rnams/ /de dag de tshe yongs su brnyas par 'gyur/ /gang yang shin tu dam bral sems ldan dang / /mi bzad ma rungs ngan pa'i las byed pa/ /dam tshig ma yin spyod cing 'thab la dga'/ /de dag de yi dus na rtsod par</text></item>
<item><p>224a.2</p><section></section><text>'gyur/ /yang dag mchog gis gsang chen 'dir zhugs nas/ /rnal 'byor spyod pa yin zer zhing / /bya ba ma yin kun la 'jug /'jig rten sun byed rkun po 'byung / /'jig rten dbugs ni dbyung ngo zhes/ /mgo la chu rgyun ldugs par byed/ /cod paN rdo rje dril bu sogs/ / </text></item>
<item><p>224a.3</p><section></section><text>mgo la lag pas rab tu 'dzin/ /de rjes de ni 'tsho ba sgrub/ /kha cig slob ma'i tshogs sdud cing / /nga yi tshig ni 'di nyid dag /yin zhes zer zhing byis pa 'jig /gsang ba log par rab tu ston/ /kha cig bas mthar rab 'khod cing / /bdag med shes rab pha</text></item>
<item><p>224a.4</p><section></section><text>rol phyin/ /skad cig tsam yang mi gnas par/ /'jig rten sngags sogs sgrub par byed/ /kha cig slong mos rgyu byed cing / /kun du 'gro zhing gya tshom smra/ /mi mo rnams la rab tu chags/ /sangs rgyas dam tshig rab tu 'jig /kha cig grong du 'khod byed cing / /bza'</text></item>
<item><p>224a.5</p><section></section><text>dang btung la rab tu chags/ /khye'u dang bu mo phal mang dang / dgod cing rab tu rtse bar byed/ /kha cig rol mo zlos gar dang / /glu dang rgyan po 'gyed byed dang / /'dus pa'i tshogs la lta byed cing / /bzo yi gnas la rab tu slob/ /kha cig tshong dang zhing las dang / /glang po ba</text></item>
<item><p>224a.6</p><section></section><text>lang sogs byed cing / /shing rta la sogs 'dren pa dang / /nyes pa mang po rab tu byed/ /gzhan yang rnal 'byor spyod pa yi/ /dge sbyong dang ni dge sbyong ma/ /dge bsnyen ma dang dge bsnyen dag /phan tshun mtshon gyis rab tu 'debs/ /legs par gsungs pa'i 'dul ba la/ /rab</text></item>
<item><p>224a.7</p><section></section><text>tu mi gnas srung mi byed/ /sangs rgyas rgyal mtshan sun 'byin cing / /phas pham la sogs rab tu byed/ /gang gis btung ba'i mchog mi shes/ /sA lu la sogs bcos sbyar ba'i/ /myos pa'i khu ba 'thung byed cing / /de yis phung khrol rab tu bskyed/ /gang dag tha snyad</text></item>
<item><p>224b.1</p><section></section><text>tsam cig la/ /brten te mi dge'i las bcu spyod/ /de dag 'gro ba ci 'dra ba/ /'dren pa yis kyang ga la rtogs/ /zhes 'byung ngo / /gzhan yang seng ge la dper bzhag pa ni don mthun pa mang du yod de/ 'di ltar byang chub kyi sems ni 'khor ba ma rtogs pa'i dus na yang / rang bzhin</text></item>
<item><p>224b.2</p><section></section><text>gyis mthu dang ldan pa dang / byang chub kyi sems rtogs shing skyes ma thag tu gzhan zil gyis gnon pa'i mthu dang ldan pa dang / byang chub kyi sems goms pa mthar phyin pa'i dus na mi mthun pa rtsad nas 'joms pa'i mthu dang ldan pa dang / de dang ldan pa'i dam pa dkon pa dang / /de</text></item>
<item><p>224b.3</p><section></section><text>dpa' ba dang / de stong pa nyid kyi ri dang / rdzong la gnas pa dang / de bdag med pa'i sgra sgrogs pa dang / de rang gi rgyud legs par 'jog pa la sogs pa'o/ /de ltar gzhung dag las kyang / /ji ltar khyung dang seng ge'i bu/ /mngal dang sgo ngas bsgribs gyur kyang / /rang la yod</text></item>
<item><p>224b.4</p><section></section><text>pa'i rtsal gyis ni/ /gnyen por 'gyur ba'i mthu stobs ldan/ /byang chub sems la 'jug pa dang / /de bzhin smon par byed pa ni/ /mun pa lo stong lon pa yang / /sgron me gcig gis sel bar byed/ /de bzhin seng ge'i phru gus kyang / /shin tu rgas pa'i gcan gzan</text></item>
<item><p>224b.5</p><section></section><text>'jigs/ /gcan gzan rgyal po gcig pus kyang / /glang chen dregs khyu'i klad pa 'gems/ /sa la seng ge khyus 'khod sngon ma byung / /gang zag dam pa khyus 'khod sngon ma byung / /dpa' bo seng ge lta bur 'jigs med spyod/ /ces bya ba dang / dper na seng ge ri sul</text></item>
<item><p>224b.6</p><section></section><text>brten nas 'jigs med par/ /ri dgas phra mo mang skrag byed cing sgra sgrogs ltar/ /mi yi seng ge shes rab pha rol phyin brten nas/ /mu stegs can mang skrag byed 'jig rten sgra yang sgrog /ces 'byung ngo / /gzhan yang seng ge kho na la dper bzhag pa ni/ seng ge ni ri dgas</text></item>
<item><p>224b.7</p><section></section><text>gzhan gyis gzhom par mi nus shing / mthar rang gi rkyen gyis 'chi bar 'gyur te/ de'i ro yang gzhan gyis bshig par mi nus la/ rang nyid kyi phung po lhag ma med par 'jig par 'gyur ba bzhin du/ chos thams cad rab tu mi gnas par smra ba'i rnal 'byor pa yang de ltar shes</text></item>
<item><p>225a.1</p><section></section><text>par bya'o/ /de yang so sor rtog pa'i ye shes me dang 'dra ba dang / sgyu 'phrul dra ba'i ting nge 'dzin lam dang 'dra ba dang / de bzhin nyid dmigs kyi ting nge 'dzin chu dang 'dra ba dang / lhan cig skyes pa'i byang chub kyi sems nam mkha' dang 'dra ba'i rnal 'byor la mi</text></item>
<item><p>225a.2</p><section></section><text>gnas par gnas pa'i tshul gyis/ yun ring du goms pa'i rkyen gyis mi mthun pa'i rnam par rtog pa dang / gnyen po'i phyogs kyi rnam par rtog pa dang / de kho na nyid kyi rnam par rtog pa dang / 'bras bu'i rnam par rtog pa thams cad spangs te/ dus gsum mnyam pa nyid kyi</text></item>
<item><p>225a.3</p><section></section><text>go 'phang thob nas gang ci la yang gnas par mi 'gyur ro/ /'dir tshigs su bcad pa/ ji ltar nad med rtsis ni khyab pa yi/ /tha mal zas kyang sman gyi mchog yin ltar/ /mnyam nyid byang chub sems kyis zin pa yi/ /bskyed rdzogs thams cad yang dag lam yin no/ / </text></item>
<item><p>225a.4</p><section></section><text>dpa' dang yan dang gzung dang btang ba dang / /bskyil dang gzhug dang lta dang bsre la sogs/ /gnad kyi man ngag gang la goms byas kyang / /slu ba med de yang dag lam yin no/ /mi shes mi gnas mnyam pa nyid kyi klong / /dus rnams kun shes re dogs med pa'i blo/ / </text></item>
<item><p>225a.5</p><section></section><text>mthar thug don gyi dgongs pa de yin te/ /thig le chen po yi ge med pa'i lha/ /bskal pa du mar dge tshogs spyad pa'i mthus/ /byang chub sems kyi gdams ngag 'di thos na/ /rin chen rdo las bdud rtsi'i chu 'byung bzhin/ /dad pa'i mchi ma sems kyi gting nas 'byung / / </text></item>
<item><p>225a.6</p><section></section><text>ngang pa'i tshogs ni mkha' la kun du rgyu/ /gang la mdas phog de ni sa la ltung / /bus pa bde 'dod brdzun pa'i yul la rgyug /man ngag mtshon phog rnal 'byor shi dang 'dra/ /'jig rten byed spyod khe dang grags pa kun/ /rmi lam brag ca'i sa dang 'drar gzigs nas/ /chags med</text></item>
<item><p>225a.7</p><section></section><text>thugs rje don dam klong na 'phyo/ /'gro ba'i gnyen gcig a wa d+hU tI yin/ /rang bzhin stong pa stong pas rnam dben pa/ /rtog pa'i gang zag chad pa'i lam gyis 'jigs/ /bde ba'i thang la mi shes mgon po'i tshogs/ /mtshan mo rgyu ba g.yas sogs dgos par ldan/ / </text></item>
<item><p>225b.1</p><section></section><text>srid pa'i glang chen 'khrul pa kun bcom nas/ /rtog med lhun grub dus gsum mnyam pa'i rdzing / /rig pa'i seng ge rang srog de ru 'dor/ /rang rgyud rtsal gyis bdag med sgra chen sgrogs/ /ji ltar chu ni me yi gnyen po ste/ /rgya mtsho'i chu 'khor dag las me yang 'bar/ /de ltar</text></item>
<item><p>225b.2</p><section></section><text>skye med skye ba'i gnyen po ste/ /ma skyes chos la sgyu 'phrul dra ba 'byung / /de lta'i don la skye ba yod dam med/ /thub la gzhan don mdzad dam 'on te ma ni/ /smra bsam las 'das rnam pa kun gyi mchog /de phyir snying po'i don la yid ches byos/ /zhes bya'o/ /rnam pa thams cad kyi</text></item>
<item><p>225b.3</p><section></section><text>mchog dang ldan pa'i stong pa nyid thams cad kyi khyab byed du gyur pa de ni/ gzhung las kyang / de ni ngag gis 'jug pa med/ /rang rig pa yang med pa de/ /blo ni tshu rol dag tu brlag /de ni shin tu zab pa yin/ /dngos dang dngos med spangs gsal gang / /lhan cig skyes las pha</text></item>
<item><p>225b.4</p><section></section><text>rol gyur/ /grogs mo bdag gis smras pa'o/ /der ni brtan gyis g.yo ma byed/ /don 'di thub dbang spyod yul lo/ /zhes pa dang / yang rgyud las/ ji ltar nam mkha' phyogs rnams na/ /kun la rtag par mi gnas pa/ /de bzhin chos rnams thams cad la/ /gsang</text></item>
<item><p>225b.5</p><section></section><text>sngags mgon po mi gnas so/ /ji ltar dngos rnams nam mkha' la/ /gnas shing rtag tu rnam snang yang / /de ni gnas su mi 'gyur ba/ /gsang sngags mgon po'ang de bzhin no/ /nam mkha' dus gsum la sogs dang / /ji ltar bral bar 'dod pa bzhin/ /de ltar</text></item>
<item><p>225b.6</p><section></section><text>gsang sngags mgon po yang / /dus gsum med kyang rnam par snang / /ming tsam du ni gdags pa'i gnas/ /byed pa po la sogs dang bral/ /nam mkha' la ni tha snyad du/ /mkhas pa rnams ni 'dogs par byed/ /ming ma gtogs pa cung zad kyang / /yod pa ma yin nam</text></item>
<item><p>225b.7</p><section></section><text>mkha' bzhin/ /de bzhin gsang sngags dbang phyug kyang / /tha snyad tsam du snang bar zad/ /me dang chu dang rlung ma yin/ /sa dang nyi ma'ang ma yin zhing / /zla ba la sogs gza' kun min/ /nyin par ma yin mtshan mo'ang min/ /skye ba ma yin 'gag pa'ang min/ /'chi</text></item>
<item><p>226a.1</p><section></section><text>ba dang ni rgud pa'ang min/ /skad cig ma yin yud tsam min/ /lo la sogs pa ma yin zhing / /'jig pa dang ni 'chags pa'ang min/ /bskal pa'i grangs kyang yod ma yin/ /dge dang mi dge las byung ba'i/ /dbus su yod pa'ang ma yin no/ /kun</text></item>
<item><p>226a.2</p><section></section><text>mkhyen go 'phang 'dod pa yis/ /rtog pa rnam pa sna tshogs pa/ /de kun gang la'ang med 'gyur ba/ /de la rtag tu brtson par bya/ /zhes pa dang / yang rgyud las/ rnam par shes pa chos nyid 'das/ /ye shes gnyis med tshul 'chang ba/ /rnam par mi rtog lhun gyis grub/ / </text></item>
<item><p>226a.3</p><section></section><text>dus gsum sangs rgyas las byed pa/ /sangs rgyas thog ma tha ma med/ /ces bya ba la sogs pa zab cing rgya che bar 'gyur ro/ /bdag gi gzhung zhes gsungs pa ni/ /ma 'ongs pa'i dus su zab mo'i don la mos pa'i skal ba dang ldan pa'i slob ma'i rgyud gzung ba'i phyir/ </text></item>
<item><p>226a.4</p><section></section><text>bla ma brgyud pa'i 'grel pa bstan pa ste/ 'di ltar don dam par chos thams cad gang du mi gnas par ston pa'i gzhung lho phyogs kyi nags tshal du dpal ri khrod rdo rje'i zhal snga nas/ bdag gis rnyed pa yin no zhes bya ba'i don to/ /'dir tshigs su bcad pa/ 'dren pa</text></item>
<item><p>226a.5</p><section></section><text>rnams kyis dus gsum bstan pa ni/ /don dam gnyis med byang chub sems nyid de/ /thub pa'i bstan pa thams cad ro gcig pas/ /phyogs ris med par sde snod gsum du ltos/ /rigs pa'i gzer ldan bstan bcos bzang por ltos/ /yid ches man ngag grub pa'i</text></item>
<item><p>226a.6</p><section></section><text>gzhung du ltos/ /de dag rnams ni blta bar mi nus pas/ /brgyud pa'i gdams ngag snying po 'di la ltos/ /zhes so/ /yang dag pa'i man ngag sba ba dang / gtad pa'i gnas kyang 'di ltar gzhung las/ tha snyad tshig gi nga rgyal gyis/ /bla ma mi bsten bsnyen bkur</text></item>
<item><p>226a.7</p><section></section><text>med/ /dman pa'i lta ba la mos te/ /sbas gsum lta zhen mi gtong zhing / /mthar thug don la mi smos te/ /rigs pa gtsor byed shes rab kyis/ /mthar thug zab mo sun 'byin pa/ /de la 'di nyid bstan mi bya/ /gang zhig bla ma bsnyen bkur zhing / /thams</text></item>
<item><p>226b.1</p><section></section><text>cad stong pas mi skrag bzod/ /mthar thug don la dad mos la/ /de la bla ma'i drin sbyin bya/ /zhes gsungs so/ /'dir don nye bar bsdu na/ /mdor na chos thams cad kyi rang bzhin ni ma skyes pa dang / /thams cad mnyam pa nyid do/ /sgrub thabs ni/ de'i don ni phyin ci ma log</text></item>
<item><p>226b.2</p><section></section><text>par rtogs shing 'dris pa'o/ /thob pa ni gdeng du gyur pas phyir mi ldog go/ /de ltar mi gnas seng ge'i don/ /'gro ba gang gis shes gyur pa/ /log lta'i glang po myur bcom ste/ /rnam grol lam las phyir mi ldog /chos thams cad rab tu mi gnas par ston pa'i de kho na nyid</text></item>
<item><p>226b.3</p><section></section><text>tshigs su bcad pa phyed kyi 'grel pa dpal a wa d+hU tI'i zhabs kyis mdzad pa rdzogs so//[ ]@##/ /rgya gar skad du/ a bo d+ha bo d+ha kaH/ bod skad du/ ma rtogs pa rtogs par byed pa/ bla ma dang sangs rgyas la phyag 'tshal lo/ /skyon med yon tan rgya mtsho</text></item>
<item><p>226b.4</p><section></section><text>yi/ /mgon po 'jam dpal la btud nas/ /ma rtogs rtogs byed de nyid ni/ /brtse bas bdag gis bri bar bya/ /'di na gzhan gyis brtags pa de rtogs pa ni chos kyi de kho na nyid do/ /gzhan gyis brtags pa de gang yin zhe na/ bdag brtag pa khyab pa kun du 'gro zhing gzugs</text></item>
<item><p>226b.5</p><section></section><text>can ma yin pa'i gcig pu yod pa'o/ /bdag brtag pa ji lta bu zhe na/ re zhig phung po ni bdag ma yin te/ skye ba dang 'jig pa'i chos can yin pa'i phyir ro/ /phung po las gzhan pa yang ma yin te/ bum pa bzhin tha dad par mi dmigs pa'i phyir ro/ /de bzhin du yang ji ltar bum pa</text></item>
<item><p>226b.6</p><section></section><text>dang chu bzhin rten dang brten pa'i dngos por yang med de/ 'bras dang phol mig ltar phung po dang nye bar gyur pa yang yod pa ma yin no/ /phung po dang 'dul ba yang ma yin te/ phung po las phyi rol pa ma yin pa'i phyir ro/ /de bzhin du ji ltar lha sbyin ba lang can bzhin phung po dang ldan pa</text></item>
<item><p>226b.7</p><section></section><text>yang ma yin no/ /'dir pha rol rgol ba na re bdag med na ni de'i tshe las dang 'bras bu 'brel ba don med par 'gyur ba ste/ ba lang shi na rwa dang rmig pa dang / rnga ma la sogs pa yang ldog par 'gyur ba bzhin no zhe na/ smras pa 'dir khyad par can gyi dpe nyon cig /nam mkha'o</text></item>
<item><p>227a.1</p><section></section><text>zer gyur pa na thag pa la sprul du shes pas skrag pa nyid du gyur nas de ltar mar me khyer te bltas pa'i tshe 'di thag pa yin gyi sbrul ni ma yin no/ /'on kyang mi bden par sgro btags pa dang bral lo snyam pa de bzhin du mdor bsdus na gang zag gi bdag med pa'o/ /'dir</text></item>
<item><p>227a.2</p><section></section><text>brjod pa/ de lta mod kyi thag pa'i dngos po yod do zhe na/ smras pa/ 'di thag pa ma yin te/ gnyis bsgril ba'o/ /gnyis bsgril ba yang yod pa ma yin te/ snal ma'i tshogs yin pa'i phyir ro/ /de yang yod pa ma yin te rdul phra rab 'dus pa'i phyir ro/ /rdul phra rab kyang yod</text></item>
<item><p>227a.3</p><section></section><text>pa ma yin te phyogs cha tha dad pas phye na rdul phra rab kyang tha dad par mthong ba'i phyir ro/ /gang la cha shas cha can du gtogs pa de ji ltar rdul phra mor 'gyur/ de lta bas na thams cad med par 'gyur ro zhe na/ dngos po yod pa ma yin pas/ /gang zhig med par 'gyur ba yin/ /yod</text></item>
<item><p>227a.4</p><section></section><text>dang med pa'i chos bral bas/ /yod dang med par bsam du med/ /'di dag ni chos bdag med pa'o/ /de lta na ni skye ba dang gnas pa dang 'jig pa ji lta zhe na/ smras pa/ thog mar 'byung ba gang yin brjod pa skye ba'o/ /smras pa/ gnas pa dang 'jig pa dang bral na gang zhig</text></item>
<item><p>227a.5</p><section></section><text>gis skye ba yin/ gal te gnas pa dang 'jig pa med pa'i skye ba de'i tshe rus sbal gyi spu yang skye bar 'gyur ro/ /smras pa/ de lta yin mod kyi gnas pa yin no zhe na/ skye ba dang 'jig pa dang bral nas gang zhig gnas pa yin/ gal te skye ba dang 'jig pa med par gnas na</text></item>
<item><p>227a.6</p><section></section><text>de'i tshe mgo bo gnyis dang lag pa gsum po ma skyes pa nyid la yang mthong bar 'gyur ro/ /'on te 'jig pa ma yin no zhe na/ gal te skye ba dang gnas pa dang bral ba'i 'jig pa yod pa de'i tshe mo gsham gyi bu la yang ji ltar zlog par byed/ 'on te cig car du 'jug go zhe na/ </text></item>
<item><p>227a.7</p><section></section><text>ma yin te/ phan tshun 'gal ba'i phyir mun pa dang snang ba bzhin no/ /'on te rnam par rig par smra ba na re 'di ltar rnam par shes pa ni yod do zhe na/ smras pa/ gal te yod pa de'i tshe ngo bo nyid dpyad par bya ste/ gcig cig gi rang bzhin yin nam du ma'i rang bzhin yin/ re zhig</text></item>
<item><p>227b.1</p><section></section><text>gcig gi rang bzhin ni ma yin te/ phyogs cha du mas tha dad pa'i phyir ro/ /gcig gi rang bzhin med na du ma'i rang bzhin yod pa ma yin no/ /kha dog gam dbyibs dmigs pa ma yin gyi 'on kyang skye ba'o zhe na/ de yang mi 'thad de rang ngam gzhan nam gnyi ga las sam rgyu med par</text></item>
<item><p>227b.2</p><section></section><text>mi rung ba'i phyir ro/ /de lta na ni gal te thams cad med pa de'i tshe na phyi rol dang nang du snang ba 'di dag ci zhig yin zhe na/ smras pa/ mgal me'i 'khor lo sprul pa dang / /rmi lam sgyu ma chu zla dang / /sgra brnyan dang ni smig rgyu dang / /du ba'i mtshan ma la sogs bzhin/ /de skad du</text></item>
<item><p>227b.3</p><section></section><text>yang / 'di la bsal bya ci yang med/ /gzhag par bya ba cung zad med/ /yang dag nyid la yang dag lta/ /yang dag mthong na rnam par grol/ /zhes gsungs so/ /dmigs pa med pa'i chos 'di kun/ /dmigs pa med par rab tu bshad/ /dmigs pa med pa'i blor</text></item>
<item><p>227b.4</p><section></section><text>byas nas/ /dmigs pa med par 'gyur ba yin/ /sbyin dang tshul khrims bzod brtson 'grus/ /bsam gtan la sogs rtag tu brten/ /dus mi ring ba nyid du ni/ /bla med byang chub thob par 'gyur/ /ma rtogs pa rtogs par byed pa slob dpon chen po dpal gnyis med rdo rjes</text></item>
<item><p>227b.5</p><section></section><text>mdzad pa rdzogs so// //rgya gar gyi mkhan po phyag na rdo rje dang / bod kyi lo tsA ba rma ban chos 'bar gyis bsgyur ba'o//[ ]@##/ /rgya gar skad du/ sarba sA ra sa muts+tsha ya pra ka ra Na/ bod skad du/ snying po kun las btus pa'i rab tu byed pa/ bla ma dang sangs</text></item>
<item><p>227b.6</p><section></section><text>rgyas la phyag 'tshal lo/ /gang de dga' ba'i rang bzhin gyis/ /snying la bde byed nyams myong ba/ /de yang kun du rtog pa tsam/ /'dod chags bral ba'i dngos po gang / /de ni gcig tu srid rgyu'i mchog /gang zhig yid kyis skyes pa yi/ /rnam par rtog pa gang dag kyang / /de nyid</text></item>
<item><p>227b.7</p><section></section><text>rang bzhin yin phyir te/ /snang zhing rgyu ba 'di dag las/ /mya ngan 'das pa gzhan du ni/ /yod min yul ni ci la yang / /rnam par mi rtog bdag nyid sems/ /rnam rtog spangs pa de bzhin te/ /mya ngan 'das pa zhes brtag go/ /gnyis med mya ngan 'das pa min/ /'khor</text></item>
<item><p>228a.1</p><section></section><text>ba'ang ma yin pa kho na/ /so sor 'gegs tshig gang yin dang / /so sor 'gag byar 'gegs pa yi/ /gsum gyi dngos po'ang med pas na/ /gang gis gang zhig ji ltar 'grub/ /yul ni dngos med gnyis yin no/ /so sor 'gegs pa'i bye brag ci/ / </text></item>
<item><p>228a.2</p><section></section><text>nam mkha'i me tog la sogs pas/ /cir yang mthong zhing rgyas pa bzhin/ /skye ba med pa'i rang bzhin gyis/ /bden pa'i dngos po sbyin snang ba/ /rnam rtog stobs las bsal ba la/ /bus pa'i 'bras bu ngo mtshar che/ /ji ltar bus pa bkres pa dag /sor mo rang gi khar</text></item>
<item><p>228a.3</p><section></section><text>bcug nas/ /nu zho 'bab pa lta bu ni/ /mchil ma 'thungs pas ngu ba med/ /de lta bas na 'bras rmongs pas/ /mya ngan 'das la sogs par byed/ /bde ba thob par 'dod pa yi/ /so so'i skye bo de nyid dman/ /'gro rnams de ltar sdug bsngal bas/ /thob par gyur pa</text></item>
<item><p>228a.4</p><section></section><text>mi mnyam ste/ /drud pa las byung me yis ni/ /'od ma tshig gyur ji bzhin no/ /chags dang chags bral zhes bya ba/ /rnam par spangs nas mnyam gzhag na/ /sdug bsngal med cing bde ba med/ /de nyid mthong bar som nyi med/ /snying po kun las btus pa'i rab tu byed pa/ slob</text></item>
<item><p>228a.5</p><section></section><text>dpon chen po shrI A nan+da badzra'i zhal snga nas mdzad pa rdzogs so// //rgya gar gyi mkhan po badzra pA Ni dang / bod kyi lo tsA ba rma ban chos 'bar gyis bsgyur ba'o//[ ]@##/ /rgya gar skad du/ b+hA wa na kra ma Sha Ta nA ma/ bod skad du/ bsgom rim drug pa zhes bya ba/ </text></item>
<item><p>228a.6</p><section></section><text>bla ma dam pa rnams la phyag 'tshal lo/ /dang po thugs brtse bla ma ste/ /bla ma'i mtshan nyid brtag par bya/ /rjes su bzung ba slob ma ste/ /bla mas kyang ni de bzhin btags/ /mtshan nyid kun ldan bla ma la/ /sgo gsum gus dang dngos po yis/ /zhen pa med par mchod</text></item>
<item><p>228a.7</p><section></section><text>byas la/ /khyim pa'i gnas sam dur khrod dam/ /shing gcig ci bde'i sa phyogs su/ /cho ga'i rim pa brtsam bya zhing / /'jam pa'i stan la 'khrul 'khor bcas/ /bar chod bsal phyir go cha bgo/ /tshogs chen rnam gnyis bsags pa'i phyir/ /bla ma</text></item>
<item><p>228b.1</p><section></section><text>spyi bor rjes dran bya/ /dbang po gnyis kyi bye brag gis/ /dang po lta ba thag bcad de/ /ting 'dzin ngo bo brtag par bya/ /rtogs thob dus mnyam byung ma byung / /rang dang bla ma'i nyams las shes/ /phyi rol spyod pa de bzhin shes/ /ma byung rigs pa nyams su blangs/ /ro snyoms bzhi</text></item>
<item><p>228b.2</p><section></section><text>la rim gyis bslab/ /yang na lus ngag yid gsum sbyangs/ /tha ma 'gro sar gtang bar bya/ /gal te dus mnyam byung ba na/ /gzhi dang lam dang 'bras bu gsum/ /brda yis phye la don du dril/ /gzhi gtan la 'bebs pa'i chos drug dang / /gzhi smin par bya ba'i chos gsum</text></item>
<item><p>228b.3</p><section></section><text>dang / /gzhi 'grol bar byed pa'i chos gsum ste/ /gzhi la brda chos bcu gnyis bstan/ /lam la nye dang ring ba dang / /nye ring med pa'i lam dang gsum/ /re re la yang lnga lngar brtag /lnga gsum bco lnga lam gyi chos/ /'bras bu'i mtshan nyid bstan pa yang / /sku bzhi</text></item>
<item><p>228b.4</p><section></section><text>rgyun chad med pa la/ /ngo bo bsam brjod bral ba ste/ /gdags bya sna tshogs mi 'gag ste/ /yid bzhin nor bu bum pa bzang / /dpag bsam shing chen lta bu'o/ /bsgom rim drug pa zhes bya ba/ sangs rgyas gnyis pa ltar grags pa'i badzra pA Nis mdzad pa rdzogs so// // </text></item>
<item><p>228b.5</p><section></section><text>lo tsA ba nag tshos bsgyur ba'o//[ ]@##/ /na mo bud+d+hA ya/ skye ba med cing 'gag pa med/ /gzugs med gzugs dang ldan pa'ang med/ /'khor med mya ngan 'das pa'ang med/ /na yi yi ges brjod pa'o/ /mo/ gti mug rtag tu 'jig par byed/ /thar pa gcig pu legs</text></item>
<item><p>228b.6</p><section></section><text>par ster/ /bdud dang nyon mongs 'joms par byed/ /yi ge ma yis brjod pa'o/ /bud/ sangs rgyas kyis ni pha rol gshegs/ /sangs rgyas 'gro ba phan pa med/ /sangs rgyas nyon mongs dag pa ni/ /yi ge bud kyis brjod pa'o/ /d+hA/ chos rnams thams cad 'dzin pa yis/ / </text></item>
<item><p>228b.7</p><section></section><text>chos kyi dbyings dang bcas par ni/ /chos rnams nyid ni chos kyi mchog /yi ge d+hA yis brjod pa'o/ /ya/ ji ltar gnas pa de bzhin 'jig /ji ltar 'jig pa de bzhin gnas/ /ji ltar smras pa de bzhin byed/ /yi ge ya yis brjod pa'o/ /na mo bud+d+hA ya'i 'grel pa rdzogs so// // </text></item>
<item><p>229a.1</p><section></section><text>@##/ /rgya gar skad du/ do ha ko ShA/ bod skad du/ do ha mdzod/ dpal rdo rje sems dpa' la phyag 'tshal lo/ /'jig rten pa ni nga rgyal byed/ /da ni don dam 'jug pa'o zhes/ /gos pa med la zhugs pa ni/ /bye ba'i nang nas gcig tsam srid/ /lung dang rig byed</text></item>
<item><p>229a.2</p><section></section><text>rnying pa yis/ /mkhas pa nga rgyal byed pa dag /dpal 'bras smin pa la ni bung ba bzhin/ /des ni phyi rol dag tu 'khor bar byed/ /byang chub sems dang rdul gyis brgyan/ /mi bskyod pa ni gos 'gyur bas/ /pad+ma'i sa bon rang bzhin la/ /dag pa gnyug ma'i lus la mthong / / </text></item>
<item><p>229a.3</p><section></section><text>nam mkha'i chu dang 'od dpag med kyi 'dam/ /des ni rtsa ba rab tu spangs nas byas/ /a wa d+hU tIs rtsa ba sdong po byas/ /haM gi yi ge'i rnam par skyes gyur pa/ /ro ma dang ni brkyang ma gnyis kyis ni/ /g.yas dang g.yon phyogs gnyis kyi sdong bur byas/ /pad+ma 'dab ma bzhi dang rtsa</text></item>
<item><p>229a.4</p><section></section><text>ba bzhi/ /bde ba chen po dag ni tshang na gnas/ /e waM sa bon dag ni blangs nas ni/ /me tog pad+ma bzhin du rgyas par byed/ /bung ba'i gzugs kyis bde chen dpa' bo ni/ /sbrang rtsi dag ni rab tu 'thung bar byed/ /'byung ba chen po lnga yi sa bon ni/ /blangs nas rdzogs pa dag tu</text></item>
<item><p>229a.5</p><section></section><text>byed par 'gyur/ /sra bar 'gyur ba dag ni sa yin no/ /chu ni rlan pa tsha ba me las skyes/ /yang zhing g.yo ba dag ni rlung yin no/ /nam mkha' bde ba dag ni gang ba'o/ /ma lus lha dang lha min de las skyes/ /rmongs pa 'di dag rnams ni stong pa'o/ /sa dang chu dang me rlung nam</text></item>
<item><p>229a.6</p><section></section><text>mkha' rnams/ /blo yi yul du blangs nas shes par gyis/ /dba' rlabs med cing mnyam pa gnyug ma'i lus/ /sgrib pa ma lus spangs pa ste/ /dge dang sdig pa gcig kyang med/ /gsal por nag po dag gis gsum/ /phyi rol 'byung ba dag ni spyad byas nas/ /stong</text></item>
<item><p>229a.7</p><section></section><text>dang stong min dag la 'jug par gyis/ /stong dang stong min gnyis kyi dbus su ni/ /kye ho rmongs pa ci yang ma mthong ngam/ /lhan cig skyes pa gcig pu yod/ /nag po bdag gis yongs su shes/ /lung dang bstan bcos mang po bklags pa dang / /nyan kyang rmongs pa ci yang</text></item>
<item><p>229b.1</p><section></section><text>mi shes so/ /steng du mi rgyu 'og tu mi 'gro zhing / /gnyis pa spangs pas de ni brtan par gnas/ /nag po na re yid ni gang du mi 'pho zer/ /mi g.yo rlung ni khyim bdag mo ni khyim du gnas/ /mchog gi ri bo dag ni phug zab mor/ /'gro ba ma lus pa ni chags par 'gyur/ / </text></item>
<item><p>229b.2</p><section></section><text>dri ma med par chu ni skams 'gyur te/ /dus kyi me ni rab tu zhugs gyur pa/ /sa 'dzin 'di ni shin tu bzung dka' ste/ /mnyam dang mi mnyam dag la rgal mi nus/ /nag po na re mtshon dka' rtogs dka' ba/ /'di ni gang gi sems kyis bsam mi nus/ /gang gi yi ni rin</text></item>
<item><p>229b.3</p><section></section><text>chen ris nus pa/ /nyi ma re re lhan cig skyes pa 'phro/ /de yis chos kyi rang bzhin dag ni shes/ /gzhan la bstan du zin kyang mi shes so/ /lam 'gro gnyug ma'i yid ni bcings nus pa/ /khams gsum ma lus spro zhing yang der sdud/ /bde gshegs srid pa'i lha</text></item>
<item><p>229b.4</p><section></section><text>mo khro bo'i tshogs/ /dkyil 'khor 'khor lo dag ni spangs nas su/ /lhan skyes skad cig la ni bdag gnas bya/ /gang gis lhan skyes mi g.yo brtan nus pa/ /gnyug ma'i yid kyis rgyal po ro mnyam 'gyur/ /de yi skad cig la ni 'grub 'gyur te/ /rgas dang 'chi ba'i</text></item>
<item><p>229b.5</p><section></section><text>'jigs pa gang yang med/ /mi g.yo mi rtog skyon rnams med pa ni/ /shar nub spangs pa de ni snying po ste/ /'di ni 'di ru mya ngan 'das par gsungs/ /des ni yid kyis nga rgyal ci yang mi byed do/ /e waM rnam pa gang gis shes gyur pa/ /des ni ma lus lus pa med par</text></item>
<item><p>229b.6</p><section></section><text>shes/ /kye ho chos kyi za ma tog ces de la bya/ /gnyug ma'i bdag po cha lugs de yin no/ /gal te rlung dang nam mkha' sgo gnyis la/ /sgo lcags dam por gang gis 'jug nus na/ /des ni de ru mun pa nag po yis/ /nang du yid kyi mar me dag ni bya/ /rgyal ba rin</text></item>
<item><p>229b.7</p><section></section><text>chen lus kyi steng du song / /nag po na re srid longs spyad pas thar pa 'grub/ /gang gi yid ni brtan par byas gyur na/ /de ni chos kyi yi ge'i drung na gnas/ /skad cig gis ni rlung gis 'ching bar 'gyur/ /de'i tshe yul rnams la yang re ba med/ /mchog dang dga' bral</text></item>
<item><p>230a.1</p><section></section><text>dbus su gang skyes pa/ /chos kyi yi ge'i dbus su shes par gyis/ /'di lta'i gdams ngag gsal por 'grub 'gyur ni/ /de yi khyim bdag mo rlung mi g.yo bcings/ /mchog gi ri bo'i rtse la rgyas pa'i thang / /ri khrod pa ni de ru gnas byas pas/ /gdong lnga pas kyang rgal</text></item>
<item><p>230a.2</p><section></section><text>bar mi nus na/ /glang po che yi re ba ring du 'gyur/ /'di ni mchog gi ri bor bdag gis bstan/ /'di ni bde ba chen po'i gnas yin no/ /lhan cig skyes pa'i skad cig 'di ru ltos/ /bde ba chen po ma rnyed bar du'o/ /'gro ba kun gyis lus ngag yid 'dren spyod/ /kye ho de nyid bde chen rgyal po gcig tu</text></item>
<item><p>230a.3</p><section></section><text>nyid/ /rgyud dang sngags rnams kyis ni ci zhig bya/ /gnyug ma'i khyim bdag mo ni blangs nas rol par bya/ /gnyug ma'i khyim du khyim bdag mo ni ma chud pa'i/ /bar du de srid 'dod yon lnga la spyod/ /bzlas pa sbyin sreg dkyil 'khor las 'di yis/ /rtag tu ku re rtsed mos ci zhig bya/ /gzhon nu</text></item>
<item><p>230a.4</p><section></section><text>ma dang rtag tu mdza' pa de med na/ /lus 'di yis ni byang chub ji ltar 'grub/ /gang gi rgyun du lhan cig skyes rtogs na/ /rig byed rnying pa de yis ci zhig bya/ /des ni 'gro ba ma lus rnam rtog bcad/ /gang gis yid ni rin chen brtan nus na/ /gnyug ma'i khyim bdag mo ni blangs nas 'dir/ /de</text></item>
<item><p>230a.5</p><section></section><text>ni rdo rje sems dpa' mgon po ste/ /mchog gi don 'di bdag gis rab tu brjod/ /ji ltar lan tshwa chu la zhu ba bzhin/ /de ltar khyim thab mos ni gzung ba'i sems/ /kye ho skad cig gis ni ro mnyam 'gyur/ /gang gis de dang rtag tu mnyam par gnas/ /rnal 'byor gyi dbang phyug chen po slob</text></item>
<item><p>230a.6</p><section></section><text>dpon nag po rdo rjes mdzad pa'i do ha mdzod ces bya ba rdzogs so// //lho phyogs ko sa lar sku 'khrungs pa'i rnal 'byor gyi dbang phyug shrI bai ro tsa na badzra'i zhal snga nas rang 'gyur du mdzad pa'o//[ ]@##/ /rgya gar skad du/ shrI kr-iSh+Na badzra pA da do ha ko Sha TI kA/ bod skad du/ dpal</text></item>
<item><p>230a.7</p><section></section><text>nag po rdo rje zhabs kyi do ha mdzod kyi rgya cher 'grel pa/ dpal rdo rje sems dpa' la phyag 'tshal lo/ /'khor ba'i rgya mtsho dri med chus gang ba'i/ /sngags kyi lugs kyi mtsho las pad skyes pa/ /spyod 'chang nag po 'gro don sbrang rtsi yi/ /bsung gi me tog rtag tu rgyal gyur cig /rang gi</text></item>
<item><p>230b.1</p><section></section><text>slob mas bskul ba'i dbang gis te/ /mkhas pa dpag med rdo rje yis/ /spyod zhabs do ha ko Sha yi/ /tshig don rab tu dbye bar bya/ /'dir log pa'i shes pa nyid kyis mchog gi don la mkhas pa'i bdag nyid yin no zhes nga rgyal bsam bzhin pas 'jig rten pa rnams nga'i de kho na nyid</text></item>
<item><p>230b.2</p><section></section><text>rig pa yin no zhes nga rgyal byed par grags pa de rnams la bltas nas/ snying rje'i khur bus brlan pa'i thugs kyis de'i nga rgyal thams cad 'joms par 'dod pas ji lta ba bzhin du 'gyur ba'i sngags kyi lugs kyi de kho na nyid bstan pa'i phyir/ skye 'gro thams cad kyi thun mong gi don du 'phral</text></item>
<item><p>230b.3</p><section></section><text>skad tshig gi slob dpon spyod pa'i rdo rje nga ni mchog gi don la mkhas pa zhes/ 'jig rten pa ni nga rgyal byed ces bya ba la sogs pa gsungs te/ 'jig rten pa ni nga rgyal byed pa de nyid gang yin zhe na/ nga ni mchog don la mkhas pa/ /zhes gsungs so/ /'di ni ji snyed yod tshad bstan pa yin gyi bye</text></item>
<item><p>230b.4</p><section></section><text>brag du bstan pa ni ma yin no/ /de bstan pa'i phyir bye ba'i nang na gcig tsam srid de zhes bya ba la sogs pa gsungs te/ gang de bye ba'i nang na srid na ste/ /rdul med pa 'dod chags la sogs pa nyon mongs pa dang 'dir bral bas rdul bral te/ lhan cig skyes pa'i sku'o/ /de la zhugs</text></item>
<item><p>230b.5</p><section></section><text>par gyur pa ni de la yid nges par zhugs pa ste/ rdul med pa la zhugs pa'o/ /rnal 'byor gyi dbang phyug de yang nga lta bu yin zhes dgongs so/ /log pa'i shes pa'i nga rgyal dang ldan pa rnams sun phyung nas 'jig rten pa'i bde ba'i shes rab dang ldan pas don dam par bdag gis</text></item>
<item><p>230b.6</p><section></section><text>shes so zhes mngon pa'i nga rgyal byed pa'i mkhas pa rnams kyi dbang du byas nas/ lung dang rigs pa rnying pa yis kyang ni/ /zhes bya ba la sogs pa gsungs te/ lung la sogs pa shes pa'i mkhas pa rnams nga rgyal byed pa ni don dam pa'i bden pa shes par mngon pa'i nga rgyal byed pa'o/ / </text></item>
<item><p>230b.7</p><section></section><text>de lta bur gyur pa gang la ji ltar ji byed snyam pa la/ dpal 'bras smin pa la ni bung ba bzhin/ /zhes bya ba la sogs pa la/ de rnams 'khor zhing rgyu ba bzhin/ /zhes gsungs te/ bung ba ni sbrang rtsi'o/ /gzhan ni ji lta ba bzhin du phyi rol nas 'khor zhing rgyu ba'o/ /de bzhin du phyi rol gyi sngags</text></item>
<item><p>231a.1</p><section></section><text>dang phyag rgya la sogs pas 'brel te/ de'i lta ba la mngon par zhen pa'i phyir ro/ /zab mo de kho na nyid kyi don ni/ bdud rtsi mi rigs zhes bya ba'i don to/ /de ltar yang lha mo bzhis zhus pa zhes bya ba rnal 'byor chen po'i rgyud las/ thub pa chen po'i chos phung ni/ /brgyad</text></item>
<item><p>231a.2</p><section></section><text>khri dang ni bzhi stong dag /gang gis de nyid mi shes na/ /de dag thams cad 'bras bu med/ /ces gsungs so/ /gal te de lta yin na spros pa'i rnam pa ji ltar dngos su byed ces brjod par bya ste/ spros pa'i rnam pa phung po dang khams dang skye mched la sogs pa yang spros pa med pa lhan cig skyes</text></item>
<item><p>231a.3</p><section></section><text>pa'i ye shes de nyid las skyes pa'o/ /de nyid las spros pa'i rnam pa byung ba ste/ de bstan par bya ba'i ched du de ltar yang / spros pas spros pa med par bya/ /zhes gsungs so/ /de'i phyir e waM las yi ge lhan cig skyes pa'i sku las/ ji ltar 'gro ba 'byung bar bstan pa'i phyir/ /byang chub</text></item>
<item><p>231a.4</p><section></section><text>sems dang zhes bya ba la sogs pa la/ byang chub sems dang rdul gyis ni/ /mi bskyod lus kyis 'khyud gyur pa/ /zhes gsungs te/ stong pa nyid dang / shin tu stong pa dang / stong pa chen po'o/ /snang ba dang / snang ba mched pa dang / snang ba thob pa'o/ /sems dang sems las byung ba</text></item>
<item><p>231a.5</p><section></section><text>dang ma rig pa'o/ /bud med dang skyes pa dang ma ning ngo / /nyin mo dang nub mo dang mtshams so/ /sprul pa'i sku dang / longs spyod pa dang / chos kyi sku'o/ /lus dang ngag dang yid do/ /rlangs pa dang / phyur ba dang / rnam par bcings pa'o/ /spyan drangs pa dang gshegs su gsol ba dang zhugs</text></item>
<item><p>231a.6</p><section></section><text>pa'o/ /oM AHhUM gi yi ge rnams dang / 'og dang steng dang thad ka'i sgo'o/ /bdag gi de nyid dang / sngags kyi de nyid dang / dkyil 'khor gyi de nyid do/ /snying stobs dang / rdul dang / mun pa'o/ /zla ba dang nyi ma dang sgra gcan no/ /skyes pa dang gnas pa dang 'jig pa'o zhes bya ba la sogs pa byang</text></item>
<item><p>231a.7</p><section></section><text>chub kyi sems dang / rdul dang mi bskyod pa'i sgras brjod pa'o/ /'di ltar gang du mthong zhes bya ba la/ pad+ma'i sa bon gyi ni rang bzhin gyi/ /dag pa lhan cig skyes pa lus la mthong / /zhes bya ba la sogs pa gsungs te/ pad+ma'i lus nyid pad+ma ste/ /de'i sa bon rang bzhin gyis so/ /dag pa ni dri ma med</text></item>
<item><p>231b.1</p><section></section><text>cing rang bzhin gyis 'od gsal ba'i phyir/ de nyid lhan cig skyes pa'i sku'o/ /'di gang du mthong zhing rtogs snyam pa la/ rang lus la mthong ba ste/ 'di'i don ni lus dang ngag dang yid las skyes pa'i bcom ldan 'das so/ /thams cad stong pa'i khams la zhugs pa 'gro ba e waM gyi yi ge'i</text></item>
<item><p>231b.2</p><section></section><text>ngo bo nyid do/ /de ltar dang po'i sangs rgyas kyi rgyud las/ lus kyi thig le zla ba byang chub sems/ /ngag dang tsheg drag rdul dang nyi ma'o/ /rA hu dus me dag gi sems 'di ni/ /e dang waM ni 'gro kun sa bon gcig /ces gsungs te/ 'di nyid kyi phyir yang mkha' 'gro ma'i 'khor lo skye ba</text></item>
<item><p>231b.3</p><section></section><text>dang / gnas pa dang thim pa dang / rab tu zhi ba zhes gsungs so/ /de'i phyir e dang waM gi yi gye dag las rnam pa sna tshogs pa'i 'gro ba 'byung ngo / /ji ltar 'jim bag gi gong bu las 'jim bag gcig las byas pa'i bum pa'i mtshan nyid kyi 'bras bu gcig 'byung ste/ de la ji ltar</text></item>
<item><p>231b.4</p><section></section><text>gcig las gzugs dang dbyibs dang phyogs sna tshogs nas gnas pa rgyun ma chad pa mtha' med pa ji ltar 'byung zhe na/ de la brjod par bya ste/ ji ltar mkhan po dag las rig /mar me las ni mar me bzhin/ /ji ltar rgya las rgya nyid dang / /me long las ni gdong dang gdong / /sgra las</text></item>
<item><p>231b.5</p><section></section><text>sgra brnyan 'byung ba bzhin/ /me shel las ni me 'byung bzhin/ /nyi gzugs nyi ma phyed na me/ /lce 'dzag skyur zos med na med/ /rang las ma yin gzhan las min/ /gnyis ka las min rgyu med min/ /dngos po gang dang gang las kyang / /skye ba nam yang yod ma yin/ /pha dang ma yi khu</text></item>
<item><p>231b.6</p><section></section><text>dang khrag /de bzhin srog dang thur sel dang / /sems kyi rdo rje yang dag ldan/ /lus kyi skyed par byed pa'i rgyu/ /'od dpag med dang rin chen srog /thur sel go rims ji lta bar/ /lus ngag yid dang chags pa ni/ /thugs kyi rdo rje zhal rnams so/ /khu ba las ni zla ba 'byung / /khrag</text></item>
<item><p>231b.7</p><section></section><text>las nyi ma srid pa ste/ /srog las rA hur skye ba'o/ /thur sel rtsol las dus me ste/ /khu ba las ni rtsa rnams skye/ /khu ba las ni rus pa 'byung / /rdul las khrag ni 'byung 'gyur zhing / /sha las pags pa skye ba ste/ /rus pa las ni rkang 'byung ngo / /zla ba las ni chu skye zhing / /khrag las me</text></item>
<item><p>232a.1</p><section></section><text>ni 'byung bar 'gyur/ /rA hu las ni srog skye ste/ /dus me las ni thur sel 'byung / /rtsol bas yid ni 'byung bar 'gyur/ /lus can kun gyi lce chung dang / /lce ni khu ba dag gis kyang / /g.yas dang g.yon pa dag gis ni/ /mig gnyis dag ni rdul las skyes/ /de bzhin sna</text></item>
<item><p>232a.2</p><section></section><text>yi bug pa gnyis/ /khrag dag las ni nges par skye/ /de bzhin rna ba'i bug pa gnyis/ /stong pa dag ni nyid las skyes/ /de bzhin 'og gi rgyun sgo gsum/ /thur sel nyid las yang dag skye/ /de bzhin nu ma'i bug pa gnyis/ /rA hu las ni yang dag skye/ /de bzhin 'bras bu gnyis po ni/ /thur</text></item>
<item><p>232a.3</p><section></section><text>sel dag las rab tu skye/ /de ltar 'dir rim pas lus po'i pad+ma skye bar 'gyur bas de'i phyir skye ba'i tshogs pa kun rdzob dang don dam pa'i rim par ston pa'i phyir/ nam mkha'i chu dang zhes bya ba la sogs pa gsungs te/ nam mkha' ni mi bskyod pa ste/ de nyid chu ru mtshon pa ste/ /de ltar</text></item>
<item><p>232a.4</p><section></section><text>'di'i shin tu dag pa'i phyir ro/ /de yang / nam mkha' bdud rtsi thigs pa dang / /zhes gsungs so/ /'od dpag med kyi 'dam zhes pa ni/ 'od dpag med pa ni byang chub sems te/ rdul gyis brgyan pa zhes go bar bya'o/ /de nyid las/ 'dam gyi rtsa ba spang pa ni/ /de nyid bar pa mtshon</text></item>
<item><p>232a.5</p><section></section><text>pa'o/ /'di yi don ni gzhan na yang / sa bon dang chu dang 'dam bag tshogs pa na myu gu dang sdong bu la sogs pa skye ba bzhin du yang / chos kyi dbyings sa bon dang nam mkha'i chu dang / byang chub kyi sems kyi rgyu las 'byung bar bcom ldan 'das kyi gzugs gzhom du med pa de nyid ni/ pad+ma me</text></item>
<item><p>232a.6</p><section></section><text>tog gi ngo bo nyid sdong bu dang / yal ga dang lo ma'i rim pas rdzogs par 'gyur ro/ /de nyid sdig spangs rtsa ba dang ni sdong bur bcas/ /zhes bya ba la sogs pa gsungs te/ sdig pa'i nyes pa ste spangs pa ni bcom pa ste/ 'od gsal ba nyid kyi phyir ro/ /'dis bcom pas na sdig spangs zhes</text></item>
<item><p>232a.7</p><section></section><text>bya ste/ dbyangs yig dang po'i rang bzhin no/ /de ltar yang dang po'i sangs rgyas kyi rgyud las/ dang po dbyangs yig rang bzhin te/ /blo zhes sangs rgyas rnams kyis brtags/ /zhes so/ /sdig pa spangs shing gtso bo'i rtsa ba sdong bur byas pa'o/ /gang gis sdig pa spangs shing gtso</text></item>
<item><p>232b.1</p><section></section><text>bo'i rtsa ba dang sdong bu byas pa gang yin zhe na/ haM gi yi ge skyed par gyur pa'o zhes gsungs te/ gzhan gyis bstan pa las dang ba'i sa bon zhes brjod do/ /de nyid ni gzhom du med pa'i pha rol dang ni kha'i tshul te haM zhes bya ba'o/ /yan lag med pa'i rdo rje'i yi ge'o/ /thung ngu dang ring po'o/ / </text></item>
<item><p>232b.2</p><section></section><text>shin tu ring ba bsdus pa'i ngo bo nyid bde ba thams cad gcig tu bsdus pa'i ngo bo nyid zla ba'i dkyil 'khor yongs su rdzogs pa la gnas zhes bya'o/ /de ltar yang dpal kha sbyor thig le las/ dbyangs dang gsal byed yi ge las/ /byang chub sems ni sum cu gnyis/ /pad+ma'i dkyil 'khor</text></item>
<item><p>232b.3</p><section></section><text>rtogs pa'i sngags/ /rgyud dang dkyil 'khor zhes su brjod/ /'gro ba'i klad rgyas dbus su ni/ /gang zhig gnas par brjod pa ste/ /de yi dbus su haM yi ge /thig le'i rang bzhin gzhom du med/ /de ni sems can thams cad dang / /brtan dang g.yo ba bskyed pa'i rgyu/ /gsal dang</text></item>
<item><p>232b.4</p><section></section><text>mi gsal gzugs kyis ni/ /de yi sa bon ngo bor gnas/ /lus can ma lus kun gyi gzugs/ /de las dang po skye bar 'gyur/ /bdud rtsi 'dzag pa'i tshul gyis ni/ /nyin dang mtshan mo rnam par gnas/ /'og tu 'jug pa'i tshul gyis su/ /me ni 'bar bar gnas pa yin/ /de ni</text></item>
<item><p>232b.5</p><section></section><text>dkyil 'khor yongs rdzogs par/ /'gyur bar 'di la the tshom med/ /dngos rnams snying po mchog yin phyir/ /de nyid dkyil 'khor zhes su brjod/ /de nyid len cing 'dzin pa yis/ /lus ni dkyil 'khor nyid du 'dod/ /rnam par skyes par 'gyur ba'i tshig ni/ 'dir rnam pa</text></item>
<item><p>232b.6</p><section></section><text>ni tha mal pa'i tshig gi rgyan no/ /skyes pa ni ji skad du smos pa'i haM gi yi ge las byung ba'o/ /gal te sdig pa gtso bo'i bor ba dang / sdong bur byas pa de ltar ni/ /rtsa ba'i yan lag dang / yal ga dang lo ma'i rnam pa gang yin zhe na/ ro ma brkyang ma gnyis kyis ni/ /g.yas dang</text></item>
<item><p>232b.7</p><section></section><text>g.yon phyogs gnyis kyi sdong bur gnas/ /pad+ma 'dab bzhi rtsa ba bzhis/ /bde ba chen po tshang na gnas/ /zhes gsungs te/ de la brkyang ma'i sgra ni dbyangs yig dang shes rab zla ba zhes brjod de/ de yang g.yon phyogs kyi sna bug na rang bzhin des srog gi rlung rgyu zhing brkyang mar</text></item>
<item><p>233a.1</p><section></section><text>gnas so/ /ro ma'i sgra ni gsal byed kyi gzugs thabs dang nyi ma zhes brjod do/ /de yang g.yas phyogs sna bug gi rang bzhin te/ rang bzhin ni srog gi rlung rgyu zhing ro mar gnas so/ /de las byung ba tshogs pa'i rim pas rnam par shes pa dang / 'du byed dang / </text></item>
<item><p>233a.2</p><section></section><text>'du shes dang / tshor ba dang / gzugs te/ dkyil 'khor rnams ni srid pa skye ba'i rim pas brkyang ma'o/ /sa dang chu dang me dang rlung dang nam mkha'i rang bzhin ni srid pa 'jig pa'i rim pas ro ma'o/ /de ltar 'pho ba bcu gnyis kyi rim pas mi mnyam pa dang mnyam par rgyu ba'i</text></item>
<item><p>233a.3</p><section></section><text>gzung ba dang 'dzin pa spangs pa'o/ /pad+ma 'dab ma bzhi zhes pa ni stong pa bzhi'i rang bzhin 'dab ma bzhi'o/ /rtsa ba bzhi zhes pa ni khams bzhi'i rang bzhin rtsa bzhi gyen la gnas pa'o/ /gang du gnas she na/ bde ba chen po dag ni tshang na gnas/ /zhes gsungs te/ dga' ba bzhi'i</text></item>
<item><p>233a.4</p><section></section><text>nga bzhin stong pa'i bdag nyid bde ba chen po'i tshang ste gnas pa ni 'dir bde ba chen po'i gnas te spyi bo'i pad+ma'o/ /de la thams cad stong pa bzhi ste mkha' 'gro dang mkha' 'gro ma rnams kyi dra ba'i tshogs te/ dzA lan+d+ha ra zhes bya ba'i ming du brjod la/ ri rab kyi rtse la zhes bya ba'i don to/ /e</text></item>
<item><p>233a.5</p><section></section><text>waM sa bon khyer nas zhes bya ba la sogs pa ni/ e waM ni gong du bstan pa'i mtshan nyid dang ldan pa'i e waM gyi yi ge'i sa bon blangs nas/ de'i sa bon snying por gyur nas/ me tog ni gzhom du med pa'i pad+ma rgyas pa zhes bya'o/ /don ni 'di yin te/ sa bon gyi sdong bu la sogs pa skyes pa de</text></item>
<item><p>233a.6</p><section></section><text>stong pa me tog kyang sa bon gyi snying po rgyu can nyid du 'gyur ro/ /'dir yang e waM gyi yi ge las skyes pa'i lus kyi pad+ma yang / e waM gyi snying po can gyi me tog go/ /bung ba'i gzugs kyis zhes bya ba la bung ba ni thugs kyi rdo rje'o/ /de'i gzugs ni rang bzhin no/ /bde chen dpa'</text></item>
<item><p>233a.7</p><section></section><text>bo zhes pa ni/ de dang de'i thabs dang shes rab gnyis kyis gnyis sprod pa'i sbyor ba ste/ de la rgyun mi 'chad par 'dod chags chen po'i ngo bo nyid kyis rnam par gnas par gsal ba'i phyir/ de nyid bcom ldan gzhom du med pa la dpa' bo zhes bya'o/ /sbrang rtsi ni me tog gi bcud de/ </text></item>
<item><p>233b.1</p><section></section><text>bde ba chen po'i dpa' bo yin pas byang chub kyi sems ni 'byung ba chen po nyams su myong ngo zhes bya ba'i don to/ /de lta bu'i ngo bo nyid kyis bcom ldan 'das e waM gyi yi ge'i rang bzhin/ zag pa dang bcas pa'i 'byung ba lnga'i rang bzhin du ji ltar 'gyur snyam pa la/ 'byung ba chen po lnga'i sa bon</text></item>
<item><p>233b.2</p><section></section><text>no/ /blangs nas tshogs pa dag las skye/ /zhes gsungs te/ 'byung ba ni sa la sogs pa chen po lnga dang ste/ sa bon ni e waM gyi yi ge'o/ /blangs nas tshogs pa ni rdo rje pad+mar sbyor ba dag las skyes pa'i 'byung ba'o/ /de gsal bar bya ba'i phyir/ sra bar 'gyur ba dag ni sa yin zhes</text></item>
<item><p>233b.3</p><section></section><text>gsungs te/ sa'i khams ni sra ba nyid yin la sra ba ni sa'i khams so/ /zhu bar gyur pas na chu'o/ /tsha bas na me'o/ /g.yo bas na rlung ngo / /bde ba yin pas na nam mkha'i khams so/ /lnga ni yongs su rdzogs pas zhes bya bas ni/ de ltar gyur pa'i 'byung ba lnga po 'dis yongs</text></item>
<item><p>233b.4</p><section></section><text>su rdzogs pa ste/ bsdus pa ni byang chub kyi sems so/ /de ltar yang dpal dgyes pa'i rdo rje las 'byung ba las gyur pa'i gang zag dang bcas pa'i phung po ci'i phyir zhe na/ bcom ldan 'das kyis bka' stsal pa/ rdo rje pad+ma sbyor ba las/ /reg las sra ba sa ni skyes/ /gsher ba</text></item>
<item><p>233b.5</p><section></section><text>las ni chu 'byung ngo / /gtsubs pa las ni me 'byung ste/ /bskyod pa las ni rlung du grags/ /bde ba nam mkha'i khams yin te/ /rnam pa lnga yis yongs su bskor/ /dbyangs yig rnams ni bskyed pa'i rgyu/ /zhes gsungs so/ /de ni zhes pa de nyid de/ /de nyid 'di ste</text></item>
<item><p>233b.6</p><section></section><text>'di yi don/ /sa sogs de nyid bzhi dang ni/ /stong pa nyid ni bzhi dang yang / /skye dang 'jig pa'i rgyu ru ni/ /de don brgyad ni shes par bya/ /'od gsal las ni stong chen te/ /de la thabs ni 'byung 'gyur zhing / /de las kyang ni shes pa 'byung / /rlung yang de las 'byung bar</text></item>
<item><p>233b.7</p><section></section><text>'gyur/ /rlung las me ni 'byung bar 'gyur/ /chu las yang ni sa 'byung ngo / /de yi rim pas sems can skye/ /sa ni chu la zhugs gyur zhing / /chu ni me la zhugs par gyur/ /me ni phra ba'i don khams zhugs/ /rlung ni sems la zhugs gyur nas/ /sems ni sems las</text></item>
<item><p>234a.1</p><section></section><text>byung bar 'gyur/ /sems byung ma rig par zhugs nas/ /de yang 'od gsal bar gyur te/ /srid gsum po ni 'gag par 'gyur/ /de nyid bstan par bya ba'i phyir/ /rmongs gyur 'di ni stong pa nyid/ /ces gsungs so/ /de lta bur gyur pa'i theg pa las phyi rol du gyur</text></item>
<item><p>234a.2</p><section></section><text>pa'i phyir rmongs pa zhes bod pa ste/ /kye ma rmongs pa'i sngags kyi tshul gyis 'di nyid shes pa'o/ /'di ni zhes bya ba ni/ 'di nyid stong pa'i 'od gsal te/ /'di bor nas stong pa de kho na nyid gzhan na med ces bya ba'i don to/ /des 'di skad du ston te/ srid pa zhi ba gcig pa'i bde ba chen po</text></item>
<item><p>234a.3</p><section></section><text>rdo rje bcom ldan 'das de nyid/ 'dir rang nyid kyi lus kyi pad+mar mngon par sprul nas de ni gzhom du med pa'i me tog gi bcud sems bung ba'i gzugs kyis rtag tu 'phrogs shing gnas pa ste/ /de ltar yang dpal dgyes pa'i rdo rje las/ rang nyid byed cing rang nyid 'phrogs/ /rang nyid rgyal</text></item>
<item><p>234a.4</p><section></section><text>po rang gtso bo/ /zhes gsungs so/ /de ltar bsgrub par bya ba nges par byas nas/ da ni sgrub byed dpyad par bya ste/ de la re zhig yul ma lus pa la longs spyod pa spangs pa yang sgrub par byed pa ma yin la/ yul ma lus pa la zhen pa yang sgrub byed ma yin no/ /nyan thos dang pha rol phyin</text></item>
<item><p>234a.5</p><section></section><text>pa'i tshul nyid la sogs pa rnam par gnas pa'i phyir ro/ /skyon dag pa'i yul ma lus pa la longs spyod pa nyid kyis 'dod chags chen po'i mngon par byang chub pa bstan pa'i phyir yul gyi bden pa 'di nyid 'dis sgrub byed yin no/ /de ltar yang sa ra ha'i zhal snga nas/ kha cig yul rnams</text></item>
<item><p>234a.6</p><section></section><text>dag ni spong byed cing / /kha cig yul rnams dag ni 'ching bar byed/ /kha cig yul 'di nyid ni blangs nas su/ /mchog gi grol ba dag ni mngon par byed/ /ces gsungs so/ /bcom ldan 'das kyis bka' stsal pa/ gang dang gang gis 'jig rten 'ching 'gyur la/ /de dang de yis</text></item>
<item><p>234a.7</p><section></section><text>'jig rten grol bar byed/ /'jig rten rmongs pa de nyid mi shes te/ /de nyid spangs pas dngos grub thob mi 'gyur/ /'dod chags kyis ni 'jig rten bcings/ /'dod chags nyid kyis grol bar byed/ /bzlog pa'i bsgom pa de nyid kyis/ /sangs rgyas mu stegs kyis mi shes/ /zhes</text></item>
<item><p>234b.1</p><section></section><text>gsungs so/ /gal te de ltar yin na srog chags thams cad dbul la dga' zhing chags pa de rnams 'dod chags chen po'i mngon par byang chub pa thal lo zhe na/ de ltar ma yin te/ yul la longs spyod pa 'ba' zhig gis rgyun ma chad pa'i bde ba chen po zhes kho bo cag mi smra</text></item>
<item><p>234b.2</p><section></section><text>ste/ 'on kyang de nyid thabs dang bcas pa la zer gyis/ /thabs dang bral ba'i yul la snang ba gsum mi shes pa'i phyir ro/ /'dod chags chen po'i bde ba dngos su mngon du byed pa med pa'o/ /de ltar ye shes chen po kun la snyoms par 'jug pa'i rgyud las/ b+ha gar ling+ga zhen cing</text></item>
<item><p>234b.3</p><section></section><text>gcig tu 'jol ba de ni 'dod chags chen po'i byang chub thob par mi 'gyur ro/ /gang gi tshe yang bde ba 'ba' zhig blangs nas lhag par mos pa tsam gyis las dang po pa'i sa la rnam par gnas pa de'i tshe slob par 'gyur ro/ /gang la rdo rje pad+ma'i sbyor ba'i bde bas rang bzhin snang ba'i yang dag</text></item>
<item><p>234b.4</p><section></section><text>pa'i yon tan mtshon par byed pa de ni 'dod chags chen po'i bde ba la zhugs pa yin no/ /de ltar yang dpal dgyes pa'i rdo rje las/ skye bo mi bzad pa yi las/ /gang dang gang gis 'ching 'gyur ba/ /thabs dang bcas na de nyid kyis/ /srid pa'i 'ching ba las grol 'gyur/ /zhes gsungs</text></item>
<item><p>234b.5</p><section></section><text>so/ /'on te chags pa dang bcas pa ma yin pas/ bde ba chen po mtshan ma med pa yin pa'i phyir ro/ /de dang 'dra bar ji ltar 'gyur zhe na/ de la brjod par bya ste/ mtshan ma dang bcas pa'i bde ba nyid/ bla ma dam pa'i gdams ngag gi mtshan ma med par 'gyur ro/ /de ltar sa ra ha'i zhal snga</text></item>
<item><p>234b.6</p><section></section><text>nas/ gang yang mtshan mar bcas pa'i bde ba 'di/ /de nyid bdag nyid chen po rnams kyis mtshan ma med pa yin/ /rang 'byung ye shes ngo bo nyid/ /kun rtog bde ba chen po nyid/ /de'i phyir thabs dang bcas pa'i yul la longs spyod cing / /'dod chags chen po mngon par byang chub pa'i sgrub byed</text></item>
<item><p>234b.7</p><section></section><text>yin no/ /de nyid sa dang chu dang me'i khams ni zhes bya ba la sogs pa gsungs te/ sa ni sa'i dkyil 'khor ro/ /chu ni chu'i dkyil 'khor ro/ /me ni me'i dkyil 'khor ro/ /rlung ni rlung gi dkyil 'khor ro/ /nam mkha' ni nam mkha'i dkyil 'khor ro/ /lnga po de nyid skye ba dang 'jig pa'i</text></item>
<item><p>235a.1</p><section></section><text>rim pas zla ba dang nyi ma'i rim par brjod do/ /de ltar yang dpal dang po'i sangs rgyas kyi rgyud las/ nam mkha' la sogs rtag tu g.yon nas rgyu/ /'jig pa po sogs rtag tu g.yas nas rgyu/ /zhes gsungs so/ /dpal gsang ba 'dus pa'i rgyud phyi ma las kyang / ye</text></item>
<item><p>235a.2</p><section></section><text>shes lnga yi rang bzhin dbugs/ /'byung ba lnga yi ngo bo nyid/ /gong bu'i gzugs kyis phyung nas ni/ /sna yi rtse mor rab tu brtag /rin chen kha dog sna lnga pa/ /srog dang rtsol ba zhes byar bshad/ /rang sngags snying gar bsams nas ni/ /sems ni thig ler rnam par dgod/ /'di'i</text></item>
<item><p>235a.3</p><section></section><text>yang bye brag bshad pa ni/ /rdo rje phreng ba zhes bya ba'i rgyud chen po las/ sna rtser yungs kar zhes bya ba/ /srog dang rtsol ba zhes su brtag/ /srog dang rtsol ba dag la 'od zer lnga/ /sangs rgyas lnga yi ngo bo ste/ /de skad du yang rdo rje snying po'i zhal snga nas/ /sna'i bu ga g.yon pa dang g.yas</text></item>
<item><p>235a.4</p><section></section><text>pa gnyis nas/ dang po'am tha mar gang yang rung ste/ gang gi tshe dbus nas rgyu ba'o/ /gang gi tshe nam mkha'i rlung rgyu ba de'i tshe dbus nas rgyu ba'o/ /gang gi tshe rlung gi dkyil 'khor rgyu ba de'i tshe sna bug steng la brten nas rgyu'o/ /gang gi tshe me'i dkyil 'khor rgyu ba de'i tshe sna bug g.yas</text></item>
<item><p>235a.5</p><section></section><text>pa la brten nas rgyu'o/ /gang gi tshe sa'i dkyil 'khor rgyu ba de'i tshe 'og la reg nas rgyu'o/ /gang gi tshe chu'i dkyil 'khor rgyu ba de'i tshe g.yon nas rgyu'o/ /dkyil 'khor 'di rnams yul du blos blangs zhes bya ba ni/ yul rdo rje dang pad+ma sbyor ba ste/ de las blo bde ba nyams su myong ba</text></item>
<item><p>235a.6</p><section></section><text>ye shes kyi phyag rgya de'i yul ni blo'o/ /de blangs nas dkyil 'khor gyi 'khor lo rtogs pa ste/ yongs su ni rnam pa thams cad kyi ye shes drug la sogs pa la 'jug par 'gyur ba de ltar nyams su myong bar gyis zhes pa'i don to/ /de ci'i phyir zhe na/ dba' rlabs med pa dag ni yongs su</text></item>
<item><p>235a.7</p><section></section><text>spyad/ /ces gsungs te/ dba' rlabs ni spyan 'dren pa dang gshegs su gsol ba med pas dba' rlabs med pa'o/ /ji ltar 'gyur ba'i e waM gyi yi ge'i ngo bo yin pa'i phyir na lhan cig skyes pa'i ngo bo rlung bum pa lta bu las shin tu 'das pa'i phyir na mnyam pa'o/ /skyon ni dri ma ma lus</text></item>
<item><p>235b.1</p><section></section><text>spangs pa ste/ /zhes bya ba ni ma lus pa'i sdig pa ni ma lus pa'i skyon te 'dod chags dang bral ba'i ngo bo nyid do/ /spangs pa ni grol ba'o/ /de ltar yang dang po'i sangs rgyas kyi rgyud las/ chags bral lta bu'i sdig pa med/ /bde ba lta bu'i dge mchog med/ /de phyir 'gyur med bde ba la/ / </text></item>
<item><p>235b.2</p><section></section><text>rgyal po rtag tu sems zhugs gyis/ /zhes gsungs so/ /de ltar gyur pa'i bde ba la yang mngon pa'i nga rgyal byed pa'i phyir/ de la dge dang sdig pa dag kyang med/ /ces bya ba la sogs pa gsungs te/ sdig pa ni 'dod chags dang bral ba'i sdug bsngal lo/ /dge ba ni byang chub kyi sems kyang phyir</text></item>
<item><p>235b.3</p><section></section><text>mi 'byung ba'i bde ba'o/ /de la gcig kyang med ces bya'o/ /de ltar dpal kha sbyor thig le'i rgyud las/ chags dang chags pa bral ba gnyis/ /zos na srid pa nyid du 'gyur/ /zhes gsungs so/ /gsal por nag po dag gis bstan/ /zhes pa ni/ 'di gsal bar nag po spyod pa'i rdo rjes</text></item>
<item><p>235b.4</p><section></section><text>bstan te/ gzhan gyis gsal por ma bstan zhes pa'i don to/ /'di lta bu'i rnal 'byor las kha phyir bltas pa rnams kyis bdag nyid kyi rnal 'byor byas nas kyang mi rtog par bstan pa'i phyir/ phyi rol 'byung ba lta bu spyad byas nas/ /zhes bya ba smos te/ rang gi blos nges par spyad pas stong pa</text></item>
<item><p>235b.5</p><section></section><text>nyid ni/ rnam pa'i 'khor lo stong pa nyid du rtogs pa'o/ /stong pa min ni rang gi lha rtog pa'i rnal 'byor pa la sogs pa'o/ /blo yis zhugs shing de la dmigs par 'gyur bas so/ /stong pa nyid dang stong min gnyis su zhes pa ni stong pa nyid dang stong pa ma yin pa dag gi dbus su/ kye ma rmongs</text></item>
<item><p>235b.6</p><section></section><text>ba de nyid gcig kyang ma mthong ste ma rtogs zhes bya ba'i don to/ /de lta bu yin na ji ltar na de nyid kho na yod snyom du dgongs pa la/ gcig tu lhan cig skyes pa de nyid yin/ /zhes gsungs te/ lhan cig skyes pa 'ba' zhig yod na ni/ nag po rdo rje kho na las shes pa'o/ /bstan bcos lung ni</text></item>
<item><p>235b.7</p><section></section><text>mang po bklags gyur kyang / /zhes pa ni/ bstan bcos ni tshad ma la sogs pa'o/ /lung ni bya ba dang spyod pa la sogs pa'o/ /de rnam pa sna tshogs kyi sgo nas klog pa dang nyan pa dang / sems pa dang goms par byas kyang cung zad kyang mi shes te/ de rnams la de'i ngo bo nyid med pa'i phyir</text></item>
<item><p>236a.1</p><section></section><text>ro/ /dba' rlabs med pa'i sngags tshul gdams ngag ni/ /gzhan nga lta bur shes so zhes pa'i don to/ /de lta bu'i gdams pa de nyid tshul de dang des rgyas par bstan pa'i phyir/ steng dang 'og dag tu ni mi rgyu zhing / /zhes bya ba la sogs pa gsungs so/ /steng du mi 'gro ba ni</text></item>
<item><p>236a.2</p><section></section><text>'di'i tshul gyis srog gi rlung 'gegs pa'o/ /'og tu mi 'gro ba ni thur sel gyi rlung 'gegs pa ste/ lus dang ngag dang yid kyi bye brag gis zla ba dang nyi ma dang rA hu la dang / chu dang me dang / stong pa nyid rang gi rigs kyi lam gsum dgag pa'o/ /'og tu mi rgyu ba ni 'di'i tshul gyis 'og tu rgyu ba'i rlung</text></item>
<item><p>236a.3</p><section></section><text>ste/ lus dang ngag dang yid gsum gyi bye brag gis dri chen dang dri chu dang byang chub kyi sems rgyu zhing sa dang chu dang me ye shes kyi khams kyi rigs gsum 'gog pa'o/ /de ltar steng dang 'og gi srog dang thur sel gyi lam bkag pas/ sngon du bstan pa'i ye shes kyi gzugs brnyan mthong bas na de'i</text></item>
<item><p>236a.4</p><section></section><text>'og tu rdo rje bzlas pa'i cho gas srog dang rtsol ba rtag tu 'byung bar byed do/ /de ltar yang dpal dus kyi 'khor lo las/ gzugs brnyan mthong nas byung ba ni/ /srog dang rtsol ba rtag tu ni/ /steng dang 'og dang rtsa gsum las/ /lus ngag yid gsum dgag pa'i phyir/ /zla ba nyi ma rA hu dang / /dri</text></item>
<item><p>236a.5</p><section></section><text>chen dri chu khu rgyu ba/ /zla ba nyi ma mun pa dang / /lus dang ngag dang yid kyi rtsa/ /dri chen dri chu dus rgyu ba/ /de dag srog rtsol rim pas so/ /zla ba lus kyi thabs dang ni/ /shes rab nyid ni nyi ma'o/ /shes rab kyi ni dri chen rtsa/ /gtso bo dag ni byang rgyu ba/ /chu me stong pa sa dang rlung / /ye</text></item>
<item><p>236a.6</p><section></section><text>shes khams ni rang rig la/ /thabs kyis sems ni mun lha mo/ /shes rab byang chub sems rgyu ba/ /steng dang 'og tu rigs drug ni/ /lus dang ngag yid byed pas so/ /shes rab thabs sbyor dbye ba yis/ /lus can kun la rnam par gnas/ /de ltar gyur pas srog dang rtsol bas ji</text></item>
<item><p>236a.7</p><section></section><text>ltar gnas she na/ /gnyis la mi rgyu ba ni rnam par gnas/ /zhes gsungs te/ gnyis ni steng dang 'og gi srog rtsol ba ste/ mi rgyu ba ni yongs su spangs pa ste/ de lta bu ngo bo nyid kyi mi g.yo bar gnas pa ni dbugs 'byin bar ma mchog ces bya ba/ de ltar yang rig ldan pas/ lhan cig</text></item>
<item><p>236b.1</p><section></section><text>skyes pa he ru ka /bar ma'i dbugs ni mchog yin te/ /dri chen dri chu khu ba nyid/ /rtsa gsum dag dang ldan pa'o/ /dngos po gsal po de kho na nyid rjes su 'gro ba las kyang / lhan cig skyes rung rang gi gzhi la gnas/ /rtog pa'i dra ba dag las rab tu grol/ /rang yang dga' ba skyed pa</text></item>
<item><p>236b.2</p><section></section><text>brjod du med/ /de ni stong pa nyid kyi rang bzhin du/ /zhes gsungs so/ /de ltar gyur pas byang chub sems bde ba chen po dgag pa bstan pa'i phyir/ yid ni gang du yang mi g.yo ba ni/ nag pos gsungs zhes bya ba smos te/ slob dpon nag po na re yid ni byang chub sems de mi g.yo ba ni</text></item>
<item><p>236b.3</p><section></section><text>gang du yang phyir mi 'byung ba ste steng dang 'og tu 'byung ba spangs pas/ dus kyi rtsa khams gsum du byas pa'i phyir ro/ /'di'i dgongs pa ni ri bong can gyi thig le ma lhung bar 'ba' zhig nga'i bsgrub par bya ba ma yin te/ 'on kyang steng 'og gnyis su 'gro ba'i ngo bo'o/ /'di lta bu'i 'byung</text></item>
<item><p>236b.4</p><section></section><text>ba med pa'i ngo bo gang du gnas she na/ mi g.yo rlung gi khyim bdag mo ni khyim na gnas/ /zhes gsungs so/ /mi g.yo ba'i rlung ni 'bar ba'i rlung ngo / /khyim bdag mo ni de nyid ye shes kyi phyag rgya'i ngo bo nyid yin pa'i phyir ro/ /khyim ni de'i bde ba'i nam mkha'i khams a haM gi rang bzhin</text></item>
<item><p>236b.5</p><section></section><text>gong du gsungs pa ste/ a wa d+hU tI'o/ /de la gnas pa ni khyim der gnas pa'o/ /'di'i dgongs pa ni rlung gi 'gro ba'i chos can te/ nam mkha'i khams la brten pa/ 'gro ba dang 'ong ba las grol ba'i nam mkha'i khams la khyer zhing / sems kyi bzhon pa snang ba dang</text></item>
<item><p>236b.6</p><section></section><text>bcas pa ye shes gsum dang ldan pa'i thim par 'gyur ro/ /de'i phyir de'i bdag nyid bcom ldan 'das bde ba chen po la zhugs pa zhes brjod do/ /de skad du yang / dgongs pa bla na med pa las/ /snang ba snang ba mched pa dang / /sna tshogs 'dus pa 'di dag ni/ /sems ni rnam pa</text></item>
<item><p>236b.7</p><section></section><text>gsum du brjod/ /rlung ni phra ba'i gzugs kyis ni/ /ye shes dang ni 'dres par 'gyur/ /dbang po lam nas phyung nas ni/ /yul rnams la ni 'jug par byed/ /snang ba dang ni mi ldan zhing / /rlung gi bzhon pa'i rgyur gyur pa/ /de la 'di ni rang bzhin kun/ /rim dang rim pa mun par 'jug/ / </text></item>
<item><p>237a.1</p><section></section><text>rlung ni gang dang gang gnas pa/ /de dang der ni de bzhin rgyu/ /ji srid rlung ni mi rgyu ba/ /snang ba brtan par mi 'gyur ro/ /de nyid sems can thams cad kyi thun mong du ji ltar 'gyur zhe na/ ri bo mchog rab dag gi phug zab mor/ /zhes gsungs te/ mchog ni phul du byung ba'i ngo bo'i</text></item>
<item><p>237a.2</p><section></section><text>ri bo ste/ rab ni sgal tshigs kyi bdag nyid do/ /de ltar yang dpal kha sbyor thig le las/ rkang pa'i mthil du rlung gnas pa/ /rlung ni gzhu yi dbyibs can no/ /mdoms kyi sum mdor gnas pa ni/ /de bzhin gru gsum dmar po'o/ /zlum po'i gzugs kyi ngo bo nyid/ /chu ni lto bar gnas pa'o/ / </text></item>
<item><p>237a.3</p><section></section><text>snying ga ru ni sa nyid kyang / /kun du gru bzhir gnas pa'o/ /sgal tshigs dbyug pa'i ngo bo ni/ /de bzhin ri rgyal lhun po'o/ /de yi phug ni ri phug go/ /de lus dang ngag dang yid kyi spyod yul ma yin pas zab pa'o/ /des cir 'gyur zhe na/ 'gro ba ma lus pa ni 'ching bar 'gyur te/ 'gro ba ma</text></item>
<item><p>237a.4</p><section></section><text>lus pa nyid 'ching bar 'gyur ba ni nyams pa ste/ de la steng du spyi bo'i bar du dbang po gnyis kyis sbyor ba'i bde ba'i mngon pa'i nga rgyal gyi byang chub sems med pa'i phyir ro/ /'on te 'gro ba thams cad 'di yis bcing bar cis shes she na/ dri ma med pa'i chu ni skams gyur te/ /zhes bya ba</text></item>
<item><p>237a.5</p><section></section><text>gsungs te/ dri ma med pa'i don dam pa'i rang bzhin no/ /zhu ba ni kun rdzob kun+da lta bu ste/ dri ma med pa'i chu bden pa gnyis zhes bya ba byang chub kyi sems gang yin pa skams par 'gyur te 'og tu ltung ba'o/ /gang gi phyir byang chub kyi sems 'gro ba'i ngo bo nyid du 'gyur ro/ /gang gi tshe 'og</text></item>
<item><p>237a.6</p><section></section><text>tu ltung ba de'i tshe nyams par 'gyur pa'o/ /de ltar yang dpal dang po'i sangs rgyas las/ lus can thams cad 'chi dus su/ /'og tu zla ba bdud rtsi 'dzag /rnam shes rang bzhin mtshan nyid dang / /nyi khrag rA hu steng du 'gro/ /des cis 'gyur zhe na/ dus kyi me ni rab tu zhu gyur na/ / </text></item>
<item><p>237a.7</p><section></section><text>zhes gsungs te/ dus kyi me ni byang chub kyi sems kyi phyir 'byung ba'i gnas skabs te/ nag po'i phyogs kyi mtshan nyid de/ /'chi ba'i dus kyis zhes bya'o/ /de ltar yang dpal dang po'i sangs rgyas las/ lhung na chags dang bral gyur te/ /chags bral las ni sdug bsngal</text></item>
<item><p>237b.1</p><section></section><text>bskyed/ /sdug bsngal gyis ni khams zad de/ /khams zad pas ni 'chi bar 'gyur/ /'chi ba las ni yang srid 'byung / /de ltar 'dod chags bral bas byung / /gzhan du sems can mi srid do/ /de phyir 'bad pa thams cad kyis/ /sems byung 'dod chags spang bar bya/ / </text></item>
<item><p>237b.2</p><section></section><text>rnal ma 'byung med bde ba yis/ /'khor ba'i 'ching ba las grol 'gyur/ /zhes gsungs so/ /ji ltar na byang chub kyi sems 'byung bar 'gyur zhe na/ sa 'dzin dag las 'di ni gzung dka' ste/ /zhes gsungs te/ gzung dka' ba ni sbyor ba'i yan lag drug gis rlung gzung zhing byang</text></item>
<item><p>237b.3</p><section></section><text>chub sems gzung dgos pa ste/ de la 'dir gzung dka' ba'o/ /sa 'dzin ri rab dang 'dra ste mi g.yo ba'o/ /de nyid kyi phyir mnyam pa dang mi mnyam pa ste zhes smos te/ sdud pa dang 'byung ba'o/ /de la mnyam pa'i 'pho ba'i rim pas rgyu ba ni nyi ma rgyu ba g.yas pa'i sna bug go/ /mi</text></item>
<item><p>237b.4</p><section></section><text>mnyam pa'i 'pho ba ni rim pa ma yin pas rgyu bas na/ mi mnyam pa ste zla ba rlung rgyu bas na sna bug g.yon pa'o/ /mnyam pa dang mi mnyam pa gnyis dang ldan pa'i yid kyis sems kyi khams la lta ba ni yongs su sgrol ba ste/ de lta bu'i shes pa'i don to/ /de ltar gyur pa'i yid kyis gal te mi</text></item>
<item><p>237b.5</p><section></section><text>shes na zla ba dang nyi ma mi mnyam pa dang mnyam par rgyu ba ni/ sems can gyi rnam par shes pa'i khams ni grol bar mi nus pa de spyi gtsug bar du 'gro bar mi nus pa zhes bya ba'i don to/ /de nyid kyi phyir/ nag po dag gis gsungs zhes smos te/ nag po rdo rjes 'dod chags dang bral ba'i gnas</text></item>
<item><p>237b.6</p><section></section><text>skabs spangs pa'i bde bas ye shes kyi mig gis mtshon par byas pas na mtshon par dka' ba ste/ thams cad stong pa nyid kyi phyir dang / rnam pa thams cad kyis mnyam pa nyid kyi phyir ro/ /bde ba nye bar rtogs shing nyams su myong ba de'i phyir rtogs par dka' ba'o/ /de la 'di lta bur gyur</text></item>
<item><p>237b.7</p><section></section><text>pa cis rtogs she na/ gang gis yid kyi rin chen rtogs/ /zhes gsungs so/ /gang rdo rje dang pad+ma mnyam par sbyor ba las yid kyi nye bar dmigs shing ji lta ba bzhin du 'gyur ba'i bdag nyid dga' ba ste/ bla na med pa'i bde ba 'phel bar byed pa'i phyir/ rin chen ni yid kyi rin po che ste/ sangs</text></item>
<item><p>238a.1</p><section></section><text>rgyas kyi gzugs brnyan no/ /de ltar yang dpal gsang ba 'dus pa las/ b+ha gar ling+gi bcug nas ni/ /byang chub sems ni gtang mi bya/ /khams gsum ma lus pa rnams ni/ /sangs rgyas gzugs brnyan dag tu bsgom/ /stong nyid gzugs brnyan rgyu yin pas/ /'bras</text></item>
<item><p>238a.2</p><section></section><text>bu mi 'gyur bde ba'o/ /de nyid kyi phyir lhan cig skyes pa spro zhes gsungs te/ nyi ma re re skyes pa ni thams cad stong pa'o/ /'pho ba ni nam mkha' dang 'pho zhing snang ba'o/ /de ltar yang mtshan yang dag par brjod pa las/ nam mkha' las byung rang byung ba/ /shes rab ye shes me bo che/ / </text></item>
<item><p>238a.3</p><section></section><text>zhes gsungs te/ de ltar dpal gsang ba 'dus pa'i rgyud phyi ma las/ bsnyen pa'i dus su gtsug tor che/ /'bad pas gzugs brnyan bsgom par bya/ /nye bar bsnyen pa'i dus su ni/ /gzugs brnyan bdud rtsi 'khyil pa yi/ /sgrub pa'i dus su lha yi gzugs/ /bsgom zhing mi</text></item>
<item><p>238a.4</p><section></section><text>dmigs par bya ste/ sgrub pa chen po'i dus su ni/ /gzugs brnyan sangs rgyas gtso bo'i sems/ /zhes gsungs so/ /de nyid bstan pa'i phyir rigs ldan las kyang / dgongs pa bstan pa 'di skad gzhan gyi gtsug tor gzugs brnyan ni khams gsum ma lus pa'i sangs rgyas kyi</text></item>
<item><p>238a.5</p><section></section><text>gzugs brnyan nam mkha'i chos kyi 'byung gnas la sems kyi rdo rje rab tu gzhag pa ste/ bsnyen pa'i dus su so sor sdud pa bsgom par bya ste/ bsam gtan gyis ni brtan par bya'o/ /de la bcom ldan 'das kyi dam bca' ba ni/ bsam pa thams cad yongs spangs te/ /nyi ma</text></item>
<item><p>238a.6</p><section></section><text>gcig tu yongs su brtag /gal te yid ches ma gyur na/ /de'i tshe nga yis brdzun smras so/ /zhes gsungs te/ /de yang yid ches pa'i du ba la sogs pa'i rtags so/ /de ltar yid du 'ong ba'i rin po che sangs rgyas kyi gzugs brnyan rtogs pa 'byung ba de ni/ chos kyi rang bzhin</text></item>
<item><p>238a.7</p><section></section><text>dag ni de yis zhes gsungs te/ rang bzhin dag ni de yis shes pa ni/ /de gcig pu chos kyi rang bzhin mngon par rtogs pa'o/ /gzhan la bzlas su zin kyang ci la go/ /zhes pa ni/ gzhan ni dbang po'i bde ba la mngon par zhen pa'o/ /ci la go ni smras kyang mi go zhes pa'i don to/ / </text></item>
<item><p>238b.1</p><section></section><text>de nyid rnam pa gzhan gyis bstan pa ni/ rlung ni bzhon pa'i rgyur gyur pas snang ba gsum gyi ngo bo nyid kyi rang bzhin brgya drug cu'i ngo bo nyid dbang po'i sgo nas 'byung ba ste/ yul rnams la nye bar dmigs par 'gyur ro/ /lam 'gro rang nyid bcings par byas pa gang / /zhes gsungs te/ rnam par</text></item>
<item><p>238b.2</p><section></section><text>shes pa'i khams 'khor ba'i lam du 'gro ba'o/ /yid ni lhan cig skyes pa'i gzugs so/ /bcing bar bya ba ni gang gis yan lag drug gi srog brtan par byed pa ni bcings pa'o/ /de rnal 'byor gyi dbang phyug gis byed pa de ni/ khams gsum ma lus spro zhing yang der bsdu/ /zhes gsungs</text></item>
<item><p>238b.3</p><section></section><text>te/ khams gsum ni sku dang / gsung dang / thugs kyi 'khor lo'o/ /ma lus pa ni so so'i ba spu'i bu ga'i bar du gnyid sad pa'i gnas skabs su dga' ba la sogs pa'i khyad par gyi byang chub kyi sems rnam par spros nas yang der sdud pa ste/ steng du song nas bzhi pa zad cing rgyu mthun pa la</text></item>
<item><p>238b.4</p><section></section><text>sogs pa'i bye brag gis/ a wa d+hU tIr sdud pa ste/ cha dang thig le phra mo las 'das shing thams cad stong pa nyid kyi khams la zhugs te/ des rdo rje 'dzin pa chen po mngon du byed ces bya ba'i don to/ /de nyid kyi phyir/ bde gshegs lha mo khro bo'i tshogs/ /srid pa ci phyir byed ces gsungs te/ </text></item>
<item><p>238b.5</p><section></section><text>de bzhin gshegs pa dang / lha mo dang / khro bo'i tshogs la sred pa ci'i phyir byed ces bya ste/ dkyil 'khor gyi 'khor lo dag spangs la/ lhan cig skyes pa'i dus su gnas so zhes dgongs so zhes bya ba la dgongs pa 'di yin te/ phung po dang skye mched la sogs pa dang / lus dang ngag dang</text></item>
<item><p>238b.6</p><section></section><text>yid dang / dkyil 'khor gyi lha rnams gdams ngag gis bde ba chen po ro gcig par gyur pa de ltar na'o/ /de nyid dkyil 'khor chen por gyur pa las/ /de la gzhan du gyur pa'i dkyil 'khor med do zhes bya'o/ /de ltar yang gsang ba'i rgyud las/ yan lag kun bsgoms las 'das</text></item>
<item><p>238b.7</p><section></section><text>shing / /rtogs dang rtog byed rnam par spangs/ /cha dang thig le yang dag 'das/ /'di ni dkyil 'khor mchog yin no/ /zhes gsungs so/ /de nyid gzhan gyi sgo nas dkyil 'khor du bstan pa ni/ gang gis lhan cig skyes pa brtan byas te/ /zhes pa lhan cig skyes pa ni lhan cig 'byung</text></item>
<item><p>239a.1</p><section></section><text>ba'i shes rab ste/ brtan pa ni phyir 'byung ba med par bya'o/ /mnyam par ro gcig pa ni dga' ba bzhi po gcig pas rang gi yid kyi rgyal po ni yan lag med pa'i rdo rje'o/ /de'i dus nyid du ni 'grub par 'gyur zhes gsungs so/ /grub pa ni phyag rgya chen po grub pa</text></item>
<item><p>239a.2</p><section></section><text>ste/ rdo rje 'chang chen po thob bo/ /de'i dus nyid du dus ma yin pa rgyud la gcig ces bya'o/ /de skad du yang dpal bde mchog las/ mtho ris mi yul sa 'og gi/ /skad cig gis ni sku gcig 'gyur/ /rang dang gzhan du rtog pa yis/ /skad cig tu ni gnod mi 'gyur/ /zhes</text></item>
<item><p>239a.3</p><section></section><text>gsungs so/ /de nyid kyi phyir/ rga dang 'chi ba'i 'jigs pa dag ni med/ /ces gsungs so/ /phyag rgya chen po'i ngo bo nyid bstan pa ni/ mi g.yo zhes bya ba la sogs pa gsungs te/ mi g.yo ba ni byang chub kyi sems phyir mi 'byung ba'o/ /mi rtog pa ni nyams su myong ba ro gcig pas/ de dang</text></item>
<item><p>239a.4</p><section></section><text>'di ni rnam par rtog pa spangs pa'i phyir ro/ /'gyur ba med pa ni 'dod chags dang 'dod chags dang bral ba dag gis ci bya zhe na/ de dag las grol ba'i phyir ro/ /skye 'jig spangs pa ni/ zla ba dang nyi ma bkag pa'i phyir ro/ /mdzes pa ni shin tu mdzes pa ste/ bde ba chen po yin pa'i phyir ro/ /snying</text></item>
<item><p>239a.5</p><section></section><text>po ni 'od gsal ba nyid kyi phyir ro/ /deng 'dir zhes bya ba la sogs pa ni 'di nyid kyi phyir mya ngan las 'das par brjod de/ mya ngan las 'das pa'o zhes sgras smras pa la/ yang dag pa'i mya ngan las 'das pa yin te/ mi gnas pa'i mya ngan las 'das pa nyid kyi phyir ro/ /de ji lta bu'i khyad par</text></item>
<item><p>239a.6</p><section></section><text>dang ldan zhe na/ gang la sems dang sems las byung ba med/ /ces gsungs te/ gang la ji srid sems ni rnam pa gsum ste/ sems las byung ba ni sems kyi rang bzhin brgya drug cu dang / thig les kyang ci'ang mi byed de lta bu'i rnam par rtog pa cung zad kyang mi 'byung ngo zhes pa'i don to/ /de nyid</text></item>
<item><p>239a.7</p><section></section><text>bstan pa'i phyir/ gang gis e waM rnam par shes gyur pa/ /zhes gsungs te/ de'i don ni 'di yin te/ de yang ji skad du/ lha'i dbang pos yongs su zhus pa las/ e ni stong pa'i rang bzhin te/ /waM ni thugs rje chen por brjod/ /thig le gnyis med sbyor ba'o/ /'di yi zung 'jug</text></item>
<item><p>239b.1</p><section></section><text>dran par bya/ /e ni ma ru brjod pa ste/ /waM ni pha ru shes par bya/ /thig le gnyis med sbyor bar 'gyur/ /de yi sbyor ba ngo mtshar te/ /e ni pad+ma nyid du gsungs/ /waM ni rdo rje'i rang bzhin no/ /de las thig le'i sa bon 'gyur/ /de las srid gsum yang dag 'byung / /e ni shes rab nyid</text></item>
<item><p>239b.2</p><section></section><text>du 'gyur/ /waM ni thabs su yang dag brjod/ /thig le de nyid mi shigs pa'o/ /de las yi ge ma lus byung / /gang gis chos kyi phyag rgya ni/ /yi ge gnyis ni de nyid shes/ /de yis sems can thams cad la/ /chos kyi 'khor lo bskor 'gyur ro/ /'gro ba gang gis yi ge gnyis/ / </text></item>
<item><p>239b.3</p><section></section><text>de nyid mi shes rtag tu 'don/ /sangs rgyas chos la phyir 'byung ste/ /phyug po longs spyod spangs bzhin no/ /zhes gsungs so/ /'dir de lta bu'i e waM yi ge shes pa ni rtogs pa ste/ gang gis shes pa de ni sangs rgyas rtogs pa'o/ /ma lus ni e waM gyi yi ge sna tshogs</text></item>
<item><p>239b.4</p><section></section><text>lus pa med pa ste/ de nyid sna tshogs gcig gi ngo bo nyid kyi phyir ro/ /de ji lta bur gyur pa zhe na/ de nyid chos kyi za ma tog yin te/ /zhes gsungs te/ chos rnams kyi phung po dang khams dang skye mched rnams te dga' ba la sogs pa'o/ /de rnams kyi za ma tog ni gnas so/ /de nyid bod</text></item>
<item><p>239b.5</p><section></section><text>pa'i tshig go/ /de ni rang gi bdag po'i cha lugs so/ /zhes gsungs te/ rang gi bdag po ni thugs kyi rdo rje'o/ /cha lugs ni rgyan no/ /de nyid kyis 'khyud par skyes pa'i phyir ro/ /yang de nyid kyis sgrub pa'i thabs mdor bstan pa ni/ rlung ni 'gro ba'i sgo rnams la'ang / /zhes gsungs te/ </text></item>
<item><p>239b.6</p><section></section><text>rlung 'gro ba'i sgo ni steng dang 'og go/ /dmar por ni de la brtan zhing mi phyed pa'o/ /lcags ni sgo drug gi rlung kha sbyor du bya ba ste/ zla ba dang nyi ma'i lam bkag pas dus kyi me yongs su rdzogs par byed pa 'di'i lus kyi 'ching ba'o/ /gal te nang gi mun pa nag po la/ /zhes gsungs te/ gal te</text></item>
<item><p>239b.7</p><section></section><text>de la mi zad pa ni mun pa ste mi g.yo ba'i ting nge 'dzin rlung bum pa lta bu'i ngo bo nyid gzhom du med pa'i sgra/ chos kyi dbang phyug yid kyi byang chub kyi sems kyis de'i tshe nyid bde ba chen po gsal bar byed pa'i phyir mar me'o/ /byed gyur na ni du ba la sogs pa'i rtags kyis gsal bar byed pa'o/ / </text></item>
<item><p>240a.1</p><section></section><text>de skad du yang / dpal gsang ba 'dus pa las/ sems kyi rdo rje 'gog pa las/ /mtshan ma la sogs mthong bar 'gyur/ /zhes gsungs te/ 'dis ni ngag bcing ba'o/ /rgyal ba'i rin chen steng gi nam mkhar bzhugs/ /zhes gsungs pa ni/ rgyal ba'i rin chen ni</text></item>
<item><p>240a.2</p><section></section><text>gzhom du med pa'i sgra de nyid do/ /steng gi nam mkhar bzhugs pa ni gang gi tshe rten du gyur pa drug pa ye shes kyi dkyil 'khor gyi thig le la reg pa ste/ de la 'khyud pa zhes bya'o/ /de ltar yang / /mkha' 'gro rdo rje nor bu ste/ sangs rgyas rnams ni spyi bor gnas/ /zhes gsungs te/ 'dis ni</text></item>
<item><p>240a.3</p><section></section><text>sems kyi bcing ba'o/ /de ltar yang dpal kha sbyor thig le las/ rlung dang me yi dkyil 'khor las/ /rdo rje pad+ma'i sa bon bskul/ /thig le sgra yis yang dag mnan/ /char rgyun 'bab pa dag tu dran/ /zhes gsungs te/ de ltar yang / thig le'i sgra dang yang dag ldan/ /gang tshe</text></item>
<item><p>240a.4</p><section></section><text>rnam kun 'gyur ba na/ /de tshe 'bras bu zhes brjod par/ /mchog gi rnal 'byor pa yis bshad/ /ces gsungs so/ /des cir 'gyur zhe na/ ji srid longs spyod pas thar sgrub nag pos gsungs te nag po rdo rje srid pa la spyod pa ste/ shes rab ni bde ba nyams su myong zhing 'dod chags</text></item>
<item><p>240a.5</p><section></section><text>bral ba thams cad las log pa'i phyir/ thar pa ni phyag rgya chen po'i go 'phang thob pa ste mngon du byed pa'o/ /de ltar dpal dang po'i sangs rgyas las/ srog ni dbus su bcug ste zla ba nyi ma 'gro ba g.yas dang g.yon bcing ba/ /byang sems phyag rgya 'grogs pas mchog tu dga' bar</text></item>
<item><p>240a.6</p><section></section><text>'grogs shing rdo rje bslang bar bya/ /chu skyes rdo rje sgra yi rang lag pad+ma'i rol pas bde ba phyir gsor ba'am/ /sa bon 'chor ba bde bcas 'jig pa spong byed de ni dpal ldan bla ma'i zhal/ /zhes gsungs so/ /sems kyi bcing pa nyid kyis thams cad 'grub par bsams nas</text></item>
<item><p>240a.7</p><section></section><text>sems brtan pa nyid gsal bar ston te/ brtan pa'i yid kyis sbyor bas na/ /zhes gsungs te/ rdo rje pad+ma sbyor ba'i sgo nas byang chub sems brtan pa'i sbyor ba byed pa'o/ /de gang du zhe na/ chos kyi yi ge'i nang du ni/ /zhes gsungs te/ chos kyi yi ge ni gzhom du med pa ste/ </text></item>
<item><p>240b.1</p><section></section><text>bdag med pa'i sa bon te/ de'i nang du ni de la zhes pa'i don to/ /des cir 'gyur zhe na/ skad cig de las rlung ni 'gags 'gyur te/ /zhes gsungs te/ rlung ni srog gi rlung ste skad cig de la 'gag pa'o/ /gzhan yang ci zhe na/ yul rnams la yang chags pa med par 'gro/ /zhes gsungs te/ </text></item>
<item><p>240b.2</p><section></section><text>yul rnams ni gzugs la sogs pa'i yul rnams so/ /nye bar longs spyod pa ni mngon par zhen pa med par 'khor ba'i 'ching ba las grol zhes bya ba'i don to/ /'on te chos kyi yi ge gang du shes par bya zhe na/ gang la mchog dang dga' bral dag thob na/ /zhes gsungs te/ mchog</text></item>
<item><p>240b.3</p><section></section><text>dang dga' bral ni zla ba dang nyi ma'o/ /de gnyis kyi dbus su mthong ba ni de la chos kyi yi ge ste/ sngon bstan pa'i mtshan nyid dang ldan pa dbus su mtshon par bya'o/ /gang la 'di lta bu yi gdams ngag gsal grub na/ /zhes bya ba smos te/ 'di lta bu'i gsang sngags ni tshul gyis gdams</text></item>
<item><p>240b.4</p><section></section><text>ngag gis gsal bar grub ste/ yongs su rdzogs pa grub pa de'i tshe khyim bdag mo rlung mi g.yo bar bcings zhes gsungs te/ khyim bdag mo rlung gi sngon du bstan pa'i mtshan nyid dang ldan pa'i mi g.yo zhes bya ba'i don to/ /gal te 'di de la rtsol rlung bcings pas chos kyi yi ge bde ba</text></item>
<item><p>240b.5</p><section></section><text>chen po'i ngo bo rdo rje lta bu'i ngo bo nyid du gyur pa gang la gnas par 'gyur zhe na/ ri bo mchog gi rtse thang spangs pa la/ /zhes gsungs te/ ri bo mchog ni rin po che'i ri bo ste/ de nyid sngon du bstan pa'i ri bo'o/ /de'i rtse mo ste/ ma lus pa'i rgyu ba dang / mi rgyu ba'i bde ba chen po nyid gnas yin</text></item>
<item><p>240b.6</p><section></section><text>pa'i phyir ro/ /thang spangs pa ni yan lag mchog gi thang ste spyi gtsug ste/ ri khrod ma yi sa der gnas bcas la/ /zhes pa ni ri khrod ma de lta bu'i bdag nyid grub pa'i chos kyi yi ge/ /bcom ldan 'das kyis gang gnas byas pa de de ni gnas byas pa'o/ /khyad par ji lta bu zhe na/ seng ge yis</text></item>
<item><p>240b.7</p><section></section><text>kyang mchong bar mi nus na/ /zhes gsungs te/ mchong mi nus pa ni gzhom par mi nus pa'o/ /gang gis she na/ seng ge ni gdong pa lnga pa ste/ de nyid dkyil 'khor lnga'i bdag nyid kyi srog gi rlung seng ges gnon par mi nus te/ drug pa ye shes kyi dkyil 'khor gyi ngo bo nyid yin pa'i phyir</text></item>
<item><p>241a.1</p><section></section><text>ro/ /glang po che yis smos ci dgos/ /zhes gsungs te/ glang po che ni phyugs te/ nyi ma dang zla ba ste/ de dag gis thag ring por 'gom pa dang gsal bar ga la nus zhes bya ba'i don to/ /de ltar zla ba nyi ma phyugs chen po/ /zhes gsungs te/ 'dir dgos pa ni</text></item>
<item><p>241a.2</p><section></section><text>zla ba dang nyi ma'i dkyil 'khor du rgyu ba'i rlung la zhon pa'i rnam par shes pa'i khams nyid kyis thams cad las thams cad du thams cad kyi ngo bo nyid kyis gnas pa dang bcom ldan 'das bde ba chen po rdo rje gnas kyang mi rtogs pa'o/ /de ltar yang lus skyes pa'i lus la nges par gang du gnas</text></item>
<item><p>241a.3</p><section></section><text>she na/ 'di yi rigs mchog dag tu 'di yi sa bon bstan/ /zhes bya ba la sogs pa tshigs bcad phyed dang gnyis ni rtogs par sla bas 'dir ma smos so/ /gong du ji skad bstan pa'i las kyi phyag rgya gang du mthong ba'i ye shes kyi phyag rgya mi 'gyur ba'i bde ba chen po rdzogs pas/ de bstan pa'i</text></item>
<item><p>241a.4</p><section></section><text>phyir/ sngags dang rgyud ni gcig kyang mi bya ste/ /zhes gsungs te/ gcig kyang bya mi bya ste/ gang mi bya zhe na/ sngags kyi bzlas pa ni gsang sngags kyi bzlas pa'o/ /rgyud ni rgyud klog pa'o/ /ci'i phyir de ltar yin zhe na/ rang khyim bdag mo zhes gsungs te/ rang khyim bdag mo ni</text></item>
<item><p>241a.5</p><section></section><text>lhan cig rang snang ba'i ye shes kyang phyag rgya ste/ bzung ba ni bla ma dam pa'i gdams ngag gis so/ /grol 'gyur ni yid dang rjes su mthun pa'i phyag rgya dang lhan cig skyes pa rnams kyis byed do zhes bya ba'o/ /de ltar yang dpal dus kyi 'khor lo las/ sems kyi snang ba tsam du yid las</text></item>
<item><p>241a.6</p><section></section><text>skyes pa'i me long gzugs brnyan lta bu ste/ /rnal 'byor dbang phyug bsten bya ma lus sangs rgyas lnga dang sras bcas rnams kyis sten de'i ye shes 'od zer bskyed/ /rang gi lus dang bcas pa'i bdud rnams sgrib pa ma lus bsreg /'dod chags la sogs bsreg cing lo gcig sbyor bas</text></item>
<item><p>241a.7</p><section></section><text>lus la ro mnyam bde ba ster/ /zhes gsungs te/ bcom ldan 'das ma de nyid la mngon du zhen pa'i rnal 'byor pa des/ sngags dang rgyud la 'dzin cing zhen par mi bya'o/ /'di'i don ni 'di yin te de nyid gang ste/ byang chub kyi sems kyi yid yin par bsngags so/ /de nyid du 'tshogs</text></item>
<item><p>241b.1</p><section></section><text>pa'i rgyu yin pas na skad kyi dbyings kyi rgyal po nye bar 'khor 'dzin pa'i phyir rgyud do/ /de la mngon par dga' bas thams cad byas pa yin no zhes pa'o/ /de ltar yang dgyes pa'i rdo rje las/ sngags bzlas dka' thub med cing dkyil 'khor sbyin sreg med/ /de nyid sngags bzlas dka' thub</text></item>
<item><p>241b.2</p><section></section><text>sbyin sreg de nyid yin/ /de nyid dkyil 'khor ba dang dkyil 'khor nyid/ /ces gsungs so/ /de nyid kyi don gsal bar bstan pa'i phyir/ de srid khyim bdag mo ni rang khyim gnas ma 'gyur/ /zhes gsungs so/ /rang gi khyim ni thams cad stong pa nyid/ sdig spangs kyi gnas ni rang gi khyim mo/ / </text></item>
<item><p>241b.3</p><section></section><text>phyag rgya chen po ni khyim bdag mo ste/ ji srid du gnas par ma gyur pa ni thim par ma gyur pa'o/ /de srid 'dod yon lnga ste/ re zhig mngon par byang chub pa lngas sems can mang pos bsam pa'i bye brag gis zhal dang / /phyag rgya dang kha dog dbyibs la sogs pa sna tshogs kyis de ltar ji ltar gnas</text></item>
<item><p>241b.4</p><section></section><text>te mi gnas so zhes bya'o/ /de yang dpal dang po'i sangs rgyas kyi rgyud las/ las kyi phyag rgya mnyam sbyor zhing / /ye shes phyag rgya sogs dmigs nas/ /phyag rgya chen po gcig sbyor bas/ /'byung med bde ba bde 'phel 'gyur/ /kun du zhal dang phyag la sogs/ /kun du dbu dang spyan</text></item>
<item><p>241b.5</p><section></section><text>dang gdong / /kun du 'jig rten thos par ldan/ /thams cad khyab nas gnas pa'o/ /zhes gsungs so/ /de nyid lha rdzas kyi phyag rgya de nyid kyi 'bras bu'i phyag rgya chen po bsgrub pa'i gdams ngag nges par bstan cing yang de nyid bstan pa ni/ bzlas dang sbyin sreg dkyil 'khor las 'di yin/ / </text></item>
<item><p>241b.6</p><section></section><text>zhes gsungs te/ phyi rol du gyur pa'i bzlas pa dang / dkyil 'khor dang sbyin sreg gi las 'dis ni nyi ma re re zhing ci'i phyir gnas zhes bya ba ste/ steng du kha bltas shing ci'i phyir ku re'i ngo bo nyid 'bras bu med ces bya ba'i don to/ /'di rnams ci'i phyir don med pa yin zhe na/ de lta bu'i gzhon nu</text></item>
<item><p>241b.7</p><section></section><text>ma dang rtag tu ma mjal na zhes gsungs te/ de nyid rtag tu gzhon nu ma la 'dod chags kyi rang bzhin yin pas/ de nyid lha rdzas kyi phyag rgya ste/ de la dba' rlabs med pa'i rtag tu dga' ba la sogs pa'i rim pa gang gis rjes su chags pa skye ba de dba' rlabs med pa'i mdza' bas so/ / </text></item>
<item><p>242a.1</p><section></section><text>lus 'di yin te byang chub ji ltar 'grub/ /ces bya ba ni/ byang chub kyi phyag rgya chen po ste/ de ji ltar 'grub ce na/ sngon du bstan pa'i e waM gyi yi ge'i lus med na mi 'grub ces pa'i don to/ /gang gis rtag tu lhan skyes bde rtogs na/ /zhes gsungs pa ni go sla'o/ /gang</text></item>
<item><p>242a.2</p><section></section><text>gis rin chen sems ni brtan byas pa/ /zhes gsungs te/ rab tu gtum pa'i gtum mo mes zhu bar byas nas/ bskyod par mi nus pa'i phyir gang gis brtan par byas pa'i sems rin po che byang chub kyi sems so/ /ci byas nas zhes pa la/ rang gi khyim bdag mo blangs nas 'di zhes bya ba gsungs</text></item>
<item><p>242a.3</p><section></section><text>te/ rang gi khyim bdag mo ni lha rdzas kyi phyag rgya de nyid de/ de la e waM gyi yi ge de la bde ba chen po'i gzugs bzung nas de nyid rdo rje sems dpa' mgon po ste/ sku dang gsung dang thugs kyi gtso bo ste/ de nyid bod pa'i tshig go/ /mchog gi don ni bdag gis rab brjod na/ /bdag nag po rdo</text></item>
<item><p>242a.4</p><section></section><text>rjes mchog gi don ma bcos pa 'di brjod do zhes pa ste/ don 'di las gzhan med do zhes bya ba'i don to/ /de nyid dpes bstan pa'i phyir/ tshwa ni chu la zhugs pa bzhin du ni/ /zhes gsungs te/ tshwa chu la zhugs pa de bzhin du khyim gyi bdag mo ye shes kyi phyag rgya'i rang bzhin blangs pa'o/ /sems</text></item>
<item><p>242a.5</p><section></section><text>ni byang chub kyi sems te ro gcig par 'gyur ro/ /de ltar dpal dgyes pa'i rdo rje las/ khu ba'i rnam pa bcom ldan 'das/ /de yis bde ba 'dod mar brjod/ /ces gsungs te/ khu ba dang bde ba de nyid kyang rten dang brten pa ngo bo nyid de dag thams cad stong pa nyid kyi rang bzhin du brjod pa bde</text></item>
<item><p>242a.6</p><section></section><text>ba mnyam zhing ro gcig pa de'i skad cig las 'gyur ro/ /de ltar yang dpal dang po'i sangs rgyas las/ ji srid rten dang brten pa'i sbyor ba yis/ /de srid 'byung med bar du'o/ /sems ni 'gog pa nyid gyur nas/ /rten dang brten pa'i mtshan nyid med/ /ces gsungs te/ de ltar yang kha</text></item>
<item><p>242a.7</p><section></section><text>sbyor thig le las/ sna yi bu ga gnyis nas ni/ /'jug pa bde ba dus zhes brjod/ /'byung ba bde ba dus yin te/ /de gnyis nyid ni gcig par grags/ /grogs med dag ni gcig pu ni/ /bsam gyis mi khyab dus nyid 'gro/ /srog dang thur sel mnyam gnas dang / /'byung dang</text></item>
<item><p>242b.1</p><section></section><text>'jug pa rnam par spangs/ /'gro dang 'ong ba rnam grol ba/ /dus gcig tu ni de brjod do/ /'dod chags ma yin chags bral min/ /dbu mar dmigs par mi 'gyur ro/ /'dod chags ma yin chags bral lam/ /gnyis po 'dres pa gzhom du med/ /mar ni mar du zhu gyur pa/ /'dres</text></item>
<item><p>242b.2</p><section></section><text>par gyur pa rnyog med ltar/ /de bzhin 'dod chags bral ba ltar/ /skad cig la ni ro gcig 'gyur/ /zhes gsungs so/ /gang gi de dang rtag tu gnas na ni/ /zhes gsungs te/ gal te de gnyis phan tshun du'o/ /rtag tu gnas pa ni rgyun mi 'chad par de'i tshe yang 'di ltar 'gyur zhes</text></item>
<item><p>242b.3</p><section></section><text>pa'o/ /'di'i don ni de ltar bstan pa'i khams kyi khu ba dang ngo bo dag phan tshun rgyun mi 'chad par bya'o/ /gal te gzhan du 'gyur na/ khu ba'i ngo bo nyid zla ba'i rang bzhin no/ /longs spyod rdzogs pa'i sku'o/ /khrag gi rang bzhin nyi mar snang bas sbrul ba'i sku nus par gnas pa'o/ /bde ba'i ngo</text></item>
<item><p>242b.4</p><section></section><text>bo nyid du gnas pa'i khyim bdag mo dang lhan cig tu byang chub kyi sems 'di gnyis ka'i sbyor bas gong bur gyur nas skye ba dang 'jig pa'i 'khor ba'i lam nas 'das nas/ ro gcig pa rgyun 'byung ba'i dpal he ru kar 'gyur ro/ /de ltar yang dpal kha sbyor thig le las/ gang tshe mgron</text></item>
<item><p>242b.5</p><section></section><text>gnas chags chen po/ /zla ba'i gzugs kyis gnas gyur pas/ /sangs rgyas rnams kyi sku mchog yin/ /gang tshe rdo rje rtse gnas pa'i/ /de tshe longs spyod rdzogs pa yi/ /sku yang nus par 'gyur ba yin/ /pad+ma'i nang du gnas gyur 'dod/ /nyungs kar du ni rnam par grags/ / </text></item>
<item><p>242b.6</p><section></section><text>nyi ma'i gzugs su yang dag grags/ /sprul pa'i sku ru brjod par bya/ /sangs rgyas byang chub sems dpa' rnams/ /de la spro zhing skye ba yi/ /pad+ma gar dbang rgyal po ni/ /pad+ma'i gtso bo ru ni 'gyur/ /zhes gsungs so/ /dpal nag po rdo rje'i do ha mdzod kyi 'grel pa paN+Di ta</text></item>
<item><p>242b.7</p><section></section><text>'od dpag med kyis mdzad pa rdzogs so//[ ]@##/ /rgya gar skad du/ ma hA mu dra u pa de shaM/ bod skad du/ phyag rgya chen po'i man ngag /dpal lhan cig skyes pa la phyag 'tshal lo/ /phyag rgya chen po bstan du med gyur kyang / /dka' ba spyod cing bla ma la gus pa'i/ / </text></item>
<item><p>243a.1</p><section></section><text>sdug bsngal bzod ldan blo ldan nA ro pa/ /skal ldan khyod kyi snying la 'di ltar byos/ /kye ho 'jig rten chos la legs ltos dang / /rtag mi thub ste rmi lam sgyu ma 'dra/ /rmi lam sgyu ma don la yod ma yin/ /des na skyo bskyed 'jig rten bya ba thong / /'khor g.yog chags sdang nye</text></item>
<item><p>243a.2</p><section></section><text>'brel kun spongs la/ /gcig pu nags 'dab ri khrod dgon par bsgoms/ /bsgom du med pa'i ngang la gnas par gyis/ /thob med thob na phyag rgya chen po thob/ /'khor ba'i chos 'dis don med chags sdang rgyu/ /byas chos snying po med pas don dam snying po ltos/ /blo yi chos kyis blo 'das</text></item>
<item><p>243a.3</p><section></section><text>don mi mthong / /byas pa'i chos kyis byar med don mi rnyed/ /blo 'das byar med don de thob 'dod na/ /rang sems rtsad chod rig pa gcer bur zhog /rtog pa dri ma'i chu de dngas su chug /snang ba dgag sgrub mi bya rang sor zhog /spong len med na phyag rgya chen por grol/ /dper na ljon shing yal ga</text></item>
<item><p>243a.4</p><section></section><text>lo 'dab rgyas/ /rtsa bcad yal ga lo 'dab khri 'bum skams/ /dper na bskal stong bsags pa'i mun pa yang / /sgron me gcig gis mun pa'i tshogs rnams sel/ /de bzhin rang sems 'od gsal skad cig gis/ /bskal par bsags pa'i sdig sgrib ma lus sel/ /blo</text></item>
<item><p>243a.5</p><section></section><text>dman skye bo don la mi gnas na/ /rlung gi gnad bzung rig pa gcud la bor/ /lta stangs dang ni sems 'dzin du ma yis/ /rig pa dang la mi gnas bar du gcun/ /dper na nam mkha'i dkyil ni brtag byas na/ /mtha' dang dbus su 'dzin pa 'gag par 'gyur/ /de bzhin sems kyis</text></item>
<item><p>243a.6</p><section></section><text>sems la brtag byas na/ /rnam rtog tshor 'gag rtog med gnas gyur nas/ /bla med byang chub sems kyi rang bzhin mthong / /dper na sa rlangs sprin ni nam mkhar dengs/ /gar yang song med gar yang gnas pa med/ /de bzhin sems las byung ba'i rtog tshogs kyang / /rang sems</text></item>
<item><p>243a.7</p><section></section><text>mthong bas rtog pa'i dba' rlabs dengs/ /dper na nam mkha' kha dog dbyibs las 'das/ /dkar nag dag gis gos med 'gyur ba med/ /de bzhin rang sems kha dog dbyibs las 'das/ /dge sdig dkar gnag chos kyis gos mi 'gyur/ /dper na gsal dag nyi</text></item>
<item><p>243b.1</p><section></section><text>ma'i snying po de/ /bskal pa stong gi mun pas bsgribs mi nus/ /de bzhin rang sems snying po 'od gsal de/ /bskal pa'i 'khor bas bsgribs par mi nus so/ /dper na nam mkha' stong par rab brtags kyang / /nam mkha' la ni 'di 'dra brjod du med/ /de bzhin rang sems</text></item>
<item><p>243b.2</p><section></section><text>'od gsal brjod gyur kyang / /brjod par 'di 'dra grub ces brtag gzhi med/ /dper na nam mkha' gang la gang gis brten/ /de bzhin rang sems phyag chen rten yul med/ /ma bcos gnyug ma'i ngang du glod la zhog /bcings pa glod gyur grol bar the tshom med/ /de ltar sems kyi rang</text></item>
<item><p>243b.3</p><section></section><text>bzhin nam mkha' 'dra/ /chos rnams ma lus de ru ma 'dus med/ /lus kyi bya ba yo thong rnal mar zhog /ngag gi smra brjod ma mang brag ca 'dra/ /yid la mi sems la bzla'i chos la ltos/ /lus la snying po med pas smyug sdong 'dra/ /sems ni nam mkha'i dkyil ltar bsam</text></item>
<item><p>243b.4</p><section></section><text>yul 'das/ /de dang btang gzhag med par glod la zhog /sems la gtad so med na phyag chen yin/ /de la goms pas bla med byang chub 'thob/ /dmigs pa'i yul med sems kyi rang bzhin gsal/ /bgrod pa'i lam med sangs rgyas lam sna zin/ /bsgom med goms</text></item>
<item><p>243b.5</p><section></section><text>pas bla med byang chub 'thob/ /gzung 'dzin kun 'das lta ba'i rgyal po yin/ /yengs pa med na bsgom pa'i rgyal po yin/ /bya brtsal med na spyod pa'i rgyal po yin/ /re dogs med na 'bras bu mngon du 'gyur/ /kun gzhi skye med bag chags sgrib g.yogs bral/ /mnyam rjes mi bya</text></item>
<item><p>243b.6</p><section></section><text>skye med snying por zhog /snang ba rang snang blo yi chos rnams zad/ /mu mtha' yongs grol lta ba'i rgyal po yin/ /mu med gting yangs bsgom pa'i rgyal po mchog /byar med rang gnas spyod pa'i rgyal po mchog /re med rang gnas 'bras bu'i rgyal po mchog /las ni dang po gcong</text></item>
<item><p>243b.7</p><section></section><text>rong chu dang 'dra/ /bar du chu bo gang+gA dal bus 'bab/ /tha ma chu bran ma bu phrad pa 'dra/ /sngags su smra dang pha rol phyin pa dang / /'dul ba'i sde snod la sogs chos rnams dang / /rang rang gzhung dang grub pa'i mtha' yis kyang / /'od gsal phyag rgya chen po mthong mi 'gyur/ /yid</text></item>
<item><p>244a.1</p><section></section><text>la mi byed zhe 'dod kun dang bral/ /rang byung rang zhi chu yi dba' rlabs 'dra/ /zhe 'dod byung bas 'od gsal ma mthong bsgribs/ /rtogs pa bsrung sdom dam tshig don las nyams/ /mi gnas mi dmigs don las mi 'da' na/ /dam pa nyams len mun pa'i sgron</text></item>
<item><p>244a.2</p><section></section><text>me yin/ /zhe 'dod kun bral mtha' la mi gnas na/ /sde snod chos rnams ma lus mthong bar 'gyur/ /don 'dir gzhol na 'khor ba'i btson las thar/ /don 'dis mnyam gzhag ma lus sdig sgrib bsreg /bstan pa'i sgron me zhes su bshad pa yin/ /don 'dir mi mos</text></item>
<item><p>244a.3</p><section></section><text>skye bo blun po rnams/ /'khor ba'i chu bos rtag tu khyer bar zad/ /ngan song sdug bsngal mi bzod snying re rje/ /sdug bsngal thar 'dod bla ma mkhas pa bsten/ /byin rlabs zhugs pas rang sems grol bar 'gyur/ /las rgya bsten na bde stong ye shes 'char/ /thabs dang shes</text></item>
<item><p>244a.4</p><section></section><text>rab byin rlabs snyoms par zhugs/ /dal bar dbab cing dkyil 'khor drang pa dang / /gnas su bskyal dang lus la khyab par bya/ /de la zhen med bde stong ye shes 'char/ /tshe ring skra dkar med cing zla ltar rgyas/ /bkrag mdangs gsal zhing stobs kyang seng ge</text></item>
<item><p>244a.5</p><section></section><text>'dra/ /thun mong dngos grub myur thob mchog la gzhol/ /phyag rgya chen po gnad kyi gdams pa 'di/ /'gro ba skal ldan snying la gnas par shog /dpal ti l+li pas nA ro pa la chu bo gang+gA'i 'gram du gsungs pa rdzogs so//[ ]@##/ /rgya gar skad du/ dr-iSh+Ti saM</text></item>
<item><p>244a.6</p><section></section><text>k+Ship+ta nA ma/ bod skad du/ lta ba mdor bsdus pa zhes bya ba/ rdo rje mkha' 'gro la phyag 'tshal lo/ /thams cad mkhyen nyid skyob pa'i gtso/ /'gro ba'i mgon la phyag 'tshal lo/ /lung dang rigs pa'i rjes 'brangs nas/ /dngos don bsdus te gtan la dbab/ /snang zhing srid</text></item>
<item><p>244a.7</p><section></section><text>pa'i chos rnams kun/ /rang rig sems ni gud na med/ /snang zhing gsal ba yin pa'i phyir/ /dper na rang rig nyams myong bzhin/ /gal te sems de ma yin na/ /'brel pa med phyir mi snang thal/ /de ltar kun rdzob gtan la dbab/ /chos kun sems la gnas zhes gsungs/ / </text></item>
<item><p>244b.1</p><section></section><text>chos kyi dngos gzhi sems nyid de/ /rig pa bzhi sogs kyis dpyad kyang / /dngos po sgra yi cha tsam med/ /dper na nam mkha'i pad+ma bzhin/ /de ltar yod pa ma grub phyir/ /med pa cung zad grub mi 'gyur/ /phan tshun ltos pa nyid kyi phyir/ /tshu rol ma grub pha rol bzhin/ /yod med</text></item>
<item><p>244b.2</p><section></section><text>gnyis ka ma yin te/ /so so nyid du bkag phyir ro/ /gnyis ka med pa ma yin te/ /yod med dngos su 'gal ba'i phyir/ /lus can yang ni ma yin la/ /lus can min pa mi srid phyir/ /des na spros pa thams cad bral/ /de ltar don dam gtan la dbab/ /sems ni nam mkha'</text></item>
<item><p>244b.3</p><section></section><text>la gnas gsungs/ /rang rig spros bral de nyid kyang / /snang zhing stong la stong zhing snang / /de phyir snang stong dbyer med de/ /dper na chu yi zla ba bzhin/ /de ltar gnyis med gtan la dbab/ /nam mkha' ci la'ang mi gnas gsungs/ /rang bzhin spros bral de nyid ni/ /rig pa yin</text></item>
<item><p>244b.4</p><section></section><text>phyir gsal ba'o/ /rang rig min phyir mi rtog ste/ /rang rig rang la rtog mi srid/ /rnam par rtog bya min pa'i phyir/ /sems de'i rang bzhin mi rtog nyid/ /gsal ba mi rtog ye shes te/ /dper na bde gshegs ye shes bzhin/ /des na sems nyid 'od gsal la/ /sems ni</text></item>
<item><p>244b.5</p><section></section><text>ye shes yin rtogs na/ /sangs rgyas gzhan du mi btsal gsungs/ /'on kyang sems de glo bur gyi/ /rnam rtog dri mas nyon mongs te/ /chu dang gser dang nam mkha' ltar/ /gnas skabs dag dang ma dag gnyis/ /rang bzhin 'od gsal sems de dang / /glo bur rnam rtog</text></item>
<item><p>244b.6</p><section></section><text>dri ma gnyis/ /gcig gam tha dad gang yin pa/ /shin tu zab pa chen po nyid/ /shin tu zab phyir mkhas pas dpyod/ /bshad pa yod kyang ma bris so/ /stong pa de nyid rig pa sems/ /byang chub sems kyang de nyid do/ /sangs rgyas rigs kyang de nyid yin/ /bde gshegs</text></item>
<item><p>244b.7</p><section></section><text>snying po de nyid de/ /ji bzhin pa yi ro myang bas/ /bde ba chen po'ang de nyid yin/ /gsang sngags zhes pa 'di nyid do/ /thabs dang shes rab de nyid la/ /zab dang rgya che de nyid yin/ /kun bzang yab yum de nyid do/ /nang stong dbyings dang ye shes las/ /ye sangs rgyas zhes de la bya/ / </text></item>
<item><p>245a.1</p><section></section><text>dri ma dang bcas rang rig de/ /de yang gzhan la mi ltos phyir/ /rang byung ye shes de nyid do/ /'khor ba'i dngos gzhi de nyid de/ /mya ngan 'das pa'ang de nyid yin/ /dbu ma chen mo'ang de nyid do/ /mthong bar bya ba de nyid do/ /bsgom par bya ba'ang de nyid do/ /thob</text></item>
<item><p>245a.2</p><section></section><text>par bya ba'ang de nyid do/ /tshad ma'i bden pa'ang de nyid yin/ /rgyu dang thabs dang 'bras bu yi/ /rgyud ni rnam gsum grags pa dang / /gzhi lam 'bras bur grags pa dang / /de nyid kyi ni gnas skabs so/ /rgyu rkyen rtsa ba kun gzhi dang / /'khor ba ji srid phung po dang / / </text></item>
<item><p>245a.3</p><section></section><text>gzhan dbang shes pa la sogs grags/ /e ma ho/ /sems nyid dri ma dang bcas de/ /rnam 'phrul 'gro ba drug la sogs/ /nam mkha'i khams kyi mtha' klas par/ /sdug bsngal 'khrul 'khor bsam las 'das/ /rnam rtog dri ma dang bral ba'i/ /rang rig</text></item>
<item><p>245a.4</p><section></section><text>spros bral de nyid ni/ /mig nas mya ngan 'das pa yin/ /rdo rje sems dpa' 'ang de nyid yin/ /sangs rgyas drug pa'ang de nyid do/ /rigs drug pa'ang de nyid do/ /'jam dpal gzhon nu'ang de nyid yin/ /rnam par snang mdzad de yin te/ /chos kyi sku dang bde chen dang / /zung</text></item>
<item><p>245a.5</p><section></section><text>'jug ces pa de nyid do/ /bzhi pa'i dbang yang de yin te/ /lhan cig skyes dga' de nyid do/ /rang bzhin dag pa'ang de nyid la/ /de la sogs pa mdo rgyud las/ /rnam grangs tha snyad grags pa rnams/ /phal cher de la brten pa yin/ /ji ltar rigs par sbyar bar bya/ / </text></item>
<item><p>245a.6</p><section></section><text>e ma ho/ /sems nyid dri ma med pa de'i/ /rnam 'phrul gzugs skur bsdus pa yi/ /zhing khams rnam par dag pa dang / /dkyil 'khor rnam 'phrul la sogs pa/ /ngo mtshar dngos gzhi de nyid de/ /nam mkha'i mtha' klas khyab par snang / /rang sems de la rmongs pa</text></item>
<item><p>245a.7</p><section></section><text>yi/ /phyi rol mu stegs pa dag gis/ /bdag dang gtso bo la sogs zhes/ /grub mtha' log pa'i rgya mtshor zhugs/ /rang gi sde pa nyan thos dang / /rang rgyal sems tsam pa dag gis/ /gzung 'dzin gnyis su 'dzin pa dang / /gnyis med yang dag nyid du rtogs/ /gzhan</text></item>
<item><p>245b.1</p><section></section><text>yang rnam bden rnam brdzun sogs/ /rnam rtog dra bar tshud par 'gyur/ /de ltar lta ba ma nor na/ /bsgom pa dang ni spyod pa dag /dngos dang mthun pas byang chub thob/ /dkyus bstan pa yi rta bzhin no/ /lta ba dngos dang ma mthun na/ /bsgom dang spyod pa 'khrul 'gyur bas/ / </text></item>
<item><p>245b.2</p><section></section><text>'bras bu ji bzhin mi 'thob ste/ /dmus long dmigs bu med pa bzhin/ /don dngos rgya mtsho ltar zab pas/ /khron pa'i sbal 'dra bdag gi blos/ /dpyod pas gting rnyed ga la 'gyur/ /nongs gyur mkhas la bzod par gsol/ /'di byas dge ba gang yin pas/ /skal ldan skye bo</text></item>
<item><p>245b.3</p><section></section><text>dam pa yi/ /'khrul pa'i dri ma rab spangs nas/ /rtogs pa'i shes rab skye bar shog /rje na ro ba'i lta ba mdor bsdus pa zhes bya ba rdzogs so// //lo tsA ba mar pa chos kyi blo gros kyis bsgyur cing zhus pa'o//[ ]@##/ /rgya gar skad du/ a tsin+t+ya ma hA mu dra</text></item>
<item><p>245b.4</p><section></section><text>nA ma/ bod skad du/ phyag rgya chen po bsam gyis mi khyab pa zhes bya ba/ dpal rdo rje sems dpa' la phyag 'tshal lo/ /skye 'gag med pa'i chos nyid 'od gsal ni/ /smra bsam brjod med phyag rgya chen po'i lam/ /ngos gzung dang bral yid la mi byed pa'o/ /zab zhi 'dus ma</text></item>
<item><p>245b.5</p><section></section><text>byas la phyag 'tshal lo/ /e ma ho/ /rdo rje dbyer med skye 'jig bral/ /drag pos khams gsum 'gro ba thams cad 'dul/ /mun khung gter la sgron me ltar/ /ma rig sbubs nas rang rig gsal/ /chos kun rtsa ba byang chub sems/ /rang bzhin gnyis su med pa'i phyir/ / </text></item>
<item><p>245b.6</p><section></section><text>sems nyid rang byung ye shes te/ /ma 'dres yongs rdzogs rgyal ba'i thugs/ /de nyid ji bzhin rtogs gyur na/ /sangs rgyas zhes ni de la bya/ /gdod nas gnas pa'i dkyil 'khor la/ /grub med sprul pa'i dkyil 'khor shar/ /de ltar rtogs pa'i rnal 'byor pa/ /gdal</text></item>
<item><p>245b.7</p><section></section><text>khyab sa la 'bad pa med/ /zag med rnam grol ngang du gdab/ /rgyal ba'i dgongs pa 'di kho na/ /dkyil 'khor la sogs 'phro 'du rnams/ /ched du ma byas ngang nas shar/ /'od gsal chu bo'i dba' rlabs kyi/ ngo mtshar rnam sbrul bsam mi khyab/ /de phyir chos</text></item>
<item><p>246a.1</p><section></section><text>rnams sna tshogs kun/ /ji bzhin ma yin ma bcos bzhin du snang / /nyon mongs lnga sogs rang bzhin rnams/ /rnam grol ye shes chen por shar/ /de nyid mngon gyur brtan pa na/ /mi zad rgyan gyi 'khor lo snang / /gnyis snang rnam pa mi mnga' bas/ /rang don rang</text></item>
<item><p>246a.2</p><section></section><text>bzhin lhun gyis grub/ /'di ltar snang ba'i chos rnams kun/ /dbyings dang ye shes gnyis su med/ /'khor ba'i rnam rtog sna tshogs las/ /rgyal ba'i sku dang ye shes 'byung / /rang bzhin ma skyes yum gyi klong / /ma 'gags shar ba yab kyi mkha'/ /de ltar gnyis med bde ba ni/ / </text></item>
<item><p>246a.3</p><section></section><text>rnal 'byor rig pa'i dgongs pa yin/ /bya byed rig pa'i rtsol ba rnams/ /thabs dang shes rab gnyis su med/ /'khor ba'i nyon mongs dug gsum 'di/ /lhun grub ma bcos sku gsung thugs/ /'dus byas phung po'i rang bzhin ni/ /zag med rnam par grol ba dang / /sna tshogs</text></item>
<item><p>246a.4</p><section></section><text>snang ba'i 'khor lo 'di/ /rang bzhin spyod pa sgyu ma'i grogs/ /gsang chen bla med theg pa 'di/ /thabs dang shes rab phul du phyin/ /snang dang mi snang gnyis su med/ /'dzin pa bral ba de tsam mo/ /ji bzhin ma bcos sems nyid la/ /ma yengs bcos bslad med par gnas/ /des na</text></item>
<item><p>246a.5</p><section></section><text>gsang ba'i snying po ni/ /tshig gi brjod pa'i yul las 'das/ /rang lus dben pa'i dgon pa der/ /phyi nang gsang ba'i yo byad 'dzin/ /sems nyid rin chen za ma tog /chags bral nam mkha' ltar du 'char/ /snang ba sgyur byed rnal 'byor pa/ /rin chen mdzes pa sna tshogs la/ / </text></item>
<item><p>246a.6</p><section></section><text>'phrul dga' lta bur snang bas na/ /don du mi 'gyur yongs ma gsungs/ /bdag nyid chen po rgyal ba'i sems/ /rtogs par 'dod pa dgad bro ang / /khams gsum ye nas rgyal ba'i sku/ /'khor ba myang 'das gnyis su med/ /dus gsum rgyal ba rang gi sems/ /'bad</text></item>
<item><p>246a.7</p><section></section><text>cing rtsol ba'i nang dang bral/ /bde dang sdug bsngal dbyer med la/ /spong len mtshan ma 'dod pa ci/ /de nyid rang gsal 'dzin pa med/ /'dzin med grub mtha' lta ba bral/ /sems kyi me long de gsal ba/ /sngags 'chang dgongs pa mnyam pa nyid/ /rang la gnas</text></item>
<item><p>246b.1</p><section></section><text>pas gzhan du min/ /rgyun du gnas kyang gting dpag dka'/ /rtsol sgrub bral bar yongs la khyab/ /dngos su mthong ba bla ma'i drin/ /ma skyes spros bral sems nyid ni/ /kha dog dbyibs dang gnas rig bral/ /zab cing rgya che gsal bar ldan/ /brtan g.yo ma lus de ltar</text></item>
<item><p>246b.2</p><section></section><text>byos/ /'gro ba 'di kun sangs rgyas te/ /gsal bar yod kyang rtogs pa med/ /sems nyid nor bu rin chen de/ /sbubs na mkha' lding phru gu 'dra/ /dam pa mnyes byed skyes bu yis/ /bde gshegs dgongs pa rdzogs pa'i don/ /dug gsum sku gsung thugs su dag / </text></item>
<item><p>246b.3</p><section></section><text>dpa' bo seng ge bzhin du rgyu/ /theg chen gsang ba'i rnal 'byor gyis/ /spyod pa'i khyad par ci spyad kyang / /tshogs bsgyur len med 'dzin dang bral/ /dkyil 'khor chen po'i gsang bar zhugs/ /sku gsung yon tan phrin las la/ /'od gsal ye shes snyoms mdzad pa/ /bdag</text></item>
<item><p>246b.4</p><section></section><text>gzhan gnyis kyi 'dod pa sgrub/ /thugs rjes khams gsum sgrol la brtson/ /rol pa'i ye shes dgyes pa las/ /thabs chen zab mo'i theg pa spro/ /mi zad bsdu ba zung du 'jug /de ltar mnyam spyod rnal 'byor gyis/ /rnal 'byor gyi dbang phyug ti l+li pas go ri shar ba'i rgyal po'i</text></item>
<item><p>246b.5</p><section></section><text>khab tu rnal 'byor pa la gdams pa/ rang bzhin bsam gyis mi khyab pa zhes bya ba i thi// #/ /mthu can la gdams pa bzhugs/ @##/ /gdug pa tshar gcod ye shes chen po'i klong / /rab 'bar 'jigs byed he ru ka la 'dud/ /thabs dang ldan pa rnal 'byor chen po'i</text></item>
<item><p>246b.6</p><section></section><text>gzhung / /ma lus rgyal pa'i rjes su 'jug par bya/ /sdang ba'i sems can zhi bas mi 'dul ba/ /gnyen pos tshar gcod phrin las chen po'i lugs/ /bla ma la smod bstan la sdang sogs la/ /rang gzhan grol phyir bsgral ba'i sbyor ba tsam/ /mnyam nyid rig pa'i rnal 'byor chos</text></item>
<item><p>246b.7</p><section></section><text>kun ni/ /ro gcig zhi bas sdug bsngal rgyu 'bras bcad/ /thabs ldan lcags kyus 'khor lo phung po dgug /thugs rje'i lcid mnan shes rab mtshon gyis dral/ /chu shing kha phye ma rig mun pa bsal/ /ye shes 'od kyis 'byung ba rim par sbyangs/ /de sems gsal ba nyi</text></item>
<item><p>247a.1</p><section></section><text>zla'i gdan stengs su/ /a hUM sbyor bas 'od kyi sems dpa'i tshul/ /'og min gnas su ya yis rab tu bskul/ /gnyis med rgyal ba'i sras gyur rdo rje sems/ /rig pa'i dbang bskur gzhan don mdzad pa can/ /ngo mtshar sgyu ma'i dpe byad rnams kyis sbas/ /phung po</text></item>
<item><p>247a.2</p><section></section><text>la sogs 'byung ba dbang po rnams/ /mchod pa'i sprin du phyogs bcu khyab par spro/ /mnyam du sbyor bas de nyid nges pa yi/ /a yi rang bzhin thog mtha' med pa'i nang / /ta la mngon mtshon bris pa'i gzugs la blta/ /hUM bltas phur bus btab bskor rtsad nas bcad/ /phyag rgya'i</text></item>
<item><p>247a.3</p><section></section><text>snying po bdag po dgu 'das pas/ /go 'phang ster byed chags pas sdig pa sgrol/ /thabs dang shes rab 'brel pa gsang ba'i thabs/ /dka' thub tshogs dang bral ba grub pa'i lam/ /nyi zla'i rtsi zin zhe sdang bde bar thim/ /nyon mongs dran rtog shes rab snang bar gsal/ /goms</text></item>
<item><p>247a.4</p><section></section><text>pa'i sbyor ba legs gzhag bstan pa yis/ /rten med 'dzin pa bral ba ye shes lha/ /mnyam par sbyor bas zag med bde ba che/ /gnyis 'dzin bud shing me ltar rang tshig 'gyur/ /de ltar shes pa'i skyes bu 'dzin pa dang / /'phel 'grib zag pa yod med la sogs pa/ /'ching</text></item>
<item><p>247a.5</p><section></section><text>grol khang par sna tshogs snang ba kun/ /sgyu ma'i sbyor ba rgyal ba'i mdzad pas gnas/ /sbyor bas gdug pa ma lus bsgral bya zhing / /bsgral bas skye med dbyings su nges par sbyor/ /dngos po dngos med 'jig rten 'jig rten 'das/ /spyod yul bral bas gsang ba'i lam</text></item>
<item><p>247a.6</p><section></section><text>mchog go/ /gnod sbyin srin po'i mthu rtsal ngan song lam/ /gnyis 'dzin zhen pas rang rgyud 'khor ba ste/ /de nyid med par grol ba srin po'i las/ /yang dag don la gnam sa lta bur 'gyur/ /thams cad rang byung byang chub sems yin pas/ /'di nyid ma skyes phyogs</text></item>
<item><p>247a.7</p><section></section><text>ris cha shas bral/ /ma dmigs mi dmigs dmigs su med pa yi/ /phrin las chen pos mi mthun dri ma sel/ /dgug dang bkug dang 'thab dang dgar ba dang / /'dren dang 'dzin dang 'khyil bar bya ba ste/ /sbyangs dang spel ba'i las la legs brtsams</text></item>
<item><p>247b.1</p><section></section><text>pas/ /rgyun chad med pa'i bde ba chen por 'gyur/ /gsang mchog theg la dbyings la rab tu rdzogs/ /phyi nang snod bcud ye shes chen po'i sku/ /gang gis dpag par mi nus bsam las 'das/ /rang byung mtha' dbus med pa snying po'i gsang / /dbang po dman dang rtog ge'i</text></item>
<item><p>247b.2</p><section></section><text>yul min zhing / /gang du 'ching ba'i las la spyad pas kyang / /de nyid grol ba'i mchog ster rgyal sras lam/ /'phro 'du med pa rgyal ba'i dkyil 'khor ro/ /rnal 'byor gyi dbang phyug til+li pas/ gyad kyi nor bu'i grong du mthu can la gdams pa phrin las bsam gyis mi khyab pa zhes</text></item>
<item><p>247b.3</p><section></section><text>bya ba i thi// #/ /glu mkhan la gdams pa bzhugs/ @##/ /kye ho sangs rgyas rnams kyis gsang ba'i gsung / /mdzad pa rnam grol ye shes chen po la/ /dgyes mnyam rol pas chos kyi phung po rnams/ /yid 'ong glu ru thub pas bka' stsal to/ /gsang sngags </text></item>
<item><p>247b.4</p><section></section><text>brda yi tshig mthun bka' lung can/ /zab mo'i sgra sgrogs rnam dag sngags nyid de/ /lus can gdung ba sel ba bde ba'i sgra/ /grag stong gnyis su med pa zung 'jug dang / /snang ba sku la sgra tshig sna tshogs gsung / /mkhyen pa thugs la bya ba yon tan yin/ /mdzad pa phrin las ye shes</text></item>
<item><p>247b.5</p><section></section><text>rnam pa lnga/ /phyogs bcu dus gsum rgyal ba'i rang bzhin no/ /glu yi mkhan po mnyam gnas ngo bo'i sku/ /thams cad sprul pas 'phro bar khyab par gsungs/ /de nyid dbyer med ngang du 'dus pa thugs/ /rgyal ba'i gsung la tha dad med pa yi/ /a yis drangs pa tshangs pa'i</text></item>
<item><p>247b.6</p><section></section><text>dbyangs kyi sgra/ /ngo bo skye med brjod pa'i yul las 'das/ /nga ro bcu drug rang byung dga' ba yin/ /shes rab yum chen kho nas 'dren pa'o/ /gsal byed 'dren pas mi 'byung tshig tu 'brel/ /thub pa'i dgongs pa lkog gyur mkhyen pa gnyis/ /thugs rjes spro phyir gsal</text></item>
<item><p>247b.7</p><section></section><text>ba'i tshig tu brgyus/ /don chen ston pa glu yi tshig yin no/ /pho yis drangs nas mo yi rgyun dang ldan/ /gnyis med nga ro gsal ba mtho dang dma'/ /sems byung rgyun gcod ngang du gnas par byed/ /de'u yi sgra ste 'dren pa glu yi rgyan/ /sgra yis yid mtshon tshig gi don la</text></item>
<item><p>248a.1</p><section></section><text>sbyor/ /dgyes pa'i rang rtsal mi mthun phyogs las rgyal/ /gsang sngags bden pa'i ngag tu byin gyis rlob/ /mi dmigs thugs rje mnyam pa'i dbyings las byung / /ye shes chen po sgyu mar rang snang bas/ /zag med snyan pa'i nga ro bsod nams tshogs/ /gsang</text></item>
<item><p>248a.2</p><section></section><text>ba'i dbyings las rab tu 'phros gyur pa/ /dkyil 'khor mtha' yas rnams la rol pas dbul/ /dbang po yul dus rags ba'i tshogs rnams dang / /'byung ba shes rab byang chub rdo rje ste/ /lhag pa'i ye shes de bzhin nyid mchog la/ /skal pa mnyam pa'i mnyes pa chen po'o/ / </text></item>
<item><p>248a.3</p><section></section><text>de ltar glu yis 'jig rten gdung sel cing / /'jig rten 'das pa mnyes pa'i mchod pa ste/ /don du nges pa ngag gi rig byed can/ /mkhyen pa'i 'jug sgo bsam gyis mi khyab pa/ /sdug bsngal bde bar sbyar bas mthu stobs can/ /nyon mongs rnam grol ye shes chen po'i</text></item>
<item><p>248a.4</p><section></section><text>lam/ /las las ye shes 'byung bas 'dzin pa med/ /nges par sbyor bas rdo rje'i tshig gi glu/ /rang bzhin gnyis med dgongs pa mtha' yas ston/ /de yi rgyu nyid don dam blo las 'das/ /'bras bu rol pa'i dkyil las rngam pa'i gdangs/ /mi dmigs thugs rje'i</text></item>
<item><p>248a.5</p><section></section><text>rtsal du rang shar ro/ /chos rnams ma lus sems su 'dus pa ste/ /sems las ma gtogs shes bya gzhan med pas/ /sems kyi rang bzhin ye nas rgyal ba'i thugs/ /'pho 'gyur med pas 'phel 'grib gol sa chod/ /rang byung dga' bas 'gro ba'i gdung ba sel/ / </text></item>
<item><p>248a.6</p><section></section><text>dngas ma rtser phyin mkhyen pa bsam mi khyab/ /skye dgu'i bdag po tshangs pa'i rtse mo'i bar/ /skyong ba'i glu mkhan til+li pa yin no/ /kye/ /yon tan sgyu ma yin pas skyon la dngos ma grub/ /gnas la nges pa med pas 'pho 'gyur nyam mi nga / /sems la skye shi med de 'od</text></item>
<item><p>248a.7</p><section></section><text>gsal dang / /dran rig sna tshogs ye shes rol pa'i rtsal/ /de ltar shes pas spang blang 'dzin pa med/ /rig pa'i ngo bo mnyam las ma g.yos par/ /dur khrod chen por smyon pa'i spyod pa gyis/ /rnal 'byor rnams la nga yis lung bstan no/ /rnal 'byor gyi dbang phyug</text></item>
<item><p>248b.1</p><section></section><text>til+li pas/ 'dus pa rin po che'i tshong dus su glu mkhan la gdams pa rol mo bsam gyis mi khyab pa zhes bya ba i thi// #/ /mu stegs la gdams pa bzhugs// @##/ /a i rnal 'byor chen po kye/ /gnyis su med pa'i bde ba ni/ /rang byung rtsol ba</text></item>
<item><p>248b.2</p><section></section><text>bral ba ste/ /bsam gyis mi khyab ngo mtshar che/ /thabs chen rnam gnyis ma bstan par/ /de nyid rtogs pa med pa ste/ /sems nyid nor bu rin chen la/ /'dod pa med pa'i tshul gyis rtogs/ /shes rab lhun gyis grub pa yi/ /ye shes chen po bsam mi khyab/ / </text></item>
<item><p>248b.3</p><section></section><text>gnyis med lam gyi 'jug pa dang / /zung 'jug chen po rgyal ba'i thugs/ /sgrib med nyi ma gsal ba yis/ /dngos po ma lus snang bar byed/ /don dam ye shes chen po la/ /kun rdzob rgyal ba'i dkyil 'khor shar/ /mnyam nyid sems la goms pa ni/ /skyes bu</text></item>
<item><p>248b.4</p><section></section><text>seng ge lta bur brjid/ /pad+ma 'dam gyi nyes dang bral/ /mi dbang ma yi lto na gnas/ /sel med shes pa ma bcos pa/ /gsang ba'i dkyil 'khor chen po yin/ /gnyen pos bcos dang dgag pa med/ /rang lugs ye shes chen por gsal/ /mnyam pa'i gdeng dang</text></item>
<item><p>248b.5</p><section></section><text>ldan pa yis/ /dpa' bo mi mthun g.yul las rgyal/ /de ltar brtul zhugs spyod pa yis/ /rnal 'byor che la gnas par bya/ /rma bya dug gis mdzes pa ltar/ /dpa' bo nyon mongs rgyan du 'gyur/ /rgyal ba gshegs yul phrin las bzhi/ /de bzhin rnal 'byor</text></item>
<item><p>248b.6</p><section></section><text>pas shes mdzod/ /'dzin med ye shes chen po'i mes/ /rtog pa'i bag chags sreg par byed/ /sgrib bral byang chub sems la ni/ /dri mas nam yang gos pa med/ /rin thang med pa'i nor bu de/ /bsod nams phun tshogs dag la mnga'/ /ldan min sems kyi</text></item>
<item><p>248b.7</p><section></section><text>gter mdzod de/ /bla ma'i drin thob rnams la gsal/ /rig byed sems kyi rnam pa ni/ /man ngag rim pas thag bcad de/ /rang bzhin de ltar yid ches pas/ /rnam par mi rtog don dam mo/ /chos rnams nam mkha' mtshon pa ste/ /ngo bo sems kyi yul las</text></item>
<item><p>249a.1</p><section></section><text>'das/ /smig rgyu'i rgyu yang nam mkha' la/ /sna tshogs snang ba de ltar byos/ /theg mchog yangs pa zab mo'i lam/ /dmigs med spros pa kun las 'das/ /chos kyi dbyings su mnyam pa yi/ /de nyid don chen blo la 'char/ /yod med sems kyi</text></item>
<item><p>249a.2</p><section></section><text>yul las 'das/ /re dogs 'dzin pa mtha' nas sangs/ /chos rnams du ma ro gcig phyir/ /sgom dang mi sgom rtsol ba bral/ /sems nyid ye nas sangs rgyas pas/ /chos nyid gzhan du bsgom mi dgos/ /yin par shes pa blo thag chod/ /spangs thob yon tan de tsam</text></item>
<item><p>249a.3</p><section></section><text>mo/ /rnam par rtog dang mi rtog kyang / /rang bzhin shes pas yongs mi nyams/ /ngo bo nyid kyis ma skyes pas/ /rjes med bya lam bcos su med/ /mi mthun gnyen po dbyer med pa/ /de shes 'bad pa'i blo dang bral/ /mnyam gzhag chen po'i dgongs pa ste/ /gang</text></item>
<item><p>249a.4</p><section></section><text>la de yod rig pa can/ /gcer bu ral ba'i gtsug phud can/ /las kyis 'phangs pa'i rdzu 'phrul gyis/ /'jig rten sa la mi dor zhing / /de nyid ye shes mthong ba med/ /kun gzhi rnam dag dkar po la/ /snang ba sna tshogs ri mo bkra/ /ji srid nam mkha'i mtha'</text></item>
<item><p>249a.5</p><section></section><text>yi bar/ /shes rab sprul pa bsam mi khyab/ /sprul tsam nyid na ma nges te/ /mnyam nyid rgyal po'i ngang la gnas/ /dbang bsgyur ye shes chen po ste/ /de nyid gzhan min bdag po nyid/ /sgra tshad lung gi mtshon cha yang / /skye med rang byung ngang nas shar/ /tshangs</text></item>
<item><p>249a.6</p><section></section><text>pa dbang phyug la sogs kyang / /yi ge shes par ma mthong ngo / /lhan cig skyes pa'i ye shes de/ /rtsol bas ring du spong gyur pas/ /rtsol med bla ma'i zhal las ni/ /legs nyes ring thang bral ba ltos/ /rnal 'byor gyi dbang phyug chen po til+li pas/ /rgyal po sang</text></item>
<item><p>249a.7</p><section></section><text>grags seng ge'i sgo drung du mu stegs pa la gdams pa chos nyid bsam gyis mi khyab pa zhes bya ba i thi// #/ /shan pa la gdams pa bzhugs/ @##/ /e ma sangs rgyas e ma chos/ /e ma gtum po mdzad pa legs/ /e ma gsod pa shin tu</text></item>
<item><p>249b.1</p><section></section><text>zab/ /a a sdug bsngal gnas nas bsgral/ /rdo rje rigs kyi dam tshig ste/ /gsal zhing dngas pa thugs kyi rigs/ /rno zhing rtsub pas 'bigs pa yang / /gang la bsnun pas 'joms par byed/ /ma skyes rdo rje ye shes kyang / /rno zhing 'bigs pa'i rang bzhin</text></item>
<item><p>249b.2</p><section></section><text>te/ /bsad cing phrin las drag po yis/ /gdug pa ma lus zhi bar mdzod/ /brtse zhing mkhas pa'i rnal 'byor pas/ /ci nus bsad pa'i sbyor ba brtsam/ /ngan song gsum du bka' stsal dang / /bsgral ba'i gnas lngar grags pa dang / /snying rje'i yul ni rnam pa gnyis/ / </text></item>
<item><p>249b.3</p><section></section><text>las dang dge bas bsdus pa'o/ /rang bzhin ye nas rnam dag kyang / /ma rtogs nyon mongs dbang gis ni/ /khams gsum sdug bsngal myong 'gyur la/ /bsad pas thar bar bya phyir ro/ /de yi rig pa 'og min nam/ /sangs rgyas zhing las mi ldog pa'i/ /gnas su nges</text></item>
<item><p>249b.4</p><section></section><text>par byas pas ni/ /yon tan ldan pa'i gnas su'o/ /chos rnams ci yang min pa las/ /snying rjes bsad par dam bcas nas/ /chos kun 'dzin pa'i shes rab kyis/ /ji ltar rtogs shing goms pa las/ /yig 'bru 'od zer sna tshogs kyis/ /sgrib pa sbyang zhing go 'phang</text></item>
<item><p>249b.5</p><section></section><text>bsgrod/ /sngags dang phyag rgya ldan pa yis/ /rgyal ba'i thugs rjes gsad par bya/ /de yis chos kun don gcig cing / /de rtsal sgrib pa'i bag chags choms/ /shes rab ting 'dzin dam tshig nye/ /skye 'gyur dogs pa med pas bsad/ /de bsad mchod pa'i khyad par</text></item>
<item><p>249b.6</p><section></section><text>gyis/ /rdo rje mkha' 'gro la sogs mnyes/ /de 'ong sems can don bya ste/ /sdug bsngal gnas bsgral bsod nams tshogs/ /rang sems khyad par dam tshig nye/ /bdag don phun sum tshogs pa'o/ /ngan 'gro rnams kyi sgrib pa sbyangs/ /bsad pas byang chub lam la</text></item>
<item><p>249b.7</p><section></section><text>bkod/ /gzhan don lhun gyis grub pa'o/ /de ltar shes rab chen po yis/ /dngos 'dzin rdul tsam ma dmigs la/ /thabs su ma gyur gang yang med/ /mnyam par shes nas ci dga' gyis/ /ngang las ma g.yos snying rje yis/ /sna tshogs mdzad pa ston par byed/ / </text></item>
<item><p>250a.1</p><section></section><text>gsod pa'i sbyor ba goms pa yis/ /sgyu ma lta bu'i tshul shes nas/ /yod med dmigs pa las 'das pas/ /log rtog tsam la srog tu snang / /srog kyang med la gcad bya med/ /srog ni dngos por lta ba dang / /mtshan mar zhen pa rnams la snang / / </text></item>
<item><p>250a.2</p><section></section><text>de ltar mtshan ma bral ba dang / /snying rje'i blo can rnams la min/ /de ltar shes la spong len nam/ /'jug dang rtsol bas len mi 'gyur/ /sgyu ma lta bu'i spyod pa yis/ /de ma rtogs pa'i 'gro ba rnams/ /ma lus rgyal ba'i sa la 'god/ /gtum po rang gi gnas na</text></item>
<item><p>250a.3</p><section></section><text>'gying / /dpa' bos g.yul las rgyal bar byed/ /nags kyi mun pa me yis bsreg /dug mtsho'i sle la bdud rtsis myos/ /sngon gyi thugs dam chen po yis/ /'jig rten 'gro ba ma lus pa/ /rgyal ba'i zhing du sbyor bas na/ /bsad pa'i sbyor ba shes par byos/ / </text></item>
<item><p>250a.4</p><section></section><text>gzhi rtsa bral ba'i skad cig la/ /yang dag sgyu ma'i tshul du snang / /bdag dang gzhan gyi rang bzhin rnams/ /rnam dag dbyings su tshul gcig go/ /rnal 'byor gyi dbang phyug ti l+li pas/ /rigs ngan gtum mo'i grong khyer du shan pa la gdams pa gsod pa'i sbyor ba bsam</text></item>
<item><p>250a.5</p><section></section><text>gyis mi khyab pa zhes bya ba i thi// #/ /rig byed mkhan la gdams pa bzhugs// @##/ /dpal ldan thugs kyi gsang ba nas/ /rin chen sgron gyi 'od zer gyis/ /log rtog mun pa sel mdzad pas/ /blo yi legs spyad bsam par rigs/ /sngon</text></item>
<item><p>250a.6</p><section></section><text>sbyangs bskal pa mang po nas/ /rgyal ba mnyes byed dge ba bskrun/ /don dam pa yi rang bzhin ni/ /shes rab mchog ldan de la gsal/ /ye shes sgyu 'dra'i rgyal ba dang / /log rtog sgyu 'dra'i sems can yang / /sgyu ma yin phyir rang bzhin mnyam/ /de ltar</text></item>
<item><p>250a.7</p><section></section><text>yongs shes 'gal ba med/ /shes rab chos skur tshul gcig cing / /thabs rnams gzugs skur tshul gcig pa/ /dbyer med dpyad du med pas na/ /sems las sangs rgyas nges par bya/ /de lta bas na bsgrub bya'i lam med cing / /'bad pa byas pa don med</text></item>
<item><p>250b.1</p><section></section><text>gye na zhig /dper na dgra med skyes bu zhig /rang gi grib mas 'jigs pa ltar/ /brtabs pa'i 'khrul blo can la ni/ /snying rje skye bar cis mi rigs/ /snying rje sgyu ma lta bu yis/ /thabs kyi spyod pa cir yang ston/ /'khor ba spong bar mi byed cing / /thar la 'dod pa mi bskyed kyang / / </text></item>
<item><p>250b.2</p><section></section><text>rang bzhin shes rab chen po yis/ /rgyal ba'i dgongs pa de ltar bsgoms/ /chos rnams rang bzhin shes pa yis/ /rnam dag sems kyi dbyings la rol/ /ngo bo stong pas rtag dang bral/ /rang bzhin bde bas chad pa med/ /ma bcos gzod nas rnam par dag /dbyer med</text></item>
<item><p>250b.3</p><section></section><text>zung 'jug sngags kyi lam/ /gnyis med spros dang bral ba'i phyir/ /ming tsam du yang mi dmigs so/ /rmi lam skyes bus dug 'thungs ltar/ /srid las nyon mongs de ltar shes/ /dug gi sdug bsngal mi bzad pa/ /'khor ba'i sdug bsngal de tsam mo/ /rmi lam du</text></item>
<item><p>250b.4</p><section></section><text>yang nad bsal ltar/ /lam gyi rig pa de bzhin no/ /de nyid 'bras bu mi bslu bas/ /ma rig gnyid log rnams la nges/ /'khor ba rmi lam ltar shes pas/ /mi 'gyur bde thob rlom sems med/ /mtshan ma'i log rtog bral ba na/ /ye shes chen po chos kyi sku/ / </text></item>
<item><p>250b.5</p><section></section><text>bsod nams rgyal ba'i gzugs sku la/ /ting 'dzin dpe byad dag gis spras/ /rnam smin lus la tshul bzhin du/ /sku gsung 'byor pa 'bras bu'i mchog /rnal 'byor shes rab ting 'dzin gyis/ /sems can thub pa'i spyod yul spyod/ /gnas med dmigs pa'i rdul dang</text></item>
<item><p>250b.6</p><section></section><text>bral/ /sems can khams la skye ba med/ /de ltar shes pa'i rnal 'byor la/ /mi bya ci yang yod ma yin/ /lus kyi spyod pa la sogs med/ /nam mkha'i ri mo bzhin du blta/ /chos rnams kun gyi rtsa ba ste/ /sems dang sems snang tsam du 'dus/ /sems kyi</text></item>
<item><p>250b.7</p><section></section><text>rang bzhin byang chub la/ /byang chub kyang ni sems nyid do/ /de ltar sems kyi rang bzhin de/ /nyan thos gang zag med par shes/ /rang rgyal zung don med par shes/ /rnal 'byor spyod pa gzung 'dzin med/ /dbu mas don dam bden pa la/ /sngags kyi bden pa dbyer med</text></item>
<item><p>251a.1</p><section></section><text>rtogs/ /snang ba'i bag chags che chung gis/ /theg pa'i dbye ba bsam mi khyab/ /rgyu la ma brtan 'bras bu ni/ /med ces thub pas mdo ru gsungs/ /rgyu med 'bras bur dag pa ni/ /khyod kyi yul min bden pa'i bka'/ /chos rnams rnam par sgrub</text></item>
<item><p>251a.2</p><section></section><text>byed cing / /mtshan nyid tsam du dmigs pa na/ /rigs pas gnod pa la sogs pa/ /dngos por lta rnams phan tshun gsal/ /de ltar rnam par dpyad pa yis/ /phyag rgya chen po'i tshul la ni/ /phyogs tsam reg pa ma yin pas/ /rgya mtsho chen po mjal dang mtshungs/ / </text></item>
<item><p>251a.3</p><section></section><text>phyi nang snang srid chos rnams kun/ /rang bzhin gnyis med gdod nas dag /lam gyis bcos nas bsgrub tu med/ /rtsol med lhun gyis grub pa'o/ /gser gyi gling na rdo med ltar/ /phyi nang bsdus pa'i chos rnams la/ /skyon zhes ming yang ma grub ste/ /thams cad</text></item>
<item><p>251a.4</p><section></section><text>rol pa'i rgyan du 'gyur/ /rnal 'byor gyi dbang phyug til+li pas/ grong khyer pad+ma can gyi rig byed mkhan la gdams pa sna tshogs bsam gyis mi khyab pa zhes bya ba i thi// #/ /sgyu ma mkhan la gdams pa bzhugs// @##/ /kye ho/ /bzhin bzang rnal 'byor brtson pas</text></item>
<item><p>251a.5</p><section></section><text>nga la nyon/ /legs so legs so khyod kyi mdzad pa legs/ /theg pa'i tshul chen thub pa'i gsung rab rnams/ /sgyu ma lta bur rgyal bas rab tu gsungs/ /chos rnams thams cad sgyu ma smig rgyu dang / /rmi lam gzugs brnyan sprul pa lta bu ru/ /legs par shes na nyon mongs</text></item>
<item><p>251a.6</p><section></section><text>spang du med/ /rang grol ye shes thub pa'i dgongs pa'o/ /khyod kyis rde'u shing bu la sogs la/ /sbyor ba goms pas sngags kyis bsnun pa na/ /skyes pa bud med rta dang glang po sogs/ /gzugs brnyan sna tshogs snang ba 'byung ba na/ /dang po gang nas kyang ni ma byung la/ /snang</text></item>
<item><p>251a.7</p><section></section><text>ba'i tshe na sgyu ma yin pa'i phyir/ /mtshan nyid gang yang yod min sgyu ma bsdus pa na/ /'gags shing mi snang gyur tshe gang du'ang song ba med/ /bsdus te mi snang gyur kyang skad cig rgyud ma chad/ /de ltar snang dang mi snang gnyis ka'i mtshan nyid med/ /gcig gnyis yin phyir ji srid</text></item>
<item><p>251b.1</p><section></section><text>rkyen nyid dang / /nye bar gnas par snang tsam mtshan nyid rdzogs/ /de bzhin smig rgyu zhes bya mtshan nyid kyang / /sa phyogs tsha sgo can la nye bar gnas/ /nyi mas gdung dang ser bu'i 'jol phyogs 'bab/ /rgyang nas bltas pas chu klung gang bar mthong / /de nyid byung dang snang ba 'gags</text></item>
<item><p>251b.2</p><section></section><text>pas kyang / /snang dang mi snang dbyer med mtshan nyid gcig /rmi lam zhes bya skyes bu gnyid log pas/ /gnyid nang kun dga' ra ba skyed mos tshal/ /longs spyod sna tshogs rmi zhing snang gyur kyang / /btson ra khri mon sdug bsngal sna tshogs snang / /skye dang gnas dang 'gag par 'gyur</text></item>
<item><p>251b.3</p><section></section><text>ba'i tshe/ /don gyi cha gzhan bsgrub par byas pa med/ /gzugs brnyan zhes bya me long dag pa la/ /sna tshogs gzugs su snang bar gyur pa na/ /skye 'gag la sogs rnam gzhag gzhan med pas/ /snang dang mi snang dbyer med mtshan nyid gcig /sprul pa zhes bya ye shes ting 'dzin</text></item>
<item><p>251b.4</p><section></section><text>nam/ /rig sngags grub pa'i mthu las byung gyur pa/ /me tog kha dog dbye ba'i rnam pa yis/ /de bzhin gshegs pa la sogs snang bar 'gyur/ /de bzhin phyi nang dngos po sna tshogs snang ba dag /ji srid gzung dang 'dzin pa'i rnam par rtog pa yis/ /bag chags dbang gis</text></item>
<item><p>251b.5</p><section></section><text>nye bar gnas pa de srid du/ /dngos po sna tshogs snang ba 'byung bar gyur pa rnams/ /dang po byung tshe gang nas ma byung la/ /snang tsam nyid na bag chags dbang gis snang / /gzung 'dzin gnyis kyi bag chags zad pa na/ /mi snang gyur tshe gang du'ang song ba med/ /khyod kyi sgyu</text></item>
<item><p>251b.6</p><section></section><text>ma sems dang sems byung dang / /tshor ba 'du shes nye bar mi spyod cing / /'gro ba'i phung po sems dang sems byung dang / /tshor dang 'du shes nye bar spyod pa can/ /mgo mi mtshungs zhes yid gnyis byed gyur na/ /mtshungs par gyur pa'i sgyu ma la sogs pa/ /drang srong dag la</text></item>
<item><p>251b.7</p><section></section><text>b+ha le bcol ba 'am/ /bzang po'i sgyu mas thub la gdugs tshod bul/ /tshogs gnyis rdzogs pa sgyu ma'i snang ba yis/ /bye brag gyur pa med de mgo mnyam mo/ /smig rgyu dag kyang nyams kyi 'du 'phro yis/ /lam gyi bya ba byed kyang mgo mnyam mo/ /rmi lam dag la lha yis</text></item>
<item><p>252a.1</p><section></section><text>lung bstan nas/ /ma 'ongs dngos po ston te bye brag med/ /gzugs brnyan pra yis sngags las grub pa yis/ /lkog gyur rkun mo'i gzugs mthong tha dad med/ /sprul pa 'gro ba'i don du rgyal bas sprul/ /bskal par gnas te mdzad pa sgrub pa yod/ /lo zla</text></item>
<item><p>252a.2</p><section></section><text>skad cig sna tshogs snang ba yang / /sprul par rtogs te bye brag mtshungs pa'o/ /de ltar sgyu ma 'dra ba'i dngos po sna tshogs kun/ /'byin dang sdud dang 'phel bar byed pa yis/ /de ltar de la sdig pas yongs mi gos/ /bsod nams dag kyang de bzhin shes par bya/ /gang la</text></item>
<item><p>252a.3</p><section></section><text>sdig dang bsod nams gnyis med pa/ /de ltar gyur la byang chub rab tu gsungs/ /chu yis gnod la gzings kyis phan pa sgrub/ /chu med gyur tshe gzings kyis dgos pa med/ /de bzhin gnas ngan len gyis gnod kyi bar/ /sgyu mar shes pa gang la yod pa phan/ /gnas ngan len gyi</text></item>
<item><p>252a.4</p><section></section><text>gnod pa bral ba na/ /bsod nams sgyu ma lta bus dgos pa med/ /sems can sangs rgyas rang bzhin mnyam pa ste/ /chos rnams thams cad ngo bo nyid kyis stong / /rang bzhin 'od gsal gzod nas 'dus ma byas/ /sgyu mas gos min ye nas sangs rgyas so/ /de ltar shes</text></item>
<item><p>252a.5</p><section></section><text>nas bdag dang dbyer med pa/ /phung sogs sgyu ma tsam du snang ba yis/ /de bzhin gshegs par shes pa'i blo ldan ni/ /lam gyi mchog tu rgyal bas rab tu gsungs/ /de ltar khyod kyi bya ba'i chos mtshon dpe/ /bden pas stong pa'i chos nyid gang yin de/ /nges pa'i don du yang</text></item>
<item><p>252a.6</p><section></section><text>dag stong par rtogs/ /chos kyi dbyings yin rnam par dag pa'i ngang / /'gro ba sgyu mas lam yang der gshegs nas/ /ye shes sgyu ma lta bus don byed shog /rnal 'byor gyi dbang phyug til+li pas grong khyer grags pa skyong du sgyu ma mkhan la gdams pa dngos po bsam gyis</text></item>
<item><p>252a.7</p><section></section><text>mi khyab ces bya ba rdzogs so/ i thi/ sa ma pa tha/ #/ /smad 'tshong la gdams pa bzhugs/ @##/ /a ho srid rtsa bde ba che/ /sems can kun gyi rang bzhin ni/ /gnyis med bde bas tshim gyur pas/ /lhan cig skyes pa'i ngo bor gsal/ /thabs chen</text></item>
<item><p>252b.1</p><section></section><text>gsang ba'i dkyil 'khor dag /rol pa bde ba'i nyams dang ldan/ /phrin las mdzad pa'i dgongs pa las/ /dus gsum mnyam pa'i tshul du bzhugs/ /thabs kyis bskul bas shes rab chags/ /de bzhin shes rab bde zhen sel/ /gnyis med rol pa'i ye shes</text></item>
<item><p>252b.2</p><section></section><text>kyis/ /rdo rje 'dzin pa nyid du 'gyur/ /rdo rje dbang gis stobs ldan pas/ /'khor lo bzhi dang srog shing gsum/ /me rlung thabs ldan sbyor shes pas/ /ye shes nam mkha' lta bu mthong / /gang de thabs las byung ba ni/ /gnas bcud thig le mi dmigs pas/ /bde chen thig</text></item>
<item><p>252b.3</p><section></section><text>le'i stobs las byung / /spyi dang rang gi mtshan nyid gsal/ /phung sogs 'jig rten brtags pa kun/ /rang snang sgyu mar snang tsam las/ /phyi nang bden gnyis mnyam sbyor bas/ /ma 'dres gcig dang du ma bral/ /bde chen thig le rang byung las/ /man ngag ldan pas rgyas btab</text></item>
<item><p>252b.4</p><section></section><text>pas/ /ma rig gnyis 'dzin la sogs dang / /dman pa'i theg pa ring du spangs/ /'dzag dang 'phar dang 'bar ba dang / /'dar dang rgyug dang sgra sogs dang / /rang gsal mngon shes 'chi med sogs/ /skye med nam mkha'i rang bzhin gsal/ /rtsa dang rnam shes rgyu ba las/ / </text></item>
<item><p>252b.5</p><section></section><text>mi dmigs brjod med gang goms pa/ /grangs las 'das pa'i ye shes kyang / /mi zad rgyan gyi 'khor lor mthong / /rang byung bde ba thob mtha' med/ /ngo bo nyid kyis bde mthong zhing / /thig le rang shar sprul pa yis/ /mdzad pa'i rnam 'phrul bsam mi khyab/ /bde chen</text></item>
<item><p>252b.6</p><section></section><text>theg par grol ba yis/ /bstan pa'i rim pa mtha' yas kyang / /sems can bsam pa ji bzhin du/ /thig le chen po'i ngang las 'byung / /dug gis dug nad bsal ba ltar/ /'gro ba chags pas 'dul ba ste/ /skyes bu thabs kyis bder 'jug pa/ /pad+ma la ni 'dam bzhin no/ / </text></item>
<item><p>252b.7</p><section></section><text>bskyed pa thabs kyi 'od zer gyis/ /a la cung zad bde bas reg /rang byung gsang ba'i lam du dril/ /rang rang 'khor lo thim par byed/ /ma lus bde bar shar ba las/ /'khor ba'i bag chags ma lus sangs/ /tha dad la sogs chos med de/ /skye med bde ba'i snying por gsal/ / </text></item>
<item><p>253a.1</p><section></section><text>'chol pa sprin gyi dum bu dang / /nyi zla sgra gcan mkha' la 'du/ /drag po pho brang sgo la srungs/ /mgo med rang gi gnas na 'gying / /stobs kyis gnas sa'i ga'u sbyor/ /zla ba nam mkha'i dbyings su bstim/ /nyi mas bkod pa'i chu g.yo zhing / /seng ge 'dur</text></item>
<item><p>253a.2</p><section></section><text>bas lam 'phrang bsal/ /'phen dang sdud par byed pa dang / /gyen du 'gro dang thur la bskul/ /'khor lo bzhi la rgyas 'debs pas/ /bde ba chen po lhun gyis grub/ /'khor dang mya ngan 'das pa rnams/ /gdod nas grub par gnyis su med/ /ma lus bde ba'i gzugs su</text></item>
<item><p>253a.3</p><section></section><text>shar/ /gsang chen mi ldog rigs su nges/ /'gro la gsang lam 'di bstan pa/ /me tog la ni chu bzhin du/ /shes rab gsum la goms pa yis/ /gsang ba gsum la spyad par bya/ /thabs chen ldan la mngon sum ste/ /gnyis med thig le 'phro 'du med/ /mnyam</text></item>
<item><p>253a.4</p><section></section><text>pa chen po mchog gi dbyings/ /thabs shes gnyis med rdo rje'i lus/ /phyag rgya'i sbyor ba 'di yis ni/ /dpag med log par 'khyams pa rnams/ /thabs kyis ma skyes pa la bkod/ /'chi ba med pa'i chos skur thim/ /bde ba chen pos khyab pa'i ro/ /lus gnas</text></item>
<item><p>253a.5</p><section></section><text>lus las ma skyes pas/ /sangs rgyas kun dang dbyer med pa'i/ /thams cad lhan cig skyes par gsal/ /rnal 'byor gyi dbang phyug til+li pas sgyu ma sprul pa'i grong khyer du smad 'tshong ma la gdams pa bsam gyis mi khyab pa'i bde ba chen po zhes bya ba i thi// // </text></item>
<item><p>253a.6</p><section></section><text>@##/ /rgya gar skad du/ /sa na sa ra mA na ni yA Ni ka ra nA ma sad+hI ti / bod skad du/ /'khor ba las yid nges par 'byung bar byed pa zhes bya ba'i glu/ bla ma rnams la phyag 'tshal lo/ /dkon mchog gsum la phyag 'tshal lo/ /e ma'o/ /'du byed sdug bsngal 'gyur ba'i</text></item>
<item><p>253a.7</p><section></section><text>sdug bsngal dang / /sdug bsngal sdug bsngal la sogs brgya rtsa bcu / /sdug bsngal kun las skyob par mdzad pa yi/ /sman pa'i rgyal po de la phyag 'tshal lo/ /kye kye kwa'i grogs po dag /'khor ba'i rgyu ni nyon mongs pa dang las/ /nyon mongs khams gsum gnas ni dgu</text></item>
<item><p>253b.1</p><section></section><text>bcu brgyad/ /zag pa'i chu bo sbyor ba nye bar len/ /rgyu dang yul dang sbyor ba'i stobs kyis byung / /kye kye kwa'i grogs po dag /sna tshogs 'di dag las las byung / /de yang nyon mongs stobs las byung / /dge dang mi dge lung ma bstan/ /mthong la myong dang skyes nas myong / /gzhan du</text></item>
<item><p>253b.2</p><section></section><text>myong dang ma nges pa'i/ /dkar dang gnag dang 'dren ma'o/ /'khor ba'i las ni lci gang dang / /nye ba gang dang goms pa gang / /sngon byas gang yin de las ni/ /snga ma snga ma rnam smin 'gyur/ /grogs dag soms shig thog ma med pa nas/ /ma rig la sogs bcu gcig rga shi'i mtha'/ / </text></item>
<item><p>253b.3</p><section></section><text>yan lag bcu gnyis cha gsum zo chun tshul/ /nang gi rten 'brel yang dang yang du 'khor/ /tshe rabs tshe rabs grangs med de dang der/ /skye dang rga dang na dang 'chi ba yi/ /sdug bsngal rnams kyis yang dang yang du gdungs/ /'khrul nas 'khor gyur 'khrul cing 'khor bar 'gyur/ /kyi hud</text></item>
<item><p>253b.4</p><section></section><text>srid pa'i lam gyis dub pa'i 'gron po rnams/ /sdug bsngal bde bar bzung nas mi skyo ba / /khyed yid de la rtag tu chags byed pa/ /phyugs dang khyad par med par bla ma gsung / /bla mas zin pa'i skye bo mkhas pa dag /skad cig skad cig 'gro ba lnga po kun/ /'khor ba'i sdug bsngal tsher</text></item>
<item><p>253b.5</p><section></section><text>ma zug 'dra la/ /rus pa'i gting nas snying rje su mi skye/ /las ngan dbang gis 'khor ba'i rgya mtsho 'dir/ /yang yang skye zhing yang yang rga dang na/ /yang yang 'chi 'gyur 'di ni mi sems par/ /yul la chags byed bdag gis ji ltar bya/ /grogs dag srid pa gsum nang gnas pa kun</text></item>
<item><p>253b.6</p><section></section><text>sdug bsngal/ /de yang mi yi sdug bsngal bdag gis mthong / /mngal gyi sdug bsngal 'di lta bu ru gnas/ /nur nur mer mer gor gor nar nar po/ /ltar ltar mkhrang dang rkang lag rim gyis rdzogs/ /nu zho mar gyis gso byed cing / /shin tu nyam chung gan rkyal nyal/ /byis pa dar ma lang tsho</text></item>
<item><p>253b.7</p><section></section><text>dang / /rgas pas slar yang byis bar 'gyur/ /tshe ni mi rtag shin tu g.yo ba ste/ /yud tsam sdod pa'i mthu yang yod ma yin/ /bdag ni nges par 'chi 'gyur mi sems pa/ /grogs dag skyes bu de ni ngo mtshar che/ /'khor ba'i skyon dang nyes dmigs mi shes pas/ /phyin ci log pa</text></item>
<item><p>254a.1</p><section></section><text>bzhi la gnas nas su/ /bdag ni nges par 'chi 'gyur mi sems par/ /yul la mngon zhen nyin mtshan don med 'das/ /'dzam bu'i gling pa dus min 'chi bas te/ /nges pa can yang zad par 'gyur bas na/ /yang dang yang du nges par 'chi 'o zhes/ /bsam par rigs so kwa'i</text></item>
<item><p>254a.2</p><section></section><text>bzhin bzang dag /so ga me tog rgyas pa'i dus 'di byung bar gyur / /zla ba gsal bas mtshon pa'i ston dus 'di 'byung zhes/ /skye bo thams cad dga' 'gyur bdag gi tshe 'di ni/ /zad par 'gyur zhes shin tu mi dgar 'gyur ba med/ /de ring 'di bya sang ni 'di bya de nas 'di dang 'di bya zhes/ /srid</text></item>
<item><p>254a.3</p><section></section><text>pa g.yo ba'i rang bzhin ma shes don med yid brtan tshol byed pa'i/ /skye dgu 'chi bdag gi ni chu srin khar ni gru ni zhugs pa ltar/ /bya ba mthar ma phyin par yul gyi chu yi dba' klong nang du lhung / /'di ni sang bya 'di ni thang cig 'og tu bya/ /'di ni de'u re bya zhes skye bo sems pa na/ /gshin rje be</text></item>
<item><p>254a.4</p><section></section><text>con lag thogs zur gyis lta byed cing / /mig rtsa dmar khros ma rungs gad mos re snyam 'debs/ /rnal 'byor bstan bcos thams cad dang / /sbyor ba du ma rab shes kyang / /deng bya sang bya zhes smra zhing / /bsam dang ldan pas 'chi bar 'gyur/ /tshe 'di gnod mang rlung gis btab pa </text></item>
<item><p>254a.5</p><section></section><text>yi/ /chu yi chu bur bas kyang mi rtag na/ /dbugs 'byung dbugs rngub gnyid kyis log pa las/ /sang khom gang lags de ni ngo mtshar che/ /kye kye kwa'i grogs po dag /tshe ni yun thung shes bya'i rnam pa mang / /tshe yi tshad kyang ci tsam mi shes pas/ /ngang pas chu las</text></item>
<item><p>254a.6</p><section></section><text>'o ma len pa ltar/ /rang gi 'dod pa dang la blang bar gyis/ /kye kye kwa'i grogs po dag /'jig rten spyod pa dag la phar bltas na/ /byas pa thams cad don med sdug bsngal rgyu/ /ci la bsams kyang phan par mi 'gyur bas/ /rang gi sems la lta ba goms par gyis/ /kye kye</text></item>
<item><p>254a.7</p><section></section><text>kwa'i grogs po dag /tshad ma bdun dang brda sprod rnam pa bzhi/ /mngon pa dang ni yo ga tsar+ya'i sa/ /mdo sde dang ni 'dul ba mngon pa dang / /gzhung du bkod pa ma lus thams cad kun/ /ma mthong ma mnyan ma bshad ma bris zhes/ /de la gdung ba ma bskyed bzhin bzangs dag / </text></item>
<item><p>254b.1</p><section></section><text>bla ma'i man ngag ces bya bdud rtsi'i ro/ /gang gis sems mnyam 'jog pa de tsam zhig /yongs su btsal gyis gzhung mangs ci zhig dgos/ /thams cad yid ni 'khrul par byed pa'i rgyu/ /'khor ba'i gnas 'di nges pa med pas na/ /pha ma la sogs pha mar ma nges pas/ /nye du</text></item>
<item><p>254b.2</p><section></section><text>'brel ba dag la chags pa spangs / /dgra yang ma nges de la sdang ba spangs / /nad med lang tsho phun sum tshogs pa dang / /'dod yon lnga la rang bzhin gyis chags spangs / /rnyed pa dang ni bkur sti grags pa dang / /rigs dang rus dang tshigs su bcad pa spangs/ /slob ma yang slob chos</text></item>
<item><p>254b.3</p><section></section><text>kyi 'brel pa spangs/ / kye kye kwa'i grogs po dag /'jig rten stag sbrul med dang dug 'dra bar/ /bsams nas spangs te dben par gnas par bya/ bud med mtshan nyid skyes pa'i mtshan nyid dang / /sman dang glang chen brtags pa'am gza' skar rtsis/ /mtshon cha brtags </text></item>
<item><p>254b.4</p><section></section><text>pa'am rta dpyad rang bzo'am/ /bstan bcos ngan pa slob dang klog pa spangs/ /yul la mngon dga'i sems ni byung ba dang / /rnam rtog de dag rnams ni byung ba nas/ /bdag ni nges par 'chi ba dran byas la/ /'og nas 'byung ba'i gnyen po rnams kyis bzlog /rnam rtog mang ba</text></item>
<item><p>254b.5</p><section></section><text>dbugs bgrang pa yis gzhil/ /'dod chags sems byung rnam par rtog pa de/ /rang bzhin mi gtsang keng rus blta bas bzlog /zhe sdang la ni byams pa'i chu yis btab / /gti mug la ni rten 'brel lam gyis so/ /mi gtsang ba dang byams pa rten 'brel gyi/ /man ngag bla</text></item>
<item><p>254b.6</p><section></section><text>ma'i zhal nas 'byung bzhin bya/ /'khor ba la yid ches bar 'byung bar byed pa zhes bya ba'i glu/ /slob dpon dpal mar me mdzad ye shes kyi zhal snga nas mdzad pa rdzogs so// //rgya gar gyi mkhan po de nyid dang / /zhu chen gyi lo tsA ba rgya bston seng ges bi ka ma la shI la'i gtsug</text></item>
<item><p>254b.7</p><section></section><text>lag khang du bsgyur ba'o/ /slad nas bla ma de nyid dang / /lo tsA ba tshul khrims rgyal bas bcos shing gtan la phab pa //[ ]@##/ /rgya gar skad du/ /d+har+m+ma d+hA tu sa ra gI ta/ bod skad du/ /chos kyi dbyings lta ba'i glu/ /thams cad mkhyen pa la phyag 'tshal</text></item>
<item><p>255a.1</p><section></section><text>lo/ /gang zhig kun du ma shes na/ /srid pa gsum du rnam 'khor ba/ /sems can kun la nges gnas pa'i/ /chos kyi dbyings la phyag 'tshal nas/ /chos dbyings lta zhing gzhan min pa/ /de dag rim bzhin brjod par bya/ /zab zhi spros bral de bzhin</text></item>
<item><p>255a.2</p><section></section><text>nyid/ /'od gsal 'dus ma byas pa gang / /ma skyes ma 'gags gzod nas dag /rang bzhin mya ngan 'das pa yis/ /chos dbyings mtha' dang dbus med pa/ /blo mig zhib mo rtog bral ba/ /bying rgod rab rib med pas blta/ /gang zhig 'khor ba'i rgyur gyur pa/ /de nyid</text></item>
<item><p>255a.3</p><section></section><text>bya ba byas pa las/ /dag pa de ni mya ngan 'das/ /chos kyi sku yang de nyid do/ /ji ltar 'o ma dang 'dres pas/ /mar gyi snying po mi snang ba/ /de bzhin nyon mongs dang 'dres pas/ /chos kyi dbyings kyang mi mthong ngo / /ji ltar 'o ma rnam sbyangs pas/ /mar gyi snying po dri med 'gyur/ / </text></item>
<item><p>255a.4</p><section></section><text>de bzhin nyon mongs rnam sbyangs bas/ /chos dbyings shin tu dri med 'gyur/ /ji ltar mar me bum nang gnas/ /cung zhig snang bar mi 'gyur ba/ /de bzhin nyon mongs bum nang gnas/ /chos kyi dbyings kyang mi snang ngo / /phyogs ni gang dang gnag dag gnas/ /bum pa</text></item>
<item><p>255a.5</p><section></section><text>bu ga btod gyur pa/ /de dang de yi phyogs nyid nas/ /'od kyi rang bzhin 'byung bar 'gyur/ /gang tshe ting 'dzin rdo rje yis/ /bum pa de nyid bcag gyur pa/ /de tshe de yi nam mkha' yis/ /mthar thugs bar du snang bar byed/ /chos kyi dbyings ni skye ma yin/ /nam yang 'gag</text></item>
<item><p>255a.6</p><section></section><text>par 'gyur ba med/ /dus rnams kun du nyon mongs med/ /thog ma bar mtha' dri ma bral/ /ji ltar rin chen bai DU R+Ya/ /dus rnams kun du 'od gsal yang / /rdo yi nang na gnas gyur na/ /de yi 'od ni gsal ma yin/ /de bzhin nyon mongs kyis bsgrigs pa'i/ /chos dbyings</text></item>
<item><p>255a.7</p><section></section><text>shin tu dri med pas/ /'khor bar 'od ni gsal ma yin/ /ji ltar sbun pas g.yogs gyur ba/ /so ba 'bras nyid mi 'dod ltar/ /de bzhin nyon mongs kyis g.yogs pas/ /de ni sangs rgyas zhes mi rtag /ji ltar sbun pa las grol na/ /'bras nyid snang bar 'gyur</text></item>
<item><p>255b.1</p><section></section><text>ba ltar/ /de bzhin nyon mongs las grol na/ /chos kyi sku nyid rab tu gsal/ /ji ltar sbrum ma'i lto na bu/ /yod kyang mthong ba ma yin pas/ /de bzhin nyon mongs kyis g.yogs pa'i/ /chos kyi dbyings kyang mthong ma yin/ /chos dbyings gang phyir bdag ma yin/ /bud</text></item>
<item><p>255b.2</p><section></section><text>med ma yin skyes pa min/ /gzung ba kun las rnam grol bas/ /ji ltar 'dzin par brtag par bya/ /mi gtsang mi rtag sdug bsngal zhes/ /bya ba gsum pos sems spyod byed/ /stong pa nyid ni ston pa'i mdo/ /rgyal bas ji skad gsungs pa ste/ /de dag kun gyis nyon mongs</text></item>
<item><p>255b.3</p><section></section><text>ldog /khams de nyams par byed ma yin/ /mchog tu sems ni sbyong byed pa'i/ /chos ni rang bzhin med pa yin/ /ji ltar ri bong mgo yi rwa// brtags pa nyid de med pa ltar/ /de bzhin chos rnams thams cad kyang / /brtags pa nyid de yod ma yin/ /phra rab rdul</text></item>
<item><p>255b.4</p><section></section><text>gyi ngo bo nyid/ /glang gi rwa yang dmigs ma yin/ /ji ltar sngon bzhin phyis de bzhin/ /de la ji zhig brtag par bya/ /brten nas 'byung bar 'gyur ba dang / /brten nas 'gag par 'gyur ba dang / /gnas pa dag kyang yod min na/ /byis pa ji ltar rtog par byed/ /chos</text></item>
<item><p>255b.5</p><section></section><text>dbyings rang bzhin nam mkha' yin/ /khams ltar gyu med rkyen med de/ /skye dang rga dang gnas pa dang / /'jig pa med pa 'dus ma byas/ /sangs rgyas chos dbyer med pa dang / /de rigs de bzhin thob pa dang / /brdzun med slu med 'tshe med pas/ /gdod</text></item>
<item><p>255b.6</p><section></section><text>nas rang bzhin zhi nyid do/ /gang phyir de ni rgya mtsho ltar/ /sgra dang dpe dang blo rnams kyis/ /gting dang pha rol mi rnyed pa/ /de phyir rab tu zab pa nyid/ /chos kyi dbyings la dbyer med phyir/ /lta ba tha dad rung ma yin/ /'on kyang blo yi bye brag gis/ /lta ba</text></item>
<item><p>255b.7</p><section></section><text>tha dad cung zad brjod/ /dbu ma nyid du smra ba rnams/ /de don bden pa gnyis su 'dod/ /kun rdzob dang ni don dam mo/ /bden gnyis rnam dbye shes pa dag /thub pa'i bka' la mi rmongs te/ /de dag ma lus tshogs bsags nas/ /phun tshogs pha rol 'gro ba nyid/ / </text></item>
<item><p>256a.1</p><section></section><text>bdag dang bdag gi rtag chad dang / /nyon mongs rnam byang rgyu 'bras dang / /gzung dang 'dzin par gang spros pa/ /'di ni kun rdzob bden pa'o/ /stong nyid bdag med zhi ba gang / /spros pa rnams kyis mgos pa/ /tha dad don min rnam mi rtog /'di ni don dam bden</text></item>
<item><p>256a.2</p><section></section><text>pa'o/ /yang dag yang dag ma yin dang / /rnam grangs rnam grangs ma yin pas/ /de gnyis so sor dbye ba byas/ /rtags tsam snang grags dngos po dang / /tha snyad 'khrul ba sgyu ma dang / /kun rdzob nyid ni rnam grangs so/ /stong pa nyid dang yang dag mtha'/ /mtshan ma med dang don</text></item>
<item><p>256a.3</p><section></section><text>dam dang / /chos kyi dbyings ni rnam grangs so/ /gang phyir sgrib pas kun rdzob ste/ /'gyur ba med phyir don dam mo/ /yang dag yang dag ma yin pa'i/ /shes pa gnyis phyir bden pa gnyis/ /yang dag shes pa med ce na/ /bden te tha snyad tsam du yod/ /de nyid tshol la thog</text></item>
<item><p>256a.4</p><section></section><text>mar ni/ /thams cad yod ces brjod par bya/ /don rnams rtogs shing chags med la/ /phyis ni rnam par dbye don nyid/ /bden gnyis gcig dang tha dad min/ /nyes pa bzhi bzhi gsungs phyir ro/ /gcig dang tha dad gang rtogs pa/ /de ni tshul min zhugs pa yin/ /dngos</text></item>
<item><p>256a.5</p><section></section><text>por khas len yod na ni/ /'dod chags zhe sdang mi zad 'byung / /lta ba ma rungs yongs su 'dzin/ /de las byung ba'i rtsod par 'gyur/ /dmigs pa'i 'du shes can la ni/ /thob pa med cing mngon rtogs med/ /rjes mthun bzod pa'ang yod min na/ /mya ngan 'das pa'ang</text></item>
<item><p>256a.6</p><section></section><text>smos ci dgos/ /stong pa nyid la lta nyes na/ /shes rab chung ldan phung bar 'gyur/ /ji ltar sbrul la bzung nyes dang / /rig sngags log par bsgrubs pa bzhin/ /rgyal ba kun gyis stong nyid ni/ /lta kun nges par 'byin par gsungs/ /gang dag stong pa nyid lta ba/ /de dag</text></item>
<item><p>256a.7</p><section></section><text>bsgrub tu med par gsungs/ /gang dag rang dngos gzhan dngos kyis/ /dngos dang dngos med nyid mthong ba/ /de dag sangs rgyas bstan pa la/ /yang dag mthong ba ma yin no/ /med pa yod pa'i zlas grangs te/ /yod pa'ang med pa'i zlas grangs pa/ /de phyir med par</text></item>
<item><p>256b.1</p><section></section><text>brjod mi bya/ /yod pa nyid du 'ang mi brtag go/ /yod pa pa ni bde 'gror 'gro/ /med pa pa ni ngang 'gror 'gyur/ /yang dag ji bzhin yongs shes phyir/ /gnyis la mi brten bar par 'gyur/ /tshul gnyis shing rta zhon nas su/ /rig pa'i sra ba skyogs 'ju byed pa/ /de dag de phyir</text></item>
<item><p>256b.2</p><section></section><text>ji bzhin don/ /theg pa chen po pa nyid 'thob/ /gzugs sogs ji ltar snang ba nas/ /bde gshags par gyi chos rnams kun/ /ri bong ba lang rwa yi dpes/ /dbu ma nyid du goms par bya/ /yod min med min yod med min/ /gnyis min bdag nyid du yang med/ / </text></item>
<item><p>256b.3</p><section></section><text>mtha' bzhi las ni nges grol ba/ /de nyid dbu mar mkhas rnams bzhed/ /dbu ma mtha' las rnam grol na/ /mtha' dang bral phyir dbu ma'ang med/ /mtha' dbus med par gang lta ba/ /de ni yang dag lta ba ste/ /bla na med pa'i lta ba yin/ /blo ldan rnams kyis rtag tu</text></item>
<item><p>256b.4</p><section></section><text>bsgoms/ /gang zhig lta ba 'dir zhugs pa/ /nges ni thams cad mkhyen pa thob/ /rnam rigs tsam du smra ba rnams/ /ngo bo nyid ni gsum du 'dod/ /kun brtags gzhan dbang yongs grub po/ /brtags dang rgyu las skyes pa dang / /mi 'gyur phyir na go rims bzhin/ / </text></item>
<item><p>256b.5</p><section></section><text>rnam par rtog pa gang gang gis/ /dngos po gang gang rnam brtags pa/ /de nyid kun du brtags pa yis/ /ngo bo nyid de de med do/ /gzhan gyi dbang gi ngo bo nyid/ /rnam rtog yin te rkyen las byung / /grub ni de la snga ma po/ /rtag tu med par gyur pa gang / / </text></item>
<item><p>256b.6</p><section></section><text>yod dang med pa'i mtha' gnyis kyis/ /de phyir de nyid gzhan dbang las/ /gzhan min gzhan pa yin pa'ang min/ /mi rtag la sogs bzhin du brjod/ /chu shel bai DU R+Ya yi dpes/ /ngo bo nyid gsum shes par bya/ /bdag dang chos su brtags pa dang / / </text></item>
<item><p>256b.7</p><section></section><text>rnam par dag dang ma dag dang / /'gyur med phyin ci ma log pa/ /rim bzhin re re 'ang gnyis gnyis so/ /blo gros bzang po thams cad ni/ /nang sems pa la brtson pa yin/ /gzung dang 'dzin pa las grol ba'i/ /rnam shes dam pa'i don du yod/ /chos rnams 'ga'</text></item>
<item><p>257a.1</p><section></section><text>yang skye ba dang / /'gag pa cung zad yod min te/ /skyes pa 'ba' zhig kho na ni/ /skye ba dang ni 'gag par 'gyur/ /yod min chos rnams de dag snang / /bems po las min gzhan las min/ /med pa las min nyes gnyis phyir/ /de phyir shes pa'i bdag</text></item>
<item><p>257a.2</p><section></section><text>nyid yod/ /rnam shes bems po'i rang bzhin las/ /bzlog par rab tu skye bar gsungs/ /sems min rang bzhin gang yin pa/ /de 'dri bdag nyid rig par 'dod/ /nam mkha' las rlung nyi ma dang / /rgya mtsho phyogs dang 'dab chu ni/ /nang gi shes pa yang dag gi/ /cha yin</text></item>
<item><p>257a.3</p><section></section><text>phyi rol ltar snang ngo / /gsal ba'i rang bzhin du snang bas/ /de dag 'brel ba lkog gyur min/ /gang dang 'brel bas gang rig pa/ /de yis rig bya de rig 'gyur/ /ral gri'i so dang so rtse bzhin/ /blo yis rang 'dzin dor zhe na/ /rang nyid snang ba dor min par/ /dgongs pa nges</text></item>
<item><p>257a.4</p><section></section><text>par 'grel las gsungs/ /de'i phyir blo yi mtshan nyid ni/ /rang rig par ni grub pa yin/ /de nyid rtogs par dka' ba na/ /'di yi ngo bo dpyad mi nus/ /rang rig de yang phra ba'i phyir/ /sangs rgyas rnams kyis phra bar gzigs/ /rang la gnas kyang bdag 'dra bas/ /rmongs</text></item>
<item><p>257a.5</p><section></section><text>pa'i phyir na mthong ba med/ /gsal dang blo ni bdag nyid kyis/ /'brel ba yod phyir don tsam yin/ /shes pa'i rang bzhin bden pa ste/ /rnam pa brdzun zhing 'khrul pa yin/ /sems ni rnam par bslad pa'i phyir/ /gcig gnyis gnyis su snang ba yin/ /gzung dang 'dzin</text></item>
<item><p>257a.6</p><section></section><text>pa'i dbye ba las/ /shin tu mkhas pa cis ma yin/ /gzung ba'i rnam pa mi g.yo'i phyir/ /phyi rol lta bur snang ba yin/ /'dzin pa'i rnam pa rab g.yo bas/ /nang lta bur ni snang ba nyid/ /mtshan ma de ni spangs nas su/ /ye shes nam mkha' lta bur bsgom/ /sems kyi</text></item>
<item><p>257a.7</p><section></section><text>rang bzhin zag pa med/ /zag bcas sa bon ma zad par/ /kun gzhi gnas skabs de dag nyid/ /zad nas zag pa med pa'i dbyings/ /rnam par grol ba'i sku dang ni/ /rtag tu nyi zer nyi ma bzhin/ /sangs rgyas chos rnams gnas yin pas/ /skyob pa rnams kyi chos</text></item>
<item><p>257b.1</p><section></section><text>sku'o/ /nyan thos theg par zhugs pa rnams/ /bdag dang bdag gis dben pa yi/ /phung po khams dang skye mched dang / /bzhi lnga'am dus ni gsum yang rung / /yod pa thams cad gzung bya yin/ /dmigs dang bcas pas 'dzin par byed/ /de gnyis dam pa'i don du 'dod/ / </text></item>
<item><p>257b.2</p><section></section><text>bden pa mthong dang goms pa las/ /nyon mongs spangs pa zhes bshad pa/ /bden pa bdag ni rnam bzhi ste/ /sdug bsngal de bzhin kun 'byung dang / /'gog pa lam ste de lta na/ /de dag ji ltar gdon rtogs rim/ /sdug bsngal nyer len phung po'o/ /kun 'byung ba las dang</text></item>
<item><p>257b.3</p><section></section><text>nyon mongs te/ /'gog pa mya ngan 'das pa gnyis/ /lam ni phyogs mthun sum cu bdun/ /tshul gnas thos dang bsam ldan pa/ /bsgom pa la ni rab tu sbyor/ /dge sbyong tshul ni dri med lam/ /'bras bu 'dus byas 'dus ma byas/ /de dag brgyad cu rtsa dgu'o/ / </text></item>
<item><p>257b.4</p><section></section><text>grol lam zad pa rnams dang bcas/ /'bras bu bzhi rnam gzhag pa ni/ /rgyu lnga dag ni srid phyir ro/ /nyan thos rnam bzhi sprul pa dang / /rdzogs pa'i byang chub 'gyur ba dang / /zhi bgrod grub mtha' 'dzin pa'o/ /de ni gnyis bzhi bco brgyad de/ /gnyis ni bye</text></item>
<item><p>257b.5</p><section></section><text>brag smra ba dang / /de bzhin mdo sde smra ba'o/ /rnam pa med pa'i shes pa yis/ /gzugs la sogs pa don rig 'dod/ /de ni bye brag smra ba yin/ /gang zhig don gyis phan btags pa'i/ /gzugs brnyan rnams la nyams myongs bas/ /don rig 'dod pa mdo</text></item>
<item><p>257b.6</p><section></section><text>sde ba'o/ /bzhi ni dge 'dun phal chen dang / /thams cad yod smra gnas brtan pa/ /mang pos bkur ba bco brgyad ni/ /shar dang nub dang gangs ri ra gnas/ /'jig rten 'das par smra ba'i sde/ /rtag par smra ba'i sde pa dang / /lnga tshan dge 'dun phal chen pa/ /gzhi</text></item>
<item><p>257b.7</p><section></section><text>kun yod smra 'od srungs te/ /sa ston sde dang 'od srungs te/ /mang thos gos dmar slob ma dang / /rnam par phye ste smra ba'i sde/ /thams cad yod par smra ba yin/ /rgyal byed tshal gnas 'jigs med gnas/ /gtsug lag khang chen gnas brtan pa/ /sa sgrogs</text></item>
<item><p>258a.1</p><section></section><text>ris dang srung ba pa/ /gnas ma bu yi sde pa ni/ /kun gyis bkur ba rnam pa gsum/ /yul don slob dpon bye brag gi /tha dad rnam pa bco brgyad do/ /rang rgyal byang chub don gnyer bas/ /gzung ba'i rtog pa spangs phyir dang / /'dzin pa ma spangs phyir na ste/ / </text></item>
<item><p>258a.2</p><section></section><text>rten gyi bse ru lta bu'i lam/ /bskal ba brgya yi mthar thug par/ /bsgoms pas byang chub reg par 'gyur/ /de ni rten cing 'brel 'byung ba/ /yan lag bcu gnyis chags gsum mo/ /sngon dang phyi mthar gnyis gnyis dang / /bar du brgyad yongs rdzogs ldan la/ /ma rig</text></item>
<item><p>258a.3</p><section></section><text>nyon mongs sngon gnas skabs/ /'du byed dag ni sngon 'das kyi/ /rnam shes mtshams sbyor phung po yin/ /ming dang gzugs ni de phan chad/ /skye mched drug dod tshun chad do/ /de ni gsum 'dus tshun chad do/ /reg pa bde sdug la sogs kyi/ /rgyu shes nus pa tshun chad do/ / </text></item>
<item><p>258a.4</p><section></section><text>chor 'khrig tshun chad sred pa ni/ /longs spyod 'khrig pa chags bcas kyi/ /nye bar len pa longs spyod rnams/ /thob par bya phyir yongs rgyug pa'o/ /de srid 'bras bu 'byung 'gyur ba'i/ /las de nyid ni srid pa yin/ /nying mtshams sbyor ba skye ba yin/ /tshor ba'i bar ni</text></item>
<item><p>258a.5</p><section></section><text>rga shi yin/ /'di ni gnas skabs bar 'dod lo/ /gtso bo'i phyir na yan lag bsgrags/ /sngon dang phyi mtha' bar dag la/ /rmongs pa rnam par bzlog phyir ro/ /nyon mongs gsum mo las gnyis so/ /bzhi bdun de bzhin 'bras bu yin/ /gnyis kyi rgyu 'bras mdor bsdus</text></item>
<item><p>258a.6</p><section></section><text>pa/ /bar ma'i rjes su dpag pa las/ /'dir ni 'byung ba rgyu yin te/ /byung ba 'bras bu nyid du 'dod/ /yan lag bcu gnyis de dag las/ /rgyu ni rnam lnga 'bras bu bdun/ /'phen par byed dang 'phangs pa dang / /mngon par 'grub byed grub pa dang / /nyes dmigs kyi ni</text></item>
<item><p>258a.7</p><section></section><text>yan lag ste/ /gsum bzhi gsum gyi gcig rim pa bzhin/ /'du byed sdug bsngal 'gyur ba yi/ /sdug bsngal nyid ni rim bzhin du/ /ldang dang bzhi dang lnga yin no/ /khams gsum na ni rim bzhin du/ /bcu gnyis bcu gcig bcu yis 'jug /rdzus skyes yan</text></item>
<item><p>258b.1</p><section></section><text>lag bcu gcig gis/ /mngal dang sgong skyes bcu gnyis kyis/ /drod gsher las skyes ci rigs 'jug /de bzhin 'gro ba lnga la sbyar/ /gsum po dag las gnyis 'byung ste/ /gnyis las bdun 'byung bdun las kyang / /gsum 'byung srid pa'i 'khor lo ste/ /nyid</text></item>
<item><p>258b.2</p><section></section><text>ni yid dang yid du 'khor/ /'khor ba'i ngo bo rnam pa dang / /gang gzhig gang du gang gis ngang / /ji ltar ji srid nyes dmigs ni/ /mtha' yas tshogs kyis rab tu 'jug /brtsam par bya zhing 'byung bar bya/ /sangs rgyas bstan la 'jug par bya/ /'dam bu'i khyim na</text></item>
<item><p>258b.3</p><section></section><text>glang chen bzhin/ /'chi bdag sde ni gzhom par bya/ /gang zhig rab tu bag yod par/ /chos 'dul 'di la spyod 'gyur ba/ /skye ba'i 'khor ba rab spangs nas/ /sdug bsngal tha mar byed par 'gyur/ /mya ngan gang las 'da' ba dang / /gang zhig gang gis gang gi tshe/ /gang</text></item>
<item><p>258b.4</p><section></section><text>gis gang phyir ji lta bur/ /ji srid ngo bo rnam pa dang / /thob bya dbye ba phrin las dang / /yon tan tshogs kyis ldog pa'o/ /mu stegs pa ni rnam pa gnyis/ /sprul pa ba dang rang rgyud pa/ /de yang skyes thob sbyor 'byung ngo / /skyes thob rigs chad log sred can/ /sbyor byung</text></item>
<item><p>258b.5</p><section></section><text>bsam gtan rtog ge ba/ /bsam gtan pa ni mngon shes mthus/ /lta ba drug cu gnyis su rtogs/ /rtag par smra ba rnam bzhi dang / /kha cig rtag par smra ba bzhi/ /mtha' yod sogs bzhi mi spong bzhi/ /rgyud med gnyis ni sngon mthar rtog /'du shes yod smra bcu drug</text></item>
<item><p>258b.6</p><section></section><text>dang / /med smra brgyad dang de bzhin du/ /yod min med min smra ba brgyad/ /chad smra bdun dang tshe 'di la/ /mya ngan 'da' bar smra ba lnga/ /phyi ma'i mthar rtog lta ba'o/ /rtog ge ba ni grangs can sogs/ /tshad mas grub mtha' 'dzin pa'o/ /grangs can yon tan</text></item>
<item><p>258b.7</p><section></section><text>gsum du brjod/ /snying stobs rdul dang mun pa'o/ /rangs dang mgu dang kun dga' dang / /bde bzhi pa yi sems nyi dag /res 'ga' yang ni snang gyur pa/ /de dag snying stobs yon tan no/ /mi dga' ba dang yongs gdud dang / /mya ngan 'dod dang mi bzod</text></item>
<item><p>259a.1</p><section></section><text>dag /gang du snang ba'i gtan tshigs kyis/ /de dag rdul gyi rtags su 'dod/ /rmongs pa de bzhin gti mug dang / /bag med gnyid dang gsal ba dang // len 'ga' yang ni snang gyur pa/ /de dag mun pa'i yon tan no/ /yon tan gsum gyi rang bzhin/ </text></item>
<item><p>259a.2</p><section></section><text>mchog /mthong ba'i lam du 'gyur ma yin/ /mthong ba'i lam du gang gyur pa// sgyu ma bzhin du shin tu gsog /rang bzhin las ni chen po ste/ /de las nga rgyal rnam gsum 'byung / /da la dbang po bcu gcig dang / /de tsam lnga'o de lnga las/ /'byung ba lnga ste nyi shu bzhi/ / </text></item>
<item><p>259a.3</p><section></section><text>gco bo nyid dang rnam 'gyur ro/ /de dag sems pa yod ma yin/ /skyes bu kun rig sems pa can/ /de dag nyi shu lngas shes na/ /ral ba spyi bo gtsug phud kyis/ /bsti gnas gang du dga' ba der/ /grol 'gyur 'di la the tshom med/ /byer bag pa ni don drug 'dod/ /rdzas dang</text></item>
<item><p>259a.4</p><section></section><text>yon tan las dang spyi/ /bye brag 'du ba rnams pa drug /rdzas dgu yon tan nyi shu bzhi/ /las lnga spyi gnyis bye brag gnyis/ /de bzhin 'du ba'ang rnam gnyis te/ /de nyid du gshes rig pa'i mchog/ /rig byed kun gyi pha rol phyin/ /gcer bu ba rnams don dgu smra/ /srog dang</text></item>
<item><p>259a.5</p><section></section><text>zag pa sdom pa dang / /nges par dga' dang 'chi ba dang / /las dang sdig dang bsod nams dang / /thar pa zhes bya don dgu po/ /gang gis mthong ste rnam par dag /rigs ba can don bcu drug 'dod/ /tshad ma gzhal bya the tshom dang / /dgos pa dpe dang grub mtha' dang / / </text></item>
<item><p>259a.6</p><section></section><text>cha shas rtog ge gtan la dbab/ /rtsod dang brjod dang rgol ba dang / /rgyu ltar snang ba tshig dor dang / /ltag chod chad pa'i gnas rnams te/ /bcu drug gis ni nges par 'byung / /dpyod pa pa ni don bzhir brjod/ /sa dang chu dang me dang rlung / /de dag 'dus ma byas pa ste/ /rtag tu</text></item>
<item><p>259a.7</p><section></section><text>skye 'gag med par gnas/ /de bas las 'bras yod ma yin/ /sngon dang phyi mtha' de bzhin med/ /gang zhig de ltar rnam dpyod pa/ /mthong pa tsam gyis rnam grol 'gyur/ /khyab 'jug byed rgyur rma ba rnams/ /nyi ma'i nang na khyab bdag 'jug /skar nang 'od gnas zla ba</text></item>
<item><p>259b.1</p><section></section><text>yin/ /rlung nang nga ni 'od zer can/ /snang ba can na nyi ma yin/ /rig bye dang na snyan tshig dang / /lha nang nga ni brgya byin te/ /dbang po'i nang na yid yin no/ /'byung ba'i nang na sa yin zhing / /nga ni bde byed drag po'ang yin/ /srin po gnod sbyin nang rol bdag /nor lha'i nang</text></item>
<item><p>259b.2</p><section></section><text>na me lha pa/ /ri bo'i nang na nga ri rab/ /nga ni yi ge'i nang na a/ /nya dang rus sbal phag dang ni/ /mi yi seng ge mi thung dang / /dga' byed ra ma Na nag po/ /sangs rgyas tsar ti ka dang bcu/ /gang gis khyab 'jug yon tan rnams/ /rtag tu bsgoms na bde thob 'gyur/ /dbang</text></item>
<item><p>259b.3</p><section></section><text>phyug byed rgyur 'dod pa rnams/ /'gro ba 'di dag thams cad kyi/ /byed pa po ni dbang phyug yin/ /de ni yon tan brgya dang ldan/ /rab phra yang ba mchod par 'os/ /bdag por gyur dang dbang du gyur/ /gar yang phyin dang 'dod dgur ldan/ /de bzhin dga' mgur gnas pa'o/ / </text></item>
<item><p>259b.4</p><section></section><text>lag pa dag dang rkang pa dang / /mig dang gdong dang lus rnams kyi/ /mang po bskyed cing 'jig byed pas/ /des na phra bar brjod pa yin/ /mkha' dang rlung dang sa dang ni/ /chu dang me dag gnas byed cing / /sdud pa dang ni rgyas byed pas/ /nges na yang par brjod pa</text></item>
<item><p>259b.5</p><section></section><text>yin/ /'jig rten gsum na mchod gyur cing / /gnas pa bdag dang rgyu ba dang / /'byung po kun gyis brjed pas na/ /des ni mchod par 'os pa yin/ /'byung po kun la dbang byed cing / /gnas pa bdag dang rgyu ba dang / /gang dang gang 'dod de byed pas/ /des na</text></item>
<item><p>259b.6</p><section></section><text>bdag por gyur zhes bya/ /bdag la rag las rang dbang can/ /'ga' la'ang 'jigs pa yod min te/ /thams cad dbang du gyur zhes bya/ /mtho ris ngan song kun khyab pas/ /des na gar yang phyin zhes bya/ /snying stobs rdul dang mun pa gsum/ /de dag gang</text></item>
<item><p>259b.7</p><section></section><text>la gnas gyur pa/ /mig 'byed tsam gyis byed gyur pas/ /des na 'dod dgur ldan zhes bya/ /thar pa'ang yang na lha yi lus/ /gang du dag nyid 'dod pa dag /thams cad 'dod pas thob gyur pas// des na dga' mgur gnas zhes bya/ /gang zhig phra gyur gcig</text></item>
<item><p>260a.1</p><section></section><text>pu skyes nas 'dug /de yi 'di kun skyes shing 'jig par byed/ /de ni dbang dag mchog sbyin lha mchog bya/ /yon tan byed po shin tu zhi ba thob/ /skyes pa po 'di shes pa yod min te/ /bdag gi bde sdug bdag la rang dbang med/ /dbang phyug gis btang</text></item>
<item><p>260a.2</p><section></section><text>yang na mtho ris sam/ /g.yang sa dag tu 'gro ba kho nar 'gyur/ /dbang phyugs rdza mkhan lta bur sna tshogs 'di sbrul byed por ma gyur na/ /ri rab 'di mi grub cing sa gzhi 'di min rgya mtsho 'ang ma yin te/ /nyi zla skar ldan 'di ltar bkod pa 'di dag mig yul du med 'gyur/ /yod pa'i</text></item>
<item><p>260a.3</p><section></section><text>phyir ni dbang phyug 'gro ba'i byed po yin zhes 'ga' zhig smra/ /phra zhing bsam gyis mi khyab rab srab byed pa kun rig kun byed pa/ /rnal 'byor goms pas thob pa blo can bsam gtan pa yi bsam gtan yul/ /nyi ma zla bas chu me rlung phyogs dang nam mkha'i lus can te/ /zhi ba'i</text></item>
<item><p>260a.4</p><section></section><text>bde dga' 'dod pa rnams kyis dbang phyug rtag tu bsgoms/ /dus la ltos par smra ba rnams/ /dngos kun dus kyis bsgyur ba ste/ /gang gi zhang po nor lha dang / /gang pha nor rgyas yin pa yi/ /'jigs med khro bo 'ang bsad gyur pas/ /dus ni 'da' bar dka' ba yin/ /'byung</text></item>
<item><p>260a.5</p><section></section><text>ba rnams ni dus kyis 'byin/ /skye dgu rnams sdud dus kyis byed/ /dus kyi gnyid log sad par byed/ /dus ni 'da' bar dka' ba yin/ /srung ba sum brtsegs 'obs ni rgya mtsho dang / /dmag mi srin po nor ni nor sbyin sbyor/ /gang zhig bstan bcos pa sangs tshad mnyam</text></item>
<item><p>260a.6</p><section></section><text>ba'i/ /sgra sgrogs bu de'ang dus kyi dbang gis nyams/ /ngo bo nyid rgyur smra ba ni/ /dngos rnams ngo bo nyid kyis 'grub/ /me yi dmar ba nyid dang ni/ /dam pa gzhan don byed nyid dang / /dam pa min pa'i brtse med nyid/ /gsum po ngo bo nyid kyis grub/ /tsher ma rnor bar gyur pa su</text></item>
<item><p>260a.7</p><section></section><text>yis byas/ /ri dgas bya yi ri mo su yis byas/ /bu ram shing mngar ni ma pa kha ba dag /'di dag thams cad ngo bo nyid kyis grub/ /nyi mtshan zhing zla ba rab bsil dang / /skye bo chags shing thub pa de min la/ /bde bar bsil sdug bsngal rab gdung ba/ /drug po 'di dag</text></item>
<item><p>260b.1</p><section></section><text>ngo bo nyid kyis grub/ /gang dag rgyu med smra ba ni/ /thams cad rgyu la ltos med par/ /dngos po rnams kyis skye ba ste/ /nyi ma pad+ma'i ge sar sogs/ /sna tshogs gang gis byas pa yin/ /rma bya'i mdongs la sogs pa yang / /sna tshogs gang gis sprul pa yin/ /ji ltar char</text></item>
<item><p>260b.2</p><section></section><text>rlung la sogs pa/ /glo bur 'byung phyir rgyu med ltar/ /sdug bsngal la sogs rgyu med nyid/ /shin tu rgya chen rab zab la/ /sgyid lug shin tu ma sbyangs la/ /bdag bzhin sgra dag gti mug gis/ /dag ltar theg pa che la smod/ /tshul khrims las ni nyams bla yi/ /lta las</text></item>
<item><p>260b.3</p><section></section><text>cis kyang ma yin te/ /tshul khrims kyis ni mtho ris 'gro/ /lta bas go 'phang mchog tu 'gyur/ /gti mug dbang gis bsgrigs gyur te/ /gang zhig yang dag gegs byed pa/ /de la dge ba'i 'gro ba'ang med/ /thar pa med par smos ci dgos/ /gnod pa'i sa bon gyur pa yi/ / </text></item>
<item><p>260b.4</p><section></section><text>mu stegs byed mang mthong nas ni/ /thar 'dod skye bo 'dod rnams la/ /snying rjer mi 'gyur su zhig yod/ /de phyir thar pa don gnyer rnams/ /chos kyi dbyings su lta bar gyis/ /chos kyi dbyings su lta ba'i glu/ /slob dpon chen po 'di paM ka ras mdzad pa rdzogs so// //rgya gar</text></item>
<item><p>260b.5</p><section></section><text>gyi mkhan po de nyid dang / /bod kyi lo tsA ba dge slong tshul khrims rgyal bas bsgyur ba'o//[ ]@##/ /rgya gar skad du/ /u pa de sha kA ya pra dI pa nA ma/ bod skad du/ /man ngag sku'i sgron ma zhes bya ba/ /'jam dpal smra ba'i seng ge la phyag 'tshal lo/ /rgyal ba'i</text></item>
<item><p>260b.6</p><section></section><text>sku ni gcig nyid la/ /gdul bya'i mos pa'i dbang gis ni/ /phyi nang gsang ba gsum du snang / /bde gshegs sprul pa sna tshogs ston/ /yab ni thabs kyi rang bzhin la/ /yum ni shes rab rang bzhin te/ /thabs dang shes rab gnyis med pa/ /thar pa'i lam gyi gtso bo yin/ / </text></item>
<item><p>260b.7</p><section></section><text>las dang thugs rje'i dbang gis ni/ /la la zhi zhing la khro/ /zhi bas phan par ma gyur na/ /khro bo de bzhin gshegs pas bstan/ /gdod nas dag pa'i snying po la/ /gzugs sku mtshan dang dpe byad ldan/ /rang rgyud dngos po ma yin par/ /rang dbang can gyi sku nyid do/ /skye dang</text></item>
<item><p>261a.1</p><section></section><text>'chi ba'i cho 'phrul rnams/ /sems can lta bu ma yin te/ skye rga na 'chi rang gis shes/ /zhen pa rnams las 'da' tshul ston/ /skye dang 'chi ba mi dmigs pas/ /bag chags lus las grol gyur nas/ /rdo rje lta bu'i sku yin pas/ /bltas pa tsam</text></item>
<item><p>261a.2</p><section></section><text>gyis dri ma 'dag /mtshan gzhi dri med me long la/ /mtshan bcas 'dzin med gzugs brnyan 'char/ /zung 'jug blo gros ngo bor rtogs/ /gnyug ma dar ldan me long la/ /bcud dang rtsal sbyong gzugs brnyan 'char/ /lhan cig skyes pa'i ngo bor rtogs/ /'khor 'das</text></item>
<item><p>261a.3</p><section></section><text>gzhi med me long la/ /'gro ba drug gi gzugs brnyan 'char/ /bsgom du med pa'i ngo bor rtogs/ /shes rab gsum gyi me long la/ /yon tan mtha' dag gzugs brnyan 'char/ /yengs su med pa'i ngo bor rtogs/ /bcu gcig ldan pa'i dam pa la/ /brgyad dang ldan</text></item>
<item><p>261a.4</p><section></section><text>pa'i slob ma yis/ /zhabs kyi pad+mar rab btud nas/ /ma nyams gsum gyis mchod pa dbul/ /nges pa'i shes pa skyes gyur nas/ /spyi dang rang gi mtshan nyid ni/ /ma 'dres gcig tu rtogs pa yis/ /dus 'di nyid la rdzogs sangs rgyas/ /man ngag sku'i sgron ma</text></item>
<item><p>261a.5</p><section></section><text>rdzogs so//[ ]@##/ /rgya gar skad du/ yA na wAka pra dI la nA ma/ bod skad du/ theg pa gsung gi sgron ma zhes bya ba/ 'jam dpal smra ba'i seng ge la phyag 'tshal lo/ /khams gsum sems can ma lus kun/ /ma rig mun pas 'thibs pa la/ /ston pa</text></item>
<item><p>261a.6</p><section></section><text>bcom ldan shAka thub kyis/ /gsung gi sgron ma 'di bstan pas/ /dam chos rim pa gsum du gsungs/ /rgyas par gsungs dang 'bring du bshad/ /bsdus pa'i don du bstan pa'o/ /de la rgyas par gsungs pa ni/ /dug gsum nyon mongs cha mnyam pa'i/ /gnyen po brgyad</text></item>
<item><p>261a.7</p><section></section><text>khri bzhi stong ste/ /theg pa sna tshogs bstan pa'o/ /'bring ni gsung rab bcu gnyis dang / /mdo dang dbyangs bsnyad lung bstan dang / /tshigs bcad ched brjod gleng gzhi dang / /rtogs brjod de byung skyes pa'i rabs/ /rgyas dang rmad byung gtan la dbab/ /bsdus pas sde snod</text></item>
<item><p>261b.1</p><section></section><text>gsum dag ste/ /mdo sde 'dus pa chos mngon no/ /lta ba gtsor ston mngon pa ste/ /bsgom pa gtsor ston mdo sde yin/ /spyod pa gtsor ston 'dul ba'o/ /de yang rnam pa gsum yin te/ /che dang chung dang khyab par ro/ /dang po lnga ni mdo yin te/ /de rjes drug ni 'dul ba yin/ /nangs</text></item>
<item><p>261b.2</p><section></section><text>kyi tha ma mngon pa'o/ /de ni theg pa chung ngu'i gzhung / /rgyas dang rmad byung mdo yin te/ /mdo sogs dgu ni 'dul ba la/ /gtan la dbab pa mngon pa'i sde/ /de ni theg pa chen po'i gzhung / /mdo sogs rim lnga mang yin te/ /de rjes rnam bzhi 'dul ba la/ /tha ma gsum ni</text></item>
<item><p>261b.3</p><section></section><text>mngon pa'o/ /de ni khyad par bla med gzhung / /de bzhin sbyor ba shes par bya/ /khyad par dbang du byas nas ni/ /mtshan nyid rgyu yi theg pa dang / /'bras bu rdo rje'i theg pa'o/ /de gnyis rgyu 'bras khyad par yang / /don gcig la yang ma rmongs te/ /thabs mang dka' ba med pa yis/ / </text></item>
<item><p>261b.4</p><section></section><text>dbang po rnon pos dbang byas te/ /pha rol phyin pa'i theg pa pas/ /sngags kyi theg pa khyad par 'phags/ /sngags la rgyud sde bzhi ru gsungs/ /bya ba'i rgyud dang spyod pa'i rgyud/ /rnal 'byor rgyud dang bla med pa'o/ /dman pa rnams la bya ba'i rgyud/ /bya min rnal 'byor de ltag la/ / </text></item>
<item><p>261b.5</p><section></section><text>rab la rnal 'byor bla med do/ /yang na mi rigs bzhi las ni/ /bram ze'i rigs la bya ba'i rgyud/ /dmangs rigs la ni spyod pa yi/ /de bzhin rje'u rigs rnal 'byor rgyud/ /rgyal rigs rnal 'byor bla med do/ /'di ni bla med rgyud du grags/ /rgyud dang thabs dang 'bras bu las/ / </text></item>
<item><p>261b.6</p><section></section><text>'di ni thabs kyi rgyud du gsungs/ /zab cing rgya che'i zhi byed 'di/ /brgyud pa rnam pa bzhi ru bshad/ /rigs kyi rgyud dang don gyi rgyud/ /byin rlabs brgyud dang brda yi brgyud/ /ma zhugs rnam bzhi shes par bya/ /theg pa gsung gi sgron ma rdzogs so// // </text></item>
<item><p>261b.7</p><section></section><text>@##/ /rgya gar skad du/ saM daR+sha pra dI pa nA ma/ bod skad du/ yang dag lta ba'i sgron ma zhes bya ba/ 'jam dpal smra ba'i seng ge la phyag 'tshal lo/ /lhan skyes ye shes ster mdzad pa/ /dam pa skyes mchog rnams la 'dug/ /mtshon chod lta ba ma 'gags pas/ /grub</text></item>
<item><p>262a.1</p><section></section><text>mtha' kun dang phyogs gcig mthun/ /yin lugs lta ba mtha' dang bral/ /grub mtha' kun gyi blo ma shog /lta ba rgya che mtha' bral ni/ /mtha' bzhi'i skyon dang bral bas na/ /grub mtha' kun la mi gnas pas/ /yang dag lta bar yid ches bya/ /blta bya lta</text></item>
<item><p>262a.2</p><section></section><text>byed gnyis dang bral/ /lta ba med pa'i lta ba ni/ /lta ba'i dam pa kho na yin/ /dngos 'dzin lta ba kun las grol/ /ma rig pa yi mig phye nas/ /ye shes mig gis bltas pas ni/ /rig pa dri ma med pa lta/ /dri med mthong zhes lta ba yin/ /mthong bya mthong byed gnyis bral</text></item>
<item><p>262a.3</p><section></section><text>nas/ /zung 'jug lta ba gza' gtad med/ /phyag rgya chen po lta mchog yin/ /de nyid rtogs pa'i yon tan ni/ /mtshan nyid bzhi ru shes par bya/ /rig pa dri ma med pa la/ /rnam dag sgrib g.yogs med pas ni/ /gzung 'dzin g.yas yis ma gos pa'o/ /gcig gi</text></item>
<item><p>262a.4</p><section></section><text>sangs rgyas e ma ho/ /rig pa gcer bur gnas pa la/ /mtshan ma'i gos kyis ma g.yogs pa/ /rang byung ye shes drod po che/ /chags sdang mtshan ma me bzhin sreg /kun shes rig pa rten med pa'o/ /bag chags sbubs su ma zhugs par/ /sdug bsngal</text></item>
<item><p>262a.5</p><section></section><text>'khor ba gzugs mi dgos/ /'dod yon sun ma rang sar grol/ /'dzin med rig pa brling pa ni/ /dngos 'dzin yu ba bud pas na/ /snang grags 'dzin pa nus pa yin/ /phyogs cha med pa'i lta ba'o/ /yang dag lta ba'i sgron ma zhes bya ba rdzogs so// // </text></item>
<item><p>262a.6</p><section></section><text>@##/ /rgya gar skad du/ rat+na pra dI pa nA ma/ bod skad du/ rin po che sgron ma zhes bya ba/ 'jam dpal smra ba'i seng ge la phyag 'tshal lo/ /ma rig mun pa sel mdzad pa/ /dam pa skyes mchog rnams la 'dud/ /dang po zin par bya ba dang / /bar du brtan par bya ba gces/ / </text></item>
<item><p>262a.7</p><section></section><text>tham bogs kyis dbyung thabs so/ /mnyam gzhag dang ni rjes thob dang / /ngo bo rang bzhin mtshan nyid dang / /rtags dang nyams myong yon tan dang / /tshad dang skyon dang bcos thabs so/ /ma zin zin par byed pa la/ /lus kyi gnad dang dmigs pa'i gnad/ /rlung gi</text></item>
<item><p>262b.1</p><section></section><text>gnad ni shes par bya/ /zin pa brtan par byed 'dod na/ /rtsal sbyong gsum la mkhas par bya/ /brtan pa gong du bogs 'byin na/ /bogs 'byin gsum la goms par bya/ /mnyam gzhag dang ni rjes thob la/ /ngo sprod bzhi bzhir shes bar bya/ /dang po mnyam gzhag</text></item>
<item><p>262b.2</p><section></section><text>ngo sprod ni/ /rig pa mtha' rkyang dar dang chas/ /nam mkha' lta bu'i dpe yis mtshon/ /rig pa thang sha gcad pa ni/ /gzhu bzangs bdungs pa'i dpe yis mtshon/ /de nas rig pa rtsal sbyang ni/ /dar chen rlung gis bskyod pas mtshon/ /rig pa rjen par gzhag pa ni/ /gnyug</text></item>
<item><p>262b.3</p><section></section><text>ma lta bu'i dpe yis mtshon/ /rjes thob la yang ngo sprod bzhi/ /mnyam gzhag rjes thob med par sprad/ /rkyen pa drag zhan med par sprod/ /dbang po thogs rdugs med par sprad/ /rang bzhin gsal ba dri med yin/ /mtshan nyid nyams su myong ba'o/ /rtags la rnam pa</text></item>
<item><p>262b.4</p><section></section><text>bzhir gsungs te/ /btang na 'gro la bzhag na sdod/ /dgos pa'i dus su snyeg pa dang / /shes bzhin gnad du tshud pa'i/ /nyams myong la yang de bzhin te/ /bde ba dang ni gsal ba dang / /mi rtog pa dang mi g.yo ba'o/ /yon tan mngon par shes pa 'char/ /tshad ni</text></item>
<item><p>262b.5</p><section></section><text>rtsa ba brtan pa dang / /de bzhin rtse mo rno ba nyid/ /bar ni gsal ba ngar dang chas/ /dmigs pa sna tshogs sgyur shes pa'o/ /skyon ni bying dang rmugs pa dang / /de bzhin rgod dang g.yeng ba'o/ /bcos pa la yang rnam gsum ste/ /rin chen gser ltar bcos pa dang / /'tsho mdzad</text></item>
<item><p>262b.6</p><section></section><text>sman pa lta bu dang / /bi shwa karma'i bzo bzhin no/ /man ngag bsgom pa'i sgron ma rdzogs so//[ #]@##/ /rgya gar skad du/ sa ma tA wa stu pra dI pa nA ma/ bod skad du/ mnyam nyid gzhi'i sgron ma zhes bya ba/ 'jam dpal smra ba'i seng ge la phyag 'tshal lo/ / </text></item>
<item><p>262b.7</p><section></section><text>rang snang me long ston mdzad pa/ /dam pa skyes mchog rnams la 'dud/ /gzhi la rnam pa gnyis yin te/ /spyi yi gzhi dang bye brag gzhi/ /spyi ni gnyis su lung ma bstan/ /gzhi nyid ming 'dogs bral ba yin/ /dpar na ga pur sman bzhin no/ /ma bcos khas len bral</text></item>
<item><p>263a.1</p><section></section><text>ba yin/ /nus pa sna tshogs 'char bas na/ /gzhi nyid shes pa'i nus pa yin/ /sangs rgyas sku dang ye shes 'byung / /de ma rtogs pa'i sems can ni/ /lus dang bag chags gnyis su snang / /bye brag gzhi la gnyis yin te/ /'khor ba'i</text></item>
<item><p>263a.2</p><section></section><text>gzhi dang 'das pa'o/ /'khor ba'i mtshan nyid 'dus byas pa/ /rgyu dang rkyen gyis bskyed pas na/ /snod dang bcud ni mi rtag ste/ /dus bzhi la sogs 'gyur bas na/ /de ma shes pas yang yang 'khor/ /'das pa'i gzhi la gnyis yin te/ /dran pa bzhi yis ngos gzung </text></item>
<item><p>263a.3</p><section></section><text>la/ /phyag rgya bzhi yis rgyas gdab po/ /thabs shes gnyis kyis gtan la dbab/ /A li thabs kyi rang bzhin la/ /kA li shes rab rang bzhin no/ /skye med mtshon pas a zhes bya/ /'gag med mtshon pas ka yin no/ /r-i r-I l-i l-I zung 'jug go/ /zla ba dang ni nyi</text></item>
<item><p>263a.4</p><section></section><text>ma gnyis/ /g.yas dang g.yon par shes par bya'o/ /de nas dus tshod 'pho ba dang / /chu tshod dbyu gu skad cig dang / /lte ba dang ni snying ga dang / /mgrin pa dang ni spyi bo dang / /'khor lo bzhi ru shes par bya/ /'byung ba lnga dang phyi nang gnyis/ /ro snyoms ma zhu shes</text></item>
<item><p>263a.5</p><section></section><text>par bya/ /phyi nang gnyis su gnas pa la/ /rten 'brel chos rnams ma shes na/ /sangs rgyas chos rnams mi shes so/ /lte bar a gnas gsang bar spro/ /snying gar raM gnas 'bar ba ni/ /mgrin par hri las gsal ba ni/ /spyi bor raM du bsgom par bya/ /bde stong gnyis</text></item>
<item><p>263a.6</p><section></section><text>su gsal bas ni/ /mtshon pas phyag rgya chen po yin/ /spong dang sbyor dang sgyur dang grol/ /zad dang 'phen dang tshig dang don/ /sde snod gsum gyi don yang ston/ /dus tshod 'byung ba bzhi yis mtshon/ /ma nor ba ru shes par bya/ /sde tshan lnga yis nang rnams 'joms/ /A</text></item>
<item><p>263a.7</p><section></section><text>li kA li mgrin par gnas/ /nam mkha'i yi ges nga rgyal 'joms/ /rtsa yi sde tshan rkan las 'byung / /me yi yi ges zhe sdang 'joms/ /Ta yi sde tshan lce las 'byung / /rlung gi yi ges phrag dog 'joms/ /ta yi sde tshan so nas 'byung / /sa yi yi ges gti mug 'joms// </text></item>
<item><p>263b.1</p><section></section><text>pa yi sde tshan mchu nas 'byung / /chu yi yi ges 'dod chags 'joms/ /hUM gis 'og gi rlung rnams bsdus / /a yis steng gi bde ba gsal/ /ha yis bde ba 'phel bar byed/ /hika gis bde ba gnas nas 'dren/ /phyi nas 'byung ba'i dgra gshed dang / /nang nas 'byung ba'i ro</text></item>
<item><p>263b.2</p><section></section><text>snyoms dang / /phyi yi dus tshod g.yon nas gzung / /nang gi dus tshod g.yas nas gzung / /lo yi mgo bo byi ba yin/ /zla ba'i mgo bo stag yin pas/ /lho dang byang dang shar dang nub/ /'byung ba bzhi ru shes par bya / /shes na thams cad 'grub par nges/ /tshig gcig bstan pas</text></item>
<item><p>263b.3</p><section></section><text>sangs rgyas dang / /rdzas gcig rnyed pas don yod 'grub/ /sngags gcig bzlas pas nus pa 'byung / /mnyam nyid gzhi'i sgron ma rdzogs so//[ #]@##/ /rgya gar skad du/ ko Ti niSh+Tha pha la pra dI pa nA ma/ bod skad du/ mthar thug 'bras bu'i sgron ma zhes bya ba/ 'jam</text></item>
<item><p>263b.4</p><section></section><text>dpal smra ba'i seng ge la phyag 'tshal lo/ /'khor ba'i chu las sgrol mdzad pa/ /dam pa skyes mchog rnams la 'dud/ /sgrub pa'i chos la don yod pas/ /dam pas gsungs la yid ches kyis/ /mthar thug 'bras bu'i sgron ma ni/ /rnam pa gnyis su shes par bya/ /gnas</text></item>
<item><p>263b.5</p><section></section><text>skabs rgyu yi 'bras bu dang / /mthar thug rtogs pa'i 'bras bu'o/ /rgyu mthun 'bras bu rab ster bas/ /byas pa'i chos la nan tan skyed/ /nam mkha' rdo rje grong 'jug gsum/ /las su rung ba'i 'bras bu yin/ /rtogs pa'i 'bras bu sku lnga ste/ /ngo bo stong pa chos skul/ /rang bzhin</text></item>
<item><p>263b.6</p><section></section><text>gsal ba longs sku yin/ /mtshan nyid nyams myong sprul pa'i sku/ /zung 'jug ngo bo nyid kyi sku/ /rang grol rang dag bde chen sku/ /don la mtshon du ci yang med/ /tha snyad blo la rgyu 'bras dI paM gnyis/ /zhen pa bzlog phyir bstan pa las/ /don dam brjod du med pas na/ /rgyal</text></item>
<item><p>263b.7</p><section></section><text>bas tshig gcig gsungs pa med//mthar thug 'bras bu'i sgron ma zhes bya ba rje btsun ka ma la shI las mdzad pa rdzogs so// // @##/ /rgya gar skad du/ bo d+hi tsaR+Ya pra dI pa nA ma/ bod skad du/ byang chub spyod pa'i sgron ma zhes bya ba/ 'jam dpal smra ba'i seng ge</text></item>
<item><p>264a.1</p><section></section><text>la phyag 'tshal lo/ /sgrol ma la ni phyag 'tshal nas/ /dam pa skyes mchog rnams la 'dud/ /'gro ba sdug bsngal gdungs pa la/ /zhi byed bsil ldan dri med bshad/ /'jig rten khams 'di mi rtag ste/ /dper na 'ja' tshon yal dang 'dra/ /lo</text></item>
<item><p>264a.2</p><section></section><text>zla tshes grangs 'chi dang nye/ /bu tsha la sogs grogs rnams dang / /bor nas gcig pu 'gro dgos na/ /bar do bzhi las 'chi ba'i tshe/ /sdug bsngal ri bos mnan pas sdug /bdun tsho bdun du bar do ru/ /gshed pos 'tshe zhing sdug re bsngal/ /ma rig 'khrul</text></item>
<item><p>264a.3</p><section></section><text>pas lus blangs te/ /nyon mongs lnga yis sems kyang dkrugs/ /dper na shing rta'i 'khor lo bzhin/ /'gro ba drug gi sdug bsngal myong / /sdug bsngal bzhi sogs sdug bsngal bas/ /de phyir byang chub bsgrub par bya/ /le lo g.yeng ba rab spangs te/ /shes rab</text></item>
<item><p>264a.4</p><section></section><text>gsum la blo sbyangs la/ /rtag tu dur khrod gnas su 'dug /dran pa bzhi dang ldan pa yis/ /tho rangs langs te khrus byas la/ /dad dang mos gus sngon btang ste/ /byang chub sems dang rab ldan pas/ /'gro ba bu bzhin gdung bar bya/ /gsum la skyabs 'gro ma nyams bya/ /bden</text></item>
<item><p>264a.5</p><section></section><text>pa'i chos la the tshom spang / /'dod pa spel phyir chu sbyin gtang / /mchod bshags la sogs kha ton bya/ /gru yi tshul du lus kyang btsal/ /bag yod spyod lam blo gros zab/ /lha dang mi 'bral bsam pa bzang / /dang po byung bas dkon mchog mchod/ /kha zas kun las </text></item>
<item><p>264a.6</p><section></section><text>rnal 'byor bya/ /lhag ma 'byung bo rnams la bsngo/ /bshang gci rnams kyang sbyin par gtang / /smon lam rgya chen gdab pa'o/ /chos su 'gro ba'i tshig kyang brjod/ /sAts+tsha gdab cing srog kyang gdon/ /bsod nams tshogs ni ci nus bsags/ /ye shes tshogs kyang</text></item>
<item><p>264a.7</p><section></section><text>de bzhin te/ /sdom pa gsum dang ldan par bya/ /pha rol phyin pa drug spyad de/ /dbang bzhi rdzogs pa'i rnal 'byor bya/ /bskor ba bya zhing lus kyang bcag /'byung ba bzhi ni ro snyoms te/ /mtshan mo nang gi spyad pa bya/ /srod la gtor tshogs chen po gtang / /nam phyed</text></item>
<item><p>264b.1</p><section></section><text>tshogs kyi 'khor lo bskor/ /phyi bcud nang bcud rang sor gzhag /nam smad dge ba'i gnyid kyang log /spyod lam rnam bzhi'i chos la bsdu/ /ma yengs chu bo'i rgyun ltar spyad/ /sgyu lus 'od gsal bsre ba yang / /sum cu rtsa bzhi'i gdams pa'i don/ /sems nyid</text></item>
<item><p>264b.2</p><section></section><text>las su rung bas ni/ /rang dbang rgyal po sems la thob/ /de phyir rnal 'byor brtson par spyad/ /byang chub spyod pa'i sgron ma zhes bya ba rje btsun ka ma la shI las mdzad pa rdzogs so// //paN+Di ta kha che dz+nyA na gu h+ya dang / ong po lo tsA bas bsgyur ba'o// // </text></item>
<item><p>264b.3</p><section></section><text>@##/ /rgya gar skad du/ pA da yo ga pra dI paM na ma/ bod skad du/ rnal 'byor lam gyi sgron ma zhes bya ba/ 'jam dpal smra ba'i seng ge la phyag 'tshal lo/ /rnal 'byor lam gyi sgron ma 'di/ /bstan pas log pa'i lam mi 'jug /sdug bsngal thams cad zhi mdzad pa/ /dam</text></item>
<item><p>264b.4</p><section></section><text>pa skyes mchog de la 'dud/ /A li kA li'i sgra don rtogs/ /sde snod gsum gyi don yang shes/ /bdag dang skye 'gro'i sems can rnams/ /ye nas skye med 'od gsal yang / /ma rig pa yi rlung gis 'khrul/ /'khor ba'i sdug bsngal nyams su myong / /de las grol bar</text></item>
<item><p>264b.5</p><section></section><text>byed pa'i phyir/ /rnal 'byor lam pas 'di ltar bya/ /sdig pa'i las rnams rab spangs te/ /dge ba'i chos la brtson par bya/ /bka' la som nyi mi za zhing / /rtag tu skyabs 'gro ma nyams bya/ /byams pa'i sems dang rab ldan zhing / /'gro la snying rje ci nus bya/ /'dod</text></item>
<item><p>264b.6</p><section></section><text>yon dngos po mi rtag pas/ /gzung 'dzin chags sems rnam par spangs/ /gzhan la smad par mi bya zhing / /'gro ba'i bla ma spyi bor bkur/ /log pa'i lam du mi 'jug cing / /mthu dang ngan sngags spel mi bya/ /longs spyod 'du 'dzi rnam spangs te/ /gcig pu</text></item>
<item><p>264b.7</p><section></section><text>nags su 'dug la bsgom / /'jig rten 'chal tshig mi brjod par/ /sngags dang snying po mdo yang brjod/ /yang na lkugs pa'i tshul du bsdad/ /rang byung dri ma med pa'i brda/ /lus la gru yi blo bzhag la/ /bcud len gyis ni zungs kyang bskyed/ /gtum</text></item>
<item><p>265a.1</p><section></section><text>mo yis ni ro bsnyams te/ /'byung ba bsnyams zhing nad rnams dbyung / /gnod sbyin bar chad byed pa la/ /brtul zhugs gdams pa'i spyad pa bya/ /mi ngal gsum dang 'du ba gsum/ /'khor lo gsum dang rtsa ba gsum/ /'bar ba gsum dang chud mi za/ / </text></item>
<item><p>265a.2</p><section></section><text>thim pa gsum dang rgyas gdab bo/ /mdor na thams cad sems yin te/ /sems las ma gtogs chos gzhan med/ /sems su 'dzin pa 'khrul pa'i blo/ /blo las grol na gnyis su med/ /gnyug ma'i ngang las ma yengs par/ /dngos por snang ba sgyu mar blta/ /sgyu</text></item>
<item><p>265a.3</p><section></section><text>ma brdzun pa rmi lam tshul/ /rmi lam tshul sogs rab shes nas/ /dpe brgyad bzhin du shes par bya/ /rnal ma'i chos la rab gnas na/ /gang ltar spyad kyang bde ba thob/ /des na rnal 'byor brtson par bya/ /sdug bsngal zhi bar byed pa rnal 'byor lam gyi sgron ma zhes bya ba</text></item>
<item><p>265a.4</p><section></section><text>rje btsun ka ma la shI las mdzad pa rdzogs so//[ ]@#/ /gsang ba thugs kyi sgron ma zhes bya ba/ @##/ /rgya gar skad du/ /tsit+ta gu h+ya pra dI paM nA ma/ bod skad du/ gsang ba thugs kyi sgron ma zhes bya ba/ 'jam dpal smra ba'i seng ge la phyag 'tshal lo/ /dam pa lnga bcu rtsa lnga yis/ /zhabs kyi pad+mar</text></item>
<item><p>265a.5</p><section></section><text>rab btud nas/ /sdug bsngal zhi bar bya ba'i phyir/ /khyad par lnga yis gdams pa bstan/ /kye ma rnam shes rlung gis 'khrugs / /rlung ni las su rung ba dang / /gtum mo rlung gis sbar bar bya / /'du ba'i nad kyang rlung gis bcos/ /'byung ba ro ni mnyam pa dang / /brtul </text></item>
<item><p>265a.6</p><section></section><text>zhugs spyod pas bar chod sel/ /'tsho ba'i bcud ni len pa dang / /e waM bde ba'i rlung gis bskyed/ /rten 'brel shes pa 'char ba dang / /rdo rje rkang mgyogs grub par 'gyur/ /ng+hU tIr tshud de phyag rgya che/ /'dab ldan pad+ma ge sar dbus/ /rtsa dang rlung dang byang chub sems/ / </text></item>
<item><p>265a.7</p><section></section><text>stong phrag bdun cu rtsa gnyis ni/ /chags dang 'bri ba bcu gnyis brgya/ /la la ra sa ng+hU tIr bsdu/ /rlung dang byang chub sems kyang de/ /'khor lo bzhi la srog shing tshul/ /mi 'dra sbar bas haM las 'dzag /bcu drug phyed phyed thig le ni/ /dkyil dang bzlog dang dgram zhing</text></item>
<item><p>265b.1</p><section></section><text>bstim/ /dga' bzhi'i khyad par phyag rgya che/ /skye ba dang ni 'gag pa'o/ /shes pa kho na 'ba' zhig yin/ /sems ni kun gyi sa bon te/ /rang sems rtogs na sangs rgyas la/ /bde ba gzhan du mi btsal lo/ /sems nyid las su rung ba dang / /rnam par mi rtog yang dag</text></item>
<item><p>265b.2</p><section></section><text>don/ /gnyis med gnyis su med pa las/ /gnyis su byar med spros bral mkha'/ /srid dang mya ngan 'das las grol/ /don gyis dbu ma phyag rgya che/ /snying po'i don las ma yengs par/ /gnyug ma'i yid ni gcig tu gtad/ /rnal ma'i don la rab gnas nas/ / </text></item>
<item><p>265b.3</p><section></section><text>yid la mi dmigs bde ba che/ /lhan cig skyes pa bdud rtsi'i ro/ /mtshon du yod pa ma yin te/ /ston ka'i zla ltar dri med 'od/ /bde gsal stong pa'i ye shes can/ /rang la spras pa mig ltar dbye/ /bde ba che las gzhan med pas/ /phyag rgya'i mchog de phyag</text></item>
<item><p>265b.4</p><section></section><text>rgya che/ /sdug bsngal zhi bar bya ba dang / /lus sems 'phyan du gzhug pa dang / /'bras bu blo yis ma grub pa/ /shes rgyud nam mkhar 'phang ba dang / /dmigs pa sna tshogs bsgyur shes so/ /chos dang chos min sel ba dang / /rig pa dngas snyigs dbye ba dang / / </text></item>
<item><p>265b.5</p><section></section><text>rnam shes rlung yang bstim pa'o/ /sgyu lus 'od gsal bsre bar bya/ /bag chags sbubs su grol ba dang / /phyag rgya chen po dus 'dir thob/ /des na rnal 'byor brtson par bya/ /sdug bsngal zhi bar byed pa gsang ba thugs kyi sgron ma zhes bya ba/ rnal 'byor gyi dbang phyug chen</text></item>
<item><p>265b.6</p><section></section><text>po ka ma la shI las mdzad pa rdzogs so// //rgya gar kyi mkhan po dz+nyAn gu h+ya dang / bod kyi lo tsA ba lo btsun chung gis bsgyur ba 'o//[ # #]@##/ /rgya gar skad du/ maN+Dal bi d+hi nA ma/ bod skad du/ maN+Dal gyi cho ga zhes bya ba/ 'jam dpal smra ba'i seng</text></item>
<item><p>265b.7</p><section></section><text>ge la phyag 'tshal lo/ /bla ma mnyes par byed pa yi/ /maN+Dal cho ga bshad par bya/ /maN+Dal la ni rnam lnga ste/ /ngo bo nges tshig dbul thabs dang / /dbye ba dang ni phan yon no/ /ngo bo dbul bar 'os pa la/ /sngags dang rdzas su bcas pa'o/ /maN ni bskyed pa'i sa bon</text></item>
<item><p>266a.1</p><section></section><text>te/ /bsod nams 'phel bas Dal zhes bya/ /dbul thabs dad gus mos pa yis/ /gong ma mnyes par byed pa'o/ /maN+Dal dbye na rnam gnyis te/ /dngos dang yid kyis bsam pa'o/ /yid ni las su rung ba ste/ /dran pa tsam gyis gsol pa'o// </text></item>
<item><p>266a.2</p><section></section><text>dngos la rnam pa bzhir gsungs te/ /dbul ba dang ni sgrub pa dang / /mchod pa dang ni mi mdzes pa'o/ /sa yang rung ste gzhi la ni/ /gang yang tshad dang ldan pa la/ /oM badzra yak+Sha hUM/ /zhes pa de yis byug par bya/ /rnam pa nyi shu dgram bya ste/ /haM las 'og gi ri rab bsams // </text></item>
<item><p>266a.3</p><section></section><text>rang gi ngos kyi shar byas pa'i/ /ya las shar gyi lus 'phags bsam / /ra las byang gi sgra mi snyan/ /la las lho yi 'dzam bu'i gling / /sha las nub kyi ba lang spyod/ /ya las byang shar mtshams su bsam/ /gling g.yog nyi shu byed na yang / /g.yas g.yon</text></item>
<item><p>266a.4</p><section></section><text>sngags kyang de bzhin no/ /ri las nub byang gling phran bsam/ /shaM las lho nub mtshams yin no/ /laM las lho shar gling phran bsam/ /tsa las btsun mo rin po che/ /cha las blon po rin po che/ /dza las dmag dpon rin po che/ /wa las glang po rin po che/ /tsaM las rta</text></item>
<item><p>266a.5</p><section></section><text>mchog rin po che/ /tshaM las 'khor lo rin po che/ /dzaM las nor bu rin po che/ /waM las gter chen rin po che/ /maM las nyi ma shar du bsam/ /a las zla ba nub tu'o/ /oM las stong gi ri rab po/ /gling bzhi gling phran bcas pa dang / /rin chen bdun dang gter dang</text></item>
<item><p>266a.6</p><section></section><text>brgyad/ /ri rab nyi zlar bcas pa rnams/ /bla ma dang ni dkon mchog gsum/ /yi dam mkha' 'gro mchod pa'i 'os/ /dang pa'i stobs kyis 'bul lags kyis/ /bla ma dkon mchog bzhes su gsol/ /maN+Dal phul ba'i yon tan ni/ /maN+Dal gcig phul drug dang</text></item>
<item><p>266a.7</p><section></section><text>ldan/ /bsod nams tshogs ni bsam mi khyab/ /des na da la brtson par bya/ /gcig phul yon tan drug dang ldan/ /gling bzhi phul ba'i yon tan gyis/ /bdud bzhi ma lus zhi bar 'gyur/ /gling phran phul ba'i yon tan gyis/ /tshad med bzhi dang ldan par 'gyur/ /rin</text></item>
<item><p>266b.1</p><section></section><text>chen sna bdun phul ba yis/ /'phags pa'i nor bdun thob par 'gyur/ /gter chen phul ba'i yon tan gyis/ /mi zad longs spyod 'phel bar 'gyur/ /nyi zla phul ba'i yon tan gyis/ /lta bsgom sems la gsal bar 'gyur/ /ri rab phul ba'i yon tan gyis/ /rang 'byung ye</text></item>
<item><p>266b.2</p><section></section><text>shes thob par 'gyur/ /maN+Dal dbul ba'i cho ga rje btsun ka ma la shI las mdzad pa rdzogs so//[ #]@##//rgya gar skad du/ ma hA mu dra tat+t+wa nAk+Sha ro pa de sha /bod skad du/ de kho na nyid phyag rgya chen po yi ge med pa'i man ngag /'jam dpal smra ba'i seng ge la</text></item>
<item><p>266b.3</p><section></section><text>phyag 'tshal lo/ /grub thob dam pa brgyad cu rtsa bzhi las/ /skyes bu khyad par rig 'dzin lnga yi gzhung / /mchog gyur rnams kyi zhabs kyi rdul la reg /de phyir dpe bral phyag rgya chen po bshad/ /rnam gcod dang ni yongs gcod dang / /phung po gsum po sel ba dang / /don dam mjal</text></item>
<item><p>266b.4</p><section></section><text>ba'i tshad ma yis/ /yang dag yid la lta ba bya/ /yang dag don la yi ge med/ /gang gis yi ge med shes pa/ /de yis yi ge thams cad shes/ /yi ge a nas k+Sha la rdzogs/ /sde tshan brgyad kyi sgra sbyor ni/ /A li kA lir shes par bya/ /ma skyes pa dang ma 'gag pa/ /zung 'jug mtha' bzhi</text></item>
<item><p>266b.5</p><section></section><text>bral ba yi/ /bde ba chen po rgyun chags su/ /bla ma'i brda yis mtshon par bya/ /kha dog mar me me long rgya/ /me shel sa bon skyur dang sgra/ /brgyad pa 'di ru don bsdus pa/ /go ba cig shos skye bar 'gyur/ /in+d+ra b+hU ti bdag med ma/ /lhan cig skyes sbyor 'dod yon grol/ / </text></item>
<item><p>266b.6</p><section></section><text>'khor ba dang ni mya ngan 'das/ /bden don rtogs pa 'phags pa lha/ /srog dang rtsol ba nA ga pa/ /phyi nang rlung gsum tshangs par 'dren/ /kha sbyor thig le pad+mar 'byung / /bde bas rgyas pa'i za ma tog /sku gsum mnyam gzhag mda' bsnun na/ /dran med skye med blo las</text></item>
<item><p>266b.7</p><section></section><text>'das/ /mnyam gzhag dang ni rjes thob dang / /rmi lam dang ni bar do la/ /zin dang brtan dang bogs 'byin pa/ /rgyas gdab pa dang rnam pa bzhi/ /dang po dus bzhi mnyam sbyar la/ /gnad gsum gzer bzhi gdab par bya/ /lus kyi gnad dang dmigs pa'i gnad// </text></item>
<item><p>267a.1</p><section></section><text>rlung gi gnad ni shes par bya/ /rig pa gcur la gdab pa dang / /shes pa srang du gzhug pa dang / /sems ni rung dmigs 'dren pa dang / /rten dang dbral zhing bsgom pa gces/ /e waM brgyan pa'i bde ba la/ /bde bas byang chub lam du kyer/ /snang srid brda ru slob pa</text></item>
<item><p>267a.2</p><section></section><text>dang / /gang mthong phyag rgya chen por shar/ /thams cad ro mnyam de bzhin nyid/ /gcig zos pa yis gzhan kun grol/ /ji ltar chu bo'i rgyun bzhin du/ /rnal 'byor ma yengs rgyun du bsgom/ /gzung ba dang ni sbyang ba dang / /sgyu ma dang ni kho na nyid/ /nyal dang log pa'i khyad par las// </text></item>
<item><p>267a.3</p><section></section><text>rmi lam man ngag shes par bya/ /da lta 'chi kha bar do la/ /rten dang 'ong dang thig le sems/ /grong 'pho'i man ngag shes pa yis/ /bde ba can du de 'gro'o/ /don mthong pa yis sgro 'dogs chod/ /nyams su blangs na byin rlabs 'byung / /drod rtags nus pa tshod zin pas/ / </text></item>
<item><p>267a.4</p><section></section><text>yid bzhin nor bu lta bu'o/ /rlung mkhris bad kan 'dus pa'i nad/ /mtshon dang mche ba 'byung ba 'khrugs/ /dal yams 'brum po chu ser la/ /ting 'dzin me btsa' skyugs kyis zhi/ /bdud dang mu stegs cho 'phrul gtong / /gdon dang 'byung bo bshugs pa 'dren/ /gnod</text></item>
<item><p>267a.5</p><section></section><text>sbyin 'khu ldog byed pa'i tshe/ /mi g.yo rgya mtsho lta bu gzhag /me dang chu dang dug sbrul dang / /bse dang chom rkun rgyal po'i chad/ /stag dang dred mo gcan gzan khro/ /de tsho nga yis 'dod pa yin/ /dgod dang rtsed mo byed pa dang / /dal dang drag dang shin tu drag /zang zing longs</text></item>
<item><p>267a.6</p><section></section><text>spyod mang po la/ /sbyor ba 'di yis khyab na bde/ /ro snyoms gtum mo mkha' spyod dang / /sman dang bcud len bdud rtsi bsten / /ro langs mkha' 'gro dngos grub ster/ /blang dor med pa'i sems kyis 'bad/ /mtha' rgyas gnyis kyis shan phye la/ /khar phog</text></item>
<item><p>267a.7</p><section></section><text>car phog thog babs su/ /thun dang bcud kyis rtsal sbyangs te/ /snang gsum sbyor ba bskyed pa'i phyir/ /dbang po gsum gyis dam mi 'da'/ /ma 'khrul gsum gyis so thub ste/ /srog 'dzin gsum gyis brtan pa thob / /grol lugs gsum gyis tshad bstan no/ /lo zla gsum</text></item>
<item><p>267b.1</p><section></section><text>gyis zad sar bskyal/ /'gro ba sdug bsngal 'khor bar bying ba la/ /ma rig mig 'byed zhi byed 'di bkod pas/ /phyi nang gsang ba kho na nyid rtogs te/ /kun gyis phyag rgya chen po thob par shog /de kho na nyid phyag rgya chen po yi ge med pa'i man ngag rnal 'byor gyi dbang phyug chen po ka</text></item>
<item><p>267b.2</p><section></section><text>ma la shI las mdzad pa rdzogs so// //rgya gar gyi mkhan po dz+nyA na gu h+ya dang / zhu chen gyi lo tsA ba bla ma lo btsun chung gis bsgyur cing zhus te gtan la phab pa //[# #]@##/ /rgya gar skad du/ pradz+nyA pA ra mi tA sA d+hA naM/ bod skad du/ shes rab kyi pha rol tu phyin pa'i sgrub</text></item>
<item><p>267b.3</p><section></section><text>thabs/ 'jam dpal smra ba'i seng ge la phyag 'tshal lo/ /yum gyi sgrub pa bshad par bya/ /shes rab pha rol phyin 'byung ba'i/ /gang zhig bsgoms pa tsam gyis ni/ /rgol ba thams cad tshar gcod pa/ /zhal gcig phyag ni gnyis pa ste/ /sku mdog dkar zhing</text></item>
<item><p>267b.4</p><section></section><text>yid 'ong ma/ /skra bcings pa la cung zhig 'phyang / /chu skyes dkar la legs gnas pa/ /phyag g.yas su ni pad+ma ste/ /kha dog dmar ba'i rnam par bsgom / /shes rab pha rol phyin pa g.yon/ /rdo rje skyil krung legs par bcas/ /rgyan kun gyis ni legs par brgyan/ / </text></item>
<item><p>267b.5</p><section></section><text>lte ba'i dkyil 'khor dag tu bsgom/ /a yig yi ge la zhugs shing / /mchog tu dga' bar byed pa'o/ /dam tshig sems dpa' rnam bskyed la/ /ye shes sems dpa' rnam par bsgom/ /zla ba drug gi sbyor ba yis/ /shes rab pha rol phyin par 'gyur/ /mtshan ma</text></item>
<item><p>267b.6</p><section></section><text>bdun gyi sbyor ba yis/ /bstan bcos kun la mkhas par 'gyur/ /zla ba shar ba'i rim gyis ni/ /zla ba phyed ni bsgom par bya/ /bzlas pa 'bum byas sbyor ba yis/ /nyin re bzhin du tshigs bcad brgya/ /'bad pa med par sbyor ba 'byung / /gzhung yang brgya tsam 'dzin</text></item>
<item><p>267b.7</p><section></section><text>par 'gyur/ /de la sngags ni 'di yin te/ /oM pi tsu pi tsu pradz+nyA bar+d+ha ni/ dz+wa la dz+wa la me d+ha bar+d+ha ni/ /d+hi ri d+hi ri bud+hi bar+d+ha ni swA hA/ bya rog gi skad ma grag par sngags 'di lan bdun du mngon par bsngags par byas nas/ ma brlangs pa'i skyur po'i khu ba 'thungs na zla ba drug tu</text></item>
<item><p>268a.1</p><section></section><text>gang 'thung bar byed pa/ de shes rab chen po dang ldan par 'gyur ro/ /shes rab kyi pha rol tu phyin pa'i sgrub thabs/ /rje btsun ka ma la shI las mdzad pa rdzogs so//[ ]@#/ /rje btsun ma 'phags ma sgrol ma'i sgrub thabs/ @##/ /rgya gar skad du/ b+haT+TA ra kAr+ya tA rA sA d+ha naM/ bod skad du/ rje btsun ma 'phags</text></item>
<item><p>268a.2</p><section></section><text>ma sgrol ma'i sgrub thabs/ /smra ba'i seng ge la phyag 'tshal lo/ /ye shes dri med sgrol ma gsal ba'i thugs/ /smra bsam brjod med shes rab phar phyin gsungs/ /stong nyid snying rje'i rdo rje phag mo'i sku/ /rje btsun sgrol ma'i sku gsung thugs la 'dud/ /sgrol ma gsum dang</text></item>
<item><p>268a.3</p><section></section><text>tshul mthun rnal 'byor pas/ /rtag tu lha mo 'di bsgom bya phyir bshad/ /dang po rten gyi gang zag gis/ /gdong la sogs pa khrus byas nas/ /yid du 'ong ba'i gnas de ru/ /maN+Dal byi dor legs byas la/ /bde ba'i stan la 'dug nas ni/ /snying gar zla dkyil yi ge tAM/ / </text></item>
<item><p>268a.4</p><section></section><text>lcags kyu 'dra ba'i 'od 'phros pas/ /bla ma lha mo spyan drangs la/ /phyag 'tshal ba dang mchod cing bshags/ /rjes su yi rang bskul zhing gsol/ /dge ba cung zad ci bsags pa/ /byang chub thob phyir bdag gis bsngo/ /de nas tshangs pa'i gnas bzhi bsgom/ /sngags 'di</text></item>
<item><p>268a.5</p><section></section><text>bzlas pas stong par bsgom/ /oM shU n+ya tA dz+nyA na badzra swa b+hA wa At+ma ko\u0f85haM/ paM las pad+ma 'dab brgyad steng / /tAM las rje btsun sgrol ma ni/ /zhal gcig phyag gnyis sku mdog ljang / /g.yas na mchog sbyin phyag rgya can/ /g.yon na ut+pal sngon po 'dzin/ /rin chen rgyan rnams</text></item>
<item><p>268a.6</p><section></section><text>mdzes pa'i tshul/ /smra ba'i seng ges dbu brgyan pa/ /zhabs gnyis skyil krung phyed par bzhugs/ /dar gyi stod g.yogs smad g.yogs byas/ /de ltar dam tshig bskyed byas la/ /thugs ka'i tAM las 'od 'phros pas/ /ye shes sems dpa' spyan drangs la/ /dad pa'i</text></item>
<item><p>268a.7</p><section></section><text>stobs kyis phyag byas te/ /de nas mchod pa sngags 'dis dbul/ /oM badzra puSh+pe pU dza hUM/ oM badzra d+hU pe pU dza hUM/ oM badzra dI pe pU dza hUM/ oM badzra gan+d+he pU dza hUM/ oM badzra na bi d+ye pU dza hUM/ oM gI ti pU dza hUM/ ji srid mi skyo'i bar du bsgom/ /skyo na bzlas pa 'di ltar bya/ / </text></item>
<item><p>268b.1</p><section></section><text>oM tA re tut+tA re tu re swA hA/ sngags phreng snying ga nas phyung ste/ /ye shes thugs la mnyes pas mchod/ /byin rlabs tshur 'dus zhal nas 'thon / /bdag la thim zhing 'od 'phros pas/ /bar chad sel dang sgrib sbyangs bsam / /des skyo gtor ma gtang bya ste/ /mi rtog</text></item>
<item><p>268b.2</p><section></section><text>oM las rin chen snod/ /AHlas bdud rtsi sna tshogs bsam/ /hUM las thim zhing sna tshogs gsol/ /sngags 'dir snying po btags te dbul/ /ba liM ta pU dza ar+g+haM pU dza ba liM i daM gr-ih+na kha kha khA hi khA hi ar+g+ha pra tIts+tsha pU dza khA hi swA hA/ dad pa'i stobs kyis bstod par bya/ /oM</text></item>
<item><p>268b.3</p><section></section><text>stong nyid snying rje phag mo che/ /sgrol ma'i sku la phyag 'tshal bstod/ /smra bsam brjod med pha rol phyin/ /sgrol ma'i gsung la phyag 'tshal bstod/ /dri med ye shes gsal ba'i thugs/ /sgrol ma'i thugs la phyag 'tshal bstod/ /zla 'od srid pa'i mun sel ba/ /'joms</text></item>
<item><p>268b.4</p><section></section><text>byed nyi ma'i dkyil dang mtshungs/ /thabs dang shes rab yon tan ldan/ /sgrol ma la ni rtag tu 'dud/ /'gro la bu bzhin rtag tu 'dun / /srid gsum rnam thar gsum la 'god/ /seng ldeng nags la rab gnas shing / /'jigs pa brgyad las shin tu skyob/ /sgrol ma</text></item>
<item><p>268b.5</p><section></section><text>la ni phyag 'tshal bstod/ /mngon par dga' ba'i zhing khams su/ /rdo rje mkha' 'gro'i skur ston cing / /skye shi med pa'i chos kyang ston/ /sgrol ma la ni phyag 'tshal bstod/ /dpal dang ldan pa'i zhing khams su/ /rin chen mkha' 'gro'i skur ston cing / /'gro ba'i sdug</text></item>
<item><p>268b.6</p><section></section><text>bsngal nad rnams sel/ /sgrol ma la ni phyag 'tshal bstod/ /bde ba can gyi zhing khams na/ /pad+ma mkha' 'gro'i skur ston cing / /bde ba chen po'i ngang la gnas/ /sgrol ma la ni phyag 'tshal bstod / /rnam par dag pa'i zhing khams na/ /las kyi mkha' 'gro'i skur</text></item>
<item><p>268b.7</p><section></section><text>ston cing / /phrin las bzhi yi don yang sgrub/ /sgrol ma la ni phyag 'tshal bstod / /mtha' dbus med pa'i zhing khams na/ /pha rol phyin ma'i skur ston cing / /phyogs bcu'i sangs rgyas tshogs dang bcas/ /sgrol ma la ni phyag 'tshal bstod / /de nas nyal ba'i dus</text></item>
<item><p>269a.1</p><section></section><text>na ni/ /stong pa nyid kyi ngang la nyal/ /las dang spyod lam ci spyod pa/ /lha mo'i nga rgyal du ni bsgom / /'di brtsams pa yi dge ba gang / /rje btsun sgrol ma'i thugs rje dang / /dam pa rnams kyi byin rlabs kyis/ /rje btsun sgrol ma 'grub par shog /rje btsun</text></item>
<item><p>269a.2</p><section></section><text>ka ma la shI las mdzad pa'i sgrol ma'i sgrub thabs rdzogs so//[ #]@##/ /rgya gar skad du/ badzra bA rA hI sA d+ha naM/ bod skad du/ rdo rje phag mo'i sgrub thabs/ dpal rdo rje mkha' 'gro ma la phyag 'tshal lo/ /dpal ldan rdo rje mkha' 'gro ni/ /'khor lo'i gtso la</text></item>
<item><p>269a.3</p><section></section><text>rab btud nas/ /de yi zab mo sgrub pa'i thabs/ /dra ba sdom pa'i tshul bzhin bshad/ /de la rdo rje phag mo sgrub par 'dod pas dur khrod la sogs pa'i gnas su stan bde ba la 'dug la/ kha nub tu bltas te dang por sems bskyed pa sngon du song bas dad pas gzhi bzung bsod</text></item>
<item><p>269a.4</p><section></section><text>nams kyis tshogs bsag go/ /de nas rim gyis snang ba 'byung ba la bla ma spyi bor bsgoms la/ yi ge gsum gyi sngags kyis byin gyis brlab cing / oM baM/ haM yoM/ hriM moM/ hriM hrIM / hUM hUM/ phaT phaT/ ces pas lag pa byin gyis brlabs la go bgo ste bgegs thams cad</text></item>
<item><p>269a.5</p><section></section><text>zhi bar byed pa'i sngags 'di brjod do/ /oM hriM g+ha g+ha g+hA ta ya g+hA ta ya sarba duSh+TAM phaT srA hA/ de nas mchog dang thun mong gi dngos grub 'byung bas lus ngag yid gsum gyis thabs la mkhas par bya ste/ oM swa b+hA wa shud+d+haH sarba d+harmAHswa b+hA wa shud+d+ho\u0f85haM zhes brjod pas lus rnam</text></item>
<item><p>269a.6</p><section></section><text>par dag pa lha'i gzhal yas khang chos 'byung gi dkyil du bsam/ oM badzra shud+d+haHsarba d+harmA badzra shud+d+ho\u0f85haM zhes brjod pas ngag rnam par dag pa sngags kyi 'khor lo la oM oM oM sarba bud+d+ha DA ki nI ye/ oM badzra war+Na nI ye/ oM badzra bai ro tsa nI ye/ hUM hUM hUM phaT phaT phaT swA hA / </text></item>
<item><p>269a.7</p><section></section><text>zhes bzlas so/ /oM yo ga shud+d+haHsarba d+harmA yo ga shud+d+ho\u0f85haM zhes brjod yid rnam par dag pa lha'i sku zhal gcig phyag gnyis pa gri gug dang thod pa dang kha T+wAM gi 'dzin pa/ sku mdog dmar ba la dur khrod chas kyis brgyan pa zhabs g.yas bskum pa/ g.yon brkyang bas dus mtshan</text></item>
<item><p>269b.1</p><section></section><text>ma mnan pa/ gar dgu'i nyams kyis bzhugs pa bsgom par bya'o/ /de'i gsang gnas su chu'i sa bon las 'od 'phros pas phyag rgya bzhis ye shes kyi lha mo dgug gzhug la sogs pa bya'o / /de yang rang nyid lta bu gcig spyan drangs la phyag 'tshal mchod pa dbul/ sdig</text></item>
<item><p>269b.2</p><section></section><text>pa bshags/ rjes su yi rang / chos kyi 'khor lo bskor bar bskul/ gsol ba gdab/ dge ba bsngo/ /byin gyis brlabs/ dbang bskur/ bdag la mkha' 'gro ma bzhis bstod/ sngags 'dis gtor ma gtang ste/ oM badzra yo gi nI kA ma ru pa yo gi nI/ dz+wa la mu khi ni kha</text></item>
<item><p>269b.3</p><section></section><text>kha khA hi khA hi hUM hUM phaT phaT ces brjod cing rkang pa brgyad kyis bstod/ de nas thabs bla na med pas rdzogs pa'i byang chub thob pas yod med gnyis su med pa'i gdams ngag bla ma'i zhal las shes par bya'o/ /mar gyur thugs kyi dpal be'u las/ /zab mo bcud kyi thigs pa</text></item>
<item><p>269b.4</p><section></section><text>byung / /skal ldan rin chen lta bu yi/ /rdo rje phag mo 'grub par shog /rdo rje phag mo'i sgrub thabs rje btsun ka ma la shI las mdzad pa rdzogs so//[ #]@##/ /rgya gar skad du/ many+dzu shrI kro d+ha sA d+ha naM/ bod skad du/ 'jam dpal khro bor sgrub pa/ smra ba'i seng ge</text></item>
<item><p>269b.5</p><section></section><text>la phyag 'tshal lo/ /dpal ldan khro bo gshin rje gshed/ /khro rgyal gtso la rab 'dud nas/ /de yi zab mo sgrub pa'i thabs/ /sgyu 'phrul dra ba'i tshul du bri/ /de la 'jam dpal gshin rje sgrub par 'dod pa'i rnal 'byor pas dur khrod la sogs pa yid dang rjes su mthun pa'i</text></item>
<item><p>269b.6</p><section></section><text>gnas su stan bde ba la 'dug ste rang gi snying gar nyi ma'i dkyil 'khor bsgom/ de'i dbus su hUM mthing nag rab tu 'bar ba bsgom/ de las 'od 'phros pas bar chad thams cad srung zhing bde bar gshegs pa rnams kyi thugs dam bskul te/ sangs rgyas dang byang chub</text></item>
<item><p>269b.7</p><section></section><text>sems dpa' thams cad mdun gyi nam mkha' la spyan drangs la/ yan lag bdun pa bya zhing tshad med pa bzhi bsgoms te de ni bsod nams kyi tshogs bsag go/ /de nas oM sarba d+harmA b+hA ba swa b+hA wa shud+d+ho\u0f85haM/ zhes pas chos thams cad nam mkha' lta bur bsgom/ /de'i ngang</text></item>
<item><p>270a.1</p><section></section><text>las rang gi rig pa hUM mthing nag rab tu 'bar bar bsgom/ de gyur pa las rdo rje khro bo hUM gis mtshan par bsam/ de las byung ba'i bcom ldan 'das 'jam dpal gshin rje gshed mthing nag zhal gcig pa spyan gsum pa/ khro gnyer dpral bar bsdus</text></item>
<item><p>270a.2</p><section></section><text>pa/ mche ba gtsigs shing skra gyen du brdzas pa/ phyag g.yas kyis ral gri rdo rje'i yu ba can bzung ba/ g.yon sdigs mdzub ut+palas mtshan pa/ gcer bu dur khrod kyi rgyan gyis brgyan pa/ yum rdo rje phag mo dang rol zhing ye shes kyi me 'bar ba/ ma he gdan du bting nas</text></item>
<item><p>270a.3</p><section></section><text>las kyi gshin rje 'dul bar bsgom/ de'i thugs ka nas hUM las 'od 'phros pas de lta bu'i ye shes sems dpa' spyan drangs la phyag dang mchod pa dbul te/ oM badzra puSh+pe hUM/ d+hU pe hUM/ dI pe hUM/ gan+d+he hUM/ ni ri te hUM/ ne+e bi d+ye hUM/ shap+da hUM/ /zhes mchod pa dbul gtor ma</text></item>
<item><p>270a.4</p><section></section><text>gtang ngo / /gtor snod mi dmigs pa las rin po che'i snod du bsam/ hUM zhes brjod pas bdud rtsir bsam/ 'dod pa'i don la gsol ba gdab par bya'o / /dzaHhUM baM hoHsa dgug gzhug la sogs pa bya zhing / yi ge gsum gyis sku gsung thugs byin gyis brlabs / dbang bskur/ </text></item>
<item><p>270a.5</p><section></section><text>mi skyo bar du bsgom/ de nas bzlas pa'i sngags 'di yin te / A+oM hrIH Sh+T+r-iH bi kr-i tA na na hUM hUM phaT phaT swA hA/ zhes nam mkha'i dkyil nas thog babs pa ltar shin tu drag par bzlas so/ /de nas sgyu ma lta bu'i rang bzhin 'od gsal ba/ zung du 'jug pa/ rdo rje'i bzlas pa</text></item>
<item><p>270a.6</p><section></section><text>sems de la gtad pa'o/ /nag po thugs kyi dpal be'u nas/ /zab mo bdud rtsi'i bcud thigs pas/ /skal ldan rin chen lta bu yi / /'jam dpal gshin rje grub par shog /'jam dpal khor bor sgrub pa rje btsun ka ma la shI las mdzad pa rdzogs so// </text></item>
<item><p>270a.7</p><section></section><text>@##/ /rgya gar skad du/ ShaT d+harma u pa de sha nA ma/ bod skad du/ chos drug gi man ngag ces bya ba/ dpal bde mchog 'khor lo la phyag 'tshal lo/ /dal 'byor rgyu 'bras las rnams las/ /rnal 'byor don gyi snying po btsal/ /rnal 'byor lus kyi rtsa yi</text></item>
<item><p>270b.1</p><section></section><text>tshogs/ /phra rags rlung dang ldan pa ni/ /dbang du byed thabs 'khrul 'khor gyis/ /dbyung rngub dgang dang gzhil ba ste/ /la la nA dang ra sa nA/ /a wa d+hU tI 'khor lo bzhi/ /lte bar tsaN+Da lI yi me/ /phra rab las 'phel hAM las ni/ /bdud rtsi'i chu rgyun dga' bzhi'i</text></item>
<item><p>270b.2</p><section></section><text>'gros/ /rgyu mthun la sogs 'bras bu bzhi/ /'khrul 'khor drug gis rgyas par bya/ /tsAr+ya pa'i u pa de sho'o// //snod bcud khams gsum ma lus pa/ /sgyu ma rmi lam la sogs dpes/ /'gro 'dug spyod lam kun du sbyang / /lha tshogs sgyu ma me long gzugs/ /rdo rje</text></item>
<item><p>270b.3</p><section></section><text>sems dpa' legs bris pa/ /gzugs brnyan gsal bar snang dang mtshungs/ /de nyid sgyu ma'i gzugs bzhin du/ /sgyu dpe bcu gnyis ltar mthong ba/ /rnal 'byor sgyu ma'i don mthong ba'o/ /nA gA dzu na'i u pa de sha'o// //rmi lam rmi lam don shes shing / /rgyun du zab</text></item>
<item><p>270b.4</p><section></section><text>mo'i don bsgom pa/ /nA da thig le la sogs pa/ /rigs lnga'i sa bon la dmigs nas/ /sangs rgyas zhing dang sangs rgyas blta/ /gnyid dus bde chen sgrub pa'i thabs/ /la ba pa'i u pa de sha'o// //rnal 'byor a wa d+hU tI pa/ /a wa d+hU tIr sems gnas pa/ / </text></item>
<item><p>270b.5</p><section></section><text>snying gi thig ler sems brtan pas/ /'od dang 'od zer 'ja' ris dang / /skya rings nyi 'od zla 'od dang / /nyi ma zla ba shar 'dra dang / /lha dang sku yi snang ba sogs/ /sna tshogs zhing khams dag par 'gyur/ /rnal 'byor pa yi lam chen te/ /nA gA rdzu na'i u pa de sha'o// // </text></item>
<item><p>270b.6</p><section></section><text>rnal 'byor 'chi ba'i dus kyi tshe/ /dbang po rnams dang 'byung ba sdud/ /zla nyi rlung rnams snying gar 'dus/ /rnal 'byor ting 'dzin sna tshogs 'char/ /rnam shes phyi rol yul song na/ /rmi lam yul bzhin sna tshogs snang / /bdun bdun dus tshe 'chi snang dang / /de nas skye</text></item>
<item><p>270b.7</p><section></section><text>bar 'gyur ba nyid/ /de tshe lha yi rnal 'byor sgom/ /yang na de nyid ngang la gzhag /de rjes skye la phyogs pa'i tshe/ /mnga' bdag lha yi rnal 'byor gyis/ /snang srid lha yi rnal 'byor sgom/ /des ni bar do khegs par 'gyur/ /su kha si d+hi'i u pa de sha'o// //de</text></item>
<item><p>271a.1</p><section></section><text>las rnal 'byor 'pho ba'i tshe/ /grong 'jug lha dang sa bon gyis/ /'gro 'ong ring dang thung ba dang / /lha la bslab cing 'phar ba'i dus/ /gang 'dod grong du 'jug par bya/ /gong du 'bo na stong ra lha/ /yaM sprod hi ka hUM dang hUM/ /lha dang bla ma'i thugs kar</text></item>
<item><p>271a.2</p><section></section><text>'phang / /des ni 'dod pa'i gnas su 'phro/ /su kha sid+hi'i u pa de sha'o// //grub pa'i rnal 'byor dbang phyug til+li pa'i zhabs kyi zhal snga nas mdzad pa rdzogs so// //rgya gar gyi mkhas pa nA ro paN+Di ta dang / mar pa lho brag pa chos kyi blo gros kyis kha che'i gnas puSh+ma ha</text></item>
<item><p>271a.3</p><section></section><text>rir bsgyur ba'o//[ ]@##/ /rgya gar skad du/ A ha pra ma Na saM myag+nA ma DA ki n+yu pa de sha/ bod skad du/ bka' yang dag pa'i tshad ma zhes bya ba mkha' 'gro ma'i man ngag/ dpal rdo rje 'chang chen po la phyag 'tshal lo/ /gang zag blo yi khyad par gyis/ /rim gyis</text></item>
<item><p>271a.4</p><section></section><text>pa dang cig car ba/ /rim gyis pa yi sman chen 'di/ /cig car ba yi dug chen yin/ /cig car ba yi sman chen 'di/ /rim gyis pa yi dug tu 'gyur/ /des na sbyangs pa'i 'phro can la/ /cig car ba ni bstan par bya/ /sems can dang po'i las can la/ /rim gyis pa 'di bstan</text></item>
<item><p>271a.5</p><section></section><text>par bya/ /dang po nyon mongs gdul ba ni/ /khams kyi rab tu dbye ba bya/ /phung po zhig grol bsgom par bya/ /bla mas bstan pa'i lam gyi ni/ /slob ma yongs su smin bya zhing / /bskyed rim gzhung las shes par bya/ /ngag dben pa dang rlung sgom pa/ /bla ma'i zhal las shes</text></item>
<item><p>271a.6</p><section></section><text>par bya/ /sems la dmigs pa'i man ngag ni/ /bde ba chen po'i man ngag go/ /byang chub sems kyi man ngag ni/ /bla ma'i zhal las shes par bya/ /phyag rgya chen po'i man ngag ni/ /man ngag tshig bsdus dag las shes/ /gtum mo 'od gsal sbyangs pa la/ /sgyu ma</text></item>
<item><p>271a.7</p><section></section><text>lta bu'i lus bsgom pa/ /slob pa dang ni mi slob gnyis/ /slob pa la yang gnyis yin te/ /mngon par rtogs pa'i rim pa dang / /rang nyid lhag par gnas pa'o/ /mngon par rtogs pa'i rim pa la/ /gsang ba'i dbang gi dus dag tu/ /me long dri ma med pa</text></item>
<item><p>271b.1</p><section></section><text>la/ /rdo rje sems dpa' legs bris te/ /de yi gzugs brnyan snang dang mtshungs/ /zhes bya ba nas sgyu ma'i dpe bcu gnyis kyi sgo nas rtogs par bya'o/ /rang nyid lhag par gnas pa la/ /'pho dang grong du 'jug pa dang / /rmi lam bar do rnam pa bzhi/ /gong du 'pho ba</text></item>
<item><p>271b.2</p><section></section><text>rnam gsum ste/ /bskyed pa'i rim pa'i tshul dang ni/ /sgyu ma dngos dang 'od gsal lo/ /bskyed pa'i rim pa'i tshul la ni/ /k+ShuM la sogs pa'i yi ge yis/ /bu ga dag kyang dgag bya ste/ /rang gi sems ni lha yi sku/ /'ja' tshon lta bur bsgom pa'o/ /yang na hUM la bsdu bya ste/ / </text></item>
<item><p>271b.3</p><section></section><text>tshangs pa'i bu ga dag tu gdon/ /'og min gnas su yang dang yang / /rgyun mi chad par gnas par bya/ /de ltar sgom pa brtan gyur nas/ /dus dang rtags rnams shes bya ste/ /'pho khar shes pa gnas su bskyal/ /de ltar byas pas 'pho bar 'gyur/ /sgyu ma dngos kyi 'pho ba ni/ / </text></item>
<item><p>271b.4</p><section></section><text>'og nas 'byung ba'i rmi lam la/ /goms par bya ste sum cu ni/ /rtsa gsum gnas su 'pho bya ste/ /de ru sngar ni gang bsgoms pa'i/ /goms pa khrid de bsgoms gyur na/ /bde ba skye ba'i gnas yin pas/ /mi rtog ye shes thob nas ni/ /tshe 'di nyid la sangs rgyas nyid/ / </text></item>
<item><p>271b.5</p><section></section><text>thob 'gyur 'di la the tshom med/ /sngags pa'i 'gro sa mchog yin te/ /mtshan nyid pa ni ltung bar 'gyur/ /'od gsal ba yi 'pho ba ni/ /'chi ba'i dus ni shes bya ste/ /mi rtog pa la sems gnas nas/ /lus kyi rtsol ba dag gis ni/ /'od gsal bar ni gzhug bya ste/ / </text></item>
<item><p>271b.6</p><section></section><text>bar dor mya ngan 'da' ba yin/ /bslabs nas 'pho ba de rnams yin/ /'od gsal ba la sems gnas na/ /slob bzhin pa yi rnal 'byor che/ /ma bslabs par yang 'pho ba yod/ /zung 'jug ting 'dzin la gnas na/ /slar zhing gang la'ang mi slob bo/ /gdams pa</text></item>
<item><p>271b.7</p><section></section><text>gser 'gyur rtsi 'di yis/ /'chi tshe gang la phog gyur pa/ /dngos de mya ngan 'das gser 'gyur/ /de phyir bla ma thabs la mkhas/ /de la grong du 'jug pa ni/ /mdun du dmigs pa gsal byas la/ /dbugs dang sems ni ma yengs bar/ /gtad nas yun du goms</text></item>
<item><p>272a.1</p><section></section><text>gyur na/ /des ni shes lus bya ba dang / /dmigs pa rje gsal je gsal 'gyur/ /de la yun du goms byas nas/ /bsod nams can gyi lus blangs te/ /rang gi phung po dor byas nas/ /sems can don ni ma lus bya'o/ /rmi lam la yang rnam lnga ste/ /dran</text></item>
<item><p>272a.2</p><section></section><text>dang sgyu mar shes pa dang / /sbyangs dang goms pa khrid pa dang / /gong du 'pho bar shes par bya/ /dran pa shes bya sgom pa ni/ /gnyid ma log pa'i dus su yang / /'dun pa dag ni sngon btang ste/ /log ka ma yi shes pa ni/ /dran pas yang dang yang bsgug la/ /bsgugs pas log pa</text></item>
<item><p>272a.3</p><section></section><text>lan re bzhin/ /rab 'bring sad dus 'byung bar 'gyur/ /de ltar dran pa brtan gyur nas/ /sgyu ma dag tu shes bya ste/ /ma log pa yi dus su yang / /snang srid sgyu mar shes bya ste/ /sgyu ma dngos ni rmi lam yin/ /'di nyid sgyu mar ma shes pas/ /bar do sgyu mar ma shes na/ /bar</text></item>
<item><p>272a.4</p><section></section><text>do'i srid pa mi khegs pas/ /skye ba yang nas yang blangs te/ /khams gsum 'khor bar 'khyams pa yin/ /de ltar rmi lam dngos dag la/ /blo ni 'jug tu ma btub na/ /sngon du 'gro ba dag bya ste/ /ma log pa yi dus su yang / /snang srid sgyu mar shes bya ste/ /bskyed</text></item>
<item><p>272a.5</p><section></section><text>pa'i rim pa'i rtags dag dang / /'du 'dzi shin tu nyung ba dang / /sngar gyi goms pas khrid pa dang / /mos pa shin tu drag pa dang / /'gugs pa'i dus dag shes pa'o/ /gnyid ma log pa'i dus su yang / /dran pas de nyid sgyu ma ru/ /shes bya bsam pa sngon btang la/ /nan</text></item>
<item><p>272a.6</p><section></section><text>tan du ni bsgom par bya/ /de ltar du ni goms pa dang / /phan tshun dag tu byin pa dang / /ngal dub dag ni 'ong ba dang / /'grangs ltogs dag ni 'ong ba dang / /cho 'phrul dag ni ston pa dang / /de la sogs pa'i mtshan ma rnams/ /gnyid log pa yi dus su yang / /goms par</text></item>
<item><p>272a.7</p><section></section><text>byas pa'i bag chags kyis/ /log ka ma yi dus su yang / /mtshan ma'i dran pa de nyid la/ /bag mi tsha bar spyad par bya/ /des na sgyu ma'i bsre ba 'grub/ /de ltar sgyu mar yang dang yang / /nyin mtshan rtag tu bsams nas su/ /sgyu mar shes pa'i mtshan ma ni/ /ya mi nga</text></item>
<item><p>272b.1</p><section></section><text>dang bag mi tsha/ /dam dum kam kem 'byung bar 'gyur/ /de ltar goms pa brtan par bya/ /de ltar brtan par gyur nas ni/ /'pho ba dag ni bya bar bshad/ /gnyid ma log pa'i dus su yang / /sems ni gang dgar gtang bar bya/ /'gro sar sems ni btang byas nas/ / </text></item>
<item><p>272b.2</p><section></section><text>log ka ma yi dus su yang / /de ring bag chags dran byas te/ /de ltar rang gi rig pa yis/ /dpyad cing gang ltar bde bar 'pho/ /'pho ba brtan par gyur pa na/ /sgyu ma sbyangs pa'i mtshan nyid kyis/ /sngon gyi bsam pa khrid par bya/ /de ltar snga ma ji bzhin bsgom/ /log</text></item>
<item><p>272b.3</p><section></section><text>kar yang dang yang du sgom/ /de ltar rmi lam dus su yang / /dam dum bag re 'byung bar 'gyur/ /de nas rmi lam sbyong ba la/ /gang yang bzang ngan mi lta ste/ /rtags ma byung bar zin pa'ang yod/ /rang gi rig pas rtogs bya ba/ /ma rtogs pa na 'bad cing brtag /rtsol ba dag</text></item>
<item><p>272b.4</p><section></section><text>gis bskyed byas la/ /shes pa tshar ni gcad par bya/ /gong gi bstan pa'i gdams pa ltar/ /de ltar yang dang yang byas pas/ /mod du zin pa dag kyang yod/ /longs spyod la sogs rgyud sbyangs pas/ /lo yis zin pa dag kyang yod/ /ye ma zin pa dag kyang yod/ /de ltar</text></item>
<item><p>272b.5</p><section></section><text>yang dang yang goms pas/ /rmi lam byin gyis rlob pa yin/ /de yis bar do rlobs par 'gyur/ /gong ma'i rmi lam goms pa yis/ /'chi ba'i shes pa gsal byas te/ /'chi ka'i rtags rnams tshang ba dang / /sngar goms pa la sems bzhag ste/ /'od gsal bar ni 'jug</text></item>
<item><p>272b.6</p><section></section><text>par bya/ /'chi khar gnyid ni log pa ni/ /dran pa dag na sngon btang nas/ /'od gsal ngang la gnas par bya/ /sa bon skye gnas rim khyab pa/ /gzhi dang khang pa nyid dang ni/ /las dang sbyor ba rang nus la/ /rang gi ngo bo thig ler bcas/ /bcu gnyis mtha' yi tshig gi don/ / </text></item>
<item><p>272b.7</p><section></section><text>gang gis rtag tu goms gyur nas/ /des ni dngos grub bde ba yi/ /rdo rje 'dzin pa rang nyid 'gyur/ /snang ba thim dang rtog pa thim/ /rags pa thim dang phra ba thim/ /thim pa'i rjes la goms pa dang / /rang bzhin gyis ni 'od gsal 'byung / /de yi rjes la zung 'jug sku/ /slob</text></item>
<item><p>273a.1</p><section></section><text>pa dang ni mi slob gnyis/ /mi slob pa ru gyur pa na/ /'bras bu thob ces bstan pa yin/ /sngon byung srid pa'i sha tshugs can/ /las kyi rdzu 'phrul shugs dang ldan/ /bar do de yi mig snga ru/ /thabs dang shes rab mthong ba la/ /bla ma dag tu dmigs byas te/ / </text></item>
<item><p>273a.2</p><section></section><text>gsang ba'i dbang ni dran byas nas/ /mig ser zhe sdang kun spangs te/ /bde ba'am mi rtog pa bsgoms pa'am/ /yang na sngar dus gang bsgoms pa'i/ /sbyangs pa sngon du dran par bya/ /dus su dran par gyur nas ni/ /dang po'i srid pa khegs par 'gyur/ /de nas bdun phrag bdun</text></item>
<item><p>273a.3</p><section></section><text>gyi bar/ /gong ma bzhin du goms byas na/ /bzhi bcu rtsa dgu 'das pa dang / /'khor ba'i srid pa khegs pa dang / /de ltar sgyu mar gnas pa la/ /'od gsal pa yis sbyangs bya ste/ /'od gsal bar ni 'jug par 'gyur/ /rtsigs kyi rgya bdun dang bcas pa'o// </text></item>
<item><p>273a.4</p><section></section><text>@##/ /bka' dpe phyi ma bzhugs so// @##/ /bla ma chen po nA ro pas/ /bde mchog 'khor lo'i gsang sngags ni/ /'bum phrag gcig tu bzlas pa yis/ /sa ni g.yo zhing lung bstan thob/ /shar phyogs ngogs [(]gyi [,]kyi [)]te lo ba'i/ /zhal sngar gdams pa mnos pa ni/ /dngos po'i</text></item>
<item><p>273a.5</p><section></section><text>gsan lugs lam dang ni/ /'bras bu skye ba'i rim pa'o/ /de la dngos po'o gnas lugs ni/ /lus ni byang chub rnam lnga dang / /rtsa dang byang chub sems dang ni/ /mi gtsang rdzas dang rnam rtog gis/ /lus kyi chos ni gnas pa yin/ /de la sems kyi gnas thabs ni/ /lus</text></item>
<item><p>273a.6</p><section></section><text>gnas ye shes chen po ste/ /skye 'gag bral ba'i ngo bo yin/ /lam la bskyed dang rdzogs pa'o/ /de la gnad ni rnam gsum ste/ /lus dang dus dang yul dang gsum/ /de la lus kyi gnad bshad pa/ /chu shing bzhin du bsrang bar bya/ /re mig bzhin du bsnol bar bya/ / </text></item>
<item><p>273a.7</p><section></section><text>nor bu rin chen drang por rtsar/ /mnyam par gzhag pa'i phyag rgya ni/ /lte ba'i 'og tu btsir bar bya/ /mgul ba bsrang la nor bu sba/ /'phel ka nam mkha' ltar yangs bya/ /yul gyi gnad ni gnyis yin te/ /phyi yi dkar dmar rnam pa can/ /nang du 'khor lo rnam pa bzhi/ / </text></item>
<item><p>273b.1</p><section></section><text>de la thabs lam bgrang mi lang / /de la dus kyi gnad bshad pa/ /g.yas g.yon 'pho dus zer ba yong / /gnyid dang rmi lam snyoms 'jug dang / /tha mal dus dang rnam pa bzhi/ /de la dus bzhi'i nyams len ni/ /bla ma'i zhal las shes par bya/ /rlung gi gnad</text></item>
<item><p>273b.2</p><section></section><text>la bzhi yin te/ /rngub dang dgang dang gzhil ba dang / /mda' ltar gyen du 'phangs pa ste/ /srog rtsol gyi ni sbyor ba yis/ /lte ba'i a las me sbar te/ /'khor lo bzhi bsregs rtsa kha dbye/ /me lce haM la reg pa yis/ /byang chub sems kyi rtsa rnams dgang / /a</text></item>
<item><p>273b.3</p><section></section><text>las babs shing thigs pa chad/ /bde stong dbyer med don la gzung / /sbyor ba bzhi ldan ma shes na/ /yon tan skyon du 'gyur ba'i nyen/ /'byung bzhi ro snyoms ma shes na/ /bsgoms kyang bogs ni mi 'gyur ste/ /bcos thabs bgrang ni mi lang gis/ /gtum mo'i go</text></item>
<item><p>273b.4</p><section></section><text>cha gtsigs su che/ /de las 'bras bu 'char pa ni/ /dang po dro ba lta bu 'byung / /gnyis pa du ba lta bu 'byung / /gsum pa srin bu me khyer dang / /bzhi pa mar me lta bu ste/ /lnga pa nam mkha' lta bur 'char/ /de nas bde ba 'char ba dang / /rnam par rtog pa shugs kyis</text></item>
<item><p>273b.5</p><section></section><text>'gag /smig rgyu srin bu me khyer dang / /skya rengs shar ba lta bu 'byung / /'byung bzhi gcig la gcig thim nas/ /tsaN+Da lI ni shugs kyis 'bar/ /shu kra nges par 'bab par nges/ /nang gi tsha grang 'dres pa'i rtags/ /nam mkha' sprin dag lta bu rnams/ /rim pas grangs</text></item>
<item><p>273b.6</p><section></section><text>kyis 'byung bar gsungs/ /seng ge dkar mo'i 'o ma de/ /gser skyogs dngul skyogs ma yin pa/ /snod ngan phal du mi blugs 'tshal/ /brgya la gal te blugs pa na/ /snod kyang chag la 'o ma 'bo/ /bla ma grub thob man ngag 'di/ /slob ma skal ldan ma gtogs pa/ /snod ngan</text></item>
<item><p>273b.7</p><section></section><text>rnams la byin gyur na/ /dam tshig nyams nas dmyal bar 'gro/ /des na sbyangs pa'i las can gces/ /bsgoms pas sangs rgya ba gtum mo'i tshig sbram/ brtson 'grus can tshe 'di la sangs rgya ba'i gdams pa'o// //sgyu lus lam du bya ba ni/ /snang ba 'di dang 'gro ba kun/ / </text></item>
<item><p>274a.1</p><section></section><text>sgyu ma lta bur 'dir bshad de/ /sgyu ma lta bu'i ting 'dzin gnas/ /thams cad de dang 'dra bar mthong / /phyi dang nang du rnam phye ba/ /thams cad sgyu ma las gzhan min/ /me long nang gi gzugs brnyan gyis/ /sgyu ma'i lus 'di shes par bya/ /kha dog rnams ni 'ja'</text></item>
<item><p>274a.2</p><section></section><text>lta bu/ /khyab pa chu yi zla bas so/ /me long dri ma med pa la/ /rdo rje sems dpa' legs bris pa'i/ /gzugs brnyan gsal bar snang dang mtshungs/ /rnal 'byor pas ni gang gang dmigs/ /de de sgyu ma bzhin du brtags/ /me long nang gi gzugs brnyan dang / /rmi lam sgyu</text></item>
<item><p>274a.3</p><section></section><text>ma chu bur dang / /mig 'phrul mtshungs par gang gis mthong / /smig rgyu rmi lam lta bu dang / /dri za'i grong khyer dag dang mtshungs/ /sgyu mar bstan pa'i mtshan nyid kyi/ /'gro ba sgyu ma ji bzhin te/ /dmigs med kun rdzob dag tu ni/ /sgyu ma lta bur rab tu bshad/ /dag pa lha yi sgyu</text></item>
<item><p>274a.4</p><section></section><text>lus dang / /rnam par smin pa'i sgyu lus te/ /gzugs dang sgra dang de bzhin dri/ /ro dang reg bya nyid dag la/ /mig la sogs pa la 'jug pa/ /sgyu ma lta bu nye bar brtags/ /rdo rje theg pa 'di nyid du/ /mang du bshad pas mi zhig bya/ /bag chags dag pas sangs rgya ba sgyu lus kyi</text></item>
<item><p>274a.5</p><section></section><text>tshig sbram// //rmi lam lam khyer gdams pa ni/ /chos rnams rmi lam lta bu ste/ /ngo bo nyid kyis ma skyes shing / /rang bzhin dag pa de nyid la/ /'khrul pa log par rab tu gsungs/ /rdo rje las byung sna tshogs pa'i/ /rmi lam dri ma med mthong na/ /sku gsung thugs kyi rdo rje</text></item>
<item><p>274a.6</p><section></section><text>las/ /skyes pa bla med 'grub par 'gyur/ /'di la don lnga rgyas par bshad/ /don bzhis lam du slong ba'o/ /dran dang sgyu mar shes pa dang / /sbyangs dang goms pa khrid pa rnams/ /sngar ni gong du rgyas par bstan/ /don bzhis nyams su blang ba ni/ /dang por rmi lam bzung ba dang / / </text></item>
<item><p>274a.7</p><section></section><text>de nas sbyang zhing sgyu mar bslab/ /de nas ya nga sbang pa dang / /kho na nyid don bsgom pa'o/ /chos rnams rmi lam ltar shes nas/ /sems can don du rab tu 'jug /sgyu ma lta bur lam khyer bas/ /sgyu ma lta bur sangs kyang rgya/ /bag chags can rmi lam la brten nas sangs</text></item>
<item><p>274b.1</p><section></section><text>rgya ba'i tshig sbram// //'od gsal lam du bya ba ni/ /chos rnams rang bzhin 'od gsal ba/ /gdod nas dag pa nam mkha' bzhin/ /ye shes gsum ni rnam dag pa/ /snang ba gsum gyi rgyu can te/ /ma lus yul la zhugs nas ni/ /'od gsal bar ni zhugs par 'gyur/ /stong</text></item>
<item><p>274b.2</p><section></section><text>pa ma yin me stong min/ /dbu mar yang ni mi dmigs so/ /ji ltar dang ba'i chu klung las/ /nya dag myur du 'phar ba ltar/ /de bzhin thams can stong gsal las/ /sgyu 'phrul dra ba 'byung zhing 'gag /'od gsal 'di ni rnam lnga ste/ /rang bzhin gyis ni 'od gsal dang / /shes</text></item>
<item><p>274b.3</p><section></section><text>rab 'od gsal 'char ba dang / /ting nge 'dzin gyi 'od gsal dang / /de bzhin nyid kyi 'od gsal dang / /rtogs pa'i 'od gsal bstan pa'o/ /de la dus ni lnga yin te/ /'chi ba'i dus dang dbu mar gnas/ /mnyam gzhag dang ni log pa'i tshe/ /mnyam rjes ro gcig gyur pa dang / / </text></item>
<item><p>274b.4</p><section></section><text>lhag mthong rtogs pa'i dus yin no/ /'od gsal mngon du gyur pa las/ /de las zung du 'jug par 'char/ /gnyid 'thug pos sangs rgya ba 'od gsal gyi tshig sbram// //'pho ba'i bye brag shin tu mang / /sbyangs te 'pho dang ting 'dzin dang / /srog dang rtsol bas 'pho ba</text></item>
<item><p>274b.5</p><section></section><text>dang / /lus kyi rtsal bas 'pho ba dang / /rnam shes bla mar 'pho ba dang / /btsan thabs dag tu 'pho ba dang / /spros med chos sku'i 'pho ba dang / /spros bcas gzugs sku'i 'pho ba dang / /longs spyod rdzogs sku'i 'pho ba dang / /yid 'ong mkha' 'gro'i 'pho ba'o/ / </text></item>
<item><p>274b.6</p><section></section><text>de dag thams cad ro gcig par/ /sngon 'gro dngos gzhi rjes gsum las/ /pus mo bskor zhing se gol gdab/ /brgya rtsa brgyad pa zin pa'i tshad/ /snying gar zin nas lkog mar bzung / /dbugs ni ngal bar gyur pa na/ /sna sgor cha mnyam ngal bso bya/ /rang 'dod dbu mar</text></item>
<item><p>274b.7</p><section></section><text>zin gyur na/ /bde ba'i 'khor lor drang bya ste/ /shes pa bde ba can du gtad/ /tshangs pa'i sgo nas 'pho bar bya/ /rims la sogs bas ma phog par/ /'pho ba'i sbyor ba mchog yin no/ /dus la babs na 'pho bya ste/ /dus min lha rnams gsod par 'gyur/ /ji ltar 'dam</text></item>
<item><p>275a.1</p><section></section><text>pa'i lus dag las/ /ye shes sku ni rang dgar 'byung / /ma bsgoms par sangs rgya ba 'pho ba'i tshig sbram// //bar do lam du slong ba ni/ /dang po snang ba gsum gyis ni/ /thim pas 'od gsal ngos bzung ba/ /gnyis pa dag dang ma dag pas/ /sgyu ma lta bu'i sgo nas</text></item>
<item><p>275a.2</p><section></section><text>ni/ /bar ma dor ni sangs rgya thabs/ /gsum pa mngal sgo dgag pa dang / /bzhi pa mngal sgo bsdam pa'o/ /de la skye shi'i bar do ru/ /bsgoms te sangs rgya gtum mo dang / /sgyu ma'i sku la bslab par bya/ /de la goms par gyur pa dang / /rmi lam sgyu lus gnyis bsres la/ / </text></item>
<item><p>275a.3</p><section></section><text>rmi lam bar do sbyang bar bya/ /rmi lam sgyu lus 'byongs pa dang / /'chi ka'i dus kyi bar do ru/ /'od gsal ba dang 'dres pa las/ /sgyu lus ril 'dzin rjes zhig gis/ /bag chags thams cad bsregs pa na/ /'od gsal me yis sbyangs nas ni/ /zung du 'jug pa'i skur sangs</text></item>
<item><p>275a.4</p><section></section><text>rgya/ /rim gyis 'jug pa'i gang zag gis/ /shes pa skye lugs 'du lta ste/ /snang ba thim dang rtog pa thim/ /rags pa thim dang phra ba thim/ /thim pa'i rjes su goms pa yis/ /rang bzhin gyis ni 'od gsal 'byung / /de yi rjes la zung 'jug 'char/ /sku ni rnam pa gnyis</text></item>
<item><p>275a.5</p><section></section><text>'byung ste/ /slob ba dang ni mi slob gnyis/ /mi slob pa ru gyur tsa na/ /'bras bu thob ces bstan pa yin/ /gong du bstan pa de dag na/ /rgyas par bshad na 'di lta ste/ /dang po lung rigs man ngag gis/ /rgyud la rtogs pa shar tsam na/ /snang pa 'gag lugs bstan pa ni/ / </text></item>
<item><p>275a.6</p><section></section><text>gzugs ni sbra la thim gyur zhing / /sgra yang dri la dri yang ro/ /reg bya'i bar du rim gyis thim/ /sa dang chu dang me dang rlung / /de rnams rim gyis rnam shes la/ /rnam shes snang ba la thim che/ /phyi rtags zla shar lta bur blta/ /nang rtags du ba lta bu 'byung / /snang ba de nyid</text></item>
<item><p>275a.7</p><section></section><text>mched pa la/ /thim che phyi rtags nyi shar 'dra/ /shes ba mar me lta bu 'byung / /mched pa thob pa la thim pas/ /phyi rtags mun pa lta bu 'byung / /shes rab mar me lta bur 'char/ /thob pa 'od gsal la thim pas/ /phyi rtags tho rangs dus tshod kyi/ /skya rengs shar</text></item>
<item><p>275b.1</p><section></section><text>ba lta bu 'byung / /nang gi shes pa nam mkha' ni/ /sprin dag lta bur 'char ba'o/ /'od gsal de las ldang ba yi/ /zung 'jug ngos ni gzung bya ste/ /mngon par byang chub 'od gsal mes/ /bag chags thams cad sbyong dus su/ /slob ba'i zung 'jug ces bya'o/ /sbyang gzhi</text></item>
<item><p>275b.2</p><section></section><text>sbyong byed med tsam na/ /goms pa mthar phyin gyur pa ste/ /mi slob zung 'jug ces bya'o/ /'bras bu thob par gyur pa yin/ /de las srid pa'i bar ma do/ /sgyu lus zung 'jug skur gyur te/ /longs spyod rdzogs pa'i sku thob bo/ /de la goms pas mngal sgo khegs/ /gal te</text></item>
<item><p>275b.3</p><section></section><text>zung 'jug ma shes na/ /srid pa'i skye ba mi khegs pas/ /chags sdang snang ba kun spangs la/ /dran pa'i spyan mas mtshams sbyar te/ /mngal bdam pa yi sbyor ba bya/ /mngon dga'i 'pho ba byas pa yis/ /gar 'dod gnas su skye bar 'gyur/ /'chi ba stong pa chos sku la/ /bar</text></item>
<item><p>275b.4</p><section></section><text>ma do ni longs spyod rdzogs/ /srid par skye ba sprul pa yi/ /skye ba'i cha ni thabs yin la/ /'gag ba shes rab srid mthar byed/ /srid pa bar dor sangs rgyab bar do rnam pa gsum gyi lam dang bsre ba bar do'i chig sbram// //grong du 'jug pa'i 'pho ba ni/ /bskyed ba'i rim pa'i 'pho</text></item>
<item><p>275b.5</p><section></section><text>ba las/ /bye brag gsal bar bstan pa ste/ /dang por sngon 'gro sbyangs pa dang / /dngos gzhi dmigs ba gsal ba yin/ /las la sbyar ba'i dus kyi tshe/ /maN+Dal steng du thod pa ni/ /mtshan ldan cig la hUM bris te/ /de la shes ba gtad padang / /gsal zhing dang la</text></item>
<item><p>275b.6</p><section></section><text>yang ba yi/ /rig pa bde ba skye bar 'gyur/ /rlung dang rnam par shes pa yang / /phyi rol lha dang rang nyid bsre/ /dang po khru gang bar khru gsum/ /tha mar khru bdun pa yi ni/ /dmigs pa rno la ngar ldan pas/ /steng 'og sbo bar nus pa yis/ /rnal 'byor pa yis</text></item>
<item><p>275b.7</p><section></section><text>'grub par gsungs/ /sems can rma med dag la yang / /rlung sems rtsal ni sbyang par bya/ /de nas lus kyi rten brje bas/ /las la sbyar ba'i dus tshod du/ /dam tshig ldan pa'i grogs mchog gces/ /lus brjes sems can don bya'o/ /grong 'jug gi</text></item>
<item><p>276a.1</p><section></section><text>tshig sbram bstan pa a+thi// //thabs mal byang chub sems kyi man ngag ni/ /gling bzhi bsdus la rgya mtsho brag la gtad/ /dang chen phyar la chu mig gyen du bzlog /'og rlung drangs la snying gar phyen par bya/ /stag mo khyi mo wa bzhad skad/ /steng 'og rlung ni</text></item>
<item><p>276a.2</p><section></section><text>bsdams par bshad/ /de ni bzung ba'i man ngag go/ /rtsa mig gang ba'i man ngag ni/ /chu snod g.yas g.yon gsum gcu ste/ /yi ge'i rgyug tshul lan gsum bya/ /lus la khyab par bya ba ni/ /dpung pa g.yon pa'i steng dag tu/ /lkog ma lan gsum gcu zhing gzhag / </text></item>
<item><p>276a.3</p><section></section><text>g.yas pa la yang de ltar bya/ /seng ge rnam rol phyag rgya yis/ /lus kun la ni khyab par 'gyur/ /bde ba chen po'i man ngag go/ /srog rtsol gnas su bsdams bya ste/ /rtsa rlung thig le mtshan ldan dang / /'od gsal rjes su gnang ba sgom/ /srog rtsol dag la dbang</text></item>
<item><p>276a.4</p><section></section><text>thob na/ /rlung ni g.yas g.yon spo nus dang / /kha dog bye brag tshor ba med/ /bsdams gnod med cing phyi nang bsre/ /tsha grang 'dres pa'i rtags byung na/ /rlung lnga 'od gsal thim pa na/ /dgos dgu thams cad 'byung ba dang / /dngos grub thob par sangs rgyas gsungs/ / </text></item>
<item><p>276a.5</p><section></section><text>bla ma dam pa'i gdams ngag la/ /chu bo'i rgyun bzhin nyams blangs na/ /dam tshig de yis skong bar gsungs/ /rmi lam mngon sum gang la yang / /cho 'phrul sna tshogs byung ba la/ /sgyu mar shes na lam du 'gyur/ /bden par bzung na bar chod yin/ /dngos grub rnam</text></item>
<item><p>276a.6</p><section></section><text>gnyis thob pa na/ /bar chad lam gyi grogs su 'char/ /gsang sngags thabs kyi lam mchog gi/ /mkha' 'gro gsang ba'i bcud bsdus pa/ /snying bo 'di ni bla na med/ /skal ldan rnams kyi spyod yul lo/ /'di ni thabs lam bka' dpe kun lam gnang ba yin no/ / </text></item>
<item><p>276a.7</p><section></section><text>bka' rgya lan gsum du yod do//[ ]@##/ /rgya gar skad du/ pany+tsa kra ma saM gra ha pra b+ha wa/ bod skad du/ rim pa lnga bsdus pa gsal ba/ dpal ldan bla ma'i zhabs la phyag 'tshal lo/ /sangs rgyas kun gyi gsang ba che/ /rim pa lnga la gnas pa po/ /dngos</text></item>
<item><p>276b.1</p><section></section><text>po'i gnas lugs lam dang ni/ /'bras bu skye ba'i rim pa'o/ /dngos po gnas lugs gnyis yin te/ /sems dang lus kyi gnas thabs las/ /rags dang phra dang shin tu phra/ /thun mong dbyer med rim zhes bya/ /gnyid dang rmi lam snyoms 'jug pa/ /tha mal dus dang</text></item>
<item><p>276b.2</p><section></section><text>rnam pa bzhi/ /'khor lo bzhi yi bdag nyid kyis/ /rtsa dang thig le sems shes pa/ /lus dang dus dang yul gyi ni/ /gnad ni bzhi ru shes par bya/ /dran pa sna chogs rnam rtog rnams/ /sems las yang dag 'byung bas na/ /rnam shes srog ni 'du ba'i rten/ /snying gar</text></item>
<item><p>276b.3</p><section></section><text>sngags kyi dkyil 'khor lo bsgom/ /gzhi lam 'bras bu rab shes pas/ /lus dben sngags dang sems gsum gyi/ /sgyu ma mngon par byang chub pa/ /zung 'jug rim pa shes par 'gyur/ /sngags kyi yi ge'i 'khor lo ni/ /dang por chu skyes 'dab brgyad pa/ /phyi nang gsang ba'i tshul</text></item>
<item><p>276b.4</p><section></section><text>gyis ni/ /rim pa ldan par bsam gtan bya/ /phyi rim shes rab dbyangs yig mtshan/ /bar ma gsal byed thabs bcas pa/ /gnyis su med par nang mar gnas/ /phyogs mtshams rim par ting nge 'dzin/ /sbyor ba rnam pa gsum rang bzhin/ /dbus su mig gi thig</text></item>
<item><p>276b.5</p><section></section><text>le ste/ /a dang bcas pa srog gyur gang / /gun gyi snying po spro zhing sdud/ /'byung ba bzhi yi rlung rnams nyid/ /rlung dang sngags su rab sbyor bas/ /rdo rje bzlas pa sbyang bar bya/ /'byung 'jug gnas pa nyi shu bshad/ /tha mal rnam rtog bag chags rnams/ /sngags nyid</text></item>
<item><p>276b.6</p><section></section><text>sems su dmigs pas so/ /lus dag pas ni rtog pa dag /rlung dag pas ni dri med 'gyur/ /rlung dag pas ni ye shes kyi/ /kun rdzob sgyu ma mngon du byed/ /de nyid mngon par byang chub pas/ /zung 'jug ye shes thob par 'gyur/ /las rnams bya ba phrin las</text></item>
<item><p>276b.7</p><section></section><text>tshogs/ /rnam shes ye shes sbyor bas 'grub/ /rtags rnams rim par 'char ba'i dngos/ /ye shes lnga yi rgyu mthun nyams/ /gsal snang 'bar ba'i ngang du'o/ /yan lag rlung las mngon shes 'thob/ /rtog pa'i tshogs ni mar 'grib cing / /gnyen po ye</text></item>
<item><p>277a.1</p><section></section><text>shes yal 'phel du/ /ye shes rim pa rang las rnyed/ /gcig dang du mar dmigs mi phyed/ /dang po smig rgyu lta bu'i nyams/ /'od zer lnga dang bcas pa 'char/ /gnyis pa zla ba lta bu dang / /gsum pa nyi ma'i 'od kyis 'khrigs/ /mtshams</text></item>
<item><p>277a.2</p><section></section><text>snang las ni thob pa ste/ /mtshams bral dus kyi ye shes che/ /mngon par byang chub tshul gnas pas/ /dri med ye shes mngon par rdzogs/ /rtags dang rtags can 'char tshul ni/ /ye shes 'bar dang rdzogs pa'i dus/ /rlung sems tsam las 'byung ba</text></item>
<item><p>277a.3</p><section></section><text>yi/ /sgyu ma'i lus ni snang bar bcas/ /'od gsal rgyun gyi bsam gtan gyis/ /las dang sgrib pa bag chags sbyangs/ /sa lam rtags kyi rim pa'i tshogs/ /'di nyid thob pas myur du 'char/ /nam mkha'i dkyil 'khor dbus gnas par/ /gsal ba'i</text></item>
<item><p>277a.4</p><section></section><text>dkyil 'khor bsam par bya/ /'dab ma brgyad pa'i sa bon la/ /dbus su srog gi sa bon te/ /yi ge ka nas ha yig bar/ /k+Sha ni spangs pa'i gzhi bcas pa/ /dbyangs ni phyi rim snang ba ste/ /gsal byed bar ma mched pa nyid/ /ma ning snang ba thob par brjod/ /bcu</text></item>
<item><p>277a.5</p><section></section><text>gnyis yi ge thig ler bcas/ /phreng ba lta bur gnas pa ni/ /rim pa lnga ldan bsam par bya/ /'khor lo'i dkyil 'khor yongs rdzogs pa/ /e waM thabs dang shes rab las/ /sdud cing spro bar mdzad pa yi/ /a zhes dbus su gnas par mdzad/ /mnyam pa nyid</text></item>
<item><p>277a.6</p><section></section><text>du sems bsdam ste/ /mnyam gzhag 'khor lo'i lte ba yis/ /ye shes mnyam par mthong gyur pa/ /nye bar thob pa stong pa che/ /'od gsal ba yi gnas thob pa/ /'khor ba las ni brgal bar 'gyur/ /thun gcig yang ni nyin gcig gam/ /zla phyed zla ba lo yi dus/ / </text></item>
<item><p>277a.7</p><section></section><text>bskal pa'am bskal pa stong du yang / /skad cig re rer gnas pa ni/ /ye shes sbyor ba rtag tu 'byung / /rim pa gnyis pa la gnyis pa/ /mnyam par zung 'brel nyid bsgom pa/ /bskyed pa'i rim 'di lha yi sku/ /rdzogs sangs rgyas kyi dkyil 'khor mchog /rnam pa</text></item>
<item><p>277b.1</p><section></section><text>mngon du byed pa gang / /legs par bslabs pas mthar phyin 'gyur/ /lus dben snang ba sems dang lus/ /rgyu dang mi rgyu 'jig rten bcas/ /rim pas lha yi bdag nyid sbyor/ /rdo rje 'chang chen lam du byed/ /mos pa las byung ting nge 'dzin/ /rten cing 'brel par 'byung</text></item>
<item><p>277b.2</p><section></section><text>pa'o/ /rlung gi 'byung 'jug gnas pa gsum/ /sku gsung thugs kyi rdo rje las/ /rlung sngags mnyam par rab sbyor gang / /rdo rje bzlas pa'i rim pa'o/ /gsang sngags las byung rnam par shes/ /snang ba gsum gyi bdag nyid ni/ /ye shes 'jug ldog nges pa gang / / </text></item>
<item><p>277b.3</p><section></section><text>sems la dmigs pa'i rim pa'o/ /rmi lam lus ni rnam sbyangs phyir/ /sgyu mar mtshon pa'i dus gang las/ /yul snang kun rdzob gang byung ba/ /sgyu ma lta bu'i rim pa'o/ /rang bzhin shes pa bsam gtan las/ /thabs las ma bskyed ting nge 'dzin/ /rang gsal</text></item>
<item><p>277b.4</p><section></section><text>ngo bo mi rtog pa/ /'od gsal don dam rim pa'o/ /bsam gtan mes sbyangs lha yi sku/ /rang byung ye shes dag pa'i lus/ /sbyang gzhi sbyong byed bral bar gnas/ /zung du 'jug pa'i rim pa'o/ /byang chub sems ldan bla ma dang / /lhag pa'i lha yi rnal 'byor dang / / </text></item>
<item><p>277b.5</p><section></section><text>shin tu rnal 'byor rnal 'byor che/ /rjes su rnal 'byor bcas pa dag /ting 'dzin rim pa ldan pa yis/ /bsnyen pa nyer sgrub sgrub pa che/ /sgrub pa'i ngo bo khyad par du/ /so sor sdud dang bsam gtan dang / /srog rtsol de bzhin 'dzin pa dang / /rjes su dran dang ting nge</text></item>
<item><p>277b.6</p><section></section><text>'dzin/ /yan lag drug ldan khyad par ro/ /rim pa bzhi ldan phyag rgyar bcas/ /dbang bzhi sku bzhi rang 'byung bas/ /mngon par byang chub tshul lnga las/ /bskyed dang bskyed cing gnas pa dang / /lam gyur rim pa lnga ldan pas/ /byang chub phyogs chos mdo don dang / / </text></item>
<item><p>277b.7</p><section></section><text>spras pa rnam gsum mthar thug bcas/ /sna tshogs sgra ni mtshon pa'o/ /gtum mo'i rnal 'byor rlung gis te/ /bde chen sems la dmigs pa'o/ /rmi lam sgyu ma gcig tu sbyangs/ /bar do rnam gsum bsre ba nyid/ /nyon mongs ye shes lam du 'gyur/ /lam myur</text></item>
<item><p>278a.1</p><section></section><text>gcod par 'pho ba ste/ /grong du 'jug pa yan lag go/ /'od gsal gnas thob mngon sangs rgyas/ /brtson 'grus can ni tshe 'di nyid/ /le lo can ni 'chi kha ste/ /tha ma srid pa'i bar ma dor/ /mchog thob skus ni gzhan don byed/ /ngo bo rgyu tshul 'byung ba khams/ /las</text></item>
<item><p>278a.2</p><section></section><text>dang ngo bo dbye ba de nyid rlung / /'byung 'jug gnas pa rnam par brtags/ /'bru gsum sngags kyi ngo bo nyid/ /A li kA li sbyor dbus las/ /brtags pa grangs ldan bzlas pa nyid/ /sbyor dang khyad par thabs ldan pas/ /ngag dben rlung gi rnal 'byor bstan/ /rgyu dang 'bras bu sbyor ba gang / /snang ba</text></item>
<item><p>278a.3</p><section></section><text>gsum gyi 'char tshul te/ /dus dang 'byung 'gyur thabs khyad par/ /dbyer med ye shes gnas thob pa/ /spyod pa ye shes mngon du byed/ /slob dang mi slob der spyod pa'o/ /rang bzhin shes pa'i lam gyur pa/ /rnam shes sgyu mar mtshon pa'i chos/ /khyad par las dang spyod pa gang / /dngos grub thob phyir bdag</text></item>
<item><p>278a.4</p><section></section><text>byin rlabs/ /phyi nang mngon par byang chub tshul/ /rnal 'byor thob pas bsam gtan gnas/ /'byung dang 'jug pa ma brtags par/ /spyod tshul ye shes de thob po/ /lta dang nyams myong lus dang ngag /bsam gtan mnyam rjes spyod pa dang / /slob dang mi slob gnyis med cing / /rab tu mi gnas zung du 'jug /yi ge'i</text></item>
<item><p>278a.5</p><section></section><text>don dang spyi yi don/ /sbas dang mthar thug nyid yin te/ /theg pa sna tshogs pha rol phyin/ /srid par skye dang gnas la sogs/ /dus kyi dbye ba'i khyad par gyi/ /stan gcig steng du bsgom par bya/ /'di nyid yang dag rtogs pa 'dir/ /lam mchog rim pa lnga po nyid/ /pha rol phyin dang theg sna</text></item>
<item><p>278a.6</p><section></section><text>tshogs/ /srid pa skye dang nyin zhag gcig /stan gcig steng du sbyar te bshad/ /'bras bu skye ba'i rim pa nyid/ /tshe 'di nyid du sangs rgyas te/ /rnal 'byor dbang phyug dam pa ste/ /sku lnga rab rdzogs gyur pa'o/ /rim pa lnga'i don bsdus pa gsal ba zhes bya ba dpal ldan nA ro pas</text></item>
<item><p>278a.7</p><section></section><text>mdzad pa'i gsang ba'i man ngag bla ma'i zhal las rtogs par bya ba rdzogs so// //paN+Di ta de nyid dang / bod kyi lo tsA ba mar pa chos kyi blo gros kyis bsgyur cing zhus te gtan la phab pa/ 'dis kyang rgyal ba'i lung rtogs kyi bstan pa phyogs dus thams cad du dar zhing rgyas par gyur cig/ // </text></item>
<item><p>278b.1</p><section></section><text>@##/ /rgya gar skad du/ /pra ti pat+ti sA ra sha ta kaM/ bod skad du/ go bar byed pa snying po brgya pa/ dpal rdo rje he ru ka la phyag 'tshal lo/ /gang zhig shin tu phul byung chos kun mnyam nyid rang bzhin yang / /rdo rje rnam par sgeg mo rnams kyis dgyes par gyur pa rgyal/ /sprul pa'i</text></item>
<item><p>278b.2</p><section></section><text>gzugs ni rnam pa mang mdzad dkyil 'khor 'khor lo'i dpal/ /he ru ka dpal mnyam med de yi zhabs la brten par bgyi/ /gang gis dmigs pa rnams kyis khengs pas rlom pa lta'i/ /mang po'i rtog 'di 'bras bu las ni spangs gyur kyang / /shin tu mdzes pa'i dga'</text></item>
<item><p>278b.3</p><section></section><text>bar yongs bsgyur ched du ji lta'i don/ /go bar byed pa'i snying po ston pa de la phyag 'tshal lo/ /kun du rtog med ma 'dres pa/ /skye ba med cing thogs pa med/ /dor dang bsags pa spangs pa yi/ /sems ni kye yi rdo rje nyid/ /sna tshogs sprul pa'i gzugs rnams su/ / </text></item>
<item><p>278b.4</p><section></section><text>sna tshogs mos pa rnam rtog pa/ /rang gis rang bzhin rtogs pa yis/ /rang gi ngo bo mos med nyid/ /'di ni rang bzhin dkyil 'khor te/ /rnam pa ma lus 'od gsal ba/ /dag pa ye shes lnga rang bzhin/ /bla med dba' rlabs med pa'o/ /spros pa med pa'i</text></item>
<item><p>278b.5</p><section></section><text>rang bzhin gyis/ /'di ltar lha yi gzugs su ste/ /ma lus dga' ba yang dag rdzogs/ /nyon mongs ma lus 'jig byed pa/ /gzugs la sogs 'di de bzhin nyid/ /ji lta'i rnam par rnam gnas pa/ /gzung bya min par rab rtogs bya/ /rtogs pa de 'di mtshan nyid</text></item>
<item><p>278b.6</p><section></section><text>bral/ /chos rnams kun gyi snying po ni/ /stong nyid gcig pu de min pas/ /dkyil 'khor de nyid yang dag rig /rnam pa kun du mtshan nyid bral/ /rtsa rnams thams cad mkha' 'gro ma/ /phung po lnga yang dkyil 'khor dang / /dngos po thams cad mnyam sbyor ba/ /bsam med</text></item>
<item><p>278b.7</p><section></section><text>rdo rje can gyi thugs/ /thams cad du yang sku rnams dang / /de bzhin rigs rnams kun kyang de/ /phyag rgya mtshan ma la sogs rnams/ /de ni de lta de ltar rol/ /thams cad du ni snyoms 'jug de/ /bde ba chen po'i dga' ston ro/ /rdo rje can gzugs phun tshogs pa/ /mtha' yas 'di</text></item>
<item><p>279a.1</p><section></section><text>tsam nyid kyi ci/ /phung po rnams de khams rnams de/ /skye mched rnams kyang de rnams nyid/ /thams cad ro gcig snyoms 'jug pa/ /rdo rje can gyi rnam 'phrul lo/ /rdo rje can 'di de rnams dang / /de dag rnams kyang rdor can las/ /tha dad ma yin zung 'jug 'di/ / </text></item>
<item><p>279a.2</p><section></section><text>gsal zhing rnyog med rten med pa'o/ /gang du sems la rnam pa mtha' dag snang zhing gsal bar 'phro ba mnyam pa nyid gyur dang / /sems dang sems las byung ba'i dbye ba rnam par nyams shing thams cad ting nge 'dzin gyur pa/ /der ni mchog gi bde ba chen po'i ro yis dbang bskur ba las</text></item>
<item><p>279a.3</p><section></section><text>bdag nyid rab dang zhing / /dkyil 'khor dang ni dkyil 'khor pa yi mdzes pa chen po ci yang 'phro ba nyid du mthong / /rnam dag rtog pa'i rdul gyis mnyes pa las/ /kun nas dang zhing shin tu 'od gsal ba/ /mtha' yas pa yi gzugs dang gzugs brnyan tshogs/ /sems kyi me</text></item>
<item><p>279a.4</p><section></section><text>long de la ci yang mdzes/ /ji ltar sin+d+hur yi rdul gyis gos pa yi/ /me long la ni gzugs brnyan tshogs snang mi 'gyur ba/ /de bzhin rtog pa'i khyad par gyis ni sun phyung ba'i/ /yid 'di la ni rab tu gsal ba ring ba nyid/ /rang gzhan nyid du mngon par zhen pas rgyug par ni/ /kun</text></item>
<item><p>279a.5</p><section></section><text>du byas nas yid ni phyi rol yang dag 'phel/ /nang dang phyi rol du yang mnyam par ma bzhag pa/ /rang gis byas pas dub pa'i 'gro ba kye ma'o mtshar/ /gnyis kyi rnam pa bral bas mdzes pa'i rnal 'byor pa/ /ji ltar 'dod pa'i spyod pa dga' ba'i ro yi char/ /rnams kyi sgeg</text></item>
<item><p>279a.6</p><section></section><text>pa chen pos mtha' dag brten gyur kyang / /de lta nyid kyis dga' zhing 'ching bar mi 'gyur mtshar/ /gnyis kyi rnam pa dor zhing rab tu gsal/ /mkhas pas yang dag reg bya skal bzang la/ /stug po'i dga' bas khyab pa stobs chen ro yis yongs gang nam mkha'i mthil du ni/ / </text></item>
<item><p>279a.7</p><section></section><text>rnam pa sna tshogs 'phro ba nye bar bsags pa mtha' dag nang du son gyur pa'i/ /yid la 'jig rten gsum po snang ba 'di de thim pa lta bur gnas pa'o/ /rang gi bdag po nyid kyis gang gyur pa/ /de 'di rang byin rlabs pa'i rim pa ste/ /gnyis nyid dag las nges pa rnam grol</text></item>
<item><p>279b.1</p><section></section><text>ba/ /rang gi sgra yis mngon par brjod pa yin/ /sngags dang yang dag dbab pa dang / /sgeg dang bzhad pa sogs rim med/ /sngags min yid la byed pa dang / /'du byed skye ba 'byung ba med/ /gang du dngos rnams rang bzhin ni/ /rang bzhin nyid kyi khong du chud/ /log pa'i rang</text></item>
<item><p>279b.2</p><section></section><text>bzhin zad pa yis/ /dga' ba rang 'byung 'di 'char byed/ /bde sdug ces bya gnyis dbye ba'i/ /dbye ba sbyin byed rnam rtog ste/ /rnam par mi rtog mi dmigs pa'i/ /dmigs med bde ba chen po'o/ /snang ba med cing gsal ba med/ /'jug pa med cing bsam pa med/ / </text></item>
<item><p>279b.3</p><section></section><text>'gro ba'i rnam pa'i tshogs rnams ni/ /yang dag bsags pa shel lta bu/ /'gro ba rmi lam sgyu ma dang / /smig rgyu sogs mtshungs nges par blta/ /gzung pa thams cad yongs dor las/ /dpyad du med pa lhun gyis grub/ /dngos dang dngos po med nyid kyis/ /stong par</text></item>
<item><p>279b.4</p><section></section><text>mthong ba kun rdzob rgyu'o/ /kun rdzob 'di ni don dam ste/ /srid pa shes pas mya ngan 'das/ /mtha' gsum las ni rnam grol ba'i/ /rtog pa'i ngo bo gzhi med pa/ /dor dang bsags pa spangs pa dang / /zhi ba bla na med pa'o/ /dngos po kun la dbang phyug ni/ /dngos po kun la</text></item>
<item><p>279b.5</p><section></section><text>dbang phyug min/ /dngos kun rang bzhin nyid las ni/ /dngos po kun la rtag tu gnas/ /gnas la sogs pa gsum dbye bas/ /rnam pa gcig nyid gyur pa dang / /chags pa med las rnam 'gyur dang / /bral bas blo ni legs par gnas/ /ji ltar mar me kun du snang / /rnam</text></item>
<item><p>279b.6</p><section></section><text>pa thams cad la 'dra ba/ /'dir ni gcig dang sna tshogs pa'i/ /don gyi blo ni yod ma yin/ /de bzhin sems nyid kyis ni sems/ /de yi gzugs brnyan bdag nyid kyi/ /gcig dang sna tshogs rtog pa'i blo/ /rnam pa snang ba'ang de dang 'dra/ /rnam pa de yang rnam pa med/ / </text></item>
<item><p>279b.7</p><section></section><text>rnam pa nyid kyis ma gzung bas/ /rang gi rnam rtog dor las gzhan/ /yod min rnam pa med pa'ang mtshon/ /rnam pa bcas dang rnam med ces/ /'di ni rnam rtog 'phel ba ste/ /snam bu med na 'o na ni/ /dkar sogs yon tan gang du gnas/ /rnam bcas ma yin rnam med yin/ / </text></item>
<item><p>280a.1</p><section></section><text>blo ldan sna tshogs nyid spangs pa/ /ji lta de bzhin yid du gyur/ /de yang ci zhig rtogs par byed/ /kye ma ji ltar rnam rtog pa/ /de ltar 'di dag 'ching bar 'gyur/ /rang gi sems kyi kun du rtog /spangs pa tsam ni thar zhes bya/ /kak+ko lar ni ga bur zhu ba dri med</text></item>
<item><p>280a.2</p><section></section><text>bzang po'i ro dang 'dra min zhing / /bo la yi ni rtse dga'i longs spyod rab tu gsal ba'i skal ba bzangs te 'dra yang min/ /ci yang gsal bya min pa 'di ni mtha' dag kun du rtog pa'i tshogs zad pa/ /dmigs pa med pa'i dga' ba chen po yis ni nam mkha' rab tu gang bar 'gyur/ </text></item>
<item><p>280a.3</p><section></section><text>rnam par mi rtog bde ba che/ /'dod pa'i mtshan nyid bdag nyid kyi/ /dga' 'di bde ba'i khyim gyis ni/ /sgo yi them skas lta bu yin/ /e ma'o bde ba e ma'o bde chen nyid/ /e ma ji ltar ji ltar longs spyod bgyi'o/ /zhes byar 'dod pa rtsol ba'i sems kyi ni/ /dga' de</text></item>
<item><p>280a.4</p><section></section><text>don du 'gro ba lta bu yin/ /dngos po rnams la ngo bo nyid brtags pa/ /stong pa nyid kyis rnam par 'joms par byed/ /rang bzhin med pa nyid du sbyor ba las/ /mchog tu dga' ba yi ni rang bzhin can/ /e ma'o ye shes e ye shes/ /ye shes gsal ba'i 'di ngo mtshar/ / </text></item>
<item><p>280a.5</p><section></section><text>zhes byar longs spyod rtsol ba'i sems/ /mchog tu dga' ba tsam nyid do/ /gang du dngos dang dngos po med pa 'ba' zhig nyid dang rnam bral rang nyid mdzes pa ste/ /stug por gyur pa'i dga' ba'i rang bzhin rab tu rtog pa chen po nam mkha'i gnas khyab cing / /rgya che'i rnam pa sna</text></item>
<item><p>280a.6</p><section></section><text>tshogs can dang dri med nyid kyis me long dkyil 'khor 'phro 'dra ba/ /bde ba kun gyi gnas gyur lhan cig skyes pa'i dga' ba de ni bzhi pa yin par brjod/ /e ma'o bde chen rol pa yis/ /srid pa gsum po gang ba na/ /gang gis rang gzhan dbye ba 'di/ /skad cig gis ni dbyer</text></item>
<item><p>280a.7</p><section></section><text>med 'gro/ /rang gzhan tshul du mngon gsal bar/ /srid pa'i bur du bsgrags pa ni/ /kye ho bde chen char bab pas/ /rgyas pa'i 'gro ba dbyer med nyid/ /dngos rnams yod dang med nyid na/ /slar yang dbye bas kun du gnas/ /rnam pa kun gyi mchog ldan pa'i/ / </text></item>
<item><p>280b.1</p><section></section><text>stong nyid phyir na bde ba che/ /gzung dang 'dzin pa'i dbye ba 'di/ /lus can thams cad rnams kyi ste/ /dbyer med 'di dag ye shes kyi/ /snang ba rnal 'byor can rnams kyi'o/ /shes rab ma la rlung gis bskul bas gtum mo 'bar ba rab tu gsal zhing rgya che ba/ /sgrib pa</text></item>
<item><p>280b.2</p><section></section><text>nyid kyi dri ma dang bral dngos po tshogs pa rnam par gcod pas 'phel ba byed/ /rnam par rtog pa thams cad bsregs pa na ni bdud rtsi de ni dmigs pa med/ /yang dag rig byed nam mkha' khyab pa dang yang dngos po mtha' dag mnyam nyid yang dag rdzogs/ /rang bzhin gyi ni</text></item>
<item><p>280b.3</p><section></section><text>rtsa rnams ni/ /de kho na las lha rnams min/ /'di rnams kyi ni shin tu dang / /rang bzhin med 'di rang ngo bo/ /shes rab thabs dag gcig nyid gang / /rnam pa thams cad sdom pa gcig /a wa d+hU tI rnam gsal bdag /de ni dbu ma'i rtog par 'dod/ /thog ma dbus</text></item>
<item><p>280b.4</p><section></section><text>mtha' yang dag phung po skye mched khams rnams ni/ /dag pa'i shel ltar rab gsal ba/ /de ni a wa d+hU tI nyid/ /rnam pa thams cad mngon sum du/ /rnam pa mnyam pa mtshan nyid bral/ /mtshon bya mtshon byed kun spangs pa/ /gcig pu a wa d+hU tI nyid/ /rab tu dga' ba yang</text></item>
<item><p>280b.5</p><section></section><text>dag rtogs shing dag pa'i dpa' bo nam mkha' che/ /rnam kun nye bar bsags pa mtha' dag rdzogs par rtogs bya longs spyod rdzogs/ /dngos po'i tshogs rnams ro mnyam nyid kyis rmi lam sprul pa lta bu ste/ /sgrib pa zhi ba'i ye shes yul de rnam dag a wa d+hU tI'o/ /chos dang</text></item>
<item><p>280b.6</p><section></section><text>longs spyod rdzogs sprul pa/ /bde ba chen po zhes bya'i rim/ /bde ba chen po'i rang bzhin gyis/ /'khor lo bzhi po mnyam pa nyid/ /grangs kyang rtogs pa'i rang bzhin te/ /bgrang byar byas pa min pa las/ /gnyis nyid dang ni bral ba'i bdag /mnyam nyid nam mkha' 'dra ba'o/ / </text></item>
<item><p>280b.7</p><section></section><text>mkha' dang nye bar len pa yi/ /dbye bas rnam par 'gyur ba'ang med/ /sna tshogs rtswa dang shing bsregs na/ /nags su dbye ba'i mtshan nyid ci/ /rang bzhin de nyid las dbyer med/ /kun rdzob tu ni dbye ba lta/ /gang du kun rdzob nyid med pa/ /der ni don dam nyid kyi ci/ /dngos</text></item>
<item><p>281a.1</p><section></section><text>rnams rang bzhin nyid kyis ni/ /rang bzhin med pa blo gcig pu/ /mo gsham bu la sogs rnams kyi/ /rang bzhin rnam par dpyod pa med/ /gzhan yang gang 'dir bshad par bya ste phra mo'i rang bzhin ni/ /nges par de kho na nyid ma yin 'dir ni bshad pa tsam/ / </text></item>
<item><p>281a.2</p><section></section><text>mchog gi bde ba ro gcig dang pa yi ni rgyun snang ba/ /gsal bar nyams su myong ba'i snying po de nyid dmigs pas stong / /rang bzhin med pa'i rang bzhin gyis/ /dngos rnams rtog pa'i rang bzhin can/ /rang bzhin med nyid gang 'di ni/ /chos rnams kun gyi rang bzhin no/ /rang gi</text></item>
<item><p>281a.3</p><section></section><text>'dod pas bcug pa las/ /bag chags stobs kyis g.yos gyur pas/ /rnam par rtog pa skyes gyur pa/ /phyi rol don 'bras nyid lta bu'o/ /kye ho rnam bkra'i yul nyid la/ /rnam rtog rjes su song gyur pa/ /ka dam pa yi ro sgra ltar/ /rnam pa du ma dus gcig la'o/ /gcig</text></item>
<item><p>281a.4</p><section></section><text>gi dngos po nyid la yang / /rnam pa sna tshogs don du rtog /de dang de yi bdag nyid med/ /'dod pas nye bar brtags tsam nyid/ /dngos po med kyang 'khrul pa yi/ /sems kyi 'dod pa'ang skyes gyur pa/ /snga ma snga ma yid byed pa'i/ /'du byed kyi ni 'bras bu'i bdag /rang gis</text></item>
<item><p>281a.5</p><section></section><text>rang bzhin ma rtogs pas/ /sems ni phyi rol rgyug gyur pa/ /phyis pas reg bya ngan pa la/ /reg pas rang nyid sdug bsngal bzhin/ /sems de rtog pa'i rnam pa ste/ /phyi rol don du'ang brtags pa nyid/ /rtog pa 'di dag spangs pa na/ /gcig pu nam mkha'i bdag nyid do/ / </text></item>
<item><p>281a.6</p><section></section><text>mi shes pas ni dngos rnams kyi/ /rang bzhin rang bzhin bcas pa nyid/ /dngos po rnams ni yongs shes pas/ /rang bzhin rang bzhin med pa'o/ /rang bzhin med pa'i chos rnams la/ /rang dbang gis ni thams cad byed/ /de yi bya ba zhig pa dang / /byed pa po yang de bzhin no/ / </text></item>
<item><p>281a.7</p><section></section><text>bya ba dang ni byed pa yi/ /'brel pa rtog pa'i dbang gis te/ /rang bzhin khong du chud pa las/ /bya med byed pa po yang med/ /bya ba cung zad yod min zhing / /byed pa po yang de bzhin no/ /brda tsam thob pa 'di dag ni/ /byed do zhes bya byed po med/ /chos rnams rang bzhin med</text></item>
<item><p>281b.1</p><section></section><text>nyid na/ /blang dang dor bya nyid ga la/ /rmi lam nang gi chos kun la/ /blang dor bya ba ji bzhin no/ /pha rol phyin pa thams cad rnams/ /de la kun nas bsten bya ste/ /pha rol phyin kun ye shes ni/ /shes rab pha rol phyin min nam/ /de nyid lhun gyis grub pa'i sems/ /lhag ma</text></item>
<item><p>281b.2</p><section></section><text>med cing gos pa med/ /dbang po med cing gzhi med la/ /spyod pa med cing 'khrugs pa med/ /pha rol phyin pa lnga 'di rnams/ /dga' ba ro gcig bdag nyid can/ /dga' ba yongs su shes pa ni/ /shes rab pha rol phyin pa mchog /'di rnams 'bras bu dga' ba</text></item>
<item><p>281b.3</p><section></section><text>ste/ /'di rtogs rang bzhin med pa nyid/ /gnyis po shin tu dbyer med pa'i/ /dga' ba nyid ni bde ba che/ /shes rab snying rje gcig pa nyid/ /sgron ma dang ni snang ba bzhin/ /shes rab snying rje'i dbye ba yang / /sgron ma snang ba ji bzhin no/ /gnyis po 'di ni dbyer med bdag / </text></item>
<item><p>281b.4</p><section></section><text>sems gcig pu ni ngo bo nyid/ /shes rab thabs kyi bdag nyid des/ /sems ni kyi yi rdo rje'i gzugs/ /dga' ba yang ni rang bzhin med/ /de rtogs pa yang de dang 'dra/ /'di ltar kye'i rdor rang bzhin gyis/ /ma lus rnam par dbyer med pa'o/ /rnam rtog rnal 'byor ma rnams te/ / </text></item>
<item><p>281b.5</p><section></section><text>srid pa gsum po dkyil 'khor ro/ /bde ba chen po'i dga' ston gyis/ /der ni kye yi rdo rje rol/ /bza' dang nyal dang rtse ba dang / /dgod bzhin du yang de dang de/ /rnal 'byor sbyor las rnal 'byor pa/ /kye yi rdo rje'i mchod pa po'o/ /thams cad dus su dngos kun la/ /rnal 'byor</text></item>
<item><p>281b.6</p><section></section><text>pa yis dogs med spyad/ /'khor ba'i 'dam gyi nang du yang / /gos pa med pa mya ngan 'da'/ /ji ltar sgyu ma shes pas sgyu ma brgya phrag ston pa na/ /skyo dang rab tu dga' ba mnyam pa nyid kyis ci dgar spyod/ /de bzhin rnal 'byor kho na rjes rtogs rang bzhin can/ /'jigs pa</text></item>
<item><p>281b.7</p><section></section><text>brgyad dang bde ba 'char la'ang 'jigs dang chags pa med/ /'dir ni so sor bsgom bya med/ /sgom pa po ni su yang med/ /gnyis po med phyir sgom pa'ang med/ /mnyam nyid 'ba' zhig rtogs pa'o/ /gnyis kyi rnam pa yongs dong bas/ /dbye ba dbyer med rnam par</text></item>
<item><p>282a.1</p><section></section><text>bral/ /yod nyid tsam du yongs shes pas/ /bsgom pa yang ni skyon med pa'o/ /sngags bzlas la sogs 'di rnams kyang / /mnyam pa nyid kyi rang bzhin can/ /'gro kun lhan cig skyes ngo bo/ /'di las de yang bgag pa med/ /lus dang ngag dang yid ces</text></item>
<item><p>282a.2</p><section></section><text>pa/ /gsum gyi bdag nyid yi ge hUM/ /dogs med he ru ka lta bur/ /kun rtog kun du rmongs pa sel/ /rtog pa'i sgrib pa kun spangs nas/ /ma brtags par ni gang mthong ba'i/ /gsang ba de nyid sngags de rnams/ /dngos grub thams cad sbyin byed pa'o/ /chos rnams rmi lam</text></item>
<item><p>282a.3</p><section></section><text>lta bu la'ang / /de bzhin zhi la sogs pa yi/ /sbyor la sngags kyis bde bar byed/ /dngos po'i nus pa'i rang bzhin 'di/ /kun rdzob tu yang mthong ba yin/ /kun rdzob rnam par spangs na ni/ /don dam zhes bya ba nyid ci/ /shing la sogs las byung nyid kyis/ /sangs rgyas gzugs</text></item>
<item><p>282a.4</p><section></section><text>brnyan dor mi bya/ /de yi rang bzhin rtogs pa des/ /phyag byas pa la skyon yod min/ /sa sogs las byung sku gzugs la sogs la/ /lhan cig skyes pa'i bdag pos phyag mi bya/ /lhan cig skyes pa rtogs par gyur pa nyid/ /bla na med pa'i phyag ni de yin no/ /de bzhin du yang gtor</text></item>
<item><p>282a.5</p><section></section><text>ma'i rim pa 'di/ /rmi lam dang ni sprul pa lta bu ste/ /chos kyi dbyings kyi rang bzhin nyid du ni/ /de yi 'khor gsum po rnams mnyam pa nyid/ /de bzhin nyid kyi rang bzhin dbyer med par/ /khams gsum po ni gcig tu yang dag rig /rnal 'byor rnams kyi rgyun mi 'chad pa yi/ / </text></item>
<item><p>282a.6</p><section></section><text>dga' ba 'di de gtor ma chen po'o/ /ji srid du ni byang chub bar gyi tshogs/ /de srid der ni dri ma rnams med pa/ /bla na med pa'i 'bras bu thob pa las/ /shes rab pha rol phyin pa rnam par dag /rab gnas sbyin sreg mchod pa la sogs pa/ /bya ba thams cad kyang ni dri ma med/ / </text></item>
<item><p>282a.7</p><section></section><text>shes rab thabs dag yang dag sbyor ba las/ /rdzogs pa'i byang chub bsgrub par byas pa yin/ /de bzhin mtha' dag sangs rgyas rnams kyi ni/ /rab tu gnas pa bla na med pa'ang de/ /gang du rnam dbyer med pa'i rnam pa ni/ /yang dag rig la rdo rje sems dpa' gnas/ /rol pa'i</text></item>
<item><p>282b.1</p><section></section><text>tshogs kyi rgyur gyur pa'i/ /bde ba'i tshogs rnams ci tsam pa/ /de tsam nyams su myong ba nyid/ /rnal 'byor tshogs ni rdzogs byed pa'o/ /bsam gyis mi khyab sbyor ba'i bdag nyid kyis/ /rnam par sgeg pa'i sbrang rtsi'i tshogs rnams dang / /ge sar mdzes pa 'bar ba'i pad+ma yis/ / </text></item>
<item><p>282b.2</p><section></section><text>rdo rje'i dbang phyug la ni mchod par bya/ /gzugs la sogs pa lngar btags pa/ /za ba dam tshig chen po yin/ /de ni rnam dag dag pa'i bdag /rdzogs pa'i byang chub sgrub byed pa'o/ /rnam par rtog pa spangs pa yis/ /lhag par mos pa mi 'byung ba/ /gsal bar snang ba 'di</text></item>
<item><p>282b.3</p><section></section><text>de ni/ /rang rig bde ba chen po'o/ /'ga' zhig bdud rtsi zhes bya ba'i/ /gtam nyid kyis ni tshim mod kyang / /rang gi mngon sum nyams myong ni/ /rol brtson pa yi rnam smin no/ /su zhig gzugs kyi tshogs bsdus pa/ /dmigs dang bcas la chags med dang / /dmigs pa</text></item>
<item><p>282b.4</p><section></section><text>med par rtse gcig pa'i/ /mchog de rnams ni dkon pa nyid/ /kha cig stong pa nyid dang ni/ /la la sbyor ba'i rim par rmongs/ /su zhig bde ba cher spro ba'i/ /rang bzhin can 'dir rnal 'byor ba'o/ /go bar byed pa'i snying po rab tu dang bas gsal byas las/ /bsod nams</text></item>
<item><p>282b.5</p><section></section><text>phung po dri ma med pa bdag gis gang thob pa/ /des ni 'jig rten rnam par rtog pa'i dra ba yongs bsal nas/ /rdzogs pa'i byang chub tshogs mchog snying po go bar byed gyur cig /dpe la shin tu rmongs pa ro gcig gyur pa'i yid can rnams kyi dper bya rab gsal ba/ /gsal bar rig</text></item>
<item><p>282b.6</p><section></section><text>ba bla ma'i bla mar gyur la gal te shes rab rang bzhin can yin yang / /gzhan las rtogs pa'i 'bras min rdo rje can gyi bka' lung thob pa rgyud dang rjes mthun pa/ /de rig pa las go byed snying po brgya pa dpal ldan 'phags pa lha yis brjod pa yin/ /dngos po'i yid kyi rol pa mang</text></item>
<item><p>282b.7</p><section></section><text>po'i tshogs kyis phal cher rtse ba'i ro yis ni/ /bsnyems pa'i rtsom pas rnam par bsgyings pa'am gus las 'jug pa ci yang rung ba spros/ /rnam pa thams cad don ni ji lta'i nyams kyi kun du rtog pas gzung ba las/ /bdag la sngon med pa zhes smra bar bya ba'am ji ltar dad pa de</text></item>
<item><p>283a.1</p><section></section><text>bzhin gyis/ /go bar byed pa snying po brgya pa zhes bya ba/ slob dpon chen po AR+Ya de ba'i zhal snga nas mdzad pa rdzogs so// //'di ni shar phyogs sang+na ga ra'i gnas brtan theg pa chen po'i dge ba'i bshes gnyen mkhas pa la dngos grub kyis brgyan pa dpal nags</text></item>
<item><p>283a.2</p><section></section><text>kyi rin po che'i zhal snga nas man ngag gi bshad pas yang dag par gsungs pa'i sgra don ji lta ba bzhin du dge slong chos smra ba bsod nams rnam par rgyal ba dbang po'i sde zhes bya bas legs par bsgyur ba'o//[ ]@##/ /rgya gar skad du/ bra ti pat+ti sA ra sha ta ka bi</text></item>
<item><p>283a.3</p><section></section><text>ba ra NaM nA ma/ bod skad du/ go bar byed pa'i snying po brgya pa rnam par bshad pa zhes bya ba/ dpal he ru ka la phyag 'tshal lo/ /bden pa gcig pu tshad ma la sogs zab mo'i tshul/ /'di ni bsgoms pas rtogs par sla ba'i snying po ste/ /rdzogs pa'i rim pa kun du spyad pa'i drin dag las/ / </text></item>
<item><p>283a.4</p><section></section><text>thams cad la ni go bar byed pa'i snying por gyur/ /gang zhig shin tu phul byung chos kun mnyam nyid rang bzhin yang / /rdo rje rnam par sgeg mo rnams kyis dgyes par gyur rgyal ba/ /sprul pa'i gzugs ni rnam pa mang mdzad dkyil 'khor 'khor lo'i dpal/ /mnyam med he ru ka</text></item>
<item><p>283a.5</p><section></section><text>dpal de yi zhabs ni bsten par bgyi/ /gang zhig ces bya ba la sogs pa nas/ bsten par bgyi zhes bya ba ni/ gus pa dang bcas pas bar ma chad par so so rang gis rig pa'i bdag nyid du bya ba nyid do/ /he ru ka dpal zhes bya ba la bla na med pa chos mtha' dag gi rang bzhin</text></item>
<item><p>283a.6</p><section></section><text>phyin ci ma log pa'i chos nyid 'jig rten gnyis po'i phun sum tshogs pa mtha' dag mngon par gsal zhing bde bar gshegs pa'i yon tan mtha' dag la rjes su chags pas dpal te/ de yis yang dag par bsten pa'o/ /he zhes bya ba ni rgyu yis stong pa ste/ skye ba dang</text></item>
<item><p>283a.7</p><section></section><text>bral zhing dman pa nyid kyis de bzhin nyid lhan cig skyes pa so sor rang snang ba'o/ /ru zhes bya ba ni phyi dang nang gi dmigs pas stong pa nyid de/ rmi lam dang sgyu ma dang sgra brnyan dang mtshungs pa'i snang ba mtha' dag gzung ba'i mtshan nyid dang sna tshogs pa'i rtog ge dang rnam par</text></item>
<item><p>283b.1</p><section></section><text>bral ba'o/ /ka zhes bya ba ni gang du'ang mi gnas pa de/ dper bya ba thams cad dang bral zhing dpyod pa med pa'i rang gi ngo bo dmigs pa med pa nyid dmigs pas thams cad gnas pa'o/ /'di nyid ni chos mtha' dag gi gnas lugs dngos po'i mtshan nyid dang bral ba rnam par dpyad par</text></item>
<item><p>283b.2</p><section></section><text>bya ba dang rten med pa yang dag par rdzogs pa'i sangs rgyas kyi shin tu phul du byung ba'i bde ba chen po'i rang bzhin gyi sku de nyid de/ gang zhig de bzhin du gyur pa/ /zhes bya bar 'brel to/ /chos kun zhes bya ba ni ngag gi spyod yul las 'das pa'i dag pa'i rang bzhin gyi rang gi mtshan nyid 'dzin</text></item>
<item><p>283b.3</p><section></section><text>pas na chos so/ /de rnams nyid kyi mnyam pa ni 'dra ba ste/ 'gyur ba med pa'i de bzhin nyid du'o/ /ji srid nyan thos la sogs pa'i bar las shin tu lhag pas shin tu phul du byung ba ste/ bla na med pa'o/ /rang bzhin ni gang sangs rgyas thams cad kyi chos stobs bcu dang mi 'jigs pa</text></item>
<item><p>283b.4</p><section></section><text>la sogs pa'i rten dang nges pa'i gnas zhes bya ba ste chos kyi sku'o/ /de ltar gyur pas dper bya ba thams cad dang bral yang dgyes pa zhes bya ba ste/ dgyes pa ni dga' ba thob pa'o/ /de ni rgyun chad pa med pa'i sbyin pa la sogs pa pha rol tu phyin pa mtha' dag gi bdag nyid mtshan dang dpe byad</text></item>
<item><p>283b.5</p><section></section><text>kyis rnam par mdzes shing rang dang gzhan la phan pa phun sum tshogs pa la rdzogs par longs spyod pa yang dag par 'byung ba'i sku'o/ /rdo rje rnam par sgeg mo rnams kyis zhes bya ba la/ brtan pa dang snying po la sogs pa'i mtshan nyid stong pa nyid kyi ye shes ni rdo rje ste/ rang dang gzhan la</text></item>
<item><p>283b.6</p><section></section><text>phan pa phun sum tshogs pa'i ched du rol pas na sgeg pa'o/ /'di ni 'od gsal ba las gzhan ma yin pas mo ste/ sgeg par gyur pa'i ngang tshul gyis na de rnams kyis zhes bya'o/ /bar ma chad par rnam par mi rtog par skye ba nyid kyis rnam par rtog pa yongs su dag pa rang gi rang bzhin</text></item>
<item><p>283b.7</p><section></section><text>du gyur pas dgyes par gyur pa zhes bya'o/ /phyin ci ma log pa'i chos nyid ston pas nyan thos la sogs pas zil gyis mi non zhing / 'jigs pa med pas rgyal ba zhes bya ste longs spyod rdzogs pa'i sku'o/ /sprul pa zhes bya ba ni snying rje'i gzhan dbang du gyur pas rnam pa mang po'i</text></item>
<item><p>284a.1</p><section></section><text>mdzad pa sems can gyi bsam pa'i dbang las ston zhing 'jug pa ni sprul pa ste/ de'i gzugs kyi rang bzhin ni shin tu rgya che zhing grangs las 'das pa'i dkyil 'khor gyi 'khor lo brnyes pa'o/ /dpal ni gnyis su med pa'i ye shes kyi rang bzhin gang gis zhes bya</text></item>
<item><p>284a.2</p><section></section><text>ba ste/ de dang der gsungs pa'i rten dang brten pa'i dkyil 'khor rang gi ngo bo tha mi dad pa rnams ni sprul pa'i sku'o/ /de lta bas na gzhan ma yin pa'i yon tan gyi tshogs kyis gang ba'i zab mo nyid gcig pu ni sku gsum po ro gcig pa'i sku bcom ldan 'das te/ bde ba chen po rtogs pa zhes</text></item>
<item><p>284a.3</p><section></section><text>bya ba'o/ /de la phyag 'tshal lo zhes bya ba ni lus dang ngag dang yid kyi bag chags nye bar zhi zhing sdom pas de rjes su rtogs par gyur cig pa'o/ /mang po'i rnam par rtog 'di zhes bya ba ni rang bzhin gyis yongs su dag pa'i chos nyid skye ba dang gnas pa dang 'jig pas stong pa nyid de nyid</text></item>
<item><p>284a.4</p><section></section><text>la/ 'jig rten kun rdzob tu gnyis kyi rang bzhin du lhag par gnas pa la dmigs pa'i yang dag pa ma yin pa'i kun du rtog pa'i tshogs te/ ji ltar zhe na/ shin tu rlom pa lta bu nyid kyis so/ /gang gis spangs pa ni ro gcig tu mnyam pas rnam par dpyod pa nus pa'i tshe</text></item>
<item><p>284a.5</p><section></section><text>rnam pa kun gyi mchog dang ldan pa'i stong pa nyid du yang dag par son par rtogs pa'o/ /mdzes pa'i dga' ba zhes bya ba ni gang yang mnyam par go bar byed pa'i snying po ni dga' ba ste/ pha rol tu phyin pa lnga'i de kho na nyid do/ /de yis mdzes pas na mdzes pa'o/ /yongs sgyur</text></item>
<item><p>284a.6</p><section></section><text>ched du zhes bya ba ni rnam pa thams cad kyis thams cad du pha rol rjes su bzung ba'i phyir bag chags ma lus pa dang bral zhing g.yo ba med pa'i chos nyid kyi rang gi ngo bo nyid du ste/ 'di ni de lta bu nyid du/ /zhes bya ba'o/ /ji lta'i don zhes bya ba la/ ji lta ba'i don ni ming ji lta</text></item>
<item><p>284a.7</p><section></section><text>ba'i don te/ phyi nas 'chad par 'gyur ba rtogs pa'i don to/ /go bar byed pa ni shes rab ste/ gzhi med par mnyam pa nyid du'o/ /de ni 'di ltar stong pa nyid dang snying rje'i ngo bo nyid rnam pa de dang des bcom ldan 'das su gsungs te/ rnam par rtog pa dag pa gang yin</text></item>
<item><p>284b.1</p><section></section><text>pa'o/ /'di ni ston pa ste/ shri he ru ka zhes bya ba/ /shrI zhes bya ba ni mdzes pa dang ldan pa'o/ /he zhes bya ba ni hUM yig gi rgyu las byung ba'o/ /ru zhes bya ba ni rang phun sum tshogs pa'o/ /ka zhes bya ba ni rnam par rtog pa dag pa'i sku'o zhes bya ba'i don kyang ngo / /sems nyid kyi yi rdo</text></item>
<item><p>284b.2</p><section></section><text>rje'o/ /zhes bya ba ni/ gang gi phyir de ltar gyur pa las gzhan ma yin pa'i sems kye'i rdo rje ste/ de'i phyir 'di nyid rtogs par bya zhing bsgom par bya'o zhes bya bar dgongs pa'o/ /de ni chen po stong pa nyid dang snying rje chen po gnyis su med pa'i lhag pa'i rnam pa'i rang bzhin can no/ /kun du</text></item>
<item><p>284b.3</p><section></section><text>rtog med ces pa ni dmigs pa la shes pa dang shes bya'i sgrib pa rab tu bsal zhing bral ba'o/ /ma 'dres pa zhes bya ba ni ltos pa med par phul du byung ba'i rang bzhin de bzhin nyid snang bzhin pa'o/ /skye ba med ces pa ni ma byung ba ste/ skad cig las kun nas ma skyes par nges pa'o/ / </text></item>
<item><p>284b.4</p><section></section><text>thogs pa med ces bya ba ni nang dang phyi'i dmigs pa dang bral bas mi thogs pa'i chos gcig pur nges pa'o/ /dor dang bsags pa spangs pa zhes bya ba ni ji lta'i rang gi ngo bo nyid kyis rgya che ba bsal ba med pa dang / phyin ci log gi mngon par zhen pa'i bag chags ma lus pas stong pa ste/ </text></item>
<item><p>284b.5</p><section></section><text>de bas na de dang de lta bur gyur pa'i sems ni kye'i rdo rje'o/ /de rnams kyis 'di skad ston te/ rten med pa nyid gzugs su nye bar ston pa ni kye'i rdo rje ste/ bag chags dang bag chags can du yod pa'i gzugs su rtog pas mos shing rlom pa dang mngon par gsal ba dang 'dod pa ni yang dag</text></item>
<item><p>284b.6</p><section></section><text>par nye bar gyur pa ma yin no zhes bya bar brjod do/ /sna tshogs sprul pa'i gzugs rnams su/ /sna tshogs mos pas rnam rtog pa/ /zhes bya ba ni rnam par rtog pa'i rang bzhin sna tshogs su 'jug pa'i rang gi nyams kyi dbang las zhes bya ba ste/ stong pa nyid bcu drug la mos pas</text></item>
<item><p>284b.7</p><section></section><text>phyag bcu drug pa la sogs pa rnams su stong pa nyid bskyed pa la sogs pa'o/ /rang gi rang bzhin rtogs pa yis/ /zhes bya ba ni bag chags mtha' dag nub pa'i lhan cig skyes pa'i rang bzhin ni so sor snang ba med pa ste/ de rtogs pa nyid kyis nges pa'i ngo bor de lam la mos pa'ang</text></item>
<item><p>285a.1</p><section></section><text>med pa'o/ /'di ni rang bzhin zhes bya ba la sogs pa la lhan cig skyes pa rnam par mi rtog pa'i ngo bo nyid 'di ni rang bzhin gyi dkyil 'khor zhes bya ba ste/ rnam pa thams cad kyi mchog dang ldan pa'i stong pa nyid kyi snying po can gyi sems 'od gsal ba rab tu snang ba'i</text></item>
<item><p>285a.2</p><section></section><text>ngang tshul 'dzin pa las so/ /ye shes lnga zhes bya ba ni ye shes lnga'i bdag nyid de/ de la me long lta bu ni rnam par dag pa'i lhan cig skyes pa la rnam pa mtha' dag gi dbye ba snang bas me long ye shes so/ /rab tu gsal ba yang dmigs pa med par gcig pa nyid kyis mnyam pa</text></item>
<item><p>285a.3</p><section></section><text>nyid kyi ye shes so/ /phyin ci log par rtogs pas so sor rtog pa'i ye shes so/ /rnam pa thams cad kyi mchog dang ldan pa'i stong pa nyid lhag par rtogs pas bya ba grub pa'i ye shes so/ /dmigs pa mtha' dag nye bar zhi zhing tshogs gnyis po rdzogs pa dang lhag pa'i thar pa</text></item>
<item><p>285a.4</p><section></section><text>ster bas shin tu rnam par dag pa'i ye shes so/ /'di rnams dag pa'i rang bzhin te/ /ye shes 'ba' zhig pa nyid kyis so/ /dba' rlabs med pa zhes bya ba ni tha snyad kyi bag chags kyis stong pa'o/ /bla na med pa zhes bya ba ni rang las lhag par smra bar 'os pa med pa ste/ de</text></item>
<item><p>285a.5</p><section></section><text>nyid ni nye bar bsdus nas brjod pa'o/ /spros pa med pa'i rang bzhin gyis/ /zhes bya ba ni sna tshogs pa'i bag chags kyis stong pa'i so so rang gis rig pa'i rang bzhin gyis so/ /lha zhes bya ba ni kye'i rdo rje ste/ de'i gzugs ni de 'dra ba'o/ /ma lus dga' ba yang dag rdzogs/ /zhes</text></item>
<item><p>285a.6</p><section></section><text>bya ba ni gang gi phyir dga' bral gyi dga' ba'i phyir byung ba de yis yang dag par rdzogs pa zhes bya'o/ /de'i rjes su rang gi ngo bo mngon par gsal bar gyur pa ni thogs pa med cing ltos pa dang bral ba rmi lam la sogs pa'i snang ba lta bu rnam pa thams cad pa'i mtshan nyid can no zhes bya ba yang ston par</text></item>
<item><p>285a.7</p><section></section><text>brjod do/ /'di nyid kyis nyon mongs pa dang / nye ba'i nyon mongs pa zhi bar byed pa'o/ /gzugs la sogs zhes bya ba ni phung po dang khams dang skye mched rnams te/ de bzhin nyid 'di las bsal ba dang bzhag pa dang bral ba'o/ /ji lta'i rnam pa zhes bya ba ni ji ltar gyur pa ste/ /shin</text></item>
<item><p>285b.1</p><section></section><text>tu gsal zhing ma 'dres pa'i rnam pa ji lta ba de bzhin du rnam par gnas pa'o/ /gzung bya zhes bya ba ni gnyis kyi ngo bo nyid kyi tha snyad du bya ba ste de ma yin par ro/ /rtogs par bya zhes bya ba ni rab tu gsal bar snang ba sgyu ma dang rmi lam dang mtshungs par yang ngo / /de 'di zhes pa ni 'di lta bu'o</text></item>
<item><p>285b.2</p><section></section><text>zhes ston pa'o/ /rtogs pas zhes bya ba ni nyams su myong ba nyid de gnyis dang bral bar ro/ /dkyil 'khor zhes bya ba ni dkyil 'khor gyi ji lta ba ston pa ste/ de yang snying po zhes bya ba ni bdag nyid las lhag par gzhan med pa'o/ /stong nyid gcig pu zhes bya ba ni 'ba' zhig pa gang</text></item>
<item><p>285b.3</p><section></section><text>gi phyir ro/ /de len pas zhes bya bas ni de dang rnam par dbye ba med pa snang bzhin pa ste/ de'i phyir gnyis su med pa nyid dkyil 'khor ro/ /de ltar yang gsungs pa/ dkyil na snying po zhes gsungs te/ /de yi 'khor lo ro zhes brjod/ /de len byed pas dkyil 'khor te/ / </text></item>
<item><p>285b.4</p><section></section><text>thim pa zhes byar 'dod pa'o/ /zhes so/ /de nyid ces bya ba ni gang gong du go bar byas pa de nyid las gzhan ma yin no/ /rnam pa thams cad mtshan nyid bral/ /zhes bya ba ni snang ba mtha' dag sgyu ma dang mtshungs par mtshan nyid khyad par med par nyams su myong ba'o/ /de bzhin du de</text></item>
<item><p>285b.5</p><section></section><text>las kyang / rtsa rnams zhes bya ba ni rtsa'i rgyun rnams so/ /thams cad ces bya ba ni sum cu rtsa gnyis po nyid do/ /mkha' 'gro ma zhes bya ba ni mtshan nyid kyis stong pa nyid bdag med ma la sogs pa'i rnal 'byor ma rnams so/ /phung po lnga yang zhes bya ba ni gzugs la sogs pa'o/ / </text></item>
<item><p>285b.6</p><section></section><text>dkyil 'khor zhes bya ba ni stong pa nyid yang dag par len pa'i sems yin pas so/ /dngos po thams cad mnyam sbyor ba/ /zhes bya ba ni lus pa med pa'i chos thams cad de bzhin nyid du gcig pa nyid kyis rnam pa thams cad du dbyer med pa'i rang bzhin te/ 'di nyid las rnam pa</text></item>
<item><p>285b.7</p><section></section><text>thams cad ston par byed pa'o/ /bsam med ces bya ba ni sna tshogs pa'i bag chags dang bral ba'o/ /thugs zhes bya ba ni gnyis su med par rtogs pa'o/ /sku zhes bya ba la sogs pa ni rnam pa thams cad nas thams cad du lhun gyis grub par phyi dang nang yang dag par rig pa'i</text></item>
<item><p>286a.1</p><section></section><text>sku gcig pus kyang ste/ phyag dang zhabs la sogs pa'i cha shas kyis stong pa'o/ /rigs rnams zhes bya ba ni rigs su snang ba rnam pa gnyis te/ 'gro bar snang ba'i rang bzhin gyi dang / phyin ci ma log pa'i chos kyi bdag nyid kyis kyang ngo / /sku dang rigs ji lta</text></item>
<item><p>286a.2</p><section></section><text>ba de bzhin du mtshan ma dang phyag rgya la sogs pa de lta bus rol pa nyid do/ /de ni zhes bya ba ni bcom ldan 'das te/ gang gi phyag rgya'i drin gyis rgyas btab pas gnyid mthug dang bral bar byas pa'i bde ba chen po'o/ /de lta zhes bya ba ni 'dir thams cad du rab tu bkod pa la brjod do/ / </text></item>
<item><p>286a.3</p><section></section><text>de ltar zhes bya ba ni phyi rol gyi phyag rgya dang sbyor ba'i ngo bos gnyis su med par nges par sdom pa yongs su rtsom pas 'phel ba nyid kyis zab mor gyur pa'o/ /snyoms 'jug ces bya ba ni kun du rnam pa thams cad pa'i ye shes gang yin pa ste/ thams cad du ni zhes bya ba ni dug dang tsher</text></item>
<item><p>286a.4</p><section></section><text>ma la sogs pa rnams su yang ngo / /bde ba chen po'i dga' ston to/ /zhes bya ba ni bde ba chen po'i rnam par sgeg pas rol pa dang ldan pa ste/ de yis snyoms par 'jug pa'o/ /gzugs phun sum tshogs mtha' yas zhes bya ba ni gdul bya rnams kyi bsam pa dang dus dang snang</text></item>
<item><p>286a.5</p><section></section><text>ba ji lta bar yang dag par rdzogs pas kun nas chos ston pa'o/ /de ni rdo rje can te/ 'gyur ba med pa'i chos nyid kyis yin gyi zhal phyag la sogs par yongs su bgrang bas mdzes pa ni ma yin no zhes bya bar dgongs so/ /ci zhes bya ba ni so so rang gis rig par bya ba nyid kyi tshig</text></item>
<item><p>286a.6</p><section></section><text>gi spyod yul ma yin par ston pa'o/ /slar yang de nyid bstan par bya ba'i phyir/ de bzhin nyid 'ba' zhig rnam pa thams cad du bdag por gyur pa nyid bsal ba dang bzhag pa dang bral ba ji lta bar rtogs par bya ba yin pas na/ phung po la sogs pa de rnams kye'i rdo rje'i rnam par</text></item>
<item><p>286a.7</p><section></section><text>'phrul pa ste/ des na lhan cig skyes pa nyid dkyil 'khor gyi 'khor lo'o zhes gsal bar bstan to/ /gsal zhing zhes bya ba la sogs pa ni ji lta ba bzhin nye bar dmigs shing yod pa'i gzugs las ma 'das par mngon sum du nyams su myong bas dang / bag chags</text></item>
<item><p>286b.1</p><section></section><text>dang bral ba'i sems rtogs pas dang / dmigs pa med par nyams su myang bar bya ba yin pas so/ /gang du zhes bya ba ni bag chags ma yin pa'i gzhan pa'i ro yis bkra bar ro/ /mtha' dag snang zhing zhes bya ba ni de bzhin nyid rgya che ba nyid kyis so/ /gsal ba ni</text></item>
<item><p>286b.2</p><section></section><text>mngon sum du gsal ba'o/ /'phro ba ni ji ltar yod pa bzhin du yang dag par 'phro ba ste/ de dang de ma lus pa gang du snang ba la bsnyad do/ /sems dang sems las byung ba'i dbye ba rnam par nyams la zhes bya ba la/ sems ni rang bzhin rtogs pa po'o/ /sems las</text></item>
<item><p>286b.3</p><section></section><text>'byung ba ni bde ba dang sdug bsngal ba'i sems kyi gnas skabs las byung ba'o/ /de gnyis kyi dbye ba rnam par nyams pa ni de yongs su dor ba ste/ sems dang sems las byung ba'i mngon par zhen pas stong pa zhes bya ba'i don to/ /thams cad ting nge 'dzin gyur</text></item>
<item><p>286b.4</p><section></section><text>ba/ /zhes bya ba ni sna tshogs pa'i rgyu ba dang mi rgyu bar bcas pa ting nge 'dzin du gyur pa ste/ mtha' dag gi tha snyad du bya ba las chos kyi dbyings so/ /der ni zhes bya ba ni rnam pa thams cad pa'i dkyil 'khor dang dkyil 'khor pa chen po 'di nyid du ste/ e waM gyi yi ge gnyis kyis</text></item>
<item><p>286b.5</p><section></section><text>zhes bya ba'i don to/ /bde ba chen po zhes bya ba ni lhan cig skyes pa'i bde ba chen po'o/ /de nyid bag chags dang bral ba dang mi 'pho ba'i rnam pas bdud rtsi ste ro'o/ /de yis dbang bskur ba ni rtog pa'i dri ma mtha' dag bkrus pa'o/ /de las rang bzhin gsal bar gyur pa ni bdag nyid rab</text></item>
<item><p>286b.6</p><section></section><text>dang ba ste/ de yang e waM lhan cig skyes pa mchog gi dkyil 'khor dang dkyil 'khor pa chen po nyams su myong ba ste/ rnam par rtog pa dang nye ba'i rtog pa dang bral ba las so/ /dkyil 'khor dang ni dkyil 'khor pa/ /zhes bya ba ni rten dang brten pa'o/ /chen po ni mos pas yongs</text></item>
<item><p>286b.7</p><section></section><text>su gyur pa ma yin par ston pa ste/ de bzhin nyid gcig pu'i rgyu las rnam pa thams cad pa dang thams cad mkhyen pa nyid ni chen po'o/ /slar yang rgyu yis de rtogs pa'o/ /zhes bstan pa'i phyir/ rnam dag rtog pa zhes bya ba ni gzhal yas khang la sogs pa'i yang dag pa'i</text></item>
<item><p>287a.1</p><section></section><text>rtog pa'o/ /de ci ltar rdul yin zhe na/ ji ltar me long la shin tu phra ba'i rdul gyis yun ring bor mnyes pa na dri ma rnams blangs nas med par 'gyur ro/ /de bzhin du de yang dag pa'i rtog pas mnyes shing rnam par dag pa las thams cad du dri ma med cing phul du</text></item>
<item><p>287a.2</p><section></section><text>byung ba'i snang ba 'char ba'o/ /mtha' yas pa yi snang ba gzugs brnyan zhes bya ba ni rang bzhin med pa nyid kyis snang brnyan dang mtshungs pa'o/ /de rnams kyi tshogs ni zab pa'o/ /sems kyi me long zhes bya ba ni rang bzhin gyis gnyis yongs su dag pa'i sems nyid me long ngo / / </text></item>
<item><p>287a.3</p><section></section><text>mdzes zhes bya ba ni khyad par du gyur pa'i de bzhin nyid kyi rang bzhin gyi snang bas so/ /de zhes bya ba ni rnam pa thams cad kyi mchog go/ /ci zhes bya ba ni tshig gi spyod yul ma yin pa'o/ /'on kyang yang dag pa'i rtog pa dag pa las kyang lhan cig skyes pa mchog tu gsal bar 'gyur</text></item>
<item><p>287a.4</p><section></section><text>ro zhes bstan par bya ba'i phyir/ ji ltar me long la sin+d+hu ra'i rdul gyis thams cad du gos pa las yul yod pa'i gzugs kyi snang brnyan 'dzin pa thob par mi 'gyur ba de bzhin du/ lha'i dmigs pas bsgribs pas sems kyi rang bzhin 'od gsal ba rab tu rtogs pa ring ba nyid</text></item>
<item><p>287a.5</p><section></section><text>du byed pa'o/ /de yang dmigs pa la rtsol bas de rtogs par mi 'gyur ro zhes bya ba'i don te/ rang bzhin gyis yongs su dag pa'i sems 'di rang gi gzugs las gzhan gyis mi rtogs pas na phyi rol gyi dmigs pa ni ngal bar byed pa'o zhes brjod pa yin no/ /rang gzhan nyid du</text></item>
<item><p>287a.6</p><section></section><text>mngon par zhen pas rgyug pa ni/ /zhes bya ba ni bdag dang gzhan gyi tha snyad sgro 'dogs par brtson pas nye bar gnas pa'i sems so/ /kun du byas nas zhes bya ba ni gnyis kyi bag chags lhag par brtan par byas pas na kun du byas zhes bya'o/ /yang dag 'phel zhes bya ba ni rnam</text></item>
<item><p>287a.7</p><section></section><text>pa sna tshogs pa'i brdzun pa'i kun du rtog pa 'phel ba'o/ /dub pa ni lhan cig skyes pa'i gnas skabs na bdag dang gzhan med kyang rang gis tha snyad du byas pas sna tshogs su snang ba thob pas so/ /de'i phyir gnyis nyid rang bzhin gyis dag par rtogs pa na rnal 'byor pa 'khor bar</text></item>
<item><p>287b.1</p><section></section><text>gnas kyang 'ching bar mi 'gyur ro zhes bstan pa'i phyir/ ji ltar 'dod pa'i kun spyod de ji ltar so so'i skye bo rnams mngon par 'dod pa'i tha snyad sna tshogs pa'i rol par byed pa ji lta ba de bzhin du/ 'khor bar gnas pa na mchog tu gnyis kyis dbang byas pa'i sems pa sna tshogs</text></item>
<item><p>287b.2</p><section></section><text>pa'i rnam par sgeg pas rol par byed kyang gos par mi 'gyur ba dang / de bzhin du gang yang rung ba'i rigs la gang ci yang rung ba'i mi phan pa'i bya bas kyang gnyis su med par spyod pa can gyi rdzogs pa'i rnal 'byor ba dal bar mi 'gyur ba'o/ /mtshar zhes bya ba ni de kho na nyid mthong ba'i</text></item>
<item><p>287b.3</p><section></section><text>dga' ba thob pa las so zhes ngo mtshar ba'o/ /da ni gnyis su med pa gsal bar nyams su myong ba brjod par bya ste/ gnyis kyi rnam dor rab gsal zhes bya ba ni gzung ba dang 'dzin pa'i rnam pa dang bral bar mngon sum du nyams su myong ba'i bdag nyid do/ /mkhas pa ni nub pa la sogs</text></item>
<item><p>287b.4</p><section></section><text>pa'i skyon gyis stong pa'o/ /yang dag rig pa ni rnam par 'gyur ba med pa yang dag par rig pa'o/ /skal bzangs ni dbang phyug la sogs pa'i yon tan dang ldan pa'o/ /'di nyid yon tan 'di rnams kyi rten du gyur pa zhes bya ba ni rang gi sgra'i don te de la'o/ /stug po'i dga' bas zhes bya ba ni</text></item>
<item><p>287b.5</p><section></section><text>'di las dmigs pa dang bral ba nyid kyis bar ma chad par 'dod pa la mngon du phyogs pa'i mtshan nyid kyi dga' ba dang po'o/ /de yis gang ba ni stobs chen gyur pa ste/ de la mngon du phyogs pa las rab tu stobs su gyur pa'i bde ba 'ba' zhig yang dag par rig pa mchog tu dga' ba'o/ / </text></item>
<item><p>287b.6</p><section></section><text>ro ni de nyams su myong ba goms pas rnam par rtsen pa'o/ /de yis yongs su rdzogs pa ni rnam pa thams cad pa'i stong pa nyid kyis de dmigs pa med pa nyid du gyur pa ste/ rnam pa thams cad kyi mchog nyid du'o/ /de lta mod kyi dang po dang gnyis pa ni 'dod pa'i bde ba yang dag par</text></item>
<item><p>287b.7</p><section></section><text>rig pa'i mtshan nyid kyis yongs su ma rdzogs pa'o zhes de dang de lta bur gsungs pa yin no/ /nam mkha'i mthil du ni stong pa nyid kyi rang bzhin du'o/ /rnam pa sna tshogs 'phro ba zhes bya ba ni ji zhig ltar 'byung ba nyid kyis snang bzhin pa'i rnam pa sna tshogs 'phro ba gang yin pa'o/ /de</text></item>
<item><p>288a.1</p><section></section><text>rnams bsags pa ni yongs su rdzogs pa'i snang ba ma lus pa'o/ /nang ni de kho na nyid do/ /son pa ni gang gi gnas skabs te/ de yang 'di ltar gnyis su med pa nyams su myong ba'i man ngag bsgom pa 'di nyid las so/ /yid la zhes bya ba ni rang bzhin rtogs pa'i</text></item>
<item><p>288a.2</p><section></section><text>bdag nyid kyi sems la'o/ /'jig rten gsum po 'di de zhes bya ba ni kha dog dang dbyibs la sogs pa'i tha snyad kyi tshogs rnam pa mang po de dang de ste/ 'di lta bu'i rang bzhin gyi 'jig rten gsum mo/ /snang ba zhes bya ba ni yongs su dag pa'i rang bzhin gyi snang ba'o/ /thim pa lta bur gnas</text></item>
<item><p>288a.3</p><section></section><text>pa zhes bya ba ni phyi rol du mngon par zhen pa dang bral te nang du son pa nyid las skyon de dang de lta bur mi 'byung ba'i snang ba mtha' dag mngon sum du nyams su myong bas yin gyi/ de la thim pa nyid ni ma yin no/ /da ni rnam par 'gyur ba med pa'i rang byin gyis brlab pa'i rim pa bstan pa brjod</text></item>
<item><p>288a.4</p><section></section><text>par bya ste/ rang bdag nyid kyis zhes bya ba ni rtogs pa'i don te/ rang byin gyis brlabs pa zhes bya ba ni rang lhag par gnas par nus pa'o/ /de yang rgyu gzhan la ltos pa med pa ste/ lhan cig skyes pa gsal bar rab tu grub pa'i mtshan nyid ni rang byin gyis brlab pa'o zhes so/ /rim</text></item>
<item><p>288a.5</p><section></section><text>pa ni ye shes te/ chos thams cad chos kyi dbyings kyi rim pa nyid kyis so zhes bya'o/ /de ltar na gnyis dang rnam par bral ba nyid yang dag par rig pa la rang gi sgra'i zol gyis bstan pa ste/ de'i phyir mngon par zhen pa ma lus pas stong zhing 'gyur ba med pa'i chos nyid rab tu gsal</text></item>
<item><p>288a.6</p><section></section><text>ba g.yo ba med cing brten pa med pa lhan cig skyes pa nyid ni rang byin gyis brlab pa'i rim par brjod pa ste/ gzhan ni ma yin no zhes bstan pa yin no/ /sngags med ces bya ba la sogs pa'i tshigs su bcad pa'i don ni go bar sla'o/ /rang byin gyis brlab pa'i rim pa de nyid</text></item>
<item><p>288a.7</p><section></section><text>rgyas par bstan pa'i phyir/ gang du zhes bya ba ni rang byin gyis brlab pa'i rim pa'o/ /dngos rnams zhes bya ba ni chos thams cad do/ /rang bzhin zhes bya ba ni lhan cig skyes pa ste/ rang bzhin med pa nyid kyi rang bzhin no/ /rang bzhin nyid kyis zhes bya ba ni dpe thams cad</text></item>
<item><p>288b.1</p><section></section><text>dang bral ba ste/ de yis mtshon par byed pa la gsum pa'o/ /rtogs par bya zhes bya ba ni ji ltar byung ba rtogs shing rtogs thob pa ste/ slar mngon par zhen par bya ba ma yin par bstan to zhes bya ba'i don to/ /dga' ba zhes bya ba ni gang du bag chags nye bar zhi bas lhan cig skyes</text></item>
<item><p>288b.2</p><section></section><text>pa'i dag pa ste/ rang 'byung ba nyid kyis rang nyid mngon par gsal ba'i rang bzhin no/ /'di zhes bya ba ni so so rang gis rig pa'i spyod yul lo/ /'char zhes bya ba ni gsal bar gyur pa'o/ /de bzhin du de nyid bstan pa'i phyir/ 'dis rtogs pas na rnam par rtog pas te/ gnyis</text></item>
<item><p>288b.3</p><section></section><text>kyi rang bzhin du gzung ba las so/ /bde sdug ces bya ba ni rtag tu nyon mongs pa ste/ de sbyin par byed pa'o/ /gnyis ni de yi zlas dbye ba'o/ /rnam par mi rtog pa ni rtog pa med cing dpyod pa med pa'o/ /dmigs med ni der te bde ba chen po'o/ /de bzhin du snang ba med ces bya ba</text></item>
<item><p>288b.4</p><section></section><text>ni rnam pa mtha' dag la mngon par zhen pa nye bar zhi ba'o/ /gsal ba med ces bya ba ni dmigs pa nye bar zhi ba ste/ chos thams cad stong pa nyid kyis so/ /'jug pa med ces bya ba ni sgro btags pa dang bral ba nyid do/ /bsam pa med ces bya ba ni kun du sbyor bas stong pa nyid</text></item>
<item><p>288b.5</p><section></section><text>kyis so zhes bya bar dgongs so/ /de ltar na 'gro ba'i rnam pa'i tshogs zhes bya ba ni yang dag pa'i tshogs bsags pa ste de ni shel lta bu'o/ /'dis rnam pa thams cad kyi mchog dang ldan par bstan pa brjod pa yin no/ /ci'i phyir 'gro ba 'di dag rang bzhin gyis yongs su dag pa</text></item>
<item><p>288b.6</p><section></section><text>yin zhe na/ de mdor bstan pas gsungs pa/ chos thams cad de bzhin nyid kyi rang gi mtshan nyid kyis sgyu ma la sogs pa dang mtshungs par gnas skabs thams cad du nyams su myong bar byas pas na rnam par dag pa'o/ /de'i phyir de rtogs pas gcig tu rig pa'i rnal 'byor bya</text></item>
<item><p>288b.7</p><section></section><text>bar ston pa ste/ lhun gyis grub pa ni mngon par zhen pa med pa'o/ /de mngon par gsal bar bya ba'i phyir/ dngos po zhes bya ba la/ de'i sgra 'jug pa'i rgyu mtshan ni gyur pas dngos po dang / rang gi mtshan nyid 'dzin pa'i chos yin pas dang / der mngon par zhen par bya bas kyang</text></item>
<item><p>289a.1</p><section></section><text>dngos po zhes so/ /de'i gnas skabs mi 'jug cing 'jug bzhin pa ma yin pa ni dngos po med pa ste/ 'di dag dang 'brel pa med pa'i phyir yod par dmigs pas stong pa'i dngos po'o/ /'di mthong ba yang 'dis kun nas mtshungs par thams cad la sgrib par</text></item>
<item><p>289a.2</p><section></section><text>byed pas na 'jig rten gyi tha snyad ni kun rdzob yin la/ de la 'dir mthong ba ni de las mchog nye bar dmigs pa'o/ /nye bar dmigs pa med pa nyid dmigs pa las don dam zhes pa yang ste/ 'di ni zhes bya ba ni rjes su ston pa'i tshig las so/ /'o na ci'i phyir 'di lta bu la</text></item>
<item><p>289a.3</p><section></section><text>'di zhes bya zhe na/ srid pa yongs su shes pa nyid las mya ngan las 'das pa gzhan ma yin pa gang las te/ de ltar yang / srid pa yongs su shes pa nyid/ /mya ngan 'das zhes brjod par bya/ /zhes so/ /don dam pa de nyid kyi rang bzhin bstan par bya ba'i phyir gsungs pa/ </text></item>
<item><p>289a.4</p><section></section><text>mtha' gsum zhes bya ba ni rtogs par bya ba dang / rtogs pa dang / rtogs pa po ste/ rtogs pa'i 'khor gsum dang bral ba'o/ /rtogs pa'i ngo bo zhes bya ba ni rnam par rtog pa mtha' dag dang bral bas blun pa'i rang bzhin ma yin pa'o/ /gzhi med pa ni ji ltar gyur pa'i yul rtogs</text></item>
<item><p>289a.5</p><section></section><text>pa'o/ /dor dang zhes bya ba la sogs pa ni bsal ba dang gzhag pa dang bral bas mnyam par mi 'phrogs pa'o/ /zhi ba zhes bya ba ni gnyis kyi 'drid pa dang bral zhing brdzun pa ma yin pa nyid kyis kun nas nyon mongs pa zhi ba'o/ /dbang phyug min pa zhes bya ba ni 'jug pa'i rnam par</text></item>
<item><p>289a.6</p><section></section><text>shes pa skyed pa po'i rang bzhin ma yin pa'o/ /dbang phyug ces bya ba ni chos rnams chos kyi dbyings kyi gzhan dbang du gyur pas na de thams cad du 'di bdag por gyur pa'o/ /dbang phyug min zhes bya ba ni chos rnams de'i dbang las zhes pa yang stong pa nyid de dor ba las ma yin</text></item>
<item><p>289a.7</p><section></section><text>pa nyid kyis so/ /gnas zhes bya ba ni de rnams la yongs su grub pa'i rnam pa dbyer med par ro/ /de bzhin du/ gnas la sogs pa zhes bya ba ni gnas dang gnas pa dang gnas pa po'i dbye ba dang ngo / /bral las zhes bya ba ni bag chags kyis ma gos pa'o/ /blo ni bdag</text></item>
<item><p>289b.1</p><section></section><text>por gyur pa ste/ rnam pa gcig nyid gyur pa ni rang bzhin gyis yongs su dag pa 'dzin pa'i chos snang bar mtshungs pa nyid kyis so/ /thogs pa med pa ni mtshon par bya ba'i 'o/ /rnam par 'gyur ba dang bral ba ni lhan cig skyes pas so/ /legs par gnas pa ni g.yo ba med</text></item>
<item><p>289b.2</p><section></section><text>pa nyid kyis so/ /de bzhin du de nyid mngon par gsal bar bya ba'i phyir yang gsungs pa/ de bzhin sems nyid kyis ni sems/ /gcig ni sna tshogs par rtogs pa/ /de yang gzugs brnyan bdag nyid kyi/ /rnam pa snang ba mtshungs pa'o/ /gzugs brnyan gyi bdag</text></item>
<item><p>289b.3</p><section></section><text>nyid dang mtshungs pa zhes bya ba ni ji ltar gzugs brnyan rang bzhin gyis don dang ldan pas stong pa ste/ de bzhin du rnam pa'i chos de rnams kyang ngo / /de nyid rgyas par bstan pa'i phyir rnam pa zhes bya ba ni de dang de lta bur yang dag par rig cing snang ba ni rnam pa ste/ dmigs pa</text></item>
<item><p>289b.4</p><section></section><text>las gzhan pa'i rnam pa ni med pa'o/ /'on kyang rnam pa med ces bya ba ni nyams su myong ba'i rnam pa med pa yang ste/ bag chags spangs pa las gzhan du nye bar dmigs shing yod pa ma yin pa'i rang 'byung gi dngos po nyams su myong ba gang yin pa des na cung zad kyang skye ba dang</text></item>
<item><p>289b.5</p><section></section><text>'jig pa med pa'i chos can du grub pa'o/ /de ltar na rnam pa dang bcas pa dang rnam pa med pa'i chos gnyis su gnas par gyur pa 'di ni rnam rtog 'phel ba ste zhes pa ni de nyid la don gzhan du gsal bar byed pas so/ /snam bu med na zhes sogs ni rtogs par sla'o/ /de bzhin</text></item>
<item><p>289b.6</p><section></section><text>du phul du byung ba'i rang bzhin gyi lhan cig skyes pa spyod yul ma yin zhing g.yo ba med pa las de lta bu nyid kyi rang bzhin du nye bar ston pa gsungs nas/ blo bzang gis 'di las gzhan du yongs su rtog pa ni sgrib par byed pa nyid kyis zhes ston pa yin no/ /'di rnams zhes bya ba ni</text></item>
<item><p>289b.7</p><section></section><text>srid pa 'di rnams so/ /kye ma zhes pa ni skyo ba ste/ gnyis kyi bag chags kyis tha snyad du byas pa de ltar 'khor ba nyid du 'ching bar 'gyur bas so/ /de lta bu'i bag chags dang bral ba nyid bstan pa'i phyir/ rang gi sems kyi kun du rtog pa spangs pa nyid ni thar pa ste grol ba'o/ / </text></item>
<item><p>290a.1</p><section></section><text>de yang yul gzhan rtogs pa las ma yin pa nyid kyis rang gi mtshan nyid kyi don la tsam gyi sgra'o/ /da ni shin tu phul du byung ba ma yin pa'i lhan cig skyes pa'i rnal 'byor pa 'brel pa'i dbang gis dad pa la sogs pas bsgom pa'i bya ba la mngon du phyogs pa</text></item>
<item><p>290a.2</p><section></section><text>las thams cad du de 'di lta bu nyid do zhes phyag rgya'i sbyor ba las rjes su rtogs pa'i man ngag gsungs pa/ kak+ko la ni lus kyi tshogs pa'o/ /ka pUr ni ka pUr dang 'dra bas so/ /zhu ba ni ji zhig ltar byung ba nyid kyis te/ gcig dang du ma'i sbyor bas rnam par ma dpyad par mngon par</text></item>
<item><p>290a.3</p><section></section><text>gsal bar gyur pa'o/ /dri med ces bya ba ni 'di nyid rang bzhin gyis yongs su dag cing shin tu dga' ba'i yid yin pa nyid kyis bag chags bsgo bar byed pa'i rab rib dang bral ba ste/ chos kyi dbyings rtogs pa'o/ /de ni bzang po'i ro ste/ lhan cig skyes pa'i bde ba gzhi med</text></item>
<item><p>290a.4</p><section></section><text>pa'i spyod yul lo/ /'on kyang kak+ko la'i dang 'dra min zhes bya ba ni phyag rgya'i sbyor bas rnam par rtog pa nyid ma yin pa'o/ /rtse dga' ni de gcig tu rjes su chags pa'o/ /longs spyod ni rnam pa thams cad du de nyams su myong ba'o/ /rnam pa mtha' dag dang bral ba'i chos</text></item>
<item><p>290a.5</p><section></section><text>nyid rnam par dpyod pa nyid kyi shes rab ni rab tu gsal bar grags so/ /skal bzangs de yis so/ /'on kyang bo la yi dang 'dra ba'ang min/ /zhes bya ba ni rnam par 'gyur ba med pa'i ye shes yin pa nyid kyis so/ /cir yang zhes bya ba ni yul mi 'dor ba la ched du'o/ / </text></item>
<item><p>290a.6</p><section></section><text>bsam bya min pa ni dga' bral gyi dga' bas stong pa ste/ dran pas go bar bya ba'i yul ma yin pa'i rang bzhin gyis so/ /'di ni zhes bya ba ni so so rang gis mngon sum du rig pa'o/ /mtha' dag kun du rtog pa'i tshogs ni bde ba'i longs spyod la mngon par zhen pa'i kun du rtog</text></item>
<item><p>290a.7</p><section></section><text>pa'i bag chags kyi tshogs so/ /zad pa ni dum bur byas pa'o/ /dmigs pa med pa ni 'di ltar kak+ko la dang bral bas kyang ste/ lhan cig skyes pa rten med pa nyid kyis so/ /de bzhin du yang dag par gsal ba lhag par rtogs pas chen po nyid kyang ste/ de yang rnam par rtog</text></item>
<item><p>290b.1</p><section></section><text>pa ni sgrib pa dang gnod par byed pas mun pa dang 'dra la/ de dag ni rab tu gsal ba'i phul du gyur pa gang gis so/ /dga' ba yis zhes bya ba ni mchog dga' dang dga' bral dang bral ba'i lhan cig skyes pa'i rang bzhin 'di tsam nyid de dang de lta bur snang bas chen po yang ngo / / </text></item>
<item><p>290b.2</p><section></section><text>nam mkha' zhes bya ba ni stong pa nyid do/ /de gang ba ni rnam pa thams cad pa'i bdag nyid kyi stong pa nyid de/ 'di ltar thams cad du de rtogs shing yang dag par 'char ba yin no zhes bya ba'o/ /de bzhin du dang po dang gnyis pa yang nye bar bstan pa'i phyir gsungs pa/ rnam par mi</text></item>
<item><p>290b.3</p><section></section><text>rtog bde ba che/ /'dod pa'i mtshan nyid bdag nyid can/ /dga' 'di bde ba'i khyim gyi ni/ /sgo yi them skas lta bu'o/ /e ma'o bde ba e ma'o bde chen nyid/ /e ma'o ji lta ji ltar longs spyod bgyi/ /'dod pa zhes byar rtsol ba'i sems kyis ni/ /dga' ste sngun du 'gro</text></item>
<item><p>290b.4</p><section></section><text>ba lta bu yin/ tshigs su bcad pa gnyis po 'di dag gis ni dga' ba'i mtshan nyid gsungs pa yin la/ yang mchog tu dga' ba'i mtshan nyid bstan pa'i phyir gsungs pa/ dngos po rnams la ngo bo nyid btags pa/ /stong pa nyid kyis rnam par 'joms par byed/ /rang</text></item>
<item><p>290b.5</p><section></section><text>bzhin med pa nyid du sbyor ba las/ /mchog tu dga' ba yi ni rang bzhin can/ /e ma'o ye shes e ye shes/ /ye shes gsal ba 'di ngo mtshar/ /zhes byar longs spyod rtsol ba'i sems/ /mchog tu dga' ba 'di ngo mtshar/ /ye shes 'di dag ni bag chags longs spyod</text></item>
<item><p>290b.6</p><section></section><text>pa nyid kyis mdzes pa ma yin pa ste/ de las 'dir gnyis kyi mtshan nyid rjes su dmigs pas mtshon par bya ba ma yin pa'i lhan cig skyes pa mi blun pa nyid bstan pa'i phyir gsungs pa/ dngos po zhes bya ba ni yod pa nyid de mchog tu dga' ba'o/ /dngos po med pa zhes bya ba ni</text></item>
<item><p>290b.7</p><section></section><text>med pa nyid de dga' bral lo/ /'ba' zhig nyid dang rnam bral ni/ /de gnyis kyi dbye ba dang bral bar rtogs pa'o/ /de yis rang nyid de/ blun pa'i lhan cig skyes pa la ltos pa med pa nyid do/ /mdzes pa ni bag chags dang bral ba'i snang ba ma lus pa'o/ /stug por gyur pa'i</text></item>
<item><p>291a.1</p><section></section><text>dga' ba zhes bya ba ni stug po ste pha rol tu phyin pa lnga'i de kho na nyid kyi dngos po'o/ /rab tu rtogs pa zhes bya ba ni kun du 'dod pa'i longs spyod kyi yul dran pa'i rang bzhin gyi dga' ba gsum po rnams las shin tu lhag par rtogs pa ste/ gzhi med cing thogs</text></item>
<item><p>291a.2</p><section></section><text>pa med pa'i rang bzhin ji ltar yod pa lhag par rtogs pa'i bdag nyid kyis so/ /chen po zhes bya ba ni gang du nye bar bstan pa'i mtshan nyid bzhi po dag gi nang nas de yang dag par rtogs par byed pa nyid kyis chen po'o/ /nam mkha'i nang khyab pa ni stong pa nyid bcu drug gi rang bzhin</text></item>
<item><p>291a.3</p><section></section><text>no/ /rnam pa sna tshogs ni snang ba sna tshogs pa'o/ /de rnams kyi rgya che ba ni ngang tshul rgya che ba'o/ /dri med ni dri ma dang bral ba nyid kyis so/ /des na de'i dpe gsungs pa ste/ me long ni me long ngo / /dkyil 'khor ni gzugs brnyan no/ /'phro ba ni sna tshogs pa'i rnam pa 'dzin</text></item>
<item><p>291a.4</p><section></section><text>pas mdzes pa ste 'dra ba ni mtshungs pa'o/ /bde ba kun gyi gzhi ni phun sum tshogs pa'i bde ba ma lus pa'i sa yin pas so/ /de nyid ni 'di ltar gzugs brnyan dang mtshungs pa'i rnam pa thams cad pa'i dngos po rang bzhin gyis 'od gsal ba rang gzhan dang bral ba'i de kho na nyid</text></item>
<item><p>291a.5</p><section></section><text>gcig pu lhan cig skyes pa'i dga' ba ste/ stong pa nyid dang snying rje gnyis su med pa'i gnas skabs kyi dam pa'i gzugs ji snyed pa'i rang bzhin rang dang gzhan la phan pa phun sum tshogs pa'i mtshan nyid sku gsum gyis phye ba'i thams cad mkhyen pa nyid kyi rtsa ba 'di'o/ /bzhi pa yin</text></item>
<item><p>291a.6</p><section></section><text>par brjod ces pa ni gsum pa 'di la'o/ /de bzhin du ni zhes pas kyang ste/ rnam par rtog pa ma lus pa skye ba bcom pas rnam pa thams cad kyi mchog dang ldan pa nyid kyis lus pa med pa'i rang bzhin du gyur pa'i dga' ba'o/ /da ni lhan cig skyes pa snang bzhin pa yang dag par rig</text></item>
<item><p>291a.7</p><section></section><text>pa'i rnal 'byor pa nyams su myong ba gcig nyid du spyod pa nye bar bstan pa'i phyir gsungs pa/ e ma'o zhes pa ni bde ba yang dag par rig pa las nyams su myong ba gzhan med pa la ngo mtshar ba ste/ phul du byung ba'i yid dga' ba'o/ /bde chen zhes pa ni rang bzhin med pa nyid las rnam</text></item>
<item><p>291b.1</p><section></section><text>pa thams cad par snang bzhin pa'i 'o/ /de'i rol pa ni ngal ba med par rnam pa thams cad nas thams cad du de dang de lta bur snang bar gyur pa'o/ /srid pa gsum ni 'jig rten du gdags pa gsum nyid dam lus ngag yid gsum mo/ /gang ba ni khyab pa'o/ /gang gis ni rol pa gang</text></item>
<item><p>291b.2</p><section></section><text>gis so/ /rang gzhan dbye ba ni bdag dang gzhan gyi dbye ba'o/ /'di zhes bya ba ni bag chags kyis dbang byas bzhin pa'i mngon sum mo/ /skad cig ni lhan cig skyes pa'i skad cig 'di'o/ /dbyer med ni ro gcig pa nyid du'o/ /'gro ba ni rtogs pa'o/ /de yang 'di ltar yid</text></item>
<item><p>291b.3</p><section></section><text>lhan cig skyes pa la mnyam par gzhag bzhin pa'i rnal 'byor pa ni rang dang gzhan du dmigs pa'i rgyu'i dbye bas stong pas de bzhin nyid du ro gcig pa nyid kyis dbye ba med pa de nyid slar yang gsal bar bya ba'i phyir gsungs pa ni rtogs par sla'o/ /de'i phyir 'du byed pa med par shin</text></item>
<item><p>291b.4</p><section></section><text>tu gsal ba nyid gnyis su med par rtogs so zhes bstan pa'i phyir gsungs pa/ dngos po rnams ni chos rnams so/ /dbye ba med pa yang zhes pa ni de bzhin nyid kyi rang bzhin gyis dbyer med yin pa yang ngo / /slar yang zhes bya ba ni gnyis su med pa nyid kyi gnas skabs na yang</text></item>
<item><p>291b.5</p><section></section><text>dbye ba med par 'gyur ba ste/ 'gyur ba med pa'i chos nyid blang dor dang bral ba rtogs shing khong du chud pas so/ /ci'i phyir 'di de kho na nyid kyi mchog dang ldan pa'i stong pa nyid kyi dngos po rtogs pa las te/ de'i phyir bde ba chen po lhan cig skyes pa'o/ /de la rnam pa mtha' dag</text></item>
<item><p>291b.6</p><section></section><text>spangs nas nam mkha' la stong pa nyid snang bas mdzes pa nyid ni kun du 'dod pa'i rang bzhin gyi skad cig ma gsum las phul du byung bas chen po nyid yin pa gang gi phyir bde ba chen po'i sgras brjod pa yin no/ /de yang 'di ltar rang dang gzhan la phan pa phun sum tshogs pas rnam par</text></item>
<item><p>291b.7</p><section></section><text>rgyal ba'i rnal 'byor pa'i yid gnyis kyi rnam pa dang bral zhing ro gcig tu gyur pas dbang byas pa las de 'di lta bu nyid du khyad par du snang ba'o zhes bya ba ste/ de nyid la bde ba chen po legs par rtogs pa zhes kyang bstan pa yin no/ /da ni rang gzhan lhan cig skyes pa dang rjes su</text></item>
<item><p>292a.1</p><section></section><text>mthun pa'i mos pas zhi gnas su bya ba'i phyir shin tu phra ba'i gtum mo'i sbyor ba khyad par du bya ba gsungs pa/ dngos po'i tshogs rnams ni chos kyi tshogs rnams so/ /rnam par dpyod pas ni de'i skye ba med pa la sogs pa rnam par dpyod pa dri ma med pa'o/ /'phel</text></item>
<item><p>292a.2</p><section></section><text>ba ni de rab tu gyur pa'o/ /shes rab ni de kho na nyid du skye ba dang bral bas 'gyur ba med pa'i chos nyid rtogs pa ste/ bag chags dang bral ba'i rig pa'o/ /rlung ni me'i grogs nyid de/ /des bskul ba dang / yang dag par rnam par dpyod pa'i rgyun yongs su shes pas kyang ngo / / </text></item>
<item><p>292a.3</p><section></section><text>gtum mo ni bar ma chad par ji ltar yod pa rab tu gsal ba nyid kyis rnam par rtog pa'i dra ba mtha' dag sreg pa'i bdag nyid do/ /'bar ba ni bag chags mtha' dag bsregs pas mngon par gsal bar gyur pa'o/ /rab tu gsal ba ni rab tu dngas pa'o/ /rgya che ba ni rgya cher</text></item>
<item><p>292a.4</p><section></section><text>'phel bzhin pa nyid kyis so/ /yang dag ye shes te/ bag chags ni blun pa las gzhan ma yin pa nyid kyis so/ /dri ma med pa ni sgrib pa thams cad rab tu bcom pas so/ /de bzhin du de bzhin gshegs pa lngar mos shing mtshon par bya ba gzugs la sogs pa rnams su</text></item>
<item><p>292a.5</p><section></section><text>rnam par rtog pa ste mngon par zhen pa'i phung po bsregs shing nyams par byas pas so/ /bdud rtsi ni skye ba dang 'jig pas stong pa'i chos thams cad de stong pa nyid do/ /zhu ba ni rab tu gsal bar byed pa ste/ 'bar ba 'ba' zhig gis ma yin par 'dzag pas kyang ngo zhes bya ba'i</text></item>
<item><p>292a.6</p><section></section><text>don to/ /dmigs med yang dag rig byed pa ni rten med par rtogs pa'o/ /nam mkha' yang ni khyab pa zhes pa ni stong pa nyid kyi tshul gyis so/ /dngos po mtha' dag mnyam pa nyid ni des 'thob pa ste/ mngon par sbyor ba las dang yig phyis pa'o/ /de yang 'di ltar mos pa'i 'bras</text></item>
<item><p>292a.7</p><section></section><text>bu gzhi med pa nyid kun du mtshungs par mngon du gyur pa ni rdzogs pa ste mchog tu lhan cig skyes pa'o/ /rtsa rnams kyang nye bar btags pa dang bral ba'i lha'i gzugs de bzhin nyid lhan cig skyes pa'i bdag nyid do zhes nye bar bstan pa'i phyir gsungs pa/ rang bzhin gyis ni rtsa rnams ni/ / </text></item>
<item><p>292b.1</p><section></section><text>de kho na las lha nyid min/ /'di rnams kyi ni shin tu dag /rang bzhin med 'di rang ngo bo/ /de bzhin du/ shes rab thabs dag gcig nyid gang / /rnam pa thams cad sdom pa gcig /a wa d+hU tI rnam sel bdag /de ni dbu ma'i rtogs par 'dod/ /gcig pu a wa d+hU tI nyid/ /ces bya</text></item>
<item><p>292b.2</p><section></section><text>ba'i bar du'o/ /gang du zhes bya ba ni yang dag par rig pa gang du ste dga' ba'o/ /yang dag par rtogs pa ni gnyis su med par rtogs pa'o/ /de ni dag pa ste/ stong pa nyid kyi phyir dag pa'i dngos por yod pa'o/ /nam mkha' che zhes pa ni stong pa nyid kyang stong pa nyid kyi rang bzhin gyis stong</text></item>
<item><p>292b.3</p><section></section><text>pas chen po nyid de/ de las lhag pa med pa gnyis su med pa'i don to/ /'di nyid kyi phyir gang du pha rol tu phyin pa lnga'i rang gi ngo bo nyid shes rab kyi pha rol tu phyin pa dang gnyis su med pa nyid ni yongs su dag pa'o/ /rnam kun nye bar bsags pas mtha' dag rdzogs par rtogs bya</text></item>
<item><p>292b.4</p><section></section><text>longs spyod rdzogs/ /zhes bya ba ni yongs su rdzogs pa la longs spyod rdzogs pa ste/ de'i rtogs bya ni thob par bya ba'o/ /dngos po'i tshogs ni tha snyad du snang bzhin pa rnams te/ de bzhin du ro mnyam pa nyid kyis rmi lam lta bu ni sprul pa'o/ /sgrib pa zhi ba'i ye shes yul de rnam dag</text></item>
<item><p>292b.5</p><section></section><text>a wa d+hU tI'o zhes bya ba ni slar yang sgro btags pa ma yin pa thob pa nyid do/ /da ni 'khor lo bzhi'i lhag pa'i byed pa gsungs pa/ snying ga dang mgrin pa dang b+ha ga dang spyi bo rnams la 'khor lo bzhi rnams te rim pa ni yongs su bstar ba'o/ /de la blun pa'i rang bzhin gyi 'gro ba</text></item>
<item><p>292b.6</p><section></section><text>'gyur ba med pa'i de bzhin nyid rtogs pa 'dzin par byed pas chos dang / ngag gi tha snyad kyis rang dang gzhan la phan pa yang dag par nyams su myong bar byed pas longs spyod rdzogs pa dang / sems can gyi bsam pa'i dbang bzhin du sku spro ba ston par byed pas sprul pa dang / 'khor lo</text></item>
<item><p>292b.7</p><section></section><text>gsum las khyad par du g.yo ba med pa'i dga' ba phun sum tshogs pa rtogs par byed pas bde ba chen po'o/ /de yang 'di ltar 'khor lo bzhi po yang bde ba chen po lhan cig skyes pa'i bdag nyid kyis de bzhin nyid du mtshungs pa'o/ /'on tang dga' ba'i yid 'gyur ba med pa'i</text></item>
<item><p>293a.1</p><section></section><text>chos nyid rtogs pa la ni rnam par dpyod pa med pa'i phyir dbyibs kyi dbye bas grangs su bya ba yang med do zhes gsungs nas/ de bzhin nyid 'di la ni khyad par gyi dbye ba'i rnam pa'ang med pa ste/ de ltar yang sna tshogs pa'i rtswa dang shing gi nags bsregs pa na nam</text></item>
<item><p>293a.2</p><section></section><text>mkha' la dbye ba med pa de bzhin du ma lus pa'i bag chags nub pa na de bzhin nyid du dbye ba med pa'o/ /de ltar na kun rdzob dang don dam pa yang rang bzhin de bzhin nyid 'od gsal bar ro gcig pa nyid kyis dbyer med pa yin la/ 'on kyang kun rdzob tu ji ltar yod pa'i chos rtogs pas</text></item>
<item><p>293a.3</p><section></section><text>dang / de med pa nyid la sogs pas kun rdzob dang don dam pa'i dbye ba blta bar bya ba'o/ /dngos po rnams nyid ces bya ba ni tha snyad du yod pa'i don gyis dngos po nyid do/ /rang bzhin zhes pa ni sngar bstan pa bzhin te/ gzhan ni rtogs par sla'o/ /'di las na gang shin tu</text></item>
<item><p>293a.4</p><section></section><text>phra bar dmigs kyang de kho na nyid du mi 'gyur ro zhes mdor bsdus nas gsungs pa/ phra mo'i rang bzhin zhes pas ni dmigs pa brjod pa ste/ sngar nye bar bstan pa las gzhan ma yin no/ /nges par ni nges pa las te/ de kho na nyid ni yang dag pa'i mtha'o/ /de ltar</text></item>
<item><p>293a.5</p><section></section><text>na 'di nyid du bshad pa tsam las de kho na nyid ma yin par brjod pa'o/ /dmigs pas stong pas na mchog gi bde bar ro gcig pa ste/ bar ma chad pa'i bdag nyid 'ba' zhig pa'o/ /dang ba ni rnam par dag pa'o/ /rgyun ni de lta bur rgyun chags pa'o/ /snang ba ni gang gi ste/ </text></item>
<item><p>293a.6</p><section></section><text>de dang de lta bur gsungs pa rnams so/ /nyams su myong ba'i snying po zhes pa ni so so rang gis rig par bya ba'i ngo bo'o/ /dmigs pas stong zhes pa ni tha snyad sna tshogs kyi dmigs pa mi 'jug pa'o/ /de nyid ni don ji lta ba'i lhan cig skyes pa bde ba chen po zhes bya ba'o/ /de bzhin du bde</text></item>
<item><p>293a.7</p><section></section><text>ba chen po'i sku ste/ nges par gcig tu yul gyi 'dod pa med cing mchog la brten pa 'ba' zhig pa'i sems so/ /mchog ni rnam pa dang lha ste/ de'i phyir de la yang dag par brten pa ni ma 'khrul ba yin la/ gang 'khrul pa med pa ni nam mkha'i rang bzhin shin tu 'od gsal ba dmigs</text></item>
<item><p>293b.1</p><section></section><text>pa mtha' dag las 'das shing mi mnyam pa bde ba chen po'i sku'o/ /rang bzhin med pa'i ngo bo nyid ni dngos po rnams kyi rang bzhin yin la/ rang bzhin med pa nyid las bar ma chad par rnam pa ston pa yang ste/ rtog pa'i rang bzhin can zhes bya ba ni btags pa'i ngo bo nyid do/ /rang bzhin</text></item>
<item><p>293b.2</p><section></section><text>gyis rnam par rtog pa las ma byung zhing stong pas na rang bzhin med pa ste/ de chos thams cad kyi rang bzhin yin no zhes bya ba'i don to/ /de lta bas na/ rang gi 'dod pas 'jug pa yis/ /bag chags stobs kyis g.yos pa las/ /rnam par rtog pa skyes gyur pa/ /phyi rol don 'bras nyid</text></item>
<item><p>293b.3</p><section></section><text>lta bu/ /zhes te/ rang gi 'dod pas zhes bya ba ni rang nyams kyi gzhan dbang gis te/ yang dag par sgro btags pa'i bag chags brdzun pa'i stobs kyis byas pa las/ rnam par rtog pa'i shes pa skyes pa na/ /phyi rol gyi don gyi 'bras bu nyid lta bu ste/ bar ma chad cing dbyer med pa'i</text></item>
<item><p>293b.4</p><section></section><text>bag chags kyi dbang nyid kyis so zhes pa'o/ /kye ho zhes bya ba ni ched du ngo mtshar ba la ngo mtshar ba'o/ /rnam bkra zhes bya ba ni sna tshogs pa nyid do/ /rnam rtog rjes su song gyur pa/ /zhes pa ni/ ka dam+ba ste gling bu go la ka'i rol mo'i sgra lta bur/ rang gi nyams kyi dbang gis yul gcig</text></item>
<item><p>293b.5</p><section></section><text>nyid la dus gcig tu rnam pa mang por nye bar rtogs pa'o/ /de bzhin du gcig gi dngos po nyid la zhes bya ba la dngos po ni yul te yang zhes pa'i don can no/ /ni zhes bya ba ni yang yig phyis pa'o/ /rnam pa sna tshogs don du rtogs pa ni/ /lhan cig tu 'byung ba med pas de dang de'i</text></item>
<item><p>293b.6</p><section></section><text>bdag nyid du med kyi/ rang gi 'dod pas nye bar btags pa tsam mo/ /de bzhin du yul la ltos pa med par yang 'dod pa skye ba ni zhes bstan pa gsungs pa ni go bar sla'o/ /'o na ji ltar rang bzhin gyis yongs su dag pa'i sems las kun du rtog pa 'byung zhe na/ de bstan pa'i phyir</text></item>
<item><p>293b.7</p><section></section><text>gsungs pa/ rigs kyi bu gang byis par gyur pas rang bzhin yongs su ma shes par zwa ldum la reg pas sdug bsngal bar 'gyur ro/ /de bzhin du sems 'di'i yang yongs su dag pa'i rang bzhin ma rtogs pa las/ phyi rol du dmigs pas sdug bsngal bar 'gyur ro/ /de'i phyir</text></item>
<item><p>294a.1</p><section></section><text>sems kyi phyi rol dang don dam pa'i gnas skabs bstan par bya ste/ sems de rtog pa'i rnam pa ste/ /phyi rol don du'ang brtags pa nyid/ /rtog pa 'di dag spangs pa na/ /gcig pu nam mkha'i bdag nyid do/ /'on kyang / mi shes pas ni dngos rnams kyi/ /rang bzhin</text></item>
<item><p>294a.2</p><section></section><text>rang bzhin bcas pa nyid/ /dngos po rnams ni yongs shes pas/ /rang bzhin rang bzhin med pa'o/ /zhes pa ste/ mi shes pa 'di yis ji ltar yod pa nyid du rnam par dpyod la/ dngos po rnams kyi rang bzhin te ngo bo nyid rnam par dpyad pa gang gi tshe 'di rnams shes pa'i rnam</text></item>
<item><p>294a.3</p><section></section><text>pa nyid dang / de'i tshe de rnams rang bzhin med pa'i dngos po yin pa nyid kyis rang gi ngo bo rang bzhin med pa'o/ /de bas na rnal 'byor pas ltos pa med par rnam pa thams cad byed do zhes bstan te/ bya ba de rnams dbye ba dang / /byed pa po yang de bzhin du 'gyur ba med pa'i de bzhin</text></item>
<item><p>294a.4</p><section></section><text>nyid du rtogs pas so/ /de ltar na sna tshogs pa'i tha snyad kyi 'brel pa'ang cung zad med do zhes bya ba la sogs pa ni rtogs par sla'o/ /bya ba dang byed pa po'i dbye ba cung zad kyang med pa ji lta bar nyon mongs pa spong ba dang gnyen po bsten pa yang yod pa ma yin pas de rab tu go bar bya</text></item>
<item><p>294a.5</p><section></section><text>ba gsungs nas/ de'i phyir pha rol tu phyin pa thams cad bsgom par bya ba'o zhes khong du chud par bya ba gsungs pa ste/ shes rab kyi pha rol tu phyin pa 'ba' zhig bsgom par bya ba ma yin gyi 'on kyang lnga po yang bsgom par bya ba yin pa ni/ pha rol tu phyin pa lnga po rnams rnam pa</text></item>
<item><p>294a.6</p><section></section><text>thams cad du bsgoms pas pha rol tu phyin pa'i ye shes slu ba med pa rtogs pa na/ pha rol tu phyin pa lnga po rnams bsgoms pa ni shes rab kyi pha rol tu phyin pa bsgom pa'o zhes bya bar gnas pas so/ /de nyid nye bar bstan pa'i phyir gsungs pa/ de nyid ces bya ba ni shes rab</text></item>
<item><p>294a.7</p><section></section><text>kyi pha rol tu phyin pa ste sems las gzhan ma yin pa nyid do/ /lhun grub ces pa ni mngon par zhen pas stong pa'o/ /lhag ma med pa ni nyams su myong ba'i dngos po gcig nyid kyi phyir ro/ /khyad par med pa ni spyod yul ma yin pas kyang ngo / /dbang po med pa ni dbang po 'jug</text></item>
<item><p>294b.1</p><section></section><text>pas stong pa'o/ /gzhi med pa ni bya ba'i ngo bo nyid ma yin pa'o/ /'khrugs med ni srid pa dang zhi bas gos pa med pa'o/ /spyod pa med pa ni gnyis su spyod pa med pa ste/ 'di dag gis bde ba chen po 'ba' zhig gi rang bzhin gsal bar byas so/ /rnam pa lnga'i de kho na nyid</text></item>
<item><p>294b.2</p><section></section><text>kyang gsungs pa/ 'di rnams zhes bya ba ni dngos su tha snyad byas bzhin pa rnams te/ sbyin pa la sogs pa'i pha rol tu phyin pa lnga rnams zhes bya ba ste 'jig rten gyi tha snyad du'o/ /dga' ba ni de kho na nyid de ro gcig rang bzhin can zhes bya ba ni shes rab kyi pha rol tu phyin par rang bzhin</text></item>
<item><p>294b.3</p><section></section><text>dbyer med pa nyid kyis so/ /'di ltar sbyin pa ni de la rab tu dang zhing rjes su yi rang ba'i bsam pa yang dag par rig pa gcig pu'i ro las te/ de la sbyin pa po dag pa'i sbyin pa la rab tu dang zhing rjes su yi rang ba'i sa bon las ni longs spyod phun sum tshogs pa sna tshogs la rol</text></item>
<item><p>294b.4</p><section></section><text>zhing longs spyod par byed pa dang / 'di lta bur rgya che ba'i sku'i phun sum tshogs pa'i 'bras bu la longs spyod pa'i bar du 'gyur ba dang / de nyid sbyin par mi byed pa la sogs pa'i ngan pa'i bsam pa'i dri mas dri mar byas pa las de'i 'bras bu'ang dri ma dang bcas pa nyid de/ gzhan gsod</text></item>
<item><p>294b.5</p><section></section><text>pa la 'jug cing rjes su yi rang ba'i khro ba'i sems bskor ba'i sems kyis 'di nyid du dmyal bar nyon mongs par byed pa la sogs pa'o/ /de yang pha rol tu phyin pa lnga po rnams kyi dga' ba ni de kho na nyid de/ 'di ltar de yongs su rtogs pa ni shes rab kyi pha rol tu phyin pa'o zhes so/ / </text></item>
<item><p>294b.6</p><section></section><text>de nyid ni mchog ste dbyer med pa'i bdag nyid du bstan pa rgyas par gsungs pa/ dga' zhes bya ba la sogs pa la/ 'di rnams zhes pa ni pha rol tu phyin pa rnams kyi'o/ /'bras bu dga' ba zhes bya ba ni dga' ba pha rol tu phyin pa'i 'bras bu nye bar ston pa'i don to/ /de ni 'di ste dngos</text></item>
<item><p>294b.7</p><section></section><text>po nyid yin la/ rtogs pa ni de'i de bzhin nyid khong du chud pa ste/ de ni rang bzhin med pa nyid do/ /gnyis po zhes pa ni bar ma chad par dga' dang rtogs pa dag nges par sdom pa ste/ dbyer med pa ni dbye bas stong pa'o/ /dga' ba nyid ces pa ni gnyis su med pa la rjes su</text></item>
<item><p>295a.1</p><section></section><text>chags pa'o/ /bde ba che ni de las gzhan ma yin te/ de yang 'di ltar stong pa nyid dang snying rje dag dbye bas stong par rtogs pa ni bde ba chen po'o/ /'o na stong pa nyid dang snying rje dbyer med pa ni sems kyi ngo bo nyid rang bzhin gyis lhan cig skyes pa yin na/ de la</text></item>
<item><p>295a.2</p><section></section><text>stong pa nyid ni chos rnams kyi de bzhin nyid de rang bzhin mngon par gsal ba rab tu rtogs bzhin pa nyid yin la/ snying rje ni byed pa po'i 'dod pa'i dbye bas smon lam gyi rnam par rtogs par bya ba yin pa'i phyir lhan cig skyes pa ma yin no/ /de'i phyir de'i dga' ba de yang the tshom</text></item>
<item><p>295a.3</p><section></section><text>med par lus la ltos pa bcos ma la sogs pa mtshan ma'i rgyun la lhag par zhen pa'i bde ba yin pas na de kho na nyid du mi 'gyur ro zhe na/ de ni ma yin te/ lhan cig skyes pa ni kun nas nyon mongs pa la brten pa'i 'dod chags la sogs pas stong pa mchog tu zhi ba'i dngos po ste/ de ni</text></item>
<item><p>295a.4</p><section></section><text>nyon mongs pa 'joms par byed pa dang rang bzhin gyis dga' ba nyid de/ de bas na 'di ltar stong pa nyid dang dbyer med pa'i snying rje ni byang chub kyi sems so zhes bya bar gnas pas so/ /de ltar na de nyid dbyer med pa'i rang bzhin du rgyas par bstan pa ni sgron ma dang ni snang ba zhes sogs</text></item>
<item><p>295a.5</p><section></section><text>te rtogs par sla'o/ /gnyis po 'di dag gi che ba'i bdag nyid kyang gsungs pa ni 'di ni zhes bya ba ste/ rang gi bdag nyid stong pa nyid dang snying rje dbyer med par yod pa gang yin pa'o/ /'di ni sems gcig pu'i rang bzhin te/ sems shes rab dang thabs kyi bdag nyid yin pa</text></item>
<item><p>295a.6</p><section></section><text>de'i phyir/ he yig gis ni snying rje che/ /badzra shes rab brjod par bya/ /zhes bya ba kye'i rdo rje'o/ /rim pa 'dis de mtha' dag kye'i rdo rje'i rang bzhin yin pa nyid kyis rnam par dbye ba med pa'o zhes ston pa ni dga' ba zhes bya ba la sogs pa ste/ rtogs pa'i don kyang ngo / /'jig rten</text></item>
<item><p>295a.7</p><section></section><text>gyi tha snyad de mtha' dag yongs su dag pa'o zhes bya ba yang bstan pa'i phyir/ rnal 'byor ma zhes pa la sogs pa ste/ rnam par rtog pa thams cad kyi rang bzhin yongs su dag pa rnams ni dkar mo la sogs pa'i rnal 'byor ma rnams so/ /srid pa gsum ni lus ngag yid gsum ste/ </text></item>
<item><p>295b.1</p><section></section><text>stong pa nyid kyi snying po nyid kyi phyir dkyil 'khor ro/ /bde ba chen po ni rnam pa thams cad kyi mchog dang ldan pa'i stong pa nyid kyi de kho na'i dga' ba'o/ /der ni dga' ston te rang dang gzhan la phan pa phun sum tshogs pas so/ /de bas na 'di ltar 'gro ba ma lus pa'i don byed par nus pa'i</text></item>
<item><p>295b.2</p><section></section><text>rnal 'byor pa skye ba med bzhin du yang de dang de zhes bya ba la sogs pa ste/ de dang de ni tha snyad rnams so/ /lhan cig skyes pa bde ba chen po la yid mnyam par bzhag pas gnyis su med pa'i de bzhin nyid kyi ngo bor dbyer med pa'i snang ba yang dag par rig pa'i rnal 'byor pa ni/ yang</text></item>
<item><p>295b.3</p><section></section><text>dag par lhun gyis grub pa'i rgyun gyi ting nge 'dzin las kye'i rdo rje mchod par byed pa po ste/ de'i phyir rnam pa thams cad du ting nge 'dzin la mngon du phyogs pa'i rnal 'byor pa ji ltar mngon par 'dod pa'i longs spyod la sogs pa khyad par du spyod pa ni/ lhag par mos pa bsgom pa 'ba'</text></item>
<item><p>295b.4</p><section></section><text>zhig gis ma yin par phun sum tshogs pa'i bya bas so zhes bya bar dgongs so/ /rgyu mtshan des na ting nge 'dzin phun sum tshogs pa'i rnal 'byor pas/ thams cad dus su zhes pa ji ltar mngon par 'dod pa rnam par rol pa sna tshogs kyi dus su'o/ /chos thams cad la dogs med</text></item>
<item><p>295b.5</p><section></section><text>de mngon par zhen pas stong pas kun du spyad par bya ba'o/ /de dogs pa dang gnyis kyi tha snyad 'khor ba'i dbus su gnas kyang de las byung ba'i skyon gyis gos par mi 'gyur te/ mngon par zhen pas skyo ba'i rgyu mtshan gyis 'di nyid du mya ngan las 'da' bar 'gyur ba yin no/ /de nyid</text></item>
<item><p>295b.6</p><section></section><text>mdor bsdus nas gsungs pa ni/ ji ltar sgyu ma zhes bya ba la sogs pa ste rtogs par sla'o/ /de nyams su myong ba'i rang gi ngo bo nyid nye bar bstan pa gsungs pa/ bsgom bya med ces bya ba ni 'dir lhan cig skyes pa bsgom pa na mngon par 'dod pa'i sems las gzhan pa'i</text></item>
<item><p>295b.7</p><section></section><text>phyi rol gyi dngos po med pa ste/ dmigs pa med pa las gzhan rig par bya ba'i bsgom bya med pa'o/ /de med pas na sgom pa po/ /zhes pa sems te de yang med la/ de gnyis po med pa'i phyir dran pa 'ba' zhig dag tu skye ba'i bsgom pa yang med do/ /de bas na 'di ltar bsgom</text></item>
<item><p>296a.1</p><section></section><text>par bya ba dang sgom pa po dang bsgom pa dang bral ba ni gnyis su med pa'i de bzhin nyid rtogs pa ste de yang sems nyid do/ /de nyid rgyas par bstan pa'i phyir gsungs pa/ gnyis kyi rnam pa yongs dor bas/ /dbye ba dbye ba med pa spangs pa ni de las skyes pa ste/ de</text></item>
<item><p>296a.2</p><section></section><text>de bzhin du gnas pas nyams shing dub pa med pa na/ de bzhin nyid kyi dngos por yod pa'i de kho na nyid ye shes 'ba' zhig pa tsam ni rang bzhin yin pa nyid kyi phyir de bsgom pa la skyon yod pa ma yin no/ /da ni gnyis su med pa'i rang bzhin gyis sngags bzlas pa la sogs pa yang</text></item>
<item><p>296a.3</p><section></section><text>yongs su dag pa'o zhes nye bar bstan pa'i phyir/ rnam pa thams cad du 'gro ba lhan cig skyes pas bsdus pas/ sems kyang mnyam pa nyid kyis bsdus pa ste/ rang bzhin zhes pa ni de yang de bzhin nyid du rnam par dag pas so/ /sngags ni 'gro ba'i yid skyob pas te/ bzlas</text></item>
<item><p>296a.4</p><section></section><text>pa ni gsal bar ngag tu thon pa'o/ /la sogs zhes pa ni dka' thub la 'jug pa la sogs pa'o/ /'di rnams zhes bya ba ni mngon du phyogs shing ma bkag pa'i bya ba rnams te/ lhag pa'i bsam pa'i rgyun las kha thon dang dbyung ba dang 'jug pa gsum la sogs pa'i dmigs pa</text></item>
<item><p>296a.5</p><section></section><text>la brtson pa nyid kyang ngo / /de yang gnyis kyi tha snyad mngon par gsal bas sngags bzlas pa la sogs pa ma bkag pa ni ma yin gyi gnyis su med pa'i gnas skabs dag pa yang dag par rig pas 'di rnams thams cad du bya ba'o/ /rnam par dag pa nyid 'di las ni de thams</text></item>
<item><p>296a.6</p><section></section><text>cad byas kyang bkag pa med pa ste/ gang gi phyir 'gro ba lhan cig skyes pa'i rnam 'phrul yin pas so/ /de nyid slar yang rab tu rtogs par bya ba ni/ yi ge phyis pas sku gsum gyi rang bzhin ni yi ge hUM ste/ de ltar na rdo rje gsum gyi dbye bas gsungs pa'ang yang dag pa'i tha snyad</text></item>
<item><p>296a.7</p><section></section><text>do/ /dogs med ces pa ni lhan cig skyes pa'i chos nyid kyi dogs pa dang bral ba'o/ /he ru ka lta bu zhes bya ba ni rgyus stong pa dang sna tshogs pa'i rtog ge dang bral ba dang brten pa med pa nyid kyis kyang ngo / /kun rtog kun du rmongs pa 'joms pa ni dgas par byed pa'o/ /des ni 'di</text></item>
<item><p>296b.1</p><section></section><text>lta bur sngags bzlas pa la sogs pa la skyon yod pa ma yin no zhes bya bar dgongs so/ /da ni sngags ma lus pa'i rang bzhin ni lhan cig skyes pa rtogs pa'o zhes bstan pa'i phyir/ rtogs pa zhes pa ni gnyis kyi tha snyad de sgrib pa yin la/ de dag kun spangs nas brtags pa ma</text></item>
<item><p>296b.2</p><section></section><text>yin pa nyams su myong ba gang yin pa ni/ gsang ba de nyid ces pa tshig tu brjod par bya ba ma yin pas gsang ba'i skad kyang de nyid yin la/ sngags de rnams zhes bya ba ni bsam gyis mi khyab pa bsgom pa de nyid sngags te/ stong pa nyid mchog nyid kyis so/ /de bzhin du</text></item>
<item><p>296b.3</p><section></section><text>de nyid bsrung ba mchog dang / 'di ltar ma lus pa'i sngags kyis bsgrub par bya ba thams cad kyang des 'grub par byed pa'o/ /rang bzhin stong pa nyid yin kyang sna tshogs pa'i don gyi bya ba byed do zhes bstan pa'i phyir/ rmi lam lta bu'i chos rnams zhes bya ba la sogs pa ste/ </text></item>
<item><p>296b.4</p><section></section><text>ji ltar rmi lam na don gyi dngos po med kyang don gyi snang ba mngon sum du nyams su myong bas blang dor la sogs pa'i rang bzhin gyi bya ba de dang de skyed par byed do/ /de bzhin du rnam par dpyad pa las stong pa nyid yin yang khu byug la sogs pas bde ba dang / bong bu la sogs pa'i</text></item>
<item><p>296b.5</p><section></section><text>bong bu'i skad kyis sdug bsngal bar byed pa de bzhin du zhi ba dang rgyas pa la sogs pa'i nges par sbyor ba rnams su sngags kyis kyang de dang de'i bya ba skyed par byed pa'o/ /de yang 'di ltar yang thogs pa med pa'i ting nge 'dzin la mnyam par gzhag pa'i sems ni sngags te de bzlas pas</text></item>
<item><p>296b.6</p><section></section><text>'grub pa yin no/ /de yang 'di ni dngos po'i nus pa las so zhes ston pa ni/ dngos po'i nus pa'i rang bzhin 'di/ /kun rdzob las ni nye bar 'thob/ /ces bya ba ste/ 'on kyang sngags ni don dam pa las kyang dngos grub tu 'gyur ba ni/ 'di dag kyang rang bzhin rab tu rtogs pa nyid</text></item>
<item><p>296b.7</p><section></section><text>kyis na kun rdzob rnam par spangs nas don dam par mi 'gyur ba las so/ /da ni lha ma lus pa'i rang bzhin lhan cig skyes pa yang dag par rig pa'i rnal 'byor pas lha la phyag byas kyang skyon du mi 'gyur ro zhes shes par bya ba ni/ shing la sogs las byung nyid kyi/ /sangs rgyas gzugs</text></item>
<item><p>297a.1</p><section></section><text>brnyan te rnam par bkra ba'i lha rnams la zhes bya ba'i tha tshig go/ /dor mi bya ba ste/ don gyi dbang las thams cad dmigs pa med pa'i chos nyid lhan cig skyes pa'i rang bzhin du rtogs pa na zhen pa yang de lta bur yang dag par rig pa des sgyu ma dang rmi lam lta bu'i</text></item>
<item><p>297a.2</p><section></section><text>phyag byas pa la skyon 'thob par 'gyur ba yod pa ma yin pa'o/ /sa sogs te shing dang rdo las byung ba la sogs pa'i lha 'di rnams la rab tu rtogs pas phyag mi bya ste/ de ni de la dmigs pa'i rtsol ba 'gog pa'o/ /phyag ma byas kyang lhan cig skyes pa rtogs par gyur pa ni de nyid</text></item>
<item><p>297a.3</p><section></section><text>phyag yin no zhes ston pa ste/ dmigs pa dang bral ba'i chos nyid lhag par shin tu gsal bar mngon sum du nyams su myong bas phyi dang nang mnyam pa nyid kyi ting nge 'dzin phun sum tshogs pas brdzun pa ma yin pa'i chos nyid rtogs pa nyid ni lus pa med pa'i de bzhin gshegs pa</text></item>
<item><p>297a.4</p><section></section><text>thams cad la phyag byas pa yin la/ de lta na gang dmigs pa dang bral ba'i rang gi ngo bo nyid rtogs pa 'di nyid ni gus pa dang bcas pa'i yid kyis phyag 'tshal ba bla na med pa yang ngo / /de bzhin du gtor ma dang nyer spyod kyi mchod pa'i rim pa yang rmi lam dang sprul pa lta bu nyid</text></item>
<item><p>297a.5</p><section></section><text>ces pa ste/ gang brdzun pa ma yin pa'i chos nyid rang bzhin gyis skye ba la sogs pa'i mtshan nyid dang bral zhing mtshan nyid med pa'ang nub pa/ kun nas thams cad kyi rten dang kun nas nyon mongs pa mtha' dag nye bar zhi ba ngo bo nyid kyis dri ma med pa 'ba' zhig tu lhag par gnas pa</text></item>
<item><p>297a.6</p><section></section><text>mchog tu mya ngan las 'das pa'i rang bzhin gyi sems nyid gcig pu ni chos kyi dbyings te/ de la gsal bar snang zhing ngag gi spyod yul ma yin pa nyid kyis dogs pa med pa'i rang bzhin 'dzin pas chos dang / de ltar na'ang lhag par gnas pa nyid ji ltar gyur pa'i gnas</text></item>
<item><p>297a.7</p><section></section><text>skabs de lta bu'i snang bar 'byung bas dbyings so/ /de bas na 'di ltar gzhi med cing mngon par gsal ba'i sems nyid ni chos kyi dbyings te/ sbyin pa po la sogs pa'i 'khor gsum po de ni de'i rang bzhin du mnyam pa nyid yin pa de'i phyir 'gyur ba med pa'i 'bras bu 'thob</text></item>
<item><p>297b.1</p><section></section><text>pa'o/ /de dang de lta bu nyid du phyi rol nyer spyod kyi mchod pa dga' ba yang ngo zhes bstan pa'i phyir gsungs pa/ ji ltar gyur pa nyid kyis na de bzhin nyid de ngo bo ni rang bzhin no/ /der dbyer med pa ni rnam pa'i dbye bas stong pa ste/ gzhi med pa'i chos nyid kyis so/ /khams gsum po ni</text></item>
<item><p>297b.2</p><section></section><text>lus dang ngag dang yid do/ /gcig par yang dag rig pa ni gang 'ba' zhig tu'o/ /rnal 'byor rnams kyi rgyun chad med pa yi/ /zhes bya ba ni 'di ltar ting nge 'dzin la brtan par mngon du phyogs par byas pa rnams kyi gzhi med pa 'ba' zhig pa'i blo ji srid bar ma chad par 'jug</text></item>
<item><p>297b.3</p><section></section><text>pa de srid du'o/ /dga' ba 'di ni mchod pa'i snying po ste chos kyi dbyings nyid kyis gnas pa mngon sum du yang dag par rig cing nyams su myong bas de bzhin gshegs pa la nye bar spyod pa'i mchod pa chen po nyid du gyur pa'o/ /de ni shes rab dang thabs kyi bdag nyid kyi blo ting</text></item>
<item><p>297b.4</p><section></section><text>nge 'dzin phun sum tshogs pa la gnas pas dus thams cad pa dang rnam pa thams cad pa'i gtor ma chen po'o/ /de la 'di lta bur rgya chen po'i tshogs gnyis kyang rnam par dag pa'o zhes ston te/ byang chub ni yon tan phun sum tshogs pa yang dag par gsal ba'i sku gsum mo/ / </text></item>
<item><p>297b.5</p><section></section><text>sbyin pa la sogs pa yongs su gyur pas longs spyod chen po la sogs pa dang mchog gi dbang phyug gi sku yang dag pa'i 'bras bu byed pa ni bsod nams kyi tshogs dang / de nyid kyang chos kyi dbyings kyi rang bzhin gyi dngos po nyid kyis ji srid du 'od gsal ba dang dbyer med pa'i de bzhin</text></item>
<item><p>297b.6</p><section></section><text>nyid du gnas pa ni ye shes kyi tshogs so/ /de dang de lta bu'i tshogs gnyis po yang shes rab kyi pha rol tu phyin par rnam par dag pas phul du byung ba'i nges pa'i 'bras bu byed pa ste/ gang gi phyir de lta yin pa de'i phyir tshogs thams cad kyang dri ma med pa'i lhan cig skyes pa srid pa dang zhi ba</text></item>
<item><p>297b.7</p><section></section><text>la mi gnas shing nyon mongs pa ma lus pa spangs pas rnam par dag pa nyid du gyur pa la brten pa yin no/ /de bzhin du yon tan shin tu gsal bar yid la byed pas chen po nyid du byed pa rab gnas dang / sngags dang bcas pas bkug nas bsreg za la sreg blugs byed pa sbyin sreg</text></item>
<item><p>298a.1</p><section></section><text>dang / der ji ltar mngon par 'dod pa'i lha la ji ltar rigs pa'i mchod pa'i sbyor ba dang / la sogs pa'i sgras slob ma bsdu ba dang de la dbang bskur ba sbyin pa la sogs pa'o/ /bya ba ni yul gyi tha snyad kyis ji ltar byas pa ste/ sna tshogs pa'i tha snyad nye bar</text></item>
<item><p>298a.2</p><section></section><text>btags pa la mngon par zhen pa brgyud mar 'byung ba kun kyang mi spong bar ting nge 'dzin du byed pas rnam par sbyong bas na dri ma med pa'o/ /shes rab ni chos mtha' dag 'gyur ba med par rtogs pa'o/ /thabs ni de gzhi med par snang zhing bde ba'i rang bzhin du rtogs pa ste/ gnyis po de</text></item>
<item><p>298a.3</p><section></section><text>dag sbyor ba ni yang dag par kun nas dbyer med cing tha snyad du 'brel par byas pa'o/ /rdzogs pa'i byang chub ni phun sum tshogs pa'i yon tan mtha' dag yang dag par rtogs pa ste/ de sgrub par byed pa ni de dang de lta bu'i ting nge 'dzin phun sum tshogs pa 'di mtha' dag las tha snyad</text></item>
<item><p>298a.4</p><section></section><text>du rdzogs pa'i byang chub sgrub par byed pa'o/ /da ni rab tu gnas pa'i de kho na nyid gsungs pa/ phyi rol gyi rnam par yongs su gzung zhing yid la byas pa'i yul dang yid la byed pa thams cad nub pa ni nye bar zhi ba'i dam tshig pa dang ye shes kyi 'khor lo spro zhing bsdu ba dang gzhug</text></item>
<item><p>298a.5</p><section></section><text>pa la sogs pa ste/ de'i tshe snang ba mtha' dag sgyu ma dang rmi lam dang mtshungs par snang bzhin pa dri ma med cing gsal ba tsam 'ba' zhig pa yang dag par rig pa la'o/ /rdo rje sems dpa' ni stong pa nyid dang snying rje'i rang bzhin yang ste/ gang gnas pa zhes pa ni gang dbyer med</text></item>
<item><p>298a.6</p><section></section><text>par gnas pa'o/ /de nyid ni mtha' dag sangs rgyas rnams kyi 'ang rab tu gnas pa ste/ bla na med pa ni ji ltar yod pa rtogs pa nyid kyis so/ /'di dag ni de bzhin gshegs pa rnams kyi mchog tu gsang ba chen po las gzhan ma yin la/ de yang de bzhin gshegs pa</text></item>
<item><p>298a.7</p><section></section><text>yang dag par mchod pa'i ched du 'di ltar cho ga ji lta bas khrus la sogs pa de rnams bya ba de la ni rnam par dag pa'i dad pa'i stobs dang ldan pa las 'di rnams su de bzhin gshegs pa nyid rab tu gnas pa dang byin gyis brlabs pa yang de dang mtshungs par 'gyur ba yin no/ /de</text></item>
<item><p>298b.1</p><section></section><text>nyid kyi phyir 'di ltar de bzhin gshegs pa'i sku'i rnam par rol pa ni lus pa med pa'i rol pa sna tshogs pas rnam par rtsen pa 'di nyid yang dag par rig pa las tshogs ma lus pa sgrub par byed pa'o zhes ston pa ni/ gnyis su med pa'i dag pa yang dag par rig pas chos mtha'</text></item>
<item><p>298b.2</p><section></section><text>dag lha'i bdag nyid du rab tu sad pa rtogs pa'i rnam par rol pa'i tshogs kyi rgyur gyur pa'i rol pa la/ bcos ma ma yin pa'i nga rgyal rab tu byed pas mchog gi bde ba'i tshogs nyams su myong ba las rnal 'byor pas tshogs gnyis po rdzogs par byed pa'o/ /de bzhin du mchod</text></item>
<item><p>298b.3</p><section></section><text>pa'i de kho na nyid ni dga' ba ste/ de yang 'di ltar lha'i rang bzhin gyis rol pas na/ 'di nyid skyo ba med par rnam pa thams cad pa'i ting nge 'dzin gyi blos rang gi 'dod pa'i ro rab 'byam du gyur pa las phyag rgya chen po'i dngos grub nyid de/ bsam gyis mi khyab sbyor ba'i bdag</text></item>
<item><p>298b.4</p><section></section><text>nyid kyis/ /zhes bya ba ni kun du rtog pa ma lus pas stong pa'i rang bzhin gyi ting nge 'dzin te/ gnyis kyi dngos por yongs su dmigs pa'i dmigs pa bcom nas sgyu ma dang rmi lam dang mtshungs pa'i sbyor ba rtsom pa'i rim pa mngon par 'phel ba la bde ba'i rol pa yang de</text></item>
<item><p>298b.5</p><section></section><text>dang mtshungs par rab tu gsal ba'o/ /rdo rje'i dbang phyug ces bya ba ni bcad cing gzhig tu med pa la sogs pa'i mtshan nyid kyis rdo rje dang rang gzhan phun sum tshogs pa'i bdag po nyid kyis dbang phyug ste/ sku gnyis su nus pa 'di nyid las kye'i rdo rje nyid do/ /mchod par bya</text></item>
<item><p>298b.6</p><section></section><text>zhes bya ba ni rtogs par bya ba ste/ rtogs par byas pa las rang nyid mngon par 'phel bar 'gyur ba nyid kyis so/ /gzugs la sogs pa lnga ni gzugs dang tshor ba dang 'du shes dang 'du byed dang rnam par shes pa lnga zhes pa'o/ /btags pa ni de la gnyis kyi rnam pas mngon</text></item>
<item><p>298b.7</p><section></section><text>par zhen pa'o/ /za ba ni de 'joms pa'o/ /dam tshig ni kun du ba'i ye shes te/ de ltar na gnyis spangs nas rang bzhin gyis yongs su dag pa nyid goms pa las kyang kun nas mtha' dag gsal zhing gtugs pa med par ma lus pa'i chos kyi rnam pa thams cad mkhyen pa</text></item>
<item><p>299a.1</p><section></section><text>nyid kyi gnas skabs thob par 'gyur ba 'di nyid ni 'dir dam tshig chen po yin no/ /gang gi phyir dam tshig de ni rnam par dag pa ste/ rnam par dag pas ni thams cad du ji ltar 'dod pa'i kun du spyod pas gnas par bya ba'o/ /de'i phyir rnam par dag pa ni rdzogs</text></item>
<item><p>299a.2</p><section></section><text>pa'i byang chub sgrub par byed pa yin te/ de bas na ji ltar 'dod pa'i kun du spyod pas gnas pa tsam nyid kyis rnam par dag par 'gyur ba ni ma yin pas/ 'di ltar rnam par dag pa'i ye shes la brtson par bya ba'o/ /da ni 'di'i phan yon gsungs pa/ rnam par rtog pa dengs pa</text></item>
<item><p>299a.3</p><section></section><text>yis/ /lhag par mos pa mi 'byung ba/ /gsal bar snang ba 'di de ni/ /rang rig bde ba chen po'o/ /'ga' zhig bdud rtsi zhes bya ba'i/ /gtam nyid kyis ni tshim mod kyang / /mngon sum nyams myong bdag nyid ni/ /ro la brtson pa'i rnam smin no/ /su zhig gzugs</text></item>
<item><p>299a.4</p><section></section><text>kyi tshogs bsdu ba/ /dmigs dang bcas la chags med dang / /dmigs pa med par rtse gcig pa'i/ /mchog de rnams ni dkon pa nyid/ /'ga' zhig stong pa nyid la ngang / /la la sbyor ba'i rim par rmongs/ /su zhig bde ba che spro ba'i/ /rang bzhin can 'dir rnal 'byor</text></item>
<item><p>299a.5</p><section></section><text>pa/ /zhes so/ /go bar byed pa'i snying po rab tu dad pas gsal byas las/ /bsod nams phung po dri ma med pa bdag gis gang thob pa/ /des ni 'jig rten rnam par rtog pa'i dra ba yongs bsal nas/ /rdzogs pa'i byang chub tshogs mchog snying po go bar byed gyur cig /dpe la shin</text></item>
<item><p>299a.6</p><section></section><text>tu rmongs pa ro gcig gyur pa'i yid can rnams kyi dper bya rab gsal pa/ /gsal bar rig pa bla ma'i bla mar gyur la gal te shes rab rang bzhin can yin kyang / /gzhan las rtogs pa'i 'bras min rdo rje can gyi bka' lung thob pa rgyud dang rjes mthun pa/ /de rig pa la go</text></item>
<item><p>299a.7</p><section></section><text>byed snying po brgya par dpal ldan he ru ka yis brjod pa yin/ /dngos po'i yid kyi rol pa mang po'i tshogs kyis phal cher brtse ba'i ro yis ni/ /bsnyems pa'i brtsams pas rnam par bsgyings pa'i gus pas 'jug pa ci yang rung ba smros/ /rnam pa thams cad don ni ji lta'i</text></item>
<item><p>299b.1</p><section></section><text>nyams kyis kun du rtog pas gzung ba las/ /bdag la ches sngar dang ces smra bar bya ba'am ji ltar bya ba de bzhin gyis/ /gang zhig nad pa shin tu skom pa'i gdung ba yis kyang chu/ /mthong nas dang bas der ni bsnyen kyang rnam par dpyod pa yis/ /rmongs pas 'dir ni 'thung dang</text></item>
<item><p>299b.2</p><section></section><text>bsten par yang ni mi byed pa/ /de la bde ba gcig kyang ga la skom pa nyid ces bya/ /go bar byed pa'i snying po brgya pa rnam par bshad pa zhes bya ba dpal he ru ka de ba'i zhal snga nas mdzad pa rdzogs so// //rgya gar shar phyogs sang+na ga ra'i paN+Di ta chen po shrI ba na rat+na'i zhal sngar/ dge</text></item>
<item><p>299b.3</p><section></section><text>slong chos smra ba bsod nams rgya mtsho'i sde zhes bya bas dpal ngam ring gi yang rtser mnyan zhing bsgyur ba las/ phyis legs par brtags shing zhus te gtan la phab pa'o//[ ]@##/ /rgya gar skad du/ A yuHsAd+ha naM/ bod skad du/ tshe sgrub pa'i thabs/ dpal</text></item>
<item><p>299b.4</p><section></section><text>ldan bla ma la phyag 'tshal lo/ /gang zhig skyil krung gdan ldan lus kyi rgal tshigs dbyug pa rengs par ni/ /byas nas 'byung 'jug rlung dag yang dang yang du zung gi las bya ste/ /bshad pa'i gnas yongs btsum las gyen du grangs zhing o Ti yA gnas bsdam/ /srog rnams</text></item>
<item><p>299b.5</p><section></section><text>steng du bkug nas mgrin pa'i dril chung bu gar rnal 'byor bya/ /'di ltar rlung ni sbyangs pa'i cho gas bkug pa na ni rang dbang nyid/ /thob pa rab tu byung ba gang tshe rlung ni glog dang 'dra bar 'gyur/ /de las de ltar dri med bde ster zla ba lce'u chung las 'bab pas/ /skams pa'i rtsa</text></item>
<item><p>299b.6</p><section></section><text>tshogs nyin dang mtshan du tshim bya de bzhin bza' bas so/ /yo gI bi bud+d+ha ka ra'i man ngag ste/ rgya gar shar phyogs sang+na ga ra'i paN+Di ta chen po dpal nags kyi rin po che'i spyan sngar dge slong chos smra ba bsod nams rgya mtsho'i sdes bsgyur ba'o//[ ]@##/ /rgya gar skad du/ / </text></item>
<item><p>299b.7</p><section></section><text>shrI tsakra sam+ba ro pa de sha mu kha kar+Na pa ram+pa ra tsin+tA ma Ni nA ma/ bod skad du/ dpal 'khor lo sdom pa'i man ngag zhal nas snyan du brgyud pa yid bzhin nor bu zhes bya ba/ dpal rdo rje sems dpa' la phyag 'tshal lo/ /sku gsum bdag nyid dgos 'byung bla ma dam pa'i zhabs</text></item>
<item><p>300a.1</p><section></section><text>pad ze 'bru dri med 'od zer la phyag 'tshal/ /gsang sngags mthar thug snying po'i bcud phyung yid bzhin nor bu mkha' 'gro'i gsung bzhin rtogs pas 'dir gsal bkod/ /bde gshegs thugs la snang ba dri med pany+tsa pa nas rtogs pas ke ri li ru gsang bdag</text></item>
<item><p>300a.2</p><section></section><text>mnyes/ /spyod pas zil mnan lus kyi bkod pas rnal 'byor rjes bzung mdzad pa tha mas 'gro rnams stong par byas/ /bslab pa gsum dang brgyud par ldan pa nyams su myong bas 'jug tshul shes pas bla ma dam par shes/ /sen d+ha ba dang rigs chad bran ltar rus sbal spu ste mo</text></item>
<item><p>300a.3</p><section></section><text>gsham bu ltar slob ma skyon lnga bral/ /mchog gi don 'dod gang gi de brten thog mar dbang bzhis rgyud smin thabs dang shes rab 'brel pa nyid/ /'di don rim par brgyud pa rna bar 'pho byed de tshe sangs rgyas bstan gnas gus pas mnyan par gyis/ /sa yi cho ga lhag par</text></item>
<item><p>300a.4</p><section></section><text>gnas pa rig byed slob dpon rig sbyor sogs kyis bum pa'i dbang bskur bya/ /bslab pas rgyud mdzes thos bsam nor ldan bla mar 'os pa phul ba bla mas gsal stong la sogs bskur/ /nyer lnga lhag spangs rigs ldan rgyan spras zag bcas bskul sogs gsum pa byin</text></item>
<item><p>300a.5</p><section></section><text>nas brtul zhugs brtan par bya/ /dga' ba gsum son lhan cig skyes pa rnyog pa dang bral yul du bya sogs 'bras bur shes par gyis/ /dbang bzhi dang 'brel brda yis mtshon pa shes rab bdag nyid sin+d+hu ra la mnyes sogs ston mos brgyan/ /slob dpon bzhi la</text></item>
<item><p>300a.6</p><section></section><text>dbang bzhi dus bzhi byed pa bcu gnyis chos nyid dbang la mtshon du med par byos/ /dbang gis smin nas rim pa gnyis shes rnal 'byor dbang phyug zung du 'jug pa rgyal ba'i sku sgrub phyir/ /dbang po'i rim pas dbye dang bsdu ba'i rim pa shes nas 'du 'dzi med par rgyun du 'bad</text></item>
<item><p>300a.7</p><section></section><text>pas spyad/ /tshangs pa'i gnas bzhi gsol dang khams sogs bslab pa 'khor lo tshogs brten rgyu 'bras nyid dang phra mor brjod/ /go cha ye shes rgyas btab sku gsung mchod dang bzlas pa rdzogs rim phrin las phyogs dang thub pa nyid/ /bsdus pa'i sbyor ba tshad med</text></item>
<item><p>300b.1</p><section></section><text>bzhi ldan rdzus te skyes pa skad cig rnal 'byor bzlas par bcas pa nyid/ /brtan g.yo'i dngos po lhan cig skyes pa snang sems dbyer med rnon po'i spyod yul zung 'jug rdo rje'i sku/ /kun la khyab pa'i ngo bo nyid ston gsal rig mtshan nyid thub pa'i dbang po bde gshegs kun gyi gtso/ / </text></item>
<item><p>300b.2</p><section></section><text>gsum gsal bdag gis mngon sum nyid du legs par rtogs nas bsgom dang bzlas pa gsal por rab tu phye/ /chos dbyings skye med rgyal ba yum gcig rgyal dang rgyal ba nyid de nam mkha'i ri mo lta/ /brtan dang g.yo ba rten dang brten pa lha yi rang bzhin rang la bcug nas sna yi</text></item>
<item><p>300b.3</p><section></section><text>rtse mor rdo rje bzlas/ /gtor ma byin nas dbang po 'bring pos 'od gsal bsgoms te dbang sogs lam dang dam tshig 'bras bur bsre/ /bdag 'jug dbang dang bla ma mchod byed nyams chags bskang phyir rdo rje sems dpa' brtan pa'i cho ga bzlas/ /rgyal po blon po dmangs kyi byed pas</text></item>
<item><p>300b.4</p><section></section><text>mtshams kyi kun spyod za nyal 'gro dang khrus sogs rnal 'byor bya/ /rnam rtog dang bral zla ba drug tu nges par bsams nas grub pa'i mtshan ma mthong nas rol par gnas/ /thub pa'i bstan pa rgyas mdzad dngos grub mthar phyin zab dang rgya che ba dang gnyis med dam tshig kun gyi gzhi/ / </text></item>
<item><p>300b.5</p><section></section><text>bag yod bsgom zhing rten dang gsang ba mi bsag mi 'bral bza' bsrung mchog gyur thub pas rab tu gsungs/ /bslab pa gsum dang rgyu 'bras zhen med dbang sogs 'bras bu rgyud gzhan las gsungs rang sems brtan pas bsrungs/ /sku gsum la brten ting 'dzin gsum</text></item>
<item><p>300b.6</p><section></section><text>gyis rgya cher rab gsal gzhi lam 'bras bus lta ba mtshon par gyis/ /rnal 'byor srog rtsol sangs rgyas mnga' bdag g.yon dang g.yas su rim pa ji bzhin rgyu ba nges pa ste/ /mnyam par bzhag pas 'jug pa'i rlung nyid bum pa can du byas nas bstan pa'i go 'phang so sor</text></item>
<item><p>300b.7</p><section></section><text>thob/ /rlung gi sbyor ba 'di nyid mi shes las dang las min mi grub rlung rig pas ni 'bras bu ster/ /gdams pas tshe dang bzlas pa'i rim pa goms pas dge dang mi dge 'chi bzlog rlung rig pas ni shes/ /bya dang byed las chos mtshungs rgyu mtshan gdams pa'i sbyor ba bskyed</text></item>
<item><p>301a.1</p><section></section><text>rim goms pas mthun pa'i rkyen dang ldan/ /gsang spyod la gnas sdug bsngal bzod pas lus gnad gsum ldan dmigs pa bzhi las sbyor ba'i skyon bsal te/ /steng 'og bar du 'bugs pa'i sbyor ba li ri'i tshul du sgo gsum sbyang bar bya phyir nges</text></item>
<item><p>301a.2</p><section></section><text>par rol/ /rdo rje bzlas pa yig 'bru gsum la goms shing sangs rgyas lnga la kha dog so sor bslab par bya/ /'byung ba lnga yi rlung zin pas ni du ba smig rgyu me khyer mar me sprin med nam mkha' 'byung / /brtan pa'i rtags su zla zer nyi zer glog gi zer dang 'ja' tshon nyi zlar bsres</text></item>
<item><p>301a.3</p><section></section><text>pa dngos su mthong / /spyod lam dang ni sbyor ba mkhas pas dug sogs gzhom dang 'chi ba rtag pa la sogs sna tshogs rgyur/ /rtsa dang rlung dang thig le 'dres pas bde gsal mi rtog rgyun mi 'chad par rgyal por 'gyur ro kye/ /rim pa 'di nyid 'phel bar bya phyir snang dmigs dngos</text></item>
<item><p>301a.4</p><section></section><text>po sgyu mar bsams la dben pa'i gnas su ni/ /rdo rje sems dpa' mtshan dpes spras pa'i gzugs brnyan la ni rab tu dmigs la dngos po chu zla ltar/ /bcu gnyis sgyu ma'i dpe yis mtshon te mnyam rjes la ni chos brgyad las 'das mkha' bzhin snyoms par 'jug / </text></item>
<item><p>301a.5</p><section></section><text>de ltar shes pas mi bya ba med sngags zlos bsrung sogs mi dgos dge slong sogs la phyag mi bya/ /'di dang mtshan dus bsre zhing sbyang dang goms pas gyen du 'phangs te bde gshegs bltas la chos sogs mnyan/ /rmi lam med dus gnad dang ldan pas 'dod chags</text></item>
<item><p>301a.6</p><section></section><text>la sogs brgyad cu 'gags nas snang ba gsum 'das te/ /rgyun mi 'chad pa'i 'od gsal chen pos sa bcur gyur pa lam ma bgrod na rnam shes gong du 'pho/ /sna tshogs don chen mthong nas shes pa spong ste rim pa gnyis ldan 'jug phyir gzhan gyi mi 'gyur ro/ /chags</text></item>
<item><p>301a.7</p><section></section><text>dang chags bral 'di ma shes par gzhan ni don med dus gsum sangs rgyas bgrod pa gcig pa'i lam/ /ri bong rgyug dang zla ba chu 'dzin dus dang 'brel pa bslab bcas sangs rgyas dgongs pa mi shes phyir/ /sgo gsum gnad kyis sbyang bar bya zhing ngal na sna rtser bltas la</text></item>
<item><p>301b.1</p><section></section><text>nges shes skyes nas chen por blta/ /dang po'i las kyi yid 'ong la brten goms pas sngags las zhing dang lhan cig skyes sogs rtsa bsnyen bya/ /cig car mgon po bsgoms nas mthar gnas rdo rje'i bzlas pa rtsa la mkhas pas pad+ma'i skyon bzhi bsal/ /bde ba'i lam drangs ye</text></item>
<item><p>301b.2</p><section></section><text>shes mtshon pa mar la 'du bar rgyu 'bras shes nas zhes bya'i dkyil 'khor blta/ /thur sel gcud nas glang chen seng ge rma bya'i 'dren dang bya rgod stag mos snang dmigs bde bar 'char/ /sbyor bar dngas ma rlung dang mnyam zhing rig mas bde ba lus la spros nas rtsa mdud dgrol bar</text></item>
<item><p>301b.3</p><section></section><text>bya/ /bde ba'i nyams skyes tshogs drug kun la ro mnyam lugs las 'byung dang bzlog pas dga' bzhi mtshon par bya/ /dga' ba gsum dang dpe don bsres nas rgyu tshogs gzung 'dzin chos nyid goms nas rtsol med 'bras bu 'char/ /ye shes gsal byed dbang gi 'bras bur</text></item>
<item><p>301b.4</p><section></section><text>rdo rje'i lus la 'khor lor mdud pa spyi bor grol ba'i gnas/ /sgo dgu 'gags nas sgo bzhi thim pa gnyis kyi rnam grol ye shes lus can sgra brnyan lta bur 'bral/ /mig sogs stong dang bdud bzhi grol ba chos nyid la mkhas gsum po gcig gyur ye shes rgyun chad med/ / </text></item>
<item><p>301b.5</p><section></section><text>gzhi lam 'bras bu gcig gyur bde chen dngos po ro mnyam yi ge bzhi don 'bras bu mngon du 'gyur/ /mthar ma skyol na nye bar spyod pa lus ldan bzhi dang nges shes brtags te ngo sprod shes par bya/ /skye shi bar do shes pa snga phyi gnyid du dran mtshams 'chi ba'i dus su phra rags thim</text></item>
<item><p>301b.6</p><section></section><text>nas ni/ /'od gsal chen po de ma rtogs na bla ma sogs kyi skyel bsu nying mtshams rlung gsum bcing ba'i phyir/ /yon tan rdzogs pa bar dor longs sku yon tan bdun ldan de ma brtan na dug gsum las gyur pa'i/ /rtogs par bcas la dbang dus nyams dang lha sogs</text></item>
<item><p>301b.7</p><section></section><text>sgyu ma zung du 'jug pa slob dang mi slob pa/ /bdun phrag re la brgyal bar gyur pa de ma khegs na skye ba sna tshogs sprul sku nying mtshams sbyor/ /bar do gsum la 'dod chags la sogs dug gsum shes pa zag med 'od gsal sgyu mar bsres la sgom/ /'di don rim pa</text></item>
<item><p>302a.1</p><section></section><text>'khor ba dang ni mya ngan 'das las rgyal ba gnyis med zung 'jug phyag rgya chen por 'gyur/ /dbang dang dam tshig 'brel par shes pa gdod nas dag pa rkyen gyis bskur tshul nyams su blang dang rtogs/ /bum sogs dam tshig mnyam gzhag rjes spyod mi 'bral</text></item>
<item><p>302a.2</p><section></section><text>bza' bsrungs spros bcas spros med yan lag bshags bya nyid/ /dbang dus lta sogs mtshon par byas la bdud rigs ngos bzung zil gyis mnan nas sgom dang rtags su 'brel/ /tha ma 'bring dang rab dang mchog gyur 'jug sgo shes pas bsgoms la sbyar te gang dang</text></item>
<item><p>302a.3</p><section></section><text>gang la sogs/ /mchog gi dngos grub tshe 'dir 'dod pa dus dang 'brel par spyod pa byas nas gol sa bcad par bya/ /bya dang spyod sogs tshogs su bsgyur la phrin las byed par rab gnas sbyin sreg rnam bzhis 'dod dgur bsgyur/ /'khor lo bzhi la sku bzhir yan lag</text></item>
<item><p>302a.4</p><section></section><text>bdun ldan rdo rje sems dpa' sgo gsum ngo sprod mtshan dpes spras/ /rgyud rnams snying phyung man ngag bcud bsdus lam gyi rim pa bde gshegs kun thugs yid bzhin nor bu nyid/ /mi mthun phyogs las rgyal bar bya phyir 'jug pa'i tshul dang zhugs pa'i 'bras bu</text></item>
<item><p>302a.5</p><section></section><text>gsal ba'i thabs nyid do/ /lus la go gyon ngag gis g.yul sprad sems kyis mtshon bsnun sku gsung khrus bcud rlung dang 'khor lo bskor/ /rtsa ba drug la yan lag so dgus nad la sman dpyad bar chad srung 'khor gnad bral gegs bsal te/ /sa la sogs pa'i ro</text></item>
<item><p>302a.6</p><section></section><text>bzhi ngos bzung 'khor lo bzhi yis ro bzhi mnyam la zhi gnas phyogs la ni/ /thabs dang ldan pa pi wang sgra sogs rtsa rlung la ni shes rab sku gsum mthun sbyor rdzas sogs lnga/ /zin dang ma zin legs par shes nas lus kyi gnad la nyi ma zla sogs brdzis nas rdul sprugs</text></item>
<item><p>302a.7</p><section></section><text>byed/ /'byung bzhi rlung la lte ba la sogs stong ra bcas nas na tsha bogs 'don 'gags 'khyil la sogs bsal/ /bcu pa'i rlung shes ting 'dzin rang grol sman pa lta bus brgyad po bsal nas dngul chu ltar sprad bya/ /dngas ma bsrubs nas skyon rnams sel phyir bdag tu lta ba'i</text></item>
<item><p>302b.1</p><section></section><text>bud shing bsregs nas 'od gsal chos skur bsgral/ /'di don rim brgyud bla ma la bsten gus pas blang phyir byin rlabs lam khyer snyan nas snyan du brgyud/ /mchog gi blo can brtse ba chen pos theg gzhan spangs pa smin dang grol ba rim pa gnyis la 'bad/ /snod bcud la sogs</text></item>
<item><p>302b.2</p><section></section><text>gzhal yas khang dang phung po khams sogs lha ru dag pas rgyal ba thams cad bsdu'o/ /rdo rje'i lus la bde chen gnas pas pho nya la sogs spros dang spros med 'khor lo zung du 'jug /rim pa 'di la mos pa brtan pas sprul pa mthong zhing skyon yon dang bcas chung ngu yin phyir</text></item>
<item><p>302b.3</p><section></section><text>tshogs/ /skad cig bzhi yis dga' ba gsum son 'bring po'i drod de lhan cig skyes pa d+hU tI'i lam zhugs nas/ /'jig rten las 'das brgya phrag bdun po yon tan gyis spras gnas dang nye gnas nyi shu bzhi la sogs/ /dngas ma yas byon pUl+li sogs khyab rgyu ba mas brtan bde chen</text></item>
<item><p>302b.4</p><section></section><text>brtol nas ma chags pad+ma'i sa/ /rab bkram chen po phrag bdun yon tan ye shes gsal byed chos sku bdag nyid rdo rje 'dzin par 'gyur/ /'khor lo sdom pa'i bskyed rdzogs la sogs gting dpag dka' ba gsal por rab phye snyan brgyud mkha' 'gro'i gsang / /dri med bsags</text></item>
<item><p>302b.5</p><section></section><text>pa'i dge ba des ni sa gsum gnas pa rdo rje 'dzin pa'i go 'phang thob par shog /yid bzhin nor bu zhes bya ba mkha' 'gro ma'i gsang tshig til+li pas bkod pa rdzogs so// //rtsigs kyi rgya mdud dang bcas pa nA ro paN+Di ta'i zhal snga nas dang / lo tsA ba mar pa chos</text></item>
<item><p>302b.6</p><section></section><text>kyi blo gros kyis puSh+pa ha ri'i gnas su bsgyur ba'o//[ ]@##/ /rgya gar skad du/ kar+Na tan+t+ra badzra pa da nA ma/ bod skad du/ snyan brgyud rdo rje'i tshig rkang zhes bya ba/ bcom ldan 'das dpal rdo rje 'chang la phyag 'tshal lo/ /e ma ho/ sangs rgyas</text></item>
<item><p>302b.7</p><section></section><text>kun gyi yang dag gsang ba'i mchog /ye shes rgyal po thig le mchog gi lam/ /tshig tu brjod pa kun dang bral ba'i don/ /theg chen skye med rang sgra 'di skad thos/ /rdo rje 'chang ngas skal ldan don du bshad/ /gus btud nas ni ye shes mkha' 'gro nyon/ /bslab</text></item>
<item><p>303a.1</p><section></section><text>gsum rgyan ldan nyams myong bla ma'i mchog /dad brtson shes rab snying rje slob ma'o/ /nyes dmigs dran pas tshe 'di'i bya ba btang / /thog mar 'khor lo sdom pa la brten nas/ /drug cu rtsa gnyis dkyil 'khor dbang bzhi bskur/ /lha mo</text></item>
<item><p>303a.2</p><section></section><text>bco lnga dbang bzhi brda yis mtshon/ /smin par byas nas thabs shes zung du sbrel/ /rgyal po blon sogs rnal 'byor bdun la 'bad/ /bsre ba ro snyoms dam tshig gsum la sbyar/ /gtum mo bde drod rang 'bar lam gyi gzhung / /lus gnad bdun ldan lha sku'i</text></item>
<item><p>303a.3</p><section></section><text>stong ra gnad/ /d+hU tI la la ra sa 'khor lo bzhi/ /a haM 'bar 'dzag srog rtsol thur sel gcud/ /rdo rje bzlas pa rtsa ba'i rlung lnga bsgom/ /zin dang brtan pa shes rab snyoms par 'jug /dga' bzhi goms pas rtsa rlung thig le 'dres/ /d+hU tIr rlung sems tshud pas</text></item>
<item><p>303a.4</p><section></section><text>mi rtog pa/ /nyon mongs rang zhi bde gsal rgyun mi 'chad/ /ngo bo mthong nas chos sku'i ngang du gnas/ /bogs 'don sgyu lus chos brgyad rang grol la/ /'khor 'das thams cad sgyu mar shes byas te/ /sgyu ma'ang 'ja' tshon chu zla lta bu'o/ /da ltar snang ba dngos po'i chos rnams</text></item>
<item><p>303a.5</p><section></section><text>ni/ /bden cing rtag na 'gyur bar ga la rigs/ /'khrul gzugs yin phyir don la grub pa med/ /gzugs rnams snang stong sgra rnams brag car ltos/ /gnyis 'dzin zhig pas chags sdang kun dang bral/ /de ltar shes pas sna tshogs zhen med spyod/ /'ja' lus chos</text></item>
<item><p>303a.6</p><section></section><text>sku thob par 'gyur ro kye/ /mtshan dus rmi lam 'khrul pa rang sangs la/ /sgo gsum 'bad pa dran pa'i lcags kyus gzung / /'dzin sbyangs spel bsgyur sprul cing gegs rnams sel/ /nyi zla zhon dang zhing khams mtha' dag bgrod/ /bzang ngan sgyu ma cir snang rang grol ltos/ / </text></item>
<item><p>303a.7</p><section></section><text>mthar phyin sa bcu non nas don chen thob/ /khyad par 'od gsal ma rig mun bral la/ /lus gnad thabs ldan ting 'dzin bzhi la sbyor/ /thig le gus ldan dug gsum 'dzin med ltos/ /gnyid dang rmi lam rnam rtog bar nas bzung / /rim pa bzhi dang nyin mtshan</text></item>
<item><p>303b.1</p><section></section><text>bsre zhing goms/ /gsal stong 'dzin bral lhan skyes ye shes de/ /brjod du med pa 'od gsal rgyun mi 'chad/ /ma rtogs sbyang zhing phyag rgya chen por blta/ /'pho ba gser 'gyur ma bsgoms sangs rgyas ni/ /'chi ltas shar tshe dga' zhing zhen pa btang / /sgo dgu bkag</text></item>
<item><p>303b.2</p><section></section><text>la rdzas dang smon lam rgyan/ /hUM dang rlung sems dbyer med d+hU tIr drang / /k+Sha yig gsal la tshangs pa'i lam nas 'phang / /chos sku bla ma rgyal ba'i zhing du 'pho/ /lhag par grong 'jug sprul lpags 'dor len ni/ /rlung sems dbang thob bskyed rdzogs brtan pa yis/ /skyon</text></item>
<item><p>303b.3</p><section></section><text>med rol rnam shes yig 'bru 'phang / /dus yul rdzas dang gnad shes mngon du gyur/ /the tshom bral ba'i skyes bu gzhan don spyod/ /mkha' 'gro'i gsang ba bde ba chen po ni/ /bcu drug nyer lnga'i bar gyi rig ma ni/ /pad+ma ri dgas dung can la sogs pa/ /phyag rgya mtshan</text></item>
<item><p>303b.4</p><section></section><text>ldan rdo rje rnal 'byor ma/ /skal ldan skyes bu he ru ka lta bu/ /gnyis med 'khril sbyor zag bcas zag med rol/ /thig le dbab bzung bzlog dgram gnas su spel/ /bya rgod gcud la seng ge glang chen dang / /rma bya stag mo rus sbal la sogs bya/ /dga' ba bzhi</text></item>
<item><p>303b.5</p><section></section><text>gsum bcu gnyis don la blta/ /lhan skyes ye shes rang bzhin dbyer med ston/ /snang srid thams cad zag med bde bar 'char/ /gsang dbang phyag rgya bdud rtsi ril bu'i phyir/ /thig le bcu drug phyed phyed bzhi cha sbyin/ /bzhi gsum 'khor lo dag la dgram par bya/ /bag</text></item>
<item><p>303b.6</p><section></section><text>med 'dod sred gzhan dbang chang gis myos/ /don la nyams shing slar yang ngan song ltung / /des na rdo rje'i lus la gnad du bsnun/ /tshe 'dir sangs rgyas ster bar the tshom med/ /phyag rgya chen po ye shes gsal byed ni/ /sgo gsum g.yo med sgo lnga ha dngas gzhag /bltas</text></item>
<item><p>303b.7</p><section></section><text>pas mthong med sems kyi mtshan nyid ltos/ /dmigs su med pas ma bcos rang sor gzhag /gzhan du ma tshol ngo bo rtogs par gyis/ /gzhi nas ma bcos ye nas lhun grub la/ /tha mal rang lugs chen por bzhag pa na/ /'pho 'gyur med pa nam mkha'i klong yangs su/ / </text></item>
<item><p>304a.1</p><section></section><text>skye shi med pa chos sku'i lus mthong 'gyur/ /phyi rol yul sems chos rnams ji snyed pa/ /rang sems yin phyir gzhan na grub pa med/ /'khrul rtog gnyis 'dzin sna tshogs gang shar rnams/ /cir snang gzhi med rang byung rang brlag ltas/ /sems</text></item>
<item><p>304a.2</p><section></section><text>nyid skye med stong pa chos kyi sku/ /'gag med gsal dngas gang shar sprul pa'i sku/ /gnas med bde chen zung 'jug longs spyod rdzogs/ /phyag ni gnyis med ye shes ngo yis zin/ /rgya ni 'khor ba'i mdud pa dral bas bde/ /chen po zung 'jug sgron me bltams pa las/ / </text></item>
<item><p>304a.3</p><section></section><text>gzhan gyis ma yin rang grol chos sku'o/ /sgrib gnyis rang dag gzung 'dzin mtha' dang bral/ /'du shes blo dang 'khor 'das chos rnams zad/ /mkhyen tshad yon tan ji snyed rang la rdzogs/ /bsam brjod blo 'das sangs rgyas rang 'khrungs yin/ /bar do ngo sprod yang dag zab don</text></item>
<item><p>304a.4</p><section></section><text>bstan/ /skye shi rmi lam srid pa'i bar do gcod/ /bltar med bltas pas mthong med mthong ba'i mchog /rang rig gsal stong mi rtog sgrib g.yogs bral/ /bde chen chos dbyings ye shes rnam par dag /rang bzhin dbyer med sku gsum rang shar ltos/ /ma rtogs lus</text></item>
<item><p>304a.5</p><section></section><text>ldan bar do rnam gsum la/ /bskyed rim sgyu lus 'od gsal chos sku 'dre/ /sa chu me rlung 'byung ba rim gyis thim/ /brgyad cu 'gags nas snang ba gsum 'das te/ /dkar dmar sems gsum chu skyes nang du 'dzom/ /'od gsal ngos 'dzin ma bu dbyer med 'dre/ /chos</text></item>
<item><p>304a.6</p><section></section><text>sku sangs rgyas dbang po yang rab bo/ /de ma zin na rlung gsum rkyen gyis 'ching / /'bring po chu la nya ltar longs skur 'gyur/ /rtsal lnga zer lnga dug gsum las kyi dbang / /chags sdang gnyis kyis mngal du 'jug 'gyur bas/ /bsre ba lnga ldan lam khyer phyag rgya bzhi/ / </text></item>
<item><p>304a.7</p><section></section><text>sngar sbyangs ldan pas bar do rang grol 'gyur/ /tha mas chags sdang grol nas sprul sku thob/ /gdams pa spyi la gegs bsal bdud dngos bzung / /rtsa ba drug la yan lag so dgu yi/ /rdo rje lus kyi 'khrul 'khor gnad du bsnun/ /bya spyod thams cad tshogs su</text></item>
<item><p>304b.1</p><section></section><text>bsgyur bar bya/ /go rims ma nor nyams su blangs gyur na/ /skad cig bzhi la dga' ba gsum ston te/ /dngas ma yas byon 'gyu ba mas brten pa/ /rtsa mdud rim pas grol nas d+hU tIr 'gyur/ /nyi khri chig stong drug brgya rtsa ba lnga/ /rlung dang nyon mongs</text></item>
<item><p>304b.2</p><section></section><text>'gags nas ye shes 'gyur/ /gnas dang nye gnas nyi shu bzhi la sogs/ /pUl+li ma ru yar chad gang bar 'gyur/ /sprul sku longs spyod rdzogs pa'i zhal ston cing / /mngon shes yon tan brgya dang ther 'bum thob/ /dus 'dir sa lam rim pa sgrod byed</text></item>
<item><p>304b.3</p><section></section><text>de/ /rdo rje 'dzin pa'i go 'phang thob par 'gyur/ /bcu gsum bar du tshig rgyud rgya yis gdab/ /mdo rgyud kun gyi snying po 'di yin pas/ /skal ldan grol phyir gsang ba'i nges don mdzod/ /ces ye shes mkha' 'gro ma la gdams pa/ snyan brgyud</text></item>
<item><p>304b.4</p><section></section><text>rdo rje'i tshig rkang rdzogs so// //mkhas pa nA ro paN chen gyi zhal snga dang / lo tsA ba mar pa chos kyi blo gros kyis puSh+pa ha ri'i gnas chen du bsgyur cing gtan la phab pa'o//[ ]@##/ /rgya gar skad du/ At+ma yo nA ma/ </text></item>
<item><p>304b.5</p><section></section><text>bod skad du/ bdag gi rnal 'byor zhes bya ba/ dpal rdo rje sems dpa' la phyag 'tshal lo/ /rnal 'byor spyod la mkhas pa yis/ /sems can rnams la rjes brtse bas/ /dngos grub ched du las sgrub thabs/ /de nas de la yang dag bshad/ /'jig rten</text></item>
<item><p>304b.6</p><section></section><text>thar la brten phyir yang / /'khor lo drug gi cho ga dang / /de bzhin las sbyor cho ga yis/ /las kyi sgrub thabs mchog bya'o/ /gang zhig rnam par shes tsam gyis/ /sangs rgyas nyid ni nges 'thob pa/ /bdag nyid kyi ni sgrub thabs mchog /de phyir de las</text></item>
<item><p>304b.7</p><section></section><text>bshad par bya/ /dang por re zhig bshang lam nas/ /sum mdo ru ni dgug bya ste/ /sgo bzhi 'dab ma bzhi pa la/ /ge sar rgyan gyis dge byas pa/ /de yi dbus na nges phyung ba'i/ /ban+d+hu ka mtshungs sa bon dmar/ /de nas 'khor lo la gnas lnga/ / </text></item>
<item><p>305a.1</p><section></section><text>nag po 'jigs su rung ba'i gzugs/ /'jigs byed ces byar bsgrags pa ni/ /'jigs pa 'joms pas 'jigs byed do/ /gnyis pa lte ba'i dbus gnas shing / /lag 'gro'i rnam par rab nyal ba/ /de la 'khyil</text></item>
<item><p>305a.2</p><section></section><text>par bsgrags pa ste/ /'char dang nub pa'i rgyu yin no/ /me yi sa bon re phas kyang / /gru gsum pa can me yi lha/ /kha dog dmar zhing lus che ba/ /'bar ba'i phreng ba'i 'od 'khrigs pa'o/ /gsum pa snying ga'i 'khor lo ni/ /sum cu rtsa drug</text></item>
<item><p>305a.3</p><section></section><text>'dab mar khyab/ /pad+ma'i snal ma dang 'dra zhing / /nyi ma dang mnyam gzi brjid can/ /sna tshogs pad+ma 'dab brgyad kyi/ /lte ba'i ze'u 'bru la gnas pa/ /nA da thig ler yang dag ldan/ /sems kyi rdo rje de bzhin gshegs/ /bzhi pa mgrin</text></item>
<item><p>305a.4</p><section></section><text>pa la gnas pa'i/ /rtsa yi tshogs kyi spyod yul ni/ /rtsa rnams thams cad tshogs pa ste/ /rdzu 'phrul la sogs spyod yul lo/ /bcu drug 'dab ma'i ze'u 'bru la/ /gsung gi rdo rje de bzhin gshegs/ /rkan dang mgrin pa rnam dag che/ / </text></item>
<item><p>305a.5</p><section></section><text>kha dog dmar po dpal ldan che/ /lnga pa tshangs pa'i bug par ni/ /dus gsum nam mkha'i spyod yul te/ /nam mkha' las 'das mchog tu phra/ /thig le'i gzugs can dbyangs dbang phyug /'khor lo'i nges pa drug pa rkan/ /lha rnams</text></item>
<item><p>305a.6</p><section></section><text>kyis kyang rnyed dka' ba/ /zla ba chu shel dang mtshungs pa/ /'dzag pa zhes bya bsam par bya/ /so gnyis bdud rtsi'i cha shas rigs kyi ni/ /'khor lor gnas pa sku yi rdo rje ste/ /de bzhin gshegs pa kha dog dkar po che/ /ral</text></item>
<item><p>305a.7</p><section></section><text>pa'i cod pan la brgyan dpal ldan no/ /de bzhin spyi bo'i rtsa bar ni/ /'khor lo zla ba zlum pos brgyan/ /chos kyi dbyings dang de bzhin lha/ /thig le yi ni gzugs rang bzhin/ /ye shes rnam shes sbyor ba dang / /sum cu'i dbang phyug</text></item>
<item><p>305b.1</p><section></section><text>khyab byad de/ /rdzu 'phrul dngos grub sbyin pa dang / /thar pa'i lam sbyin de zhes bya'o/ /bdag gi rnal 'byor zhes bya ba/ /tog rtse pa'i zhabs kyis mdzad pa rdzogs so// //rgya gar shar phyogs sang+na ga ra'i mkhas pa chen po nags kyi rin chen gyi</text></item>
<item><p>305b.2</p><section></section><text>spyan sngar/ dge slong chos smra ba bsod nams rgya mtsho'i sdes bsgyur bya'o/ /[ ]@##/ /rgya gar skad du/ sarba sid+d+hi ka ro nA ma/ bod skad du/ thams cad grub par byed pa zhes bya ba/ grub pa mchog la phyag 'tshal lo/ /bkra shis la</text></item>
<item><p>305b.3</p><section></section><text>sogs rim pas kyang / /rnal 'byor ltad mo rab brjod bya/ /dang po gza' bkra shis shar ba'i dus su/ rlung chu tshod gnyis/ me thun tshod gcig /sa chu tshod gcig dang chu tshod gnyis/ chu chu tshod gnyis so/ /mtshan mo'i dang po me thun tshod gcig / </text></item>
<item><p>305b.4</p><section></section><text>sa thun tshod gcig dang chu tshod gnyis/ chu chu tshod gnyis/ rlung chu tshod gnyis/ me chu tshod gnyis so/ /gza' lhag pa shar ba'i dus su/ sa thun tshod gcig /rlung chu tshod gnyis/ me thun tshod gcig dang chu tshod gnyis/ sa thun tshod gcig go/ / </text></item>
<item><p>305b.5</p><section></section><text>mtshan mo chu chu tshod gnyis/ sa thun tshod gcig dang chu tshod gnyis/ rlung chu tshod gnyis/ me chu tshod gnyis so/ /lha'i bla ma la/ rlung chu tshod gnyis/ me thun tshod gcig dang chu tshod gnyis/ sa thun tshod gcig /chu chu tshod gnyis/ rlung chu</text></item>
<item><p>305b.6</p><section></section><text>tshod gnyis so/ /mtshan mo me thun tshod gcig dang chu tshod gnyis/ sa thun tshod gcig dang chu tshod gnyis/ chu chu tshod gnyis/ rlung chu tshod gnyis so/ /gza' pa sangs la/ me thun tshod gcig /sa thun tshod gcig dang chu tshod gnyis/ chu chu</text></item>
<item><p>305b.7</p><section></section><text>tshod gnyis/ rlung chu tshod gnyis/ sa chu tshod gnyis so/ /mtshan mo sa thun tshod gcig dang / chu chu tshod gnyis/ rlung chu tshod gnyis/ me thun tshod gcig dang chu tshod gnyis/ sa chu tshod gnyis so/ /gza' spen pa shar ba na/ chu chu</text></item>
<item><p>306a.1</p><section></section><text>tshod gnyis/ rlung chu tshod gnyis/ me thun tshod gcig /sa thun tshod gcig dang chu tshod gnyis/ chu chu tshod gnyis so/ /mtshan mo rlung chu tshod gnyis/ me thun tshod gcig /sa thun tshod gcig /chu chu tshod gnyis so/ /gza'</text></item>
<item><p>306a.2</p><section></section><text>nyi ma shar ba na/ chu chu tshod gnyis/ rlung chu tshod gnyis/ me thun tshod gcig dang chu tshod gnyis/ sa thun tshod gcig /chu chu tshod gnyis so/ /mtshan mo rlung chu tshod gnyis/ me thun tshod gcig dang chu tshod gnyis/ sa thun tshod gcig /chu</text></item>
<item><p>306a.3</p><section></section><text>chu tshod gnyis/ rlung chu tshod gnyis so/ /gza' zla ba shar ba na/ me thun tshod gcig /sa thun tshod gcig dang chu tshod gnyis/ chu chu tshod gnyis/ rlung chu tshod gnyis/ /me chu tshod gnyis so/ /mtshan mo sa thun tshod gcig /chu chu tshod gnyis/ </text></item>
<item><p>306a.4</p><section></section><text>rlung chu tshod gnyis/ me thun tshod gcig /sa thun tshod gcig go/ /rnal 'byor pas 'di ltar bya ste/ rlung dang me gnyis spang bar bya'o/ /me 'phel ba'i bdag nyid dang / rlung gi bya ba thams cad rmongs par 'gyur zhing / chu dang sa'i las brgyad po</text></item>
<item><p>306a.5</p><section></section><text>mtha' dag shes bya ste/ de ltar shes nas me dang rlung spang bar bya'o/ /rgyal po dbang bskur ba dang / khron pa bru ba dang / bag ma bya ba dang rab tu gnas pa'i las rnams las gtso bo'o/ /mig sman dang ril bu dang mchil lham gnyis dang / ral gri dang mchod</text></item>
<item><p>306a.6</p><section></section><text>yon dang zhabs bsil dang gtsug phud dang g.yul dang gsad pa dang zas dang mdzod dang dgon pa bya ba rnams la sa gtso bo'o/ /dka' thub kyi las dang / slong ba la me gtso bo'o/ /bskrad pa la rlung gtso bo'o/ /rengs pa dang dgug pa la chu gtso bo ste/ zhi ba'i</text></item>
<item><p>306a.7</p><section></section><text>las dang rgyas pa las gtso bo'o/ /ltad mo dang bstan bcos rtsom pa dang gtsang bar byed pa yang ngo / /las thams cad grub par byed pa rdzogs so// //tsarba Ti'i zhabs kyis mdzad pa'o/ /dge slong rgya mtshos bsgyur ba'o// // </text></item>
</text>
