[\[1a\]]
[\[1b\]]
[\[1b.1\]{D4156}]@##/_/rgya gar skad du/_bud+d+ha tsa ri ta ma hA kA bya nA ma/_bod skad du/_sangs rgyas kyi spyod pa zhes bya ba'i snyan dngags chen po/_sangs rgyas dang byang chub sems dpa'
[\[1b.2\]]thams cad la phyag 'tshal lo/_/dpal ldan yon tan tshogs kyis gang /_/bdag nyid chen po sems can gyi/_/don mdzad yang dag sangs rgyas dang /_/chos dang dge 'dun la phyag
[\[1b.3\]]'tshal/_/bu ram shing par mthu mnyam bu ram shing ba'i rgyud/_/thub dka' shAkya rnams la spyod pa rnam dag pa/_/'phrog byed zla ba lta bur skye dgu rnams la sdug_/rgyal po zas gtsang
[\[1b.4\]]zhes bya'i ming can byung bar gyur/_/dbang po dang mtshungs de yi bdag po ldan ma yin/_/nus mthu rjes mtshungs gzi brjid lha mo bde sogs dang /_/pad+mo can 'dra phun sum tshogs pa sa
[\[1b.5\]]bzhin brtan/_/sgyu ma chen mo zhes bya dpe med sgyu 'dra byung /_/mi skyong rgyal po 'di ni de dang thabs cig tu/_/dga' ba nyer ldan rnam thos sras kyi dpal bzhin rol/_/de nas yang dag ting
[\[2a\]]
[\[2a.1\]]'dzin ldan pa'i rig ma bzhin/_/sdig bral ma de mngal ni rnam par gzung bar gyur/_/mngal dang nye bar ldan pa nyid kyi sngon rol du/_/de ni gnyid song glang po'i dbang po dkar po zhig_/rang nyid la
[\[2a.2\]]ni rab tu zhugs sogs mthong gyur la/_/de yi mtshan ma nyam thag pa nas thob ma yin/_/lha dang rab tu mtshungs pa de yi lha mo de/_/mngal gyis rigs kyi dpal ni rab tu 'dren byed cing /_/sgyu ma ngal ba dang ni mya ngan
[\[2a.3\]]sgyu med par/_/gtsang la nyon mongs med pa'i dgon par blo gros mdzad/_/de ni lum bi zhes bya'i nags mthar gyur pa'i sa/_/sna tshogs ljon shing sna tshogs shing rta mngon dga' bar/_/bsam gtan la bzod dben
[\[2a.4\]]pa'i nags kyi mtha' bzhed ma/_/'gro ba'i chad dang gnas phyir mi skyong la zhus so/_/de yi chos dang ldan la 'phags pa'i zhes 'dod dag_/rnam par shes nas ya mtshan dga' ba yis gang ste/_/zhi ba'i grong nas sa
[\[2a.5\]]yi bdag po gshegs gyur te/_/de yi dga' ba'i rgyu yin rnam par rgyu phyir min/_/dpal dang ldan pa'i nags der rgyal po'i bdag ldan ma/_/rab tu bltam pa'i dus ni yang dag mngon gzigs shing /_/bla re nye bar
[\[2b\]]
[\[2b.1\]]phul ba'i gzims mal rab thob ste/_/mi mo stong phrag dag gis mngon par dga' bar byed/_/de nas skar ma rgyal rab ldan par gyur pa'i tshe/_/brtul zhugs legs par 'dus byas lha mo de yi ni/_/rtsib logs dag nas 'jig rten phan phyir sras bltams te/_/tshor
[\[2b.2\]]ba dang ni bral zhing nad dang bral ba nyid/_/ji ltar brla skyes brla nas rgya chen lag pa nas/_/dbang po dang mtshungs nga la nu ni spyi bo nas/_/mtshan ldan nyid kyang lag pa'i cha shas gsang ba nas/_/rnam pa de ltar de yi skye ba byung bar gyur/_/mngal nas mngon par nges par byung ba gzugs mdzes te/_/nam
[\[2b.3\]]mkha' dag las 'phros 'dra skye gnas las ma skyes/_/bskal ba gcig min rnams su bsgoms pa'i bdag nyid ni/_/gang zhig yang dag rab tu shes na skyes gyur blun po min/_/nyi ma gzhon nu sa lam mngon par babs pa bzhin/_/gsal ba dang ni brtan pas gang zhig mdzes pa ste/_/de ltar
[\[2b.4\]]shin tu gsal yang nges par rtog pa na/_/ri bong gis mtshan ji ltar mig dag 'phrogs par gyur/_/de ni rang gi lus kyi 'od rab 'bar ba yis/_/sgron ma'i 'od kyang gsal bar byed pa ltar bcom ste/_/rin thang chen po 'dzam bu chu gser mdzes pa'i mdog_/phyogs rnams thams cad rnam
[\[2b.5\]]par snang zhing gsal bar mdzad/_/'khrugs pa ma yin yon po'i skyon dag rab bsal zhing /_/shin tu brtan pa dang ldan rnam par yangs pa'i 'gros/_/de ltar mi g.yo rab tu brtan pa'i gom pa bdun/_/drang srong skar ma bdun dang rab mnyam gshegs par gyur/_/byang chub phyir dang 'gro la phan
[\[2b.6\]]pa'i phyir skyes shing /_/'di ni bdag gi srid pa'i skye ba tha ma zhes/_/seng ge'i 'gros 'dra phyogs bzhi dag tu rnam gzigs nas/_/snod ldan rnams kyi don byed dag kyang smras par gyur/_/nam mkha' dag las rab babs zla ba'i 'od zer dkar/_/grang dang dro ba'i chu rgyun rnam pa gnyis kyi
[\[2b.7\]]shugs/_/lus la yang dag reg pas bde ba bskyed pa'i phyir/_/mdzes shing yid 'ong de yi spyi bor babs par gyur/_/dpal ldan bla re bres par gser gyis 'bar zhing mtshan/_/bai DUR+Ya yi rkang pa'i gzims mal la gzims pa/_/de la gus phyir gser gyi pad+ma'i phyag mnga' ba'i/_/
[\[3a\]]
[\[3a.1\]]gnod sbyin bdag rnams kun nas yongs su bskor nas gnas/_/mi mngon gyur pa'i lha rnams kyis kyang nam mkha' la/_/gang gi mthu las mgo bo yis ni rab btud cing /_/kun nas gdung ba skyob pa'i gdugs dkar rnams bzung ste/_/byang chub ched du mchog
[\[3a.2\]]gi bsngags pa dag kyang smras/_/'das pa'i sangs rgyas rnams la lhag par mchod byas pa'i/_/lto 'phye che rnams khyad 'phags chos la sred pa'i phyir/_/gang la rlung g.yab kyis g.yab gus pa'i mig gzir cing /_/man dA ra ba'i me tog rnams kyis yang dag 'thor/_/de bzhin gshegs
[\[3a.3\]]pa bltams pa'i yon tan gyis tshim pa'i/_/gtsang mar lhag par gnas pa'i rnam dag sems can rnams/_/sdug bsngal nyid du bying ba'i 'gro la phan pa'i phyir/_/lha rnams 'dod chags bral ba na yang dga' bar gyur/_/gang gis rab tu bltams tshe ri rgyal phur pu nyid/_/rlung gis
[\[3a.4\]]bsnun pa'i gru ltar sa gzhi g.yos gyur zhing /_/tsan+dan dang bcas ut+pal pad+ma'i snying po yi/_/char pa dag ni nam mkha'i sprin dang bral las babs/_/yid 'ong reg na bde ba'i rlung dag byung gyur te/_/lha yi na bza' dag ni mngon par 'bebs byed cing /_/nyi ma de nyid lhag par mngon par
[\[3a.5\]]gsal ba ste/_/zhi ba'i 'od zer 'dus ma byas pa'i me 'bar ro/_/shar dang byang gi mtshams kyi khang pa'i phyogs gcig na/_/bsil ba'i chu yi khron pa rang byung gyur pa ste/_/pho brang btsun mo'i 'khor rnams ya mtshan gyur rnams kyis/_/gang la bya ba rnams ni stegs bzhin rab tu byas/_/
[\[3a.6\]]chos dang ldan pa'i lha dang 'byung po'i tshogs rnams kyis/_/de ni lta ba'i don du nags tshal rab gang ste/_/rmad byung ngo mtshar gyur pa nyid kyi shing las kyang /_/me tog rnams ni dus ma yin par nges par brul/_/'tshe bar byed pa'i sems can rnams kyang de yi tshe/_/phan tshun dag tu phyin te gnod pa mi
[\[3a.7\]]byed la/_/'tsho ba'i 'jig rten dag na nad gang ji snyed pa/_/de dag rnams kyang 'bad pa med par de tshe bcom/_/mkha' 'gro'i bya ni mtho min sgra sgrogs ri dwags kyang /_/chu klung dag ni chu yang zhi bar bab gyur la/_/phyogs rnams rab snang dge ba'i nam mkha' rab mdzes shing /_/lha yi rnga rnams mkha'
[\[3b\]]
[\[3b.1\]]la rab tu grags par gyur/_/rgud par gyur la mgon ni nye bar thob nas bzhin/_/'jig rten dag kyang mchog tu rab zhi thob gyur la/_/'jig rten rnams kyi thar pa'i bla ma rab bltams tshe/_/'dod pa'i lha nyid kho na dga' ba med par gyur/_/shin tu ngo mtshar sras kyi skye ba mthong gyur nas/_/mi bdag brtan pa
[\[3b.2\]]yin yang rnam par 'gyur nas song /_/rab dga' skyes pa nyid dang yid mi bde skyes te/_/brtse ba las ni mchi ma rnam pa gnyis byung ngo /_/mi ma yin pa'i sras po nyid kyi nus pa dang /_/ma yi rang bzhin kyang ni stobs chung nyid kyi phyir/_/grang dang dro ba'i chu dag 'dres pa'i chu klung bzhin/_/lha mo 'jigs pa
[\[3b.3\]]dang ni dga' bas gang bar 'gyur/_/lhag ma spangs te 'jigs pa nyid ni shes byas nas/_/yid 'ong 'dod pa'i ched du rtogs pa ma yin pa'i/_/bud med rgan mo rnams kyis bde legs gyur byas shing /_/gtsang mar byas te lha rnams dag la phyag 'tshal lo/_/de yi mtshan nyid dag kyang shes shing
[\[3b.4\]]thos gyur nas/_/spyod dang thos dang tshig la grags thob bram ze rnams/_/rnam rgyas zhal ni ya mtshan dga' ba yis gang ste/_/dga' dang 'jigs par gyur pa'i mi yi lha la smras/_/mi dag sa la bu ma gtogs pa'i khyad 'phags pa/_/gzhan gang cung zad 'dod min zhi ba de yi phyir/_/khyod
[\[3b.5\]]kyi sgron ma 'di ni rigs kyi sgron ma ste/_/khyod nyid dga' bar mdzod cig dga' ston da ltar bgyi/_/de phyir brtan par rnam dpyod med par dgar mdzod dang /_/rigs ni nges pa nyid du mchog tu 'phel bar 'gyur/_/'di ni khyod kyi bu zhes skyes par gyur pa ste/_/'jig rten sdug bsngal dag
[\[3b.6\]]gis mngon par bcom pa'i mgon/_/mchog gyur 'di la mchog gyur gser gyi 'od mnga' zhing /_/sgron ma'i 'od zer dag gis mtshan rnams gang gyur pas/_/de nyid rtogs par gyur pa'i thub par 'gyur ba'am/_/yang na mi bdag sa stengs 'khor los sgyur bar 'gyur/_/sa yi bdag po nyid la
[\[3b.7\]]gal te dga' 'gyur na/_/stobs dang chos dag gis ni de'i tshe sa stengs su/_/rgyal po kun gyi thog tu 'di ni gnas 'gyur te/_/skar ma'i 'od rnams la ni nyi ma'i 'od bzhin no/_/de ni gal te thar bzhed nags su gshegs gyur na/_/mkhyen dang de nyid kyis ni de tshe sa stengs su/_/lugs kun
[\[4a\]]
[\[4a.1\]]zil gyis mnan nas 'di ni gnas 'gyur te/_/mtho ba kun la ri rab ri yi rgyal po bzhin/_/ji ltar lcags rnams la ni gser dag mchog yin la/_/ri rnams la ni ri rab chu bo rnams la mtsho/_/gza' rnams la ni zla ba gdung byed rnams la nyi/_/de ltar khyod kyi
[\[4a.2\]]sras ni rkang gnyis rnams kyi mchog_/gang gi spyan dag mi 'dzums mig gzir rnam par spangs pa ste/_/brtan zhing shin tu ring la dkar min rdzi ma dang /_/gzi brjid ldan pa yin yang 'on kyang zhi ba nyid/_/'di ni kun nas gzigs pa'i spyan mnga' ci la min/_/de nas gnyis skyes
[\[4a.3\]]rnams la mi bdag gis smras pa/_/bdag nyid chen po mi skyong snga mas ma mthong ba/_/mthong zhes khyad 'di gang yin 'di la rgyu mtshan ci/_/de nas bram ze rnams kyis de nyid la smras pa/_/blo dang thos pa las dang grags pa rnams la ni/_/mi skyong sngon dang phyi ma nyid ni tshad ma yin/_/dngos po'i
[\[4a.4\]]lugs la 'dir ni bya ba rgyu yin la/_/'dir yang bdag gi dper brjod dag ni mkhyen par mdzod/_/gang zhig rgyal po'i bstan bcos shes ldan ngan spong dag_/rig byed drang srong de gnyis kyis ni ma byas pa/_/de dag gi sras zhi ba pa wa sangs dang ni/_/phur bu yis ni dus kyis de nyid bskyed par
[\[4a.5\]]gyur/_/nyams gyur snga ma rnams kyis ma mthong rig byed gang /_/dbyangs can ma yi bu yis kyang ni slar smras pa/_/nus med gnas 'jog gis ni ma byas gyur pa gang /_/rgyas pa yis ni de ltar rnam pa mang por brjod/_/'pho byed drang srong chen pos ma bsdebs gyur pa gang /_/tshig gi rkang pa
[\[4a.6\]]grog mkhar gyis ni dang por bskyed/_/gso ba gang yang rgyun shes kyis ni ma mthong ba/_/phyi nas de ni drang srong rgyun shes bu yis byas/_/gang yang gnyis skyes nyid ni kun shas ma rnyed pa/_/de ni gting dpogs bu yis rgyal po la thob bo/_/bu ram shing pas dang por ma bsdams gyur pa gang /_/
[\[4a.7\]]rgya mtsho la ni dug bcas kyis kyang mtshams bzung ngo /_/slob dpon nyid du bram ze'i rnal 'byor cho ga la/_/gzhan rnams kyis ma thob pa skyed byed gshegs par gyur/_/khyab 'jug gi ni grags pa'i las rnams gang yin pa/_/de rnams la ni dpa' bo la sogs stobs med gyur/_/de phyir lang tsho dang ni
[\[4b\]]
[\[4b.1\]]rigs dag tshad ma yin/_/la la la lar mchog nyid nyer thob 'jig rten na/_/rgyal dang drang srong rnams kyis snga mas ma byas pa/_/de dang de dag rnams ni bu rnams dag gis byas/_/de ltar gnyis skyes de rnams kyis ni yid ches te/_/mi skyong dbugs 'byin dang yang mngon par dga' gyur la/_/
[\[4b.2\]]mi 'dod the tshom dag ni yid las rnam bstsal te/_/rab tu dga' ba nyid la lhag par 'dzegs par gyur/_/dga' ba yis ni gnyis skyes dam pa de rnams la/_/bkur sti sngon du 'gro ba'i nor rnams rab phul te/_/ji skad smras bzhin 'di ni sa yi bdag por gyur/_/rgas pa thos nas nags rnams
[\[4b.3\]]su ni 'gro bar shog_/de nas mtshan ma rnams dang dka' thub stobs las ni/_/skye ba mthar mdzad bltams pa de ni rtogs gyur nas/_/dam pa'i chos la gus pa'i shAkya'i dbang phyug gi_/gnas su dkar min drang srong chen por gshegs par gyur/_/tshangs pa'i dpal nyid kyis kyang dka' thub dpal
[\[4b.4\]]gyis ni/_/'bar ba'i tshang rig rnams kyi tshang rig de la ni/_/rgyal po'i bla mas gus pa dang ni bkur sti'i phyir/_/mi dbang pho brang du ni rab tu spyan drangs so/_/de ni sa bdag btsun mo'i 'khor gyi nye logs su/_/gzhon nu bltams pa la ni dga' ba'i shugs kyis 'ongs/_/dka' thub mchog las dang
[\[4b.5\]]ni rgas pa la brten nas/_/brtan pa nags kyi 'du shes kyis ltar rnam par zhugs/_/de nas thub pa gdan la gnas pa de la mi skyong gis/_/zhabs bsil mchod yon sngon 'gro yang dag rab mchod nas/_/sngon tshe gnas mchog la ni mtha' can lhas bzhin des/_/ji ltar nye bar spyod la snyan gsan
[\[4b.6\]]phab pa'o/_/bdag gi rigs ni rjes su bzung phyir nor ldan des/_/gang zhig bdag la gzigs phyir bcom ldan nyer gshegs la/_/bka' drin gnang bar mdzod cig zhi ba ci bgyi bgyi/_/kho bo slob ma lags so thugs rjes mdzad par rigs/_/de ltar mi skyong gis ni dngos po thams cad kyis/_/
[\[4b.7\]]nye bar gsol btab gyur pa'i thub pa ji lta bzhin/_/rab rgyas yangs pa'i spyan ni ya mtshan dang bcas pas/_/zab ba dang ni brtan pa'i chig rnams smras pa'o/_/chos 'dod gtong ba dang ldan 'gron la sdug cing phangs/_/bdag nyid chen po khyed la 'thad pa 'di yin la/_/sems
[\[5a\]]
[\[5a.1\]]pa rjes 'gro ye shes lang tsho rjes mthun pa/_/khyod kyi blo gros gnyen gang de ltar bdag la yin/_/de dang de ni gang gis mi skyong drang srong des/_/phra mo'i chos kyi nor rnams rab tu thob byas nas/_/rtag par cho ga bzhin du mchod sbyin byas gyur pa/_/dka' thub rnams
[\[5a.2\]]kyis phyug cing nor rnams dag gis dbul/_/bdag gi nye bar 'ongs la dgos pa gang yin pa/_/bdag gi de ni gson mdzod dga' bar nyer song khyed/_/byang chub rtogs pa'i ched du khyod kyi sras bltams zhes/_/lha yi ngag dag bdag gi nyi ma'i lam du thos/_/ngag de thos nas dang ni
[\[5a.3\]]yid la bsgoms nas dang /_/mtshan ma rnams kyis shes nas de nas nye bar 'ongs/_/brgya byin gyi ni rgyal mtshan yang dag bsgreng ba bzhin/_/shAkya'i rigs kyi rgyal mtshan blta bar 'dod pa yis/_/zhes pa'i tshig 'di de ltar thos par gyur nas ni/_/mi dbang rab tu dga' bas kun nas g.yos
[\[5a.4\]]gyur te/_/yum gyi pang du son las gzhon nu blangs nas ni/_/dka' thub nor can la ni yang dag bstan par gyur/_/de nas drang srong che des zhabs la 'khor los mtshan/_/phyag dang zhabs kyi sor mo dra bas 'brel ba dang /_/glang po bzhin du mdoms nub smin ma mdzod spur bcas/_/
[\[5a.5\]]ya mtshan dang bcas rgyal po'i sras ni mthong bar gyur/_/lha mo'i pang na zhugs pa me yi bu bzhin du/_/ma ma'i pang du bzhugs pa mngon par mthong nas ni/_/byung gyur rdzi ma'i mtha' ru mchi ma rnams byung ste/_/dbugs med gyur nas gyen du lta la zhal phyogs gyur/_/mig dag mchi
[\[5a.6\]]mas yongs gang dkar min mthong nas ni/_/bu la brtse ba'i phyir ni mi skyong 'dar gyur te/_/mchi ma dang ni gre ba kha zhing ldab ldib bcas/_/thal mo sbyar zhing yan lag btud de dris par gyur/_/gang gi lus ni lha las bar na cung zad cig_/rang gi skye ba ngo mtshar mang po'i sgron ma ste/_/gang
[\[5a.7\]]gi don ni mchog tu 'gyur bar smra ba ste/_/rab tu mthong nas brtan pa gang phyir mchi ma 'ong /_/bcom ldan gzhon nu brtan pa'i tshe can yin snyam mam/_/bdag gi mya ngan ched du skyes pa min nam ci/_/bdag la chu yi snyim pa ci zhig ltar rnyed de/_/'di ni dus kyis 'thung phyir nye bar 'ongs ma yin/_/
[\[5b\]]
[\[5b.1\]]bdag gi snyan grags gter ni mi zad yin snyam mam/_/nges par bdag gi rigs kyi lag nor yin snyam ci/_/bde bar pha rol du ni rab tu 'gro snyam mam/_/gnyid par gyur kyang bu ni phye ba'i mig gcig yod/_/bdag gi rigs kyi myu gu skyes pa ma rgyas par/_/yongs su skams pa'i skal ba
[\[5b.2\]]can zhig min snyam mam/_/khyab bdag myur bar gsungs shig bdag la zhi ba med/_/gnyen 'dun rnams kyis bu la brtse ba khyed kyis rig_/de ltar mi 'dod blo yis 'khrul ba byung gyur pa/_/rig nas mi dbang rgyal la thub pa des smras pa/_/bdag gis smras pa gang de the tshom
[\[5b.3\]]med pa de/_/mi skyong khyed kyi blo gros gzhan gang ma gyur cig_/'di yi gzhan gyur mtshon min bdag gi rnam 'gyur te/_/'on kyang rang la slu bar rab mtshon rnam par 'khrugs/_/skye ba zad pa'i rnyed par bla min rtogs pa po/_/'di skyes bdag gi 'gro ba la ni dus yin no/_/rgyal srid rnam
[\[5b.4\]]par spangs nas yul rnams la mi gnas/_/'bad pa drag po rnams kyis de nyid thob byas nas/_/'di ni 'gro la gti mug mun pa rnam 'joms phyir/_/ye shes rang bzhin nyi ma rab tu 'bar bar 'gyur/_/sdug bsngal rgya mtsho nad rnams bkram pa'i dbu ba can/_/rga ba'i dba'
[\[5b.5\]]rlabs 'chi ba'i shugs ni drag po las/_/'gro ba nyam thag bying bar gyur rnams 'di yis ni/_/ye shes gru bo chen po yis ni sgrol bar byed/_/shes rab chu yi shugs la brten pa'i tshul khrims ngogs/_/ting nge 'dzin ni bsil ba'i brtul zhugs ngang pa 'phyo/_/'di yi mchog gi chos
[\[5b.6\]]kyi chu bos rab bskor la/_/sred pas nyam thag gson pa'i 'jig rten 'thung bar byed/_/sdug bsngal gyis nyam thag dang yul gyis bsgribs rnams dang /_/'khor ba'i 'brog dgon 'jigs par gnas pa rnams la ni/_/lam rab chud zos rnams la lam 'gro rnams bzhin du/_/
[\[5b.7\]]'dis ni rnam par dag pa'i lam dag 'chad par 'gyur/_/yul gyi bud shing can gyi 'dod chags me yis ni/_/'jig rten skye bo rnam par bsregs par gyur pa la/_/sos ka'i tha mar sprin chen gyis ni char bzhin du/_/'di yi chos kyi char gyis rab tu sim byed 'gyur/_/sred pa'i sgo
[\[6a\]]
[\[6a.1\]]gtan ma rig mun pa'i sgo glegs can/_/sgo la skye dgu rnams kyi 'thon pa'i rgyu las ni/_/'di yis mchog rab kun nas rnyed par dka' ba yi/_/dam pa'i chos kyi sgras ni rnam par 'byed par 'gyur/_/rang gi las kyi zhags pa rnams kyis yongs dkris shing /_/
[\[6a.2\]]sdug bsngal dag gis mngon par zil non rten med pa'i/_/'jig rten rnams kyi rdzogs pa'i byang chub brnyes nas kyang /_/chos kyi rgyal po 'dis ni 'ching ba mthar mdzad 'gyur/_/rmongs sam 'dod pa'i bde ba yis sam rgyags las rung /_/'di yi mthar thug chos gang thos par mi
[\[6a.3\]]byed pa/_/mi yi 'jig rten 'dir de mya ngan bya ba'i gnas/_/de phyir khyed nyid 'di la mya ngan ma byed cig_/yon tan rgya mtsho 'di las 'khrul gyur bdag gi ni/_/bsam gtan rnams ni thob kyang don byas med nyid de/_/de yi dam chos ma thos pa la kho bo ni/_/mtho ris dag na
[\[6a.4\]]gnas kyang phun tshogs med pa snyam/_/de ltar don thos bshes dang bcas shing btsun mor bcas/_/yid mi bde ba dor nas mi dbang dgar gyur la/_/rnam pa de ltar bdag gi bu ni 'di'o zhes/_/des ni bdag nyid la ni snying bo ldan par bsams/_/'phags pa'i chos rnams kyis
[\[6a.5\]]kyang 'gro bar 'gyur ro zhes/_/bsam pa'i rnam par gzung bya snying la byas gyur te/_/nges par 'di ni mi sdug chos kyi phyogs min la/_/rigs rgyud nyams pa las ni 'on kyang 'jigs pa mthong /_/de nas bu la rnam par 'khrugs pa'i rgyal po la/_/bu yi nges pa'i de nyid rig par byas
[\[6a.6\]]nas su/_/gus bcas gyen du gzugs mthong dkar min thub pa ni/_/rlung gi lam gyis ji ltar 'ongs par gshegs par gyur/_/blo gros byas pa'i sring mo'i bu yang mthong nas ni/_/thub pa'i gsung mnyan pa dang de yi lugs la ni/_/rnam mang rjes su brtse ba yis ni legs pa des/_/
[\[6a.7\]]sdug pa'i bu bzhin du ni sbyor ba byed du bcug_/sras po skyes pas tshim pa'i mi yi bdag po yang /_/yul la song ba'i 'ching ba rnams ni rnam spangs te/_/sras kyi yid 'ong sras po bltams pa'i las dag ni/_/rigs dang 'dra bar ji lta ba bzhin byed du bcug_/zhag bcu yongs su 'das par
[\[6b\]]
[\[6b.1\]]gyur ba nyid kyi tshe/_/mchog gi dga' ba rab ldan snyoms par gyur pa'i yid/_/sras las mchog tu 'gyur phyir lha yi mchod pa ni/_/bzlas brjod dang ni sbyin sreg bkra shis la sogs byas/_/gzhan yang brgya dang stong phrag yongs su gang ba'i grangs/_/brtan dang stobs ldan bu rnams
[\[6b.2\]]gser gyi rwar bcas shing /_/rgas pa nye bar 'ongs min swa ma ldan pa'i ba/_/rang gi sras 'phel phyir na gnyis skyes rnams la byin/_/de nas snyoms pa'i bdag nyid kyis ni rnam mang yul/_/rang sems tshim bar byed pa'i bya ba rnams byas nas/_/yon tan ldan zhing dge ba'i yud tsam nges pa na/_/
[\[6b.3\]]grong khyer rab tu 'jug la dga' bas blo gros mdzad/_/de nas mche gnyis mche ba las byung rin thang che/_/dkar po'i me tog gis spras nor bu'i sgron/_/khri la dge ba'i phyir ni lha mo sras ldan ma/_/lha rnams la ni rab tu btud nas bsnyen par gyur/_/de nas gnas brtan skye mo
[\[6b.4\]]rjes 'brang sras mgon ma/_/bdag po ldan ma grong la mdun du rab zhugs nas/_/mchod ldan lha na lha rnams kyis ni brgya byin bzhin/_/mi bdag nyid kyang grong ba'i tshogs kyis gshegs par gyur/_/de nas gdong drug skyes pas yid ches dbang phyug bzhin/_/shAkya'i rgyal pos grong
[\[6b.5\]]khyer rnam par khyab mdzad de/_/zhal ni dga' bas rab gang 'di dang 'di zhes pa'i/_/srid 'phel rgyas pa dang ni grags dang snyan pa mdzad/_/de nas mi yi bdag po'i sras bltams cher skyes pas/_/ser skya zhes pa'i grong khyer ljongs dang bcas pa de/_/gnod sbyin grong na phun tshogs 'dod
[\[6b.6\]]ba skyes pa na/_/lha yi bu mo rnams kyis bkram bzhin dga' bar gyur/_/sangs rgyas kyi spyod pa zhes bya ba'i snyan dngags chen po las/_gzhon nu sku bltams pa'i le'u ste dang po'o//_//skye dang rga ba mthong song bdag skyes bdag pham de'i/_/skyes pa nas
[\[6b.7\]]brtsams mi nyid nyi mas rgyal po de/_/chu yi shugs rnams kyis ni chu bo sin d+hu bzhin/_/nor dang glang po rta dang bshes rnams 'phel bar gyur/_/nor rnams dang ni rin po che dang bzang po'i gser/_/de dang de ni byas dang ma byas pa nyid kyang /_/yid la re ba yi rang bzhin du khur gyur pa/_/
[\[7a\]]
[\[7a.1\]]de la gcig tu phan pa'i cha shas gter rnyed gyur/_/gang zhig pad+ma dang mtshungs gnyis 'thung rnams kyis kyang /_/dkyil 'khor 'di la nye bar 'ong bar mi nus pa'i/_/gangs dang ldan pa'i glang chen chang gis dregs de rnams/_/'bad pa las kyang gzhan du de la nye
[\[7a.2\]]bar gnas/_/sna tshogs mtshan mas mtshan zhing gsar ba'i gser sga dang /_/de bzhin gzhan rnams dag gis brgyan byas rngog ma 'phyang /_/stobs dang byams pa dang ni nor gyis thob pa yi/_/'di yi mgyogs 'gro rnams kyis grong khyer phye mar byas/_/de bzhin 'di yi yul 'khor
[\[7a.3\]]du ni tshim dang rgyas/_/legs la rdul ldan yon tan ldan pa 'o mar ldan/_/rab mchog be'u rnams dang bcas pa'i ba rnams ni/_/'o ma mang po 'jo ba mang po byung bar gyur/_/'di yi dgra bo dbus gnas nyid du song gyur pa/_/dbus gnas gyur pa mdza' bshes nyid du rab tu song /_/
[\[7a.4\]]khyad par du ni bshes gnyen brtan por song ba ste/_/'di yi phyogs dag gnyis te dgra yang yod ma yin/_/de bzhin du ni 'di yi 'jam rlung 'brug gi sgra/_/glog gi phreng ba 'khyil ba yis ni brgyan pa'i sprin/_/rdo char dang ni thog lhung nyes pa rnams kyis gzhan/_/yul du dus la
[\[7a.5\]]lha yis char pa phab par gyur/_/zhing gi las kyis ngal dub byed pa nyung ngus kyang /_/'bru ni 'bras bu ldan pa dus sbyor bzhin skyes te/_/de rnams nyid kyang 'di yi sman du byung gyur la/_/bcud dang snying po yis kyang mngon par lhags pa nyid/_/g.yul du rab tu zhugs la kun du 'joms
[\[7a.6\]]pa bzhin/_/lus la the tshom za bar byed pa'i dus na yang /_/rang bzhin gnas shing bde ba nyid du nad med par/_/dus kyi dbang gis mi mo rnams ni rab tu btsas/_/brtul zhugs ldan rnams ma gtogs nor rdzas dman na yang /_/mi rnams pha rol rnams las don du gnyer mi byed/_/
[\[7a.7\]]mngon par don du gnyer la 'phags pa nor 'phra yang /_/de tshe 'ga' zhig dag ni rgyab kyis phyogs ma gyur/_/de tshe rgyal po de yi rgyal srid la ni dga'/_/gnyen la zhe sa med min mi ster ba yang med/_/brtul zhugs med pa nyid min brdzun med 'tshe med pa/_/sgra mi bsgrags kyi sras po
[\[7b\]]
[\[7b.1\]]lta bu byung bar gyur/_/der yang skyed mos tshal dang lha gnas dka' thub gnas/_/khron pa rdzing dang dge bcu 'du ba'i gnas rnams kyi/_/bya ba rnams ni mtho ris bzhin du nyer thob nas/_/chos 'dod rnams kyis mngon sum du ni rab tu mdzad/_/mu ge dang ni 'jigs dang nad rnams las
[\[7b.2\]]grol zhing /_/dgar gyur skye bo mtho ris gzhan du mngon par dga'/_/bdag mos bdag po la 'am mo yis bdag por rung /_/phan tshun log par mngon par spyod pa dag kyang med/_/dga' ba'i ched du 'dod la 'ga' zhig gis ma bsnyen/_/'dod pa'i don du nor ni 'ga' zhig
[\[7b.3\]]gis ma bsrungs/_/nor gyi don du chos la 'ga' zhig gis ma spyad/_/chos kyi don du 'tshe ba 'ga' zhig gis ma byas/_/rkun po sogs dang dgra yang nyams par rang gnas med/_/pha rol mya ngan med pa ji lta ba nyid bzhin/_/rang gi 'khor lo pha rol 'khor lo las grol te/_/rgyal po
[\[7b.4\]]de la bde dang lo legs byung bar gyur/_/de yi tshe na rgyal po de yi rgyal srid la/_/de skyes pa na nyi ma'i sras po'i yid shes bzhin/_/dga' bar spyad par gyur la sdig pa rab nyams shing /_/chos rnams 'bar zhing nyon mongs rnams ni zhi bar gyur/_/gang phyir rnam pa de ltar don kun
[\[7b.5\]]grub pa dang /_/rgyal po'i rigs kyi phun sum tshogs pa byung gyur te/_/de phyir mi skyong gis ni sras po de yi mtshan/_/don kun grub pa zhes bya 'di ni rab tu mdzad/_/lha mo sgyu ma yang ni lha yi drang srong mtshungs/_/bu yi nus mthu rnam par spangs pa mthong nas ni/_/bltams la rab tu
[\[7b.6\]]dga' mas bzod par ma nus te/_/de nas gnas pa'i ched du ltar ni gshegs par gyur/_/de nas lha yi mngal dang mtshungs pa'i gzhon nu la/_/byams pa'i rang bzhin gyis kyang khyad par med pa yi/_/ma yi nu mo mdangs mnyam pa yi rang bzhin la/_/yang dag skyed btsud
[\[7b.7\]]bdag las skyes pa lta bur gyur/_/de nas nyi ma gzhon nu 'char rir gnas 'dra dang /_/rlung gis rab tu bus par gyur pa'i me bzhin dang /_/skar ma'i bdag po mun min phyogs la gnas pa ltar/_/gzhon nu de ni rim gyis yang dag 'phel bar gyur/_/de nas rin thang chen po'i tsan+dan
[\[8a\]]
[\[8a.1\]]rnams dang ni/_/rin chen phreng ba sman gyi snying por bcas rnams dang /_/ri dwags rab tu sbyar ba'i gser gyi shing rta rnams/_/'di yi ched du gshegs kyi khyim rnams dag nas blangs/_/lang tsho nyid dang rjes su mthun pa'i rgyan rnams dang /_/gser gyi rang bzhin
[\[8a.2\]]ri dgas glang chen rta rnams dang /_/gser dang dngul gyis bris pa'i mi chung gzugs rnams dang /_/shing rta ba glang byung dus yang dag sbyar rnams blangs/_/de ni lang tsho rjes mthun yul la nye spyod pa/_/de rnams kyis ni yul la nyer spyad la/_/dpa' dang brtan pa yis dang blo dang
[\[8a.3\]]dpal gyis kyang /_/byis pa yin yang byis min rab mtshungs byung bar gyur/_/lang tsho gzhon nu shin tu 'das nas yang dag par/_/'du byed las ni rab tu thob nas dus su ni/_/lo mang dag gis rtogs bya nyin zhag nyung ngu yis/_/rang dang rjes su mthun pa'i rigs pa
[\[8a.4\]]rnams ni blangs/_/drang srong chen po dkar min las ni sngon rol du/_/de yi nyes legs don gyi skal ba thob nas ni/_/nags su gshegs par 'gyur zhes shAkya'i rgyal po yis/_/'dod pa rnams la chags pa skyed du bcug par gyur/_/brtan pa'i tshul khrims spyod pa can gyi
[\[8a.5\]]rigs de la/_/ngo tsha dang ni dul ba nyer ldan legs ldan ma/_/grags 'dzin ma zhes grags pa rnam par yangs pa ma/_/btsun mor mngon par brjod pa'i dpal mo 'di la blangs/_/kun 'gyed gzhon nu dang ni rab tu mtshungs pa yis/_/mchog gi lus kyis snang zhing
[\[8a.6\]]gsal ba de nyid ni/_/shAkya'i rgyal po'i mna' ma de dang thabs cig tu/_/bde sogs ma dang mig stong ldan bzhin mngon par dga'/_/yid kyang dpyod par byed la cung zhig rab log pa/_/gang gis mthong mi 'gyur zhes rjes su bsams byas nas/_/sa la rab tu spyod
[\[8a.7\]]min lding khang lto nyid du/_/gnas dag mi skyong gis ni de la rnam par bstan/_/de nas gzhal med nam mkhar sa la spyod pa bzhin/_/ston kha'i dus kyi chu gter sprin ni dkar po yi/_/dus sbyor kun du bde ba'i gzhi yi lding khang la/_/bud med rnams kyi sil snyan rgya chen rnams kyis rnam
[\[8b\]]
[\[8b.1\]]par gshegs/_/gser gyis gdams pa'i rnga shing can gyi rdza rnga'i skad/_/mi mo'i lag pa'i rtse mos mngon par brdungs pa yi/_/lha mchog ma yi gar dang mnyam pa'i gar rnams kyis/_/ti se'i gangs ltar de yi pho brang mdzes par gyur/_/ngag dang gzo dang rol dang rnam
[\[8b.2\]]'gyur rnams kyis kyang /_/rgyags dang rtse dang dgod pa dngar mo rnams kyis dang /_/smin ma bskyod pa yis dang phyed mig lta rnams kyis/_/de la der ni mi mo rnams ni dga' bar gyur/_/de nas de ni 'dod pa bsten par mkhas pa yi/_/dga' bas dregs pa'i bud med rnams
[\[8b.3\]]kyis bzung gyur la/_/gzhal med khang ni rgyab nas bsod nams las can bzhin/_/gzhal med khang ni rgyab nas sa la ma gshegs so/_/mi skyong gis kyang de nyid bskyed pa'i ched las ni/_/de yi 'byung bar 'gyur ba'i don gyis bskul gyur te/_/sdig pa las ni dga' bral zhi la
[\[8b.4\]]mngon dga' zhing /_/legs la skal bar bgos shing dul la bsnyen par gyur/_/brtan min bzhin du 'dod pa'i bde la ma zhen la/_/ma rungs skyed ma la ni yang dag chags ma gyur/_/brtan pas dbang po'i rta ni stobs las rnam thul zhing /_/gnyen dang grong khyer pa rnams yon tan rnams kyis
[\[8b.5\]]rgyal/_/gzhan gyi sdug bsngal phyir ni rig pa ma brjod la/_/ye shes dge ba gang yang de la lhag par brjod/_/des ni rang gi skye dgu rnams la ji lta bar/_/de ltar skye dgu rnams la dge ba'i bsngags pa mdzad/_/skar ma rgyal snang shes ldan sras po lhag pa'i lha/_/ji lta bar ni de yi tshe ring phyir mchod des/_/chung min me la
[\[8b.6\]]bsreg bya rnams ni bsregs gyur la/_/gnyis skyes rnams la gser dang ba lang rnams kyang byin/_/'gram stegs chab rnams kyis dang yon tan chab rnams kyis/_/gtsang sbra'i ched du lus dang yid la khrus byas te/_/rig byed du ni nye bar bstan pa'i chang rnams dang /_/zhi ba bdag
[\[8b.7\]]skyes snying la zhi ba'i bde la 'thung /_/gang zhig don dang mi ldan zhi ba ma smras la/_/gang zhig dga' ba dang bral de nyid ma brjod de/_/zhi ba de nyid med dang rtsub pa'i de nyid phyir/_/ngo tsha ba yis bdag nyid kho na brjod ma nus/_/don ldan 'dod pa rnams dang mi 'dod pa rnams la/_/chags
[\[9a\]]
[\[9a.1\]]pa'i skyon la brten nas rab tu 'thob min te/_/dge ba'i tha snyad gtsang ma la ni bsnyen gyur la/_/mchod sbyin la yang ma mos de ltar ji lta bzhin/_/sred pa dang ldan mngon par 'ongs pa de ma thag_/sbyin bya chu 'dra rnams kyis skom pa bcad gyur la/_/
[\[9a.2\]]g.yul las ma gtogs ye shes kyi ni sta ri yis/_/dgra bo rnams kyi nga rgyal chen po bcom par gyur/_/gcig ni rnam par dul la des ni mdun bsrungs shing /_/bdun po nyid ni don la lnga po dag ni bsrungs/_/sde tshan gsum po thob la sde tshan gsum rtogs
[\[9a.3\]]shing /_/sde tshan gnyis po shes la sde tshan gnyis po spangs/_/nyes pa byas kyang rab tu bskyangs nas gzhom bya la/_/'tshe bar mi byed khro bas kyang ni gzigs ma yin/_/de rnams dag la 'bras bu zhi bas bcings gyur la/_/de rnams dag ni 'dor ba tshul ma yin phyir mthong /_/
[\[9a.4\]]drang srong rnams kyis mchog gi brtul zhugs spyad gyur la/_/yun rings yang dag bzung ba'i sha khon zhugs rnams dor/_/yon tan dri ldan snyan dngags rnams ni thob gyur la/_/dri ma can du byed pa'i rdul rnams rnam par dor/_/rab tu mi gnas gtor ma'i dpya ni ma blangs
[\[9a.5\]]la/_/pha rol dngos po rnams la mngon par rlom ma byas/_/dgra rnams la ni chos ma yin pa ma smras la/_/khro ba rnams ni snying gis gzung ba ma yin no/_/zhi ba'i bdag nyid sems ni rnam par rab dang la/_/rnal 'byor rab tu ldan pa'i dbang po rnams ci ltar/_/der ni
[\[9a.6\]]de ltar sa bdag rab tu sgyur ba can/_/'bangs dang grong khyer ba rnams de lta nyid du byas/_/de nas mdzes pa'i 'o ma 'dzin pa dang ldan ma/_/grags 'dzin ma ni rang gi grags pa 'dzin ma la/_/zas gtsang sras po'i sras po sgra gcan sgra yi zhal/_/sgra gcan 'dzin zhes bya ba
[\[9a.7\]]dus su skyes par gyur/_/de nas 'dod pa'i bu mnga' mchog gi yid ches te/_/rigs rgyud 'phel ba rab mtshon sa skyong rgyal po ni/_/ji lta nyid du sras po rab tu skyes la dga'/_/de lta nyid du sras po'i sras po skyes la dga'/_/bdag gi bu yi bur gyur pa la brtse ba ni/_/bdag
[\[9b\]]
[\[9b.1\]]bzhin gang las yin zhes dga' ba skyes gyur te/_/dus su des ni cho ga de dang de dmigs shing /_/bu la dga' ba mtho ris bzhin du 'dzegs par gyur/_/rgyal po'i khyu mchog grags dang snyan pas mtshan rnams kyis/_/dang po'i skal ba rnams kyi lam la gnas nas ni/_/
[\[9b.2\]]dkar po ma dor dka' thub rnams la dka' thub dang /_/'tshe ba dor ba'i mchod sbyin rnams kyis mchod par gyur/_/rgyal po'i dpal gyis dang ni dka' thub dpal gyis kyang /_/bsod nams las can de ni de nas 'bar gyur la/_/rigs dang blo dang mdzad spyod kyis kyang gsal ba ste/_/
[\[9b.3\]]gzi brjid stong gi 'od zer bzhin du rab tu 'phro/_/rang byung las byung mchod byed sngags ni mchod byas nas/_/sras gnas ched du brtan pa'i dpal gyis bzlas byas shing /_/dka' thub byed pa'i las rnams byas gyur skye dgu rnams/_/skyed 'dod skye dgu'i bdag bzhin dang po'i dus su'o/_/
[\[9b.4\]]mtshon cha spangs shing bstan bcos rnam par shes gyur la/_/nye bar zhi la bsnyen zhing nges la rnam par bzod/_/dbang ldan bzhin du yul rnams gang la ma bsnyen la/_/yab mes bzhin du yul rnams kun la gzigs par gyur/_/des kyang bu yi ched du rgyal srid bzung gyur la/_/bu ni
[\[9b.5\]]rigs kyi don du rigs ni grags pa'i phyir/_/grags pa mtho ris ched du mtho ris bdag nyid phyir/_/chos kyi don du bdag nyid gnas la 'dod par 'gyur/_/de ltar des ni dam pa rnams kyis nges thob pa'i/_/thos pa las grub chos ni rnam pa sna tshogs byas/_/gang las bdag
[\[9b.6\]]gi bus ni bu yi ngo mthong nas/_/nags tshal nyid du 'gro mi 'gyur zhes mgon bslangs so/_/bdag la yang dag blangs pa'i dpal ni srung 'dod pa'i/_/sa skyong rnams kyis sa la bu ni bsrung ba ste/_/chos ni 'dod pa'i ma yi dbang po de yis kyang /_/yul rnams 'dor ba
[\[9b.7\]]med par bu ni chos las bsrungs/_/byang chub sems dpa' yul la bde ba'i ro shes thams cad kyang /_/sras skyed pa na dpe med sems pa nags su gshegs gyur te/_/de phyir nye bar bsags pa'i las ni rtsa nas skyed pa'i phyir/_/de ni zhi ba ma thob de srid dga' ba bsnyen par gyur/_/
[\[10a\]]
[\[10a.1\]]sangs rgyas kyi spyod pa zhes bya ba'i snyan dngags chen po las/_btsun mo'i 'khor na gnas pa'i le'u ste gnyis pa'o//_//de nas re zhig dus na 'jam po'i rtswa rnams dang /_/khu byug pho ni gyen du skad 'don rkang 'thung rnams/_/glu
[\[10a.2\]]rnams dang ni nges ldan skyed mos tshal rnams ni/_/pad+ma'i 'byung gnas kyis brgyan des ni thos par gyur/_/de nas bud med skye bo rnams ni dga' ba yi/_/grong khyer skyed mos tshal gyi yid 'ong dngos thos te/_/khyim gyi nang du mngon par bkag pa'i glu bzhin du/_/phyi rol rab
[\[10a.3\]]tu 'gro ba'i ched du blo mdzad do/_/de nas sras su mngon brjod yid 'ong de yi ni/_/dgongs pa mi skyong gis ni nges par thos gyur nas/_/brtse ba'i phun sum tshogs pas lang tshor 'ongs pa ru/_/ltad mo dag la rnam par gshegs par bka' stsal to/_/gzhon nu shin tu gzhon nu'i
[\[10a.4\]]sems dang ldan pa ni/_/yang dag skyo ba'i sems su ma gyur zhes sems zhing /_/nyam thag tha dad skye bo kun nas 'dus pa ni/_/rgyal po'i lam du phyir la rnam par zlog pa ste/_/nying lag dman pa rnams dang dbang po ma tshang rnams/_/'khogs pa nad pa la sogs bkren rnams phyogs rnams
[\[10a.5\]]su/_/de nas mchog tu zhi bas yang dag rab ston nas/_/rgyal po'i lam rnams dag ni mchog tu mdzes par byas/_/de nas dpal ldan rgyal po'i lam ni byas pa na/_/dpal ldan rnam par dul ba rjes 'brangs gzhon nu ni/_/gzhal yas khang pa'i logs nas dus su mngon babs nas/_/
[\[10a.6\]]mngon par rjes gnang byas pa mi skyong la mngon gshegs/_/de nas mi dbang bu la mchi ma byung gyur te/_/mgo la nye bar bsnams te yun rings rnam gzigs nas/_/song cig ces ni tshig gi bka' dag stsal gyur la/_/brtse ba dag las de ni yid kyis ma btang ngo /_/de nas de
[\[10a.7\]]ni 'dzam bu chu gser sga 'dzin pa'i/_/legs par bslabs pa'i mgyogs 'gro bzhi yis sbyar ba yi/_/dbang po ma nyams mkhas shing gtsang la 'od zer 'chang /_/gser gyi rang bzhin shing rta la ni yang dag 'dzegs/_/de nas 'bras spos me tog 'bar ba rab bkram zhing /_/phreng ba
[\[10b\]]
[\[10b.1\]]rnam dpyangs rab tu g.yo ba'i ba dan can/_/zla ba skar ma dang bcas bar snang la bzhin du/_/'dra ba rjes 'brang lam ni rab tu thob par gyur/_/ya mtshan gyur las rab tu rgyas pa'i mig rnams ni/_/ut+pal sngon po'i phyed 'dra rnams kyis bkram pa ni/_/rgyal po'i lam la dal bu
[\[10b.2\]]dal bus gshegs gyur te/_/grong khyer skye bo rnams kyis kun nas mngon par dga'/_/kha cig de la zhi ba'i yon tan gyis bstod la/_/de bzhin gzhan rnams gsal ba nyid kyis phyag 'tshal zhing /_/kha cig dag ni 'di la mngon du phyogs nas kyang /_/dpal dang tshe yi rnam par rgyas la
[\[10b.3\]]shis pa brjod/_/zhar ba sgur po nad pa mi'u thung rnams kyis/_/tshogs pa rnams ni rigs chen rnams la nges dral nas/_/mi mo rnams ni nges par zhugs gnas phra rnams las/_/lha yi rjes 'gro rgyal mtshan bzhin du rab tu btud/_/de nas gzhon nu nges par gshegs zhes
[\[10b.4\]]gtam dag ni/_/bsgo bya skyes las bud med rnams kyis thob gyur na/_/bkur 'os skye bos mngon par rjes gnang byas pa rnams/_/blta bar 'dod pas lding khang shod du song bar gyur/_/yon tan ska rags brul zhing gegs byas de rnams ni/_/gnyid log rab tu sad pas lta
[\[10b.5\]]byed 'khrugs pa rnams/_/gnas lugs gtam gyis rnam par brgyan rnams rnam gzhag ste/_/ya mtshan gyur pas dogs med par ni yongs su song /_/gzhal yas khang gi skas kyi 'og gi sgra rab dang /_/dril chung sgra rnams dang ni gdu bu'i sgra rnams kyis/_/rnam par skrag gyur khyim gyi
[\[10b.6\]]bya yi tshogs rnams ni/_/phan tshun shugs rnams las kyang yang dag kun nas gtor/_/gang zhig 'dir ni yan lag rab mchog ma rnams ni/_/myur ba rab tu skyes gyur tsam tsam skyes rnams kyis/_/lo ma 'dzin rnams rgyas shing skyed smad shing rta ni/_/yangs pa rnams kyis lci ba nyid phyir
[\[10b.7\]]'gro ba bzung /_/mtha' gcig legs par rab tu sbyar ba'i rgyan rnams ni/_/rnam par sbas pa rnam par gsal bas ngo tsha bas/_/skyen por 'gro bar nus pa yin yang gzhan ma yin/_/'gro ba nges par bzung ste myur min song bar gyur/_/phan tshun rab tu bcer bas ril por gyur pa
[\[11a\]]
[\[11a.1\]]rnams/_/yang dag drud las bskyod gyur rna lung 'khyil ba can/_/de dag rnams kyi de tshe sgra bcas rgyan rnams ni/_/rlung bgrod skar khung rnams su rab tu zhi bar gyur/_/rlung bgrod skar khung rnams las rnam par 'thon pa rnams/_/phan tshun thang chen gyur pa'i rna
[\[11a.2\]]lung 'khyil ba rnams/_/bud med rnams kyi 'dam skyes 'dra ba'i 'dam skyes zhal/_/lding khang rnams su bkod pa rnams ni rnam par mdzes/_/de nas khang bzangs lang tsho ma rnams kyis khyab cing /_/ya mtshan la ni rab phye skar khung rnams kyis ni/_/lha mo dang bcas gzhal med
[\[11a.3\]]rnams kyi nam mkha' bzhin/_/dpal dang ldan pa'i grong khyer kun nas mdzes par gyur/_/skar khung rnams kyis rnam par yangs pa ma yin las/_/phan tshun 'gram par bkod pa'i rna lung can rnams kyis/_/'dam skyes pad+ma rnams kyi tshogs rnams bcings pa bzhin/_/rab
[\[11a.4\]]myos mchog ma rnams kyi zhal ni mdzes par gyur/_/gzhon nu de la lam du rnam par blta ba yi/_/bud med de rnams sa la 'gro 'dod ltar mdzes shing /_/gyen du gdong phyogs de la rab tu lta ba yi/_/mi rnams gnam la 'gro bar 'dod bzhin mdzes par gyur/_/lus dad dpal
[\[11a.5\]]gyis mchog tu 'bar bar gyur pa yi/_/rgyal po'i sras de mthong nas bud med de rnams ni/_/nges par dgongs pa gzhan min bsam pa dag pa yis/_/'di yi chung ma skal ba bzang zhes dal bus smra/_/gzugs kyi dngos su me tog tog can dang mtshungs shing /_/rnam par ring zhing
[\[11a.6\]]rgyas pa'i dpung pa can 'di ni/_/dpal nyid dor nas chos la nye bar gshegs zhes te/_/de la de dag rnams kyis zhe sa kho na byas/_/rnam par dul la gtsang zhing brtan pa'i cha lugs can/_/grong pa rnams kyis de ltar rgyal po'i lam khyab pa/_/de ni sngon du gzhon nus mthong nas
[\[11a.7\]]dga' bas te/_/bdag gi srid pa gzhan ma cung zhig brtags pa 'dra/_/grong khyer de yang mtho ris bzhin du rab dga' ba/_/mngon par gzigs nas gtsang mar gnas pa'i lha rnams kyis/_/sa gzhi skyong ba'i sras po yang dag bskul don du/_/'khogs pa'i mi rgan rab tu 'gro bar
[\[11b\]]
[\[11b.1\]]sprul gyur to/_/de nas gzhon nu yis ni rga bas zil non zhing /_/mi rnams las ni tha dad dbyibs can de gzigs nas/_/g.yo ba med cing de nyid du ni zhugs pa'i spyan/_/chags par gyur cing kha lo 'dzin pa la smras so/_/mngon par nyer 'ongs mi de su yin 'dren pa kye/_/skra rnams
[\[11b.2\]]dkar zhing dbyug pa la ni lag pas brten/_/smin mas kun nas mig g.yogs 'khogs shing yan lag drud/_/rnam 'gyur 'di ni tha mal gang 'dod yin nam ci/_/de skad ces smra shing rta rab tu 'dren pa po/_/lha mchog de rnams nyid kyi blo ni rmongs byas shing /_/don ni bsrung bya
[\[11b.3\]]yin yang skyon med mthong gyur te/_/de yis sa skyong bdag nyid skyes la nges par gsol/_/gzugs kyi gnod byed stobs kyi rnam par za ba po/_/rgan pa rnams kyi 'joms byed mya ngan rnams kyi sa/_/dran pa rnams kyi nyams byed dbang po rnams kyi dgra/_/'di ni rgas pa zhes bya gang gis
[\[11b.4\]]'di bcom mo/_/'dis kyang byis pa nyid dang 'o ma 'thung gyur cing /_/dus kyi sa la yongs su gnyid log gyur pa ste/_/rim gyis lus rab ldan pa'i lang tshor gyur nas kyang /_/rim gyis de nyid kho nas rga bar nye bar song /_/de skad ces smras rgyal po'i bdag nyid skyes pa ste/_/cung zhig 'dar
[\[11b.5\]]la kha lo sgyur la 'di skad smras/_/skyon 'di kho bo la yang 'byung ba min nam ci/_/de bzhin 'di la kha lo sgyur ba yis gsol to/_/'di ni na tshod rab mchog tshe dang ldan pa'i yang /_/gdon mi za bar dus kyi dbang gis 'byung bar 'gyur/_/de bzhin rgas pa gzugs kyi rnam par nyams pa
[\[11b.6\]]bor/_/'jig rten pa yi shes pa nyid dang mthong ba nyid/_/de nas sngon gyi bsam pa dag pa'i blo mnga' ba/_/rnam rgyas bskal par bsags pa'i bsod nams las can de/_/rdo rje chen po'i sgra la nye bar ba lang bzhin/_/rgas pa thos nas gzhon nu kun nas yi mug gyur/_/dbugs ni ring du
[\[11b.7\]]brgyus nas rang gi mgo bsgul zhing /_/'khogs pa de la spyan ni rnam par zhugs nas su/_/rga ba dang bcas skye ba de rnams gzigs gyur nas/_/sems ni khong du chud pa de yis tshig 'di smras/_/dran pa dang ni gzugs dang pha rol gnon pa yang /_/de ltar rgas pas rnam dpyod med par
[\[12a\]]
[\[12a.1\]]'joms pas te/_/'di lta bur ni mngon sum nyid du song na yang /_/'jig rten pa dag skyo med nyer 'gro kho na'o/_/de ltar song la 'dren pa rta rnams phyir zlog la/_/khyod ni khyim nyid du ni skyes par rab tu song /_/rgas pa'i 'jigs pa'i sems su gnas pa kho bo
[\[12a.2\]]la/_/skyed mos tshal gyi sa la bde ba ga la yod/_/de nas rgyal po'i sras po de yi bka' lung gis/_/kha lo sgyur bas shing rta phyir la bzlog par gyur/_/de nas gzhon nus pho brang de nyid kho nar ni/_/bsam pa'i dbang gis stong pa bzhin du rab tu thob/_/gang gi tshe na de yang bde ba ma yin te/_/
[\[12a.3\]]rgas pa rgas pa zhes ni rab tu yongs su rtog_/de nas mi dbang gis ni rjes gnang de ni slar/_/rim gyis de nyid kho nas phyi rol gshegs par gyur/_/de nas gzhan yang lus la nad dang yongs ldan pa/_/lha mchog de rnams nyid kyis bskyed cing sprul pa'i mi/_/zas gtsang rgyal po'i sras
[\[12a.4\]]po can der song nyid kyis/_/gzigs nas kha lo sgyur ba de nyid la smras pa/_/gsus pa sbom zhing dbugs dag skyod pa'i lus po can/_/lag pa cha shas zha zhing rid la skya bseng lus/_/a ma zhes ni snying rje'i ngag dag smra ba po/_/gzhan la brten nas gnas pa'i mi de su zhig yin/_/
[\[12a.5\]]de nas kha lo sgyur bas smras pa zhi ba kye/_/'di yi khams ni rab 'khrugs rab stobs rab tu 'phel/_/nad ces bya ba mngon brjod shin tu don med chen po ste/_/nus kyang gang gis de ni rab dbang med par byas/_/rjes su brtse bcas mi de la ni gzigs bzhin du/_/rgyal po'i
[\[12a.6\]]sras des slar yang 'di skad ces smras pa/_/skyes gyur skyon de so sor 'di nyid kho na'i 'am/_/nad kyi 'jigs la skye dgu rnams kyi spyi la yin/_/de nas shing rta rab tu 'dren pa des smras pa/_/gzhon nu nyes pa de ni thun mong gyur pa ste/_/de ltar nad rnams dag ni yongs su
[\[12a.7\]]gtser ba ni/_/nad mthar phyin na 'jig rten dga' bar nye bar gshegs/_/de ltar don thos sems ni khong du chud pa de/_/chu rlabs nang song ri bong can bzhin rab 'dar zhing /_/brtse ba thugs rje mnga' bas gsung ngag tshig 'di ni/_/cung zhig dngar ba'i dbyangs kyis rab tu smras
[\[12b\]]
[\[12b.1\]]pa'o/_/skye dgu rnams la rnam par zhen pa'i nad 'di ni/_/'jig rten pa dag rang bzhin gnas shing blo gtad byed/_/mi shes rnam par rgya chen e ma mi rnams kyis/_/gang zhig nad las rnam par grol rnams bzhad gad byed/_/'dren pa phyi rol rab tu 'gro las phyir log la/_/
[\[12b.2\]]mi dbang pho brang nyid du shing rta rab tu song /_/bdag gi nad kyi 'jigs pa thos nas dga' ba las/_/sems ni 'khums pa bzhin du rab tu bcom par gyur/_/de ltar lan gnyis phyir log de ni rab gzigs nas/_/sa yi bdag po yis kyang yongs su gros byas so/_/de yi phyir log nges
[\[12b.3\]]pa'i mtshan ma thos gyur nas/_/bdag cag rnams ni 'di yis yang dag 'dor snyam ste/_/lam rnams gtsang mar lhag par byed pa po rnams la/_/khros shing 'khrugs kyang chad pa drag pos gcod pa med/_/slar yang sras po de la khyad par 'phags pa dang /_/ldan pa'i yul
[\[12b.4\]]la rab tu dpyod pa rnams mdzad cing /_/dbang po g.yo ba nyid kyi phyir yang chags snyam ste/_/bdag cag rnam par mi 'dor zhes ni mgon blangs so/_/gang gi tshe na sgra sgrogs dbang po'i don rnams kyis/_/sras po 'di la pho brang 'khor na dga' ba med/_/de nas ro gzhan ro la gyur cig
[\[12b.5\]]zhes sems shing /_/phyi rol ltad mo la ni rnam par bka' stsal to/_/brtse ba las ni sras po'i dgongs ba rtogs nas su/_/de la chags pa'i skyon rnams 'ga' zhig ma bsams nas/_/sgyu rtsal rnams la mngon par shes zhes res ma'i gtso/_/mdzangs ma rnams la des ni yang dag bka'
[\[12b.6\]]stsal to/_/de nas khyad par du yang mi yi dbang po'i lam/_/legs par brgyan byas nyid dang yongs su brtags pa la/_/'dren pa dang ni shing rta brjes nas rgyal po yis/_/gzhon nu phyi rol du ni rab tu gshegs su gzhug_/de nas de ltar rgyal po'i bu ni gshegs pa na/_/lha
[\[12b.7\]]mchog de rnams nyid kyis rnam par sprul pa yi/_/srog song shi ba'i ro de lam du bteg pa ni/_/'dren pa dang ni gzhon nus mthong ste gzhan gyis min/_/de nas 'dren pa rgyal po'i sras po des smras pa/_/zhan zhing stug pa'i mi rnams dag ni rjes 'brang zhing /_/rgyan gyis brgyan pa yin yang kun nas ngu ba
[\[13a\]]
[\[13a.1\]]ste/_/mi bzhi rnams kyis bteg pa pha gi su zhig yin/_/de nas gtsang ba'i bdag nyid gtsang mar gnas pa yi/_/lha rnams dag gis sems ni zil non 'dren pa po/_/nges ni brjod par bya ba min kyang don 'di ni/_/don ldan dbang phyug la ni rab tu rnam par gsol/_/
[\[13a.2\]]blo dang dbang po srog gi yon tan dang bral zhing /_/gnyid log ming bral rtswa dang shing du gyur pa ste/_/brtson 'grus ldan pa rnams kyis bskyed nas bsrungs nas kyang /_/sdug pa sdug pa rnams kyis spangs pa de ni su yin nam/_/de ltar tshig ni rab tu 'dren pa las thos nas/_/cung zhig
[\[13a.3\]]kun nas bskyod cing de nyid la smras pa/_/chos 'di nyid ni skye ba 'di nyid kyang gi'am/_/mthar gyur 'di 'dra skye dgu kun gyi yin nam ci/_/de nas rab tu 'dren pas 'di nyid la gsol pa/_/mthar gyur las 'di skye dgu rnams ni kun gyi ste/_/dman dang 'bring dang bdag nyid chen po
[\[13a.4\]]thams cad kyi/_/'jig rten dag ni rnam par nges par rnam par nyams par 'gyur/_/de nas mi dbang sras po de ni bstan na yang /_/'chi ba thos nas de ma thag tu yi mug cing /_/dpung pas shing rta'i shing gi rtse la rab 'khyud nas/_/gdangs snyan dang ldan dbyangs kyis rab tu smras
[\[13a.5\]]pa'o/_/'di ni nges par skye dgu rnams kyi mthar thug ste/_/'jig rten pa dag 'jigs pa spangs shing bag med la/_/mi rnams dag gi sems rnams sra ba snyam pa ste/_/lam la gnas rnams de ltar rang bzhin nyid du gnas/_/de phyir 'dren pa shing rta'i kha ni phyir bzlog dang /_/
[\[13a.6\]]bdag cag sa la rnam par rgyu ba'i yul dus min/_/nyam thag dus su rnam par nyams pa shes nas ni/_/sems dang bcas pa gang 'dra 'di na bag med yin/_/mi bdag bdag skyes kyis ni de skad smras na yang /_/de yis shing rta de ni phyir la ma bzlog ste/_/khyab par ldan pa yin
[\[13a.7\]]yang mi dbang brten pa la/_/pad+ma'i tshogs bcas nags nyid du ni gshegs par gyur/_/de nas me tog rgyas ldan gzhon nu'i rkang 'thung zhing /_/yongs su bskor zhing rab dga' myos pa'i khu byug can/_/gzhal med khang ldan pad+ma dang bcas mdzes pa'i rdzing /_/dga' ba'i tshal
[\[13b\]]
[\[13b.1\]]'dra dge ba'i nags de gzigs par gyur/_/lha mchog mas bskor grong khyer brgyan byed bdag po'i gzhir/_/brtul zhugs gsal ldan thub pa bgegs kyis 'jigs pa bzhin/_/yan lag mchog ma'i tshogs khyab mi skyong bdag skyes sras/_/de nas stobs las nags
[\[13b.2\]]der spyan drangs so/_/sangs rgyas kyi spyod pa zhes bya ba'i snyan dngags chen po las/_thugs skyo ba skyes pa'i le'u ste gsum pa'o//_//de nas skyed mos tshal de nas/_/ya mtshan gyis ni mig g.yos rnams/_/bud med rnams ni khyo thob bzhin/_/mi skyong
[\[13b.3\]]sras la mdun du 'ongs/_/'ongs nas de la de rnams kyis/_/ya mtshan rab rgyas spyan ma drangs/_/pad+ma'i mdzod 'dra'i phyag rnams kyis/_/phrin las yang dag spyod pa byas/_/g.yo med dga' ba rnam gsal ba'i/_/spyan mig rnams kyis 'thung ba bzhin/_/yid dkrugs 'dod
[\[13b.4\]]pas sems g.yengs rnams/_/de la yongs su bskor nas gnas/_/lhan skyes rgyan rnams kyis bzhin du/_/mtshan ni mdzes rnams kyis brgyan pa/_/'dod lha lus dang ldan no zhes/_/de la mi mo de rnams snyam/_/zhi ba nyid phyir brtan nyid phyir/_/gsang ba'i 'od zer zla ba ni/_/sa la
[\[13b.5\]]dngos su babs pa bzhin/_/de la kha cig rnams kyis shes/_/de yi lus kyis g.yengs de rnams/_/nges bzung lus ni rnam 'gyur zhing /_/phan tshun mig rnams kyis bsnun nas/_/dal bus dbugs ni rnam par brgyus/_/de ltar mi mo de rnams kyis/_/de ni mig tsam gyis mthong nyid/_/
[\[13b.6\]]smra ba med cing dga' med par/_/'di yi mthu yis non par gyur/_/de ltar de rnams rtsom bral zhing /_/snying rjes rnam par 'khrugs mthong nas/_/bram ze mdun na 'don gyi sras/_/blo ldan 'char kas tshig smras so/_/kun gyi sgyu rtsal kun shes shing /_/dgongs pa len la mkhas ma
[\[13b.7\]]rnams/_/gzugs dang mdzangs dang ldan pa ste/_/rang gi yon tan gtsor phyin no/_/lus ngan gyi yang skyed tshal dang /_/byang gi sgra mi snyan na yang /_/yon tan 'di rnams kyis mdzes te/_/nor 'dzin 'di na sngon nyid do/_/chags bral rnams dang drang srong yang /_/khyed cag rnams kyis g.yo
[\[14a\]]
[\[14a.1\]]nus shing /_/lha mo rnams kyis shes pa yis/_/lha rnams la yang len par ro/_/dgongs pa shes dang rtsed 'jo dang /_/mdzangs dang gzugs ni phun tshogs pas/_/bud med rnams kyis chags nus na/_/skyes pa rnams kyis smos ci dgos/_/rnam pa de ltar rab sbyar ba/_/de yi rang gi spyod yul las/_/rnam pa de
[\[14a.2\]]ltar spyod pa 'di/_/khyod kyi drang po'i tshig ma gyur/_/khyod kyi 'di ni ngo tsha bas/_/mig 'khums bag ma gsar pa yi/_/spyod pa dang mtshungs yang na ni/_/ba glang skyong gi chung ma'i 'os/_/gang yang 'di ni dpa' ba ste/_/dpal gyi mthu las chen po yin/_/bud med kyi yang gzi che ste/_/de phyir
[\[14a.3\]]'di yang nges par bya/_/sngon yang ka shi'i mdzes ma ni/_/smad 'tshong ma yi drang srong che/_/lha yis thub par dka' ba yang /_/drang srong rgyas pas rkang pas brdungs/_/mAn thal gau tam dge slong ni/_/smad 'tshong gtso mo byin ma yin/_/dga' 'dod de yi don ched du/_/sngon gyi tshe na ro rnams
[\[14a.4\]]bton/_/gau ta ma mun rings ming /_/drang srong chen po tshe rings po/_/kha dog dbyibs mchog ma yin pa'i/_/bud med kyis ni tshim par byas/_/drang srong rwa skyes thub pa mchog_/bud med yul la mi mkhas pa/_/rnam pa sna tshogs thabs rnams kyis/_/zhi mas de ltar blangs shing pham/_/
[\[14a.5\]]sna tshogs bshes gnyen drang srong che/_/brtul zhugs chen po brtan pa yang /_/lha mo mar srung mas phrogs te/_/lo bcu rnams la nyi mar shes/_/drang srong de rnams de rnams sogs/_/bud med kyis sgyur blangs gyur na/_/rol zhing lang tsho snga ma yis/_/mi bdag sras po smos ci dgos/_/
[\[14a.6\]]de ltar gyur na yid ches shing /_/'di ni mi skyong rigs kyi dpal/_/'di las phyir phyogs ma yin pa/_/ji ltar de ltar nan tan mdzod/_/lang tsho ldan ma 'ga' zhig rnams/_/mtshungs pa'i skye bo 'phrog pa ste/_/mchog dang mchog min dag gi sems/_/len pa gang de bud med rnams/_/
[\[14a.7\]]de ltar 'char ka'i tshig thos nas/_/bud med de rnams phug pa bzhin/_/gzhon nu len par rab mtshon te/_/bdag nyid yang dag kun nas 'dzegs/_/'jigs las 'jigs bzhin yan lag ma/_/de rnams smin dang lta dang sgeg_/dgod dang rol dang 'gro ba yis/_/kun nas
[\[14b\]]
[\[14b.1\]]bskyod pa'i spyod pa byas/_/rgyal po'i bka' lung sbyar phyir dang /_/gzhon nu nyid kyang 'jam phyir dang /_/rgyags pa yis ni myos pa'i phyir/_/yid mi ches ba myur bar dor/_/glang mo'i tshogs dang thabs cig tu/_/glang po gangs can nags na ltar/_/de nas mi mo'i skye bo
[\[14b.2\]]yis/_/gzhon nu bskor zhing nags na spyad/_/rnam par mdzes pa'i skyed tshal na/_/lha mos bskor ba'i nyi ma bzhin/_/yid 'ong nags der gzhon nu de/_/bud med rnams ni mdun 'gro bar/_/rnam par sgeg bcas gzhon nu ma/_/rgyags pas ma spangs de rnams dga'/_/sra zhing
[\[14b.3\]]zlum rgyas lhan cig pa'i/_/nu ma rnams kyis de la reg_/dpung pa las brul 'jam ring mnyen/_/lag pa'i ljon shing stobs med ma/_/kha cig bden min 'khrul pa ru/_/byas nas de la stobs las 'khyud/_/kha cig zangs mchu ma mchu can/_/kha cig chang gi dri ngag gis/_/gcig pu
[\[14b.4\]]dben par sdod cig ces/_/'di yi rna bar shab shib byed/_/kha cig bka' lung stsol ba bzhin/_/byug pa gsher mas rab smras te/_/'dir ni gus par gyis shig ces/_/dgod dang 'khyud dang 'dod pas so/_/kha cig gser gyi ska rags kyi/_/cal col rnams kyis tsam tsom dang /_/
[\[14b.5\]]phra mo'i dar gyi gos gyon zhing /_/'di la ro smad ston cing bskor/_/yang dang yang du myos ma'i rgyus/_/gzhan ma dar sngon nyil ba ste/_/ska rags phan tshun sdud pa ni/_/mtshan mo glog phreng bzhin du mdzes/_/tsU ta'i me tog yal ga rgyas/_/bzung nas gzhan ni 'phyang gyur la/_/gser
[\[14b.6\]]gyi bum par mtshungs pa yi/_/lo ma 'dzin pa ston par byed/_/kha cig pad+ma'i nags tshal nas/_/'ongs nas pad bcas pad+ma'i spyan/_/pad+ma'i zhal gyi logs gnas shing /_/pad+ma'i dpal bzhin bsdad par gyur/_/rang gnas de la bskul ba bzhin/_/bslus par gyur zhes mig rnams
[\[14b.7\]]kyis/_/kha cig mngon par 'dren bcas lag_/don ldan dngar ba'i glu len no/_/dge ba'i gdong gis gzhan mas ni/_/smin pa'i gzhu ni rnam bkang ste/_/bskor gnas brtan dang rol pa yis/_/'di yi spyod la rjes zlos byas/_/rgyas zlum nu ldan kha cig ni/_/dgod pas rna lung
[\[15a\]]
[\[15a.1\]]g.yos gyur cing /_/khyod ni thob par gyur cig ces/_/mthon po rnams kyis bzhad cing smras/_/gzhan ni de bzhin 'gro 'dod pa/_/me tog phreng ba'i tshal gyis bcings/_/kha cig cod bcas dngar mo yis/_/ngag gi zhags pa rnams kyis bzung /_/so sor
[\[15a.2\]]'bral ba don gnyer 'ga'/_/tsU ta'i snye ma bzung nas ni/_/me tog 'di ni gang gi zhes/_/rgyags pas rnam par 'khrugs shing dris/_/kha cig 'gros dang cha lugs ni/_/skyes pa bzhin du byas nas ni/_/sa 'dir rgyal bar gyur cig kye/_/bud med kyis 'pham de la smras/_/de nas
[\[15a.3\]]g.yo ba'i mig can 'gas/_/ut+pal sngon po snom byed cing /_/cung zhig rgyags skad tshig rnams kyis/_/mi skyong bdag skyes la smras so/_/gzigs shing jo bo tsU ta'i shing /_/me tog sbrang rtsi'i dris khyab la/_/khu byug 'dir ni skad 'don pa/_/gser gyi bu na bkag pa 'dra/_/mya ngan
[\[15a.4\]]med pa'i shing 'di gzigs/_/'dod pa can gyi mya ngan 'phel/_/bung ba 'dir ni sgra bsgrags pa/_/me yis tshig pa yin pa 'dra/_/tsU ta'i shing gis yang dag 'khyud/_/gzigs shing ti la ka yi shing /_/bud med lus ser chags pa yis/_/skyes pa gos dkar gon pa 'dra/_/
[\[15a.5\]]rab rgyas ku ra ba ka gzigs/_/ma zos pa yi smug rtsi'i 'od/_/bud med rnams kyi sen 'od kyis/_/sma phab gyur te dud pa 'dra/_/gzhon nu mya ngan med 'di gzigs/_/'dab ma rnams kyis spras pa gang /_/kho mo'i lag pa mdzes pa yis/_/ngo mtshar gyur te gnas pa 'dra/_/rdzing
[\[15a.6\]]bu gzigs shing 'gram skyes pa'i/_/lcang ma rnams kyis rab tu bskor/_/dkar po'i dar gyi gos gon pa'i/_/rab myos ma rnams nyal ba 'dra/_/bud med rnams la bdag nyid che/_/gzigs shig ngang pa chu 'di la/_/rgyab na bsgo bya'i bran bzhin du/_/ngang mo rjes 'jug rjes
[\[15a.7\]]su 'gro/_/rab tu myos pa'i khu byug ni/_/skad grag sgra ni gson mdzod cig_/khu byug gzhan ni mngon sum du/_/kus 'debs brag ca'i sgra brnyan 'dra/_/mkha' la rgyu ba rnams kyi yang /_/rgyags pa dpyid kyis khyer te 'ongs/_/bsam bya min sems skye bo ni/_/shes rab can du
[\[15b\]]
[\[15b.1\]]rlom pa med/_/de ltar dar la bab pa rnams/_/yid dkrugs 'dod pas sems dregs shing /_/sna tshogs tshul ni de dang des/_/gzhon nu la ni nye bar brtsams/_/de ltar kun nas g.yengs na yang /_/brten pas dbang po dkris pa de/_/'chi bar bya zhes skyo byas shing /_/
[\[15b.2\]]dga' dang 'jigs pa med par 'gyur/_/de rnams kyi ni gnas skabs de/_/gzigs nas skyes mchog dam pa des/_/mnyam la skyo dang brtan pa yi/_/thugs kyis bsams par gyur pa'o/_/ci zhig bud med 'di rnams ni/_/lang tsho g.yo bar rtogs pa min/_/gang
[\[15b.3\]]phyir gzugs kyi myos pa ni/_/gang zhig dga' bas nyams par 'gyur/_/gang gi nang du bying ba ru/_/nges par de rnams kyis mi mthong /_/'gro ba nad kyi chos can la/_/'jigs pa spangs te de ltar dga'/_/thams cad 'phrog byed 'chi ba yi/_/nges
[\[15b.4\]]par mngon par shes min zhing /_/de ltar rang gnas skyo med par/_/rtsed mo dang ni bzhad gad byed/_/rga dang na dang 'chi ba yang /_/shes ldan yin na sems ldan su/_/rang gnas langs dang 'dug pa 'am/_/nyal byed rgod pa smos ci dgos/_/nad dang 'chi ba nyid dang ni/_/mchog tu
[\[15b.5\]]'khogs gang de mthong nas/_/rang gnas gyur zhing skyo med pa/_/ji ltar sems med de ltar de/_/me tog rnams dang 'bras bu yis/_/rnam par spangs par gyur pa'i shing /_/'gyel lam yang na bcad pa ste/_/shing gzhan mdzes par byed ma yin/_/de ltar bsam gtan mchog mthong
[\[15b.6\]]nas/_/yul rnams la ni 'dod pa thal/_/'char ka tshul lugs bstan bcos shes/_/mdza' bo nyid kyis de la smras/_/kho bo mi skyong gis byin te/_/khyod la grogs su nus pa lo/_/gang phyir khyed la smra 'dod pa/_/rab dga' ldan pa de phyir ro/_/phan pa min las rab 'gegs shing /_/phan
[\[15b.7\]]pa la yang rjes rab 'jug_/sdug pa na yang yongs mi gtong /_/yongs rdzogs shes kyi mtshan nyid do/_/bdag de byams par dam bcas nas/_/skyes bu'i don la phyir phyogs pa/_/gal te khyod la btang snyoms byed/_/grogs po nyid kyang ma yin no/_/de phyir mdza' bor gyur nas smras/_/
[\[16a\]]
[\[16a.1\]]gzhon nu'i lus dang ldan pa ni/_/khyod kyis 'di 'dra bud med kyis/_/yul la mkhas pa'i gzugs brnyan min/_/de yi ngo tsha'i rgod don dang /_/bdag nyid dga' ba'i don nyid du/_/bden min gyis kyang mi mo yi/_/rjes su 'jug pa rigs pa yin/_/yang dag 'dud dang
[\[16a.2\]]rjes 'jug gi/_/bud med rnams kyis sems 'ching ste/_/brtse ba'i yon tan skye gnas phyir/_/yid la 'dod pa bud med yin/_/de phyir rnam par spangs pa'i spyan/_/snying la gzhan du phyir bltas kyang /_/'di yi yul dang rjes mthun par/_/mkhas pa rnam par dpyad par 'os/_/mkhas pa
[\[16a.3\]]sman yin bud med la/_/mkhas pa rab mchog rgyan yin no/_/mkhas pa dang bral gzugs dag ni/_/me tog med pa'i nags dang 'dra/_/yang na mkhas pa'i rang bzhin gyi/_/bsam pa rang bzhin khas len mdzod/_/yul rnams nyes par dka' thob nas/_/phyi shol byed pa 'os ma yin/_/
[\[16a.4\]]sngon tshe lha yi dbang pos kyang /_/'dod pa mchog ces shes byas nas/_/gau tam thub pa'i dga' ldan ma/_/bshol med ma la 'dod pa byas/_/zla ba'i chung ma snar ma ni/_/drang srong ri byis don du gnyer/_/de nas de dang 'dra ba yi/_/brkam bya ma ni rnyed ces thos/_/u b+ha th+ya yi chung ma ni/_/rlung
[\[16a.5\]]gi bu mo mthun ma la/_/dka' thub chen po'i phur bu yis/_/ba ra dwa dza bskyed par gyur/_/drang srong phur bu'i chung ma ni/_/sbyin sreg ma la sbyin sreg mchog_/zla ba yis ni lag pa yi/_/lha yi las byed bskyed par gyur/_/sngon tshe bu mo nag mo ni/_/chur skyes ma las skyes ma la/_/rtsib
[\[16a.6\]]logs skyes ni chags skyes shing /_/ya nu ni yi gling du phyin/_/gnod sbyin phreng ma rigs ngan ma/_/snod ma la ni dga' 'dod pas/_/gong ma sreg ni za ba'i bu/_/thub pa gnas mchog gis bskyed do/_/'gro mgyogs rgyal po drang srong nyid/_/na tshod rnam par song ba yi/_/lha mo sna tshogs
[\[16a.7\]]mchod mar bcas/_/sna tshogs shing rta'i nags su dga'/_/bud med 'grogs min zhi ba ni/_/skya bseng gis ni shes nas kyang /_/dga' ma'i gzugs yon gyis bkug ste/_/'dod las skyes pa'i bde ba bsten/_/skyed mdzad rgyal po dmar ser yang /_/bram ze'i bu mo phrogs nas ni/_/
[\[16b\]]
[\[16b.1\]]na babs thob pa nyid yin kyang /_/yid dkrugs 'dod pa ma bsten min/_/de la sogs pa bdag nyid ches/_/yul rnams smad pa yin na yang /_/dga' ba'i ched du longs spyad de/_/yon tan ldan la sngon nyid do/_/khyod kyang rigs pa las 'thob cing /_/stobs ldan gzugs ldan dar
[\[16b.2\]]la bab/_/gang du skye 'gro 'di 'chags na/_/yul rnams la ni phyi shol byed/_/de ltar 'jam zhing lung dang bcas/_/de yis tshig ni gsan gyur nas/_/'brug gi sgra skad dbyangs kyis ni/_/gzhon nu yis ni lan smras so/_/ngag tshig 'di ni 'thad pa ste/_/khyod la mdza' bo nyid du gsal/_/
[\[16b.3\]]gang du bdag la ngan par sems/_/'dir ni khyod la rjes zhi bgyi/_/yul rnams la ni phyi shol byed/_/'jig rten de'i bdag nyid du shes/_/'gro ba mi rtag par shes nas/_/'dir ni bdag yid dga' ba min/_/rga dang na dang 'chi ba ste/_/gal te 'di gsum ma yin na/_/yid du 'ong ba'i yul
[\[16b.4\]]rnams la/_/kho bo yang ni dga' bar 'gyur/_/gal te bud med rnams kyi lus/_/de nyid rtag par 'gyur na ni/_/skyon ldan 'dod pa rnams la yang /_/kho bo'i sems ni 'dod la phyogs/_/gang tshe 'di dag rnams kyi gzugs/_/rgas pas 'thung ba 'byung 'gyur zhing /_/bdag nyid kyi yang
[\[16b.5\]]'dod med na/_/rmongs las der ni dga' bar 'gyur/_/rga dang na dang 'chi ba'i tshes/_/rga na 'chi ba'i bdag nyid kyis/_/skyo ba med par rol pa ni/_/ri dgas dang ni bya dang mtshungs/_/bdag nyid chen po 'di rnams kyang /_/'dod pa'i bdag nyid ces smras gang /_/'dir ni skyo bar bya ba ste/_/gang tshe de
[\[16b.6\]]rnams kyi yang tshad/_/gang du phyi las zad pa ste/_/bdag nyid chen por mi sems te/_/yul rnams la ni chags pa 'am/_/sbyor min bdag nyid ldan nyid kyis/_/mkhas pa yis kyang dpe brjod cing /_/bden min gyis kyang bud med kyi/_/skye la zhugs zhes smras pa gang /_/bden min bdag gis
[\[16b.7\]]shes ma yin/_/gang du drang min rjes 'jug pa/_/de la bdag gis sred pa med/_/dngos po kun gyi tshogs ba de/_/gal te smon na med par shog/_/mi brtan pa yi dad pa dang /_/skyon du mthong ba'i nus pa yis/_/chags pa skyes par gyur pa'i sems/_/slu bar bya ba ci zhig yin/_/bud
[\[17a\]]
[\[17a.1\]]med skyes pa'i chags skyes shing /_/bud med skyes pa phan tshun du/_/gal te de ltar slu na ni/_/lta bar nus pa nyid ma yin/_/de ltar gyur na sdug bsngal gyis/_/nyam thag rga 'chi'i skal ba can/_/bdag ni 'phags min 'dod pa la/_/slu bar 'os pa ma yin no/_/e
[\[17a.2\]]ma shin tu brtan la stobs ldan khyod kyi sems/_/'dod pa g.yo ba rnams su snying po mthong gyur la/_/shin tu rno zhing 'jigs pa'i yul la zon mdzad cing /_/rga dang rgud pa nad kyi 'jigs pa rnam sems shing /_/'gro ba rnams ni me yis tshig pa bzhin thos na/_/zhi ba 'thob min brtan min dga'
[\[17a.3\]]ba ga la zhig_/the tshom med par 'chi zhes rab tu shes pa yi/_/mi rnams gang gi snying la chags pa rab skyed pa/_/de yi sems ni lcags las gyur par shes pa ste/_/'jigs pa che la chags pa gang zhig du ba med/_/de nas gzhon nu yis ni 'dod pa rnams kyis bsten/_/'joms byed
[\[17a.4\]]gtam ni rnam par nges pa'i bdag nyid mdzad/_/skye bo rnams kyi mig gi 'gro bya gsal byed kyi/_/dkyil 'khor sa 'dzin ri bo la ni nub par gyur/_/de nas rgyan dang me tog phreng ba 'bras med 'dzin/_/sgyu rtsal yon tan gyis dang rab dgas 'bras med rnams/_/rang gi sems la yid dkrugs
[\[17a.5\]]'dod pa rnams smad nas/_/yid la re nyams bud med rnams ni grong du thal/_/de nas grong khyer skyed mos tshal song skye bo'i dpal/_/legs par brtags nas spyod la so sor brtul te yang /_/thams cad mi rtag par gyur rnam par sems bzhin du/_/slar yang mi skyong bdag skyes grong du rnam par
[\[17a.6\]]zhugs/_/de nas de yi yid ni yul la rnam par phyir phyogs rgyal pos thos gyur nas/_/snying la song ba'i zug la glang chen bzhin du mtshan mo de la gnyid ma log_/de nas sngags mang rnam pa sna tshogs lam rnams dag gis thang chad blon por bcas/_/des ni 'dod pa las gzhan sras kyi blo yi
[\[17a.7\]]nges pa gzigs ma gyur/_/sangs rgyas kyi spyod pa zhes bya ba'i snyan dngags chen po las/_bud med kyis gegs byas pa'i le'u ste bzhi pa'o//_//de ltar yul rnams dam pa'i mchod pa rnams kyis ni/_/sred du bcug kyang shAkya'i rgyal po'i sras po de/_/dug
[\[17b\]]
[\[17b.1\]]bsgos mda' yis snying la phug pa'i seng ge bzhin/_/bde ba rnyed pa ma yin brtan par gshegs ma gyur/_/de nas res 'ga' zhig na blon po'i bu mkhas shing /_/grogs gyur sna tshogs gtam gyis rjes su 'brangs byas pa/_/nags kyi sa la 'gro 'dod lta bar 'dod pa yis/_/mi yi
[\[17b.2\]]lha yis rjes gnang phyi rol rab tu gshegs/_/gsar ba'i gser gyi srab dang dril bu chung ngu dang /_/rab tu g.yo ba'i rnga yab mdzes pa'i gser sga dang /_/stan bcas dam pa'i rta la mngon par zhon nas ni/_/tog la ljon dang chu skyes tog can bzhin du gshegs/_/de ni mchog tu rnam par
[\[17b.3\]]rgyang ring nags mtha'i sa/_/nags tshal 'dod dang sa yi yon tan las gshegs te/_/chu gnyer bzhin du rnam par bkram pa'i gshol lam can/_/nor 'dzin sa la zhing dag rmo ba gzigs par gyur/_/gshol gyi phya las rnam bkram rtswa myug ku sha dang /_/shi gyur 'bu srin srog chags
[\[17b.4\]]phra mos khyab pa ste/_/rnam pa de 'dra'i sa de yang dag mngon gzigs nas/_/rang gi skye bo bsad pa la bzhin mya ngan gyur/_/zhing dag rmo ba'i skyes bu rnams ni rnam gzigs pa/_/rlung gis gtor ba'i rdul gyis rnam 'gyur kha dog can/_/khur bas thang chad rnam par 'khrugs pa'i glang rnams
[\[17b.5\]]la/_/'phags pa mchog gis mchog tu brtse ba'i snying rje mdzad/_/de nas mgyogs 'gro'i rgyab nas dal bus babs nas ni/_/sa la rnam par rgyu zhing mya ngan dang ldan pa/_/skye bo dag gi skye dang 'god pa rnam sems zhing /_/nges par bkren pa 'di zhes smras shing nyam thag gyur/_/bsam pa yis
[\[17b.6\]]kyang rnam par dben pa mngon bzhed cing /_/rjes su 'ongs pa'i mdza' bshes de rnams phyir bzlog nas/_/kun nas mngon par g.yo zhing mdzes pa'i lo 'dab can/_/'dzam bu'i rtsa ba skye bo med par de gshegs so/_/rin chen bai DUr+ya dang mtshungs pa'i rtswa 'jam can/_/gtsang mar ldan pa'i sa gzhi der ni
[\[17b.7\]]de zhugs te/_/'gro ba'i skye ba dang ni 'god pa rnams sems shing /_/yid ni brtan pa'i lam la dmigs pa'o/_/yul la 'dod sogs sems kyi nad las rnam grol ba'i/_/sems gnas pa ni de ma thag tu thob gyur la/_/bsam gtan dang po zag pa med pa'i rab spyod pa/_/rtog pa dpyod pa dang
[\[18a\]]
[\[18a.1\]]bcas zhi ba thob par gyur/_/rnam par dben pa las skyes thob nas de nas ni/_/mchog tu dga' ba'i bde ba sems kyi ting nge 'dzin/_/yid kyis 'jig rten 'gro ba yang dag rab brtags nas/_/'di nyid de nas gzhan ni rab tu rtogs par gyur/_/kye ma skye bo bkren pa
[\[18a.2\]]gang zhig rang dbang ni/_/yod min rga dang na dang rnam par nyams pa'i chos/_/nad pa dang ni shi dang rga bas nyam thag gam/_/gzhan la rgyags pas long zhing shes pa med pas smod/_/'dir ni gal te bdag gis rang dang mtshungs gyur pa/_/gzhan gyi rang bzhin dag la de ltar smod ba ni/_/mchog gi chos
[\[18a.3\]]'di rnam par rtog pa kho bo yi/_/mtshungs par gyur pa ma yin nus pa'ang gzhan med do/_/'gro ba'i rga dang na dang rgud pa'i nyes pa rnams/_/de ltar ji lta ba bzhin rnam par gzigs de yi/_/stobs dang lang tsho dang ni srog la rab zhugs pa'i/_/bdag tu gyur pa'i rgyags pa skad cig gis med gyur/_/
[\[18a.4\]]de ni dga' ba med cing rjes su gdung med la/_/the tshom som nyir ma gyur gnyid dang rmugs pa med/_/'dod pa'i yon tan rnams la yang dag ma chags shing /_/gzhan la rnam par sdang bar ma gyur phyi shol med/_/de ltar bdag nyid chen po de yi rdul med cing /_/rnam par dag pa'i blo gros 'di ni 'phel
[\[18a.5\]]gyur la/_/skyes bu gzhan dag rnams kyis mthong bar ma gyur pa'i/_/dge slong cha lugs ldan pa'i skyes bu nye bar 'ongs/_/su zhig yin pa smros zhes mi yi lha sras kyis/_/de la mngon par dris gyur de la des smras pa/_/mi yi skyes mchog skye dang 'chi bas 'jigs pa yi/_/thar pa'i phyir ni rab tu
[\[18a.6\]]zhugs pa'i dge sbyong yin/_/bdag ni 'gro ba zad pa'i chos ni thar 'dod cing /_/dge zhing 'gyur ba med pa'i gnas de tshol ba ste/_/rang gi skye bo dang ni skye bor mnyam pa'i blo/_/yul rnams la ni chags pa'i nyes pa phyir log pa'o/_/skye bo med pa'i gnas khang dang ni ri 'am nags/_/shing gi rtsa
[\[18a.7\]]ba 'ga' zhig tu ni gnas pa yi/_/don dam phyir ni ji ltar nyer ldan slong mo ba/_/sred bral yongs su 'dzin pa med par rnam par rgyu/_/de ltar gzigs pa'i rgyal po'i sras po de nyid la/_/'di skad smras nas nam mkha' la ni gshegs par gyur/_/de ni de yi lus kyis sangs rgyas gzhan gzigs
[\[18b\]]
[\[18b.1\]]shing /_/lha na gnas pa de yi dran pa'i ched du 'ongs/_/mkha' la mkha' 'gro bzhin du gshegs pa de la ni/_/mi mchog yang dag dga' bar gyur zhing ya mtshan gyur/_/de nas chos kyi 'du shes nye bar thob gyur nas/_/mngon par nges 'byung cho ga la ni blo gros mdzad/_/de nas dbang po
[\[18b.2\]]dang mnyam dbang po'i rta thul ba/_/grong la rab tu 'jug 'dod rta la rab 'dzegs shing /_/'khor gyi skye bo dag kyang mngon par 'dod pa ste/_/de nyid phyir na mngon 'dod nags ni ma bsnyen to/_/de ni rga dang 'chi ba zad par byed 'dod pa/_/nags su gnas phyir blo gros dran pa la bzung nas/_
[\[18b.3\]]gnyis 'thung dbang po nags kyi sa nas grong du ltar/_/'dod pa las min grong la slar yang rab tu zhugs/_/de ni yang dag mthong nas shAkya'i bu mo zhig_/rab zhugs lam la thal mo sbyar ba dang bcas shing /_/kye ma spyan dbang gang gi bdag po 'di 'dra 'dir/_/mo de bde ma mya ngan 'das ma zhes
[\[18b.4\]]smras so/_/de nas dbyangs 'di sprin chen dbyangs dang ldan pa yis/_/yongs su thos nas mchog tu zhi ba rnyed gyur la/_/mya ngan 'das zhes sgra skad thos pa dang ldan des/_/yongs su mya ngan 'da' ba'i chos gar blo gros mdzad/_/de nas gser gyi ri bo'i rtse mo'i sku mnga' zhing /_/glang chen phyag dang
[\[18b.5\]]'brug gi sgra dbyangs khyu mchog spyan/_/seng ge'i stobs dang ri bong can gyi zhal mnga' bas/_/mi zad chos la chags skyes pho brang rab tu 'thob/_/de nas mtho ris dag na lha yi 'dun sa ru/_/lha dbang 'bar ba la ni bkug 'gyed gzhon nu bzhin/_/blon po'i tshogs kyis nye bar bsnyen pa'i mi
[\[18b.6\]]bdag la/_/ri dgas dbang po'i 'gros dang ldan pa mngon par gshegs/_/rab tu btud nas thal mo dang bcas smras gyur pa/_/mi dbang bdag la legs par rjes su gnang ba byin/_/nges par skye bo 'di ni rnam par 'bral ba ste/_/thar pa'i ched du yongs su rnam par gshegs par bgyi/_/de ltar
[\[18b.7\]]de'i tshig nges par thob nas rgyal po ni/_/lag ldan gyis ni mngon snun ljon pa ltar g.yos shing /_/ka ma la dang rab mtshungs thal mo dag bzung nas/_/mchi ma dang ni gre ba kha zhing tshig 'di smras/_/brtse ba'i blo gros 'di ni rab tu thong mdzod cig_/khyed kyi chos la bsnyen pa'i dus ni ma yin te/_/na tshod dang
[\[19a\]]
[\[19a.1\]]po dang ni blo gros g.yo ba na/_/chos kyi spyod pa gsungs pa rnams ni skyon mang ngo /_/yul rnams su ni dbang po ya mtshan glo bur zhing /_/brtul zhugs g.yo ba rnams su nges par nus med la/_/khyad par du ni dben par mngon par mi shes pa/_/dar la bab pa'i yid
[\[19a.2\]]ni dgon pa nas g.yo'o/_/mtshon gyur khyod la phun sum tshogs pa gtad nas ni/_/kho bo yi yang chos dga' chos kyi dus yin te/_/rnam par gnon pa bstan pa rnam par gnon pa yis/_/bla ma spangs nas khyod kyi chos kyis chos ma yin/_/de phyir khyod kyis nan tan nges pa 'di dor la/_/
[\[19a.3\]]khyod ni re zhig khyim gnas chos la dga' bar gyis/_/dar la bab pas bde ba rnams ni longs spyad nas/_/skyes bu'i dka' thub nags su 'jug pa nyams dga'o/_/de ltar rgyal po'i tshig 'di rnam par gsan nas ni/_/ka la ping ka'i dbyangs kyis lan ni smras pa ste/_/rgyal po gal te bdag
[\[19a.4\]]gi khas len bzhi rnams su/_/khyed kyis 'gyur na dka' thub nags ni mi bsnyen to/_/bdag gi srog ni 'chi ba nyid du mi 'gyur zhing /_/bdag gi rang gnas gyur 'di nad kyis mi 'phrogs la/_/bdag gi lang tsho rgas pa yis ni mi g.yeng zhing /_/phun sum tshogs pa 'di ni rgud pas
[\[19a.5\]]ma gtor na'o/_/de ltar rnyed par dka' ba'i don smras gyur pa yi/_/sras po la ni shAkya'i rgyal pos tshig smras pa/_/shin tu rab tu zhugs pa'i blo 'di thong mdzod cig_/shin tu yid la re ba 'phya zhing sha thang 'chad/_/de nas lhun po ltar lcis bla ma la smras pa/_/gal te rim pa de dag med
[\[19a.6\]]de shol mi thebs/_/'bar ba'i me yis tshig pa'i khang pa nas/_/phyi rol 'byung bar 'dod pa 'dzin par nus ma yin/_/gang gi tshe na 'gro ba nges par 'bral ba ste/_/chos phyir ma yin 'di ni rnam par 'bral ba mchog_/'o na bdag la 'chi bas dbang med 'bral byed cing /_/rang gi don
[\[19a.7\]]ma byas shing tshim pa ma yin nyid/_/de ltar mthar bzhed sras po de yis nges pa ni/_/sa yi bdag po yis ni nges par thos nas ni/_/'gro bar mi bya zhes ni mngon par brjod nas su/_/slar yang bsrung ba dag ni 'dod pa mchog rnams mdzad/_/dga' zhi zhi ba sngon 'gro bskur sti mang po las/_/
[\[19b\]]
[\[19b.1\]]blon po rnams kyis ji lta ba bzhin dpe bstan zhing /_/bla mas mchi ma lhung ba rnams kyis shol btab ste/_/de nas de ni mya ngan bzhin du khyim la zhugs/_/rna lung 'khyil ba g.yo bas 'o byas gdong ldan ma/_/dbugs rlung stug pos rnam par bskyod pa'i nu ma can/_/bstan pa min pa'i mig ldan
[\[19b.2\]]bud med rnams kyis ni/_/ri dgas mo rnams kyis bzhin mngon par gyen du lta/_/gser gyi ri bo dang 'dra dkar ser mdog de ni/_/yan lag mchog ma rnams kyi snying ni myos mdzad cing /_/ngag dang reg bya dang ni lus dang yon tan gyis/_/thos byed lus dang lta byed bdag gi dngos rnams
[\[19b.3\]]phrogs/_/nyin mo rnam par thal tshe de nas khang bzangs la/_/lus kyis nyi ma bzhin du mngon par gsal ba ni/_/rab rib rnam par 'joms 'dod bdag nyid snang ba yis/_/nyi ma shar ba lhun po la bzhin kun nas 'dzegs/_/gser gyis 'bar zhing gsal ba'i sgron ma'i shing dang ni/_/a ga ru
[\[19b.4\]]mchog nag po'i bdug pas gang ba'i ltor/_/mngon par 'dzegs nas rdo rjes spras shing sna tshogs pa/_/rab mchog gser gyi bzhugs gdan la ni bsnyen pa'o/_/zla ba ltar dkar gangs dang ldan pa'i rtse mo na/_/nor dbang bdag nyid skyes la lha mo'i tshogs 'dus bzhin/_/de nas lus mchog ma
[\[19b.5\]]rnams dbang po dang mtshungs mchog_/de la mtshan mor sil snyan rnams kyis nye bar gnas/_/mchog rab lha yi sil snyan 'dra ba rnams kyis kyang /_/de yang de yis bskyed par ma gyur dga' ba med/_/dam pa'i don gyi bde phyir legs pa de yi ni/_/mngon par nges par 'byung 'dod gang la dga'
[\[19b.6\]]ma gyur/_/de nas der ni brtul zhugs mchog gyur 'og min gyi/_/lha rnams kyis ni 'di yi nges pa rtogs nas ni/_/lus kyi rnam 'gyur rnam par 'gyur byas dus gcig la/_/myos ma'i skye bo rnams ni gnyid du 'gro bar byas/_/de la kha cig dga' ba yin yang khros pa bzhin/_/pang du son pa'i
[\[19b.7\]]gser gyi snod ni sna tshogs pa'i/_/pi wang rnam par spangs nas lag pa g.yo ba la/_/'gram pa rnam par bkod nas nyal bar gyur pa'o/_/'khyog min bung ba'i phreng ba sgra sgrogs pad+ma dang /_/chu bo'i ngogs na chu sbur rab tu rgod pa bzhin/_/gzhan rnams nu mar rnam nyil dkar po'i dar gon zhing /_/
[\[20a\]]
[\[20a.1\]]gling bu lag par sbyar zhing gnyid log rnam par mdzes/_/de bzhin gzhan rnams pad+ma gsar pa'i snying po ltar/_/'jam zhing gdung bya gser gyis 'bar ba'i dbu brgyan ni/_/'dus pa'i lag pa dag gis dga' ba bzhin du ni/_/rdza rnga nyid ni yongs su 'khyud
[\[20a.2\]]nas gnyid log gyur/_/de bzhin gzhan ni gsar ba'i gser gyis rnam brgyan zhing /_/bgo ba'i gos ni ser po mchog dag gon pa ste/_/kar ni ka ra'i yal ga glang pos bsgyel ba bzhin/_/dbang med par ni sdug ma gnyid kyis 'gyel bar gyur/_/de bzhin gzhan ni skar khung
[\[20a.3\]]logs la sngas nas ni/_/nyal bar gyur pa'i lus kyi mchod sdong rnams 'khyog pa/_/rta babs la ni sha la b+hany+dza ka bzhin du/_/mdzes pa'i do shal rnam par 'phyang ba rnam par mdzes/_/de bzhin gzhan gyi zhal gyi pad+ma rnam rgyas shing /_/'gram pa'i logs la nor bu'i rna lung gis
[\[20a.4\]]dmugs pa/_/'dab ma brgya pa'i sdong bu'i phyed ni 'khyog pa la/_/gnas pa'i kar Ni Da bas bskyod bzhin g.yos par gyur/_/gzhan ni ji ltar rnam par zhugs bzhin gnyid log cing /_/nu ma'i khur gyis mngon par dud pa'i lus po rnams/_/lag pa'i zhags pa gser gyi gdu bu can rnams kyis/_/
[\[20a.5\]]phan tshun nye bar 'khyud nas rnam par gnas te mdzes pa'o/_/rnam par g.yo zhing bskyod pa'i gser gyi skud pa can/_/rna ba'i shog dril kun nas 'khrugs pa'i gdong gis ni/_/yongs su smra ldan pi wang chen po 'khyud nas ni/_/bud med kha cig grogs mo bzhin du gnyid log go/_/lang tsho ma
[\[20a.6\]]gzhan lag pa'i dpung pa'i yul las ni/_/kun nas rnam 'phyang mdzes pa'i logs can pa Na wa/_/sgyeg bcas dga' ba'i mthar ni thang chad sdug pa bzhin/_/brla gnyis dag ni dbus su blangs nas nyal ba'o/_/rab tu yang dag 'khums gyur pad+ma dmar po'i mdzod/_/nyi ma nub
[\[20a.7\]]par gyur tshe rdzing bu rnams ji ltar/_/rnam rgyas mig dang mdzes pa'i smin ma yod na yang /_/gzhan rnams mig rnams btsums shing mdzes par ma gyur to/_/de bzhin gzhan ni mgo skyes lhod pa las 'khrugs shing /_/rgyan dang dar rnams dpyi la rnam nyil de rnams ni/_/yan lag ma yi gzugs
[\[20b\]]
[\[20b.1\]]brnyan glang pos bcom pa bzhin/_/mgrin pa'i skud pa'i do shal rnam par bkram zhing nyal/_/brtan ldan lus ni yon tan rnams dang ldan na yang /_/gzhan rnams kyang ni dbang med ngo tshas rnam spangs shing /_/rnam par 'gyur zhing bskyod pa'i yan lag gya gyu dang /_/dbugs ni rnam par rgyu
[\[20b.2\]]zhing lus po gsal bar gnyid/_/gzhan gyi rgyan dang me tog phreng ba rnam brul zhing /_/mdud pa'i gos rnams rnam par nyil gyur 'du shes med/_/btsums pa ma yin dkar po g.yo ba dang bral mig_/srog song ro ltar nyal ba rnam par mdzes ma gyur/_/kha sbyar rnam par gdangs te
[\[20b.3\]]lus po rab brkyang zhing /_/kha yi chu ni rab 'dzags gsang ba rnam rab gsal/_/gzhan ma dag ni chang gis 'khrul par gyur pa nyid/_/lus rgyas rnam par 'gyur bar gnyid log mdzes ma gyur/_/de ltar sems pa dang ni rigs kyi rjes 'gro'i gzugs/_/rnam pa sna tshogs rab myos skye bo de
[\[20b.4\]]nyal ba/_/rlung gis kun nas bskyod gyur gser gyi pad+ma yi/_/rdzing bu dang ni mtshungs pa'i gzugs ni mdzes par gyur/_/de ltar rnam par 'gyur la brtan min spyod pa can/_/de ltar nyal ba'i lang tsho ldan ma de mthong nas/_/lus kyi yon tan ldan zhing smra ba'i yid 'ong yang /_/mi skyong sras po des ni rnam
[\[20b.5\]]par smad par gyur/_/mi gtsang rnam par 'gyur ba gson pa'i 'jig rten te/_/bud med rnams kyi rang gi ngo bo 'di 'dra ba/_/bgo ba rnams dang rgyan rnams kyis kyang slu ba ste/_/bud med rnams kyi yul la skyes pa chags par 'gro/_/gal te skyes pas bud med rnams kyi rang bzhin ni/_/rmi lam rnam
[\[20b.6\]]par 'gyur ba bzhin du rnam dpyad na/_/nges par 'dir ni bag med 'phel ba ma yin la/_/'on kyang yon tan rtog pa bcom ste chags par 'gro/_/de ltar de yi go skabs rnam par rig nas ni/_/mtshan mor phyi ru 'gro 'dod yang dag skyes par gyur/_/'di yi sems ni kun nas rtog nas de nas ni/_/
[\[20b.7\]]lha rnams dag gis khang pa'i sgo ni phye bar gyur/_/de nas lang tsho ldan ma nyal ba de rnams ni/_/smad cing de ni lding khang logs nas babs pa ste/_/mngon par babs nas de nas som nyi rnam bral bar/_/khang pa'i rim pa dang por phyi ru rnam par gshegs/_/de ni mgyogs 'gro bsrungs la go bar
[\[21a\]]
[\[21a.1\]]byas nas ni/_/skyen par 'dun pa la ni 'di skad ces smras so/_/bsngags ldan rta ni khyer shog myur ba dang ldan pas/_/bdud rtsi thob phyir 'di las di ring bdag skom mo/_/bdag gi snying la de ring tshim pa skyes gyur zhing /_/nges pa
[\[21a.2\]]yang ste ji ltar blo gros la zhugs pa/_/skye bo med pa la yang mgon dang ldan pa ste/_/nges par 'dod pa'i don ni mngon du phyogs par 'du/_/ngo tsha nyid dang yang dag 'dud pa spangs nas ni/_/long tsho ma rnams bdag gi gdong du ji bzhin nyal/_/sgo ni rang bzhin ji ltar rnam par dbye ba la/_/nges
[\[21a.3\]]par bdag ni 'di nas di ring 'gro ba'i dus/_/mi dbang brtan pa'i don ni rnam par rig na yang /_/jo bo bka' lung des ni de nas rab bzung nas/_/yid la pha rol po yis yang dag bskul ba bzhin/_/mgyogs 'gro khyer te 'ong ba la ni blo gros byas/_/de nas gdong gi gser gyi srab kyis gang ba ste/_/
[\[21a.4\]]rgyab na yang ba'i stan g.yogs dag gis nye bar g.yogs/_/stobs dang sems pa mgyogs dang rjes 'gro nyer ldan pa/_/de yis rta mchog de la der ni nye bar 'ongs/_/snga ma'i rtsa ba rtsib logs gsum ga rab rgyas shing /_/rgyab dang rna ba lus skyes spu ni thung zhing dul/_/rgyab kyi rtsib ma dag ni dud cing
[\[21a.5\]]rnam rgyal la/_/mchu dang dpral ba brang dang dpyi ni rab rgyas pa'o/_/zhi zhing ka ma la dang mtshungs pa'i phyag gis kyang /_/sku stong rnam par spangs des de la nyer 'khyud nas/_/rgyal mtshan sde la dmag dpon rab tu 'jug pa bzhin/_/mngar mo'i yi ge'i tshig gis zhal ta mdzad pa'o/_/g.yul du khyod la
[\[21a.6\]]mngon par zhon nas sa skyong gis/_/dgra bo rnams ni lan grangs mang por nges par gtor/_/bdag kyang 'chi med go 'phang ji lta ba bzhin du/_/mgyogs 'gro'i gtso bo nye bar thob pa de ltar mdzod/_/yul thob bde ba la dang nor bsgrub pa la rung /_/g.yul 'gyed pa na 'khor ni nges par rnyed bla ste/_/brgyud par
[\[21a.7\]]lhung ba la ngang chos la brten par rung /_/skyes bu yi yang 'khor ni rnyed par dka' ba'o/_/'di nyid du yang gang zhig 'khor du gyur pa ni/_/sdig pa'i las la dang ni chos dang ldan la rung /_/ji ltar bdag gi nang gi bdag nyid kyis rtogs pa/_/mi de rnams kyang de yi cha shas skal ba yi/_/de phyir chos dang ldan pa
[\[21b\]]
[\[21b.1\]]'di ni yongs shes nas/_/bdag ni 'di las nges 'byung 'gro la phan pa'i phyir/_/mgyogs 'gro mchog skye shugs dang rnam par gnon pa yis/_/bdag phan la dang 'gro phan la ni 'bad par gyis/_/de ltar mdza' bshes bzhin du rjes su bslabs nas ni/_/mgyogs 'gro mchog la mi mchog
[\[21b.2\]]'gro 'dod de/_/dkar la dkar min 'gros kyi 'od zer lung ldan pa/_/nyi ma ston ka'i sprin la bzhin du yang dag 'dzegs/_/de nas 'khor gyi skye bos go bar byed pa'i skad/_/mtshan mor gtum pa dam pa'i rta des yongs bkag cing /_/'gram pa'i sgra med 'tsher ba'i skad ni rab zhi bar/_/
[\[21b.3\]]'jigs pa'i sgra ni dor ba'i gom pa'i 'gros kyis gshegs/_/gser gyi gdu bu'i rgyan ni lag pa'i mkhrig ma la/_/ka ma la 'dras ka ma la rnams rnam byas nas/_/lus 'dud gnod sbyin rnams ni de nas 'di yis ni/_/tshim gyur lag pa'i rtse mos rmig pa rnams bzung ngo /_/lci mo'i sgo
[\[21b.4\]]gtan sgo glegs yang dag bcad pa gang /_/bde bar gnyis 'thung gis kyang phyed pa ma yin pa/_/mi skyong sras po gshegs tshe skad med grong khyer dang /_/sgo khang de rnams rang nyid rnam par bye bar gyur/_/mngon par gdong phyogs yab dang sras po byis pa dang /_/skye bo rjes su chags dang phun
[\[21b.5\]]tshogs mchog dag ni/_/blo gros byas shing ltos pa med par dor nas ni/_/yab kyi grong nas de ni de nas rnam par gshegs/_/de nas de ni rnam rgyal 'dam skyes yangs pa'i spyan/_/grong khyer kun nas gzigs nas seng ge'i sgra bsgrags pa/_/skye dang 'chi ba dag gi pha rol ma mthong bar/_/
[\[21b.6\]]grong khyer ser skya zhes byar rab tu mi 'jug go/_/de ltar de yi gsung ni nges par thos nas ni/_/nor gyi bdag po'i 'khor rnams dag ni dga' bar gyur/_/rab tu dga' ba'i yid can lha yi tshogs rnams ni/_/nan tan pha rol song ba de la bsngags pa byas/_/me yi lus can mtho ris gnas pa
[\[21b.7\]]gzhan rnams ni/_/'di yis nges pa shin tu dka' ba rnams rig nas/_/sprin stug gseb nas zla ba'i 'od zer 'thon pa bzhin/_/mtshan mo'i mun pa'i lam ni rab tu gsal bar byas/_/nyi ma'i mgyogs 'gro lta bu'i mgyogs 'gro de/_/yid kyis sprul pa bzhin du rnam par rgyu bzhin du/_/shing
[\[22a\]]
[\[22a.1\]]rta 'dren pas gzi nyams skar ldan bar snang la/_/de ni shin tu mang po'i dpag tshad rnams su gshegs/_/sangs rgyas kyi spyod pa zhes bya ba'i snyan dngags chen po las/_phyi rol du mngon par byung ba'i le'u ste lnga pa'o//_//de nas 'gro mig nyi ma
[\[22a.2\]]ni/_/mngon par shes pa'i yud tsam na/_/ngan spong bu yi dka' thub gnas/_/mi mchog des ni gzigs par gyur/_/blo phab gnyid log ri dgas dang /_/rang gnas gnas par bya gang zhig_/gzigs nas ngal sos bzhin du dang /_/don ni byas pa bzhin du gyur/_/de ni rgyags pa med
[\[22a.3\]]don dang /_/dka' thub mchod pa'i don nyid dang /_/rang gi rjes su srung ba la/_/rta yi rgyab nas babs par gyur/_/mngon par babs nas kyang reg cing /_/dga' zhing mig gis 'khru ba bzhin/_/nges par 'khor zhes rta dang ni/_/'dun pa la ni smras pa'o/_/'di ni mkha' lding dper mgyogs la/_/
[\[22a.4\]]mgyogs 'gro la ni rjes su 'ongs/_/'dis ni bdag gi stobs dang ni/_/zhi ba bdag la gus pa bstan/_/thams cad nas don gzhan yin kyang /_/khyod kyi snying la bzung ba ste/_/gang gi jo bo dag la dga'/_/'di ni de 'dra dag la nyid/_/gus pa med la nus pa yod/_/nus pa med la gus
[\[22a.5\]]pa ldan/_/gus pa ldan dang nus pa ste/_/khyod 'dra sa stengs rnyed par dka'/_/de phyir skal ba chen po'i las/_/khyod kyi 'dis ni bdag dga'o/_/gang zhig khyod kyis bsams pa 'di/_/'bras bu las kyang gzhan du phyogs/_/skye bo 'bras bu la gnas pa'i/_/mthun phyogs skye bo gang gis
[\[22a.6\]]min/_/zlog la rang gi skye bo yang /_/phal cher pha rol skye bor gyur/_/rigs kyi don du bu bzung zhing /_/gsos pa'i don du pha bskyed la/_/sred pa'i bsam pas chags skye ste/_/byed pa med par rang nyid med/_/mang po brjod cing mdor bsdus nas/_/bdag gi dga' chen legs byas te/_/
[\[22a.7\]]rta blangs nas ni phyir log dang /_/bdag ni 'dod pa'i gnas rab thob/_/de skad smras nas phyag chen te/_/rjes su bsngags par byed 'dod pas/_/rgyan rnams kun nas btogs nas ni/_/gdung sems ldan pa 'di la byin/_/dbu rgyan dag nas nor bu gsal/_/sgron ma'i las la blangs nas ni/_/nyi ma
[\[22b\]]
[\[22b.1\]]'bigs byed la bzhin des/_/tshig 'di smras bzhin bzhugs par gyur/_/'dun pa nor bu 'di long la/_/lan mang btud nas mi skyong ni/_/kun nas gdung ba zlog pa'i phyir/_/blo phebs par ni gsol bar bya/_/skye dang 'chi ba nyams don du/_/dka' thub nags tshal rab thob ste/_/mtho ris
[\[22b.2\]]skom pas nges min zhing /_/brtse ba med min khros pa min/_/de phyir de ltar mngon byung ba/_/bdag la mya ngan 'os ma yin/_/yun rings 'dus par gyur nas kyang /_/dus kyis 'gyur ba ma yin no/_/gang phyir nges par 'bral ba ste/_/de phyir thar phyir bdag gi blo/_/slar yang rang gi skye bo las/_/
[\[22b.3\]]rnam par 'bral ba gang las min/_/mya ngan spong phyir nges 'byung ba/_/bdag la mya ngan 'os ma yin/_/mya ngan rgyud ni 'dod la chags/_/chags pa can la mya ngan bya/_/'di yang snga ma rnams la grags/_/kho bo cag la nges par gnas/_/de ltar ster byar gyur pa las/_/mya ngan 'os min lam
[\[22b.4\]]gyis 'gro/_/skyes bu rnams la phyin log tu/_/nor gyis ster byar gyur pa ste/_/sa la chos kyi bdag po yang /_/rnyed dka' yang ni ma yin no/_/gang yang 'di ni dus min par/_/nags su song ba yin zhe na/_/srog kyang g.yo bar gyur pa na/_/chos la dus yod ma yin no/_/de phyir da lta nyid du
[\[22b.5\]]bdag/_/dge ba bsag ces nges pa ste/_/'chi ba'i dgra ni gnas pa na/_/gson pa la ni blo gtad cing /_/zhi ba khyod kyis de la sogs/_/sa 'dzin bdag la zhu bya ste/_/ji ltar bdag ni mi dran pa/_/de ltar nyid du 'bad pa gyis/_/gzhan yang bdag la yon tan med/_/khyod kyis mi
[\[22b.6\]]bdag la smra bya/_/yon tan med las brtse ba 'dor/_/brtse ba dor las mya ngan med/_/de ltar tshig 'di thos gyur nas/_/'dun pa gdung bas rnam 'khrugs shing /_/mchi mas 'dud pa'i tshig nyid kyis/_/thal mo sbyar te lan gsol ba/_/jo bo khyod kyis dgongs pa ni/_/gnyen la ngal ba ster ba
[\[22b.7\]]'dis/_/chu bo'i 'gram na gnyis 'thung bzhin/_/bdag gi sems 'di sgyur ba'o/_/khyod kyis nges pa 'di lta bus/_/su yis mchi ma 'byung ba med/_/lcags las gyur pa'i snying la'ang ste/_/brtse bas 'khrug la smos ci dgos/_/gzhal med khang gi mal 'os pa'i/_/shin tu gzhon nu 'di gang na/_/
[\[23a\]]
[\[23a.1\]]ku sha'i myu gu rno ba can/_/dka' thub nags kyi sa gang na/_/khyod kyi 'bad pa thos nas kyang /_/rta gang bdag gis blangs pa 'di/_/mgon po de ni stobs kyis ni/_/lha yis byed du bcug pa 'dra/_/khyed kyi nan tan nges pa 'di/_/rang dbang shes na gang gi phyir/_/nye
[\[23a.2\]]bar len te mgyogs 'gro'i rta/_/ser skya'i gzhi yi mya ngan gnas/_/med pa po yis dam chos bzhin/_/rgyal po brtse ba bgres pa dang /_/sras po sdug go 'dor ba ni/_/phyag chen de ni 'os ma yin/_/dam pa'i bya ba byed bcom yin/_/yang dag bskyed pas yongs su ni/_/thang chad gnyis
[\[23a.3\]]pa'i ma de dang /_/lha mo brjod par 'os ma yin/_/ma ning gis ni dpal thob bzhin/_/sras po byis pa yon tan ldan/_/rigs btsun bdag po'i brtul zhugs ma/_/lha mo 'dor bar 'os ma yin/_/bsngags 'os sras po grags pa 'dzin/_/snyan grags chos ni 'dzin pa'i mchog/_/zhen
[\[23a.4\]]pa ldan pas grogs mchog bzhin/_/byis pa 'dor bar 'os ma yin/_/ci ste gnyen dang rgyal srid dag/_/'dor ba nyid du blo gros mdzad/_/bdag gi 'gros ni khyod zhabs la/_/khyab bdag bdag 'dor 'os ma yin/_/ma g+hu'i bu ni bshes bzang bzhin/_/khyod ni dgon par dor nas su/_/me
[\[23a.5\]]yis tshig pa'i sems kyis ni/_/grong du 'gro bar nus pa med/_/khyod 'dir grong du 'gro ba can/_/rgyal pos bdag la ci zhig gsung /_/khyed kyi btsun mo'i 'khor du 'am/_/'os pa mi thong na ci zhig smra/_/gang yang yon tan med pa yang /_/mi bdag la smos gsung ba yang /_/skyon med thub pa'i
[\[23a.6\]]bzhin khyod kyi/_/ma gyur pa de ci zhig smra/_/ngo tsha dang bcas sems kyis ni/_/lce ni thogs par gyur pa yi/_/bdag ni gal te yang smra ba/_/de la dad par 'os pa su/_/gang zhig zla ba'i 'od rno bar/_/smra bar dad par 'dzin pa'am/_/khyed kyis skyon shes des skyon ni/_/smra ba dad par 'dzin
[\[23a.7\]]pa'am/_/rtag tu rjes su brtse bcas dang /_/rtag par snying rje shes pa yi/_brtse ba spong ba tshul min te/_/phyir log bdag la bka' drin mdzod/_/de ltar mya ngan gyis non pa'i/_/'dun pa'i tshig 'di gsan gyur nas/_/rang gnas mchog tu brtan pa yis/_/smra ba'i mchog gis bka'
[\[23b\]]
[\[23b.1\]]stsal to/_/'dun pa bdag dang bral ba la/_/kun nas gdung ba 'di thong cig_/lus can 'gro ba tha dad la/_/dgongs pa sna tshogs nges pa yin/_/gang yang brtse las rang gi skye/_/bdag gis rang ni mi 'dor te/_/'chi bas phan tshun dbang med par/_/bdag cag rnams ni
[\[23b.2\]]'dor bar 'gyur/_/sred pa chen po'i sdug bsngal gyi/_/mngal gang gis ni bdag bzung ste/_/'bras med 'bad pa med de yis/_/bdag su bdag gi de su yin/_/ji ltar sgong skyes gnas shing la/_/yang dag 'dus nas rnam par bral/_/de ltar 'byung po 'dus pa ni/_/
[\[23b.3\]]nges par 'bral ba'i mtha' yin no/_/ji ltar sprin rnams 'dus nas ni/_/slar yang rnam par 'byed pa'o/_/de ltar 'du dang 'bral ba ni/_/bdag dang srog chags rnams kyi lugs/_/gang gi phyir na 'jig rten 'di/_/slus nas rnam par 'bral ba de/_/de phyir rmi lam 'dus gyur la/_/
[\[23b.4\]]bdag gi ba nyid bzod ma yin/_/shing rnams 'dab ma dmar po dang /_/lhan cig skyes te rnam par 'bral/_/gzhan dang gzhan gyi 'bral ba ni/_/'gyur ba ma yin smos ci dgos/_/de phyir de ltar gyur na ni/_/zhi ba gdung ba ma byed song /_/gal te yang ni brtse ba 'bebs/_/song nas kyang ni
[\[23b.5\]]slar yang shog_/kho bo cag la ltos byas pa'i/_/ser skya'i gzhi na skye bo la/_/der song brtse ba thong cig dang /_/'di yi nges la nyon cig smos/_/rga dang 'chi ba zad byas nas/_/yang na myur du 'ong ba'i gtam/_/rtsom pa nyams shing don ma byas/_/yang na nyams par 'gyur ba smros/_/
[\[23b.6\]]de ltar 'di yi tshig thos nas/_/bsngags ldan mgyogs 'gro'i mchog gis ni/_/lce yis zhabs la rab ldags te/_/mchi ma dron mo phyung bar gyur/_/dra ba dang ni bkra shis rtags/_/'khor lo dbus ldan phyag gis ni/_/gzhon nus de la reg gyur cing /_/na tshod bzhin du rnam par smras/_/
[\[23b.7\]]bsngags ldan mchi ma ma 'don cing /_/dam pa'i rta nyid 'di bstan to/_/sron mdzod khyod kyi ngal ba 'dis/_/myur du 'bras bu bcas bar 'gyur/_/de nas ral gri rnon po nor bu'i yu ba can/_/gser gyi phra ni sna tshogs dang ldan 'dun pa yi/_/lag na yang dag gnas pa brtan pa des bsnams
[\[24a\]]
[\[24a.1\]]nas/_/khung bu dag nas sbrul bzhin zhugs nas rab tu drungs/_/ut+pa la yi 'dab ma sngon po de drangs nas/_/sna tshogs dbu rgyan dbu skrar bcas pa rab bcad cing /_/rdzing bu dag na ngang pa bzhin du rnam bkram pa/_/'od zer dang ldan bar snang dag la de gtor ro/_/
[\[24a.2\]]mchod pa mngon par 'dod phyir rnam mang bkur sti'i phyir/_/lha ni gnas pas rab tu bkram pa de bzung ste/_/ji lta ba bzhin de ni lha ni lha tshogs rnams/_/lha yi khyad par 'phags pa rnams kyis mchod pa byas/_/rgyan ni bud med ldan pa rnam par spangs nas kyang /_/dbu las dpal ni rnam par rgyang ring
[\[24a.3\]]byas nas ni/_/nags su gser gyi ngang pa'i mtshan ma gos gzigs nas/_/brtan pa des ni gos dag mngon par 'dod par gyur/_/de nas lha ni gnas par ri dgas sngon po'i lus/_/dgongs pa rnam dag 'di yi dgongs pa rnams rig nas/_/kha bsgyur ngur smrig gos can nye logs mngon par
[\[24a.4\]]'ongs/_/de la shAkya'i rgyal po skyes kyis mngon par smras/_/khyod kyi dge yi ngur smrig drang srong rgyal mtshan dang /_/'tshe ba byed pa'i gzhu 'di rigs pa ma yin te/_/de phyir zhi ba gal te 'dir ni chags med na/_/bdag la rab tu byin la 'di dang 'di snoms mdzod/_/rngon pas smras pa 'dod sbyin
[\[24a.5\]]'dod pa snying po las/_/'di yis blo ni phab nas ri dgas rnams gsod do/_/brgya byin mtshungs pa gang de 'dis ni don 'gyur na/_/e ma rab tu bzhes la dkar po de gsol mdzod/_/de nas de ni mchog tu rab tu dga' ba yis/_/nags su byung ba'i na bza' blangs shing gos dor la/_/
[\[24a.6\]]rngon pa nyid kyang lha yi lus nyid rnam bzung ste/_/dkar po de nyid blangs nas lha ni gshegs par gyur/_/de nas gzhon nu dang ni rta mchog skyong ba des/_/de ltar gshegs pa de la ya mtshan skyes gyur te/_/nags nas byung ba'i na bza' nyid dang de la ni/_/slar yang ri mor bya ba mang
[\[24a.7\]]po skyen par mdzad/_/gdong ni mchi ma dang bcas 'dun pa rnams bzlog nas/_/bdag nyid chen po brtan dang grags pa 'chang ba ste/_/mtshams kyi sprin gyis g.yogs pa'i skar ma'i rgyal po bzhin/_/ngur smrig gyon zhing gdung sems gang yin de nas gshegs/_/de nas de ltar jo bo
[\[24b\]]
[\[24b.1\]]rgyal srid mi bzhed par/_/dka' thub nags su gshegs pa mdog nyams snang ba na/_/mgyogs 'gro 'chang de phyag rgyas gyen du bskyod byas nas/_/shin tu rnam par ngu zhing sa la 'gyel gyur to/_/rnam par bltas nas slar yang sgra bcas par ngu zhing /_/bsngags ldan rta la lag
[\[24b.2\]]pa dag gis nyer 'khyud nas/_/de nas kho chad yang dang yang du zlos bzhin du/_/lus kyis song bar gyur kyang sems kyis ma yin no/_/la lar rab tu sems zhing la lar rnam par du/_/la lar sa la rab tu 'brad cing la lar 'gyel/_/de nas 'gro bzhin gus pa'i dbang gis sdug bsngal
[\[24b.3\]]zhing /_/dbang med lam na bya ba mang po byas pa'o/_/sangs rgyas kyi spyod pa zhes bya ba'i snyan dngags chen po las/_bsngags ldan phyir la bzlog pa'i le'u ste drug pa'o//_//de nas 'dun pa ngu zhing gdong ni mchi ma can/_/bzlog nas nags su 'dun pa'i dka'
[\[24b.4\]]thub chags med pa/_/don kun grub pa'i lus kyis mngon par zil mnan nas/_/dka' thub gnas de grub pa bzhin du rab tu thob/_/de nas ri dgas rgyal po'i 'gros can rgyal po'i sras po de/_/ri dgas gnas der ri dgas bzhin du rab zhugs pa/_/phun tshogs rnams dang bral yang
[\[24b.5\]]lus kyi phun tshogs kyis/_/dka' thub gnas ldan kun gyi mig dag phrogs par gyur/_/khur ldan rnams bzhin mgo bo rnams ni phyed dud pas/_/lag na gnya' shing bcas par 'gro gyur ya mtshan la/_/de bzhin 'khor los sgyur ba chung ma dang bcas pa/_/dbang po dang mtshungs de
[\[24b.6\]]mthong song bar ma gyur to/_/sbyin sreg bud shing phyir ni bram ze rnams phyin nas/_/me tog lo 'dab rgyas pa'i lag pa gtsang ma rnams/_/dka' thub gtso bo rnams ni blo rnams byas na yang /_/gshegs pa mthong ste klog glar song bar ma gyur to/_/chu gter sngon po bzhin du mthong nas rma bya
[\[24b.7\]]rnams/_/dga' zhing gyen du dud cing skad dag 'don gyur la/_/rgya skyegs ri dgas spyod ldan rnams dang ri dgas rnams/_/'bru rnams bor nas mngon par gdong phyogs gnas par gyur/_/'od zer ldan pa shar ba lta bur 'bar ba yis/_/bu ram shing pa'i rigs kyi sgron ma de mthong nas/_/
[\[25a\]]
[\[25a.1\]]sbyin sreg 'jo rnams bzhos pa yin na yang /_/rab tu dga' ba skyes te rab tu 'jo gyur to/_/'di ni nor sbyin rnams kyi brgyad pa yin nam ci/_/tha skar dag gi nang nas gcig ni 'phos sam zhes/_/de mthong ba la ya mtshan skyes par gyur pa yi/_/thub pa rnams kyi
[\[25a.2\]]tshig der mthon por sgrogs bar gyur/_/lha yi khyu mchog gnyis pa'i lus po lta bu dang /_/'jig rten rgyu dang mi rgyu'i snying po lta bu dang /_/gang 'dod pa yis nyi ma mngon par babs 'dra ba/_/des ni nags tshal mtha' dag rab tu snang bar mdzod/_/de nas gdung gnas pa de rnams kyi ji lta
[\[25a.3\]]bzhin/_/nye bar snyan gsan phab cing mngon par mchod gyur la/_/de ni chu bcas chu 'dzin lta bu'i dbyangs kyis ni/_/chos 'dzin rnams la slar yang rab tu mchod par gyur/_/de nas rnam par thar bzhed brtan pa de yis ni/_/dka' thub sna tshogs rnams la nges par rnam gzigs shing /_/mtho
[\[25a.4\]]ris mngon 'dod bsod nams byas pa'i skye bo yis/_/khyab pa'i dka' thub gnas der rjes su dpyad par gyur/_/dka' thub nor can rnams kyi dka' thub nags tshal der/_/dka' thub rnam par 'gyur ba rnams ni nges gnas nas/_/rjes su gshegs pa'i dka' thub ldan pa kha cig la/_/zhi bas
[\[25a.5\]]de nyid rnam par shes bzhed 'di gsungs so/_/gang phyir chos kyi cho ga 'di ni mi shes pa/_/bdag gis dka' thub gnas mthong de ring snga ma'o/_/de phyir khyod kyis bdag la smra bar 'os min te/_/nges pa gang zhig gang la rab tu 'jug pa'o/_/de nas dka' thub rnam par rgyu ba'i gnyis
[\[25a.6\]]skyes des/_/shAkya'i khyu mchog khyu mchog rnam par gnon pa po/_/de la rim gyis dka' thub khyad par rnams dang ni/_/dka' thub 'bras bu dang bcas gtam ngag byas pa'o/_/grong byung bza' ba ma yin chu la rab skyes pa'i/_/'dab ma rnams dang chu dang 'bras bu rtsa ba nyid/_/
[\[25a.7\]]thub pa rnams kyi spyod pa 'di ni lung ji ltar/_/dka' thub rnams kyi rnam rtog tha dad de de'o/_/kha cig ri dgas bzhin du rtswa rnams la spyod la/_/gzhan rnams bor ba yis ni mkha' la rgyu ba'i bya ltar 'tsho/_/kha cig lag 'gro rnams dang lhan cig 'tsho ba ste/_/grog mkhar gyur pa
[\[25b\]]
[\[25b.1\]]rnams ni nags na rlung gis so/_/rdo yis rab 'bad bsgrub pa'i spyod pa gzhan rnams te/_/kha cig rang gi so yis nye bar blangs shing za/_/de bzhin gzhan ni gzhan gyi don du bcos byas nas/_/gal te lhag ma yod na bya ba byed pa'o/_/chu yis gsher ba'i ral pa'i tshogs can kha
[\[25b.2\]]cig ni/_/gsang sngags sngon 'gro lan gnyis me la sbyin sreg cing /_/kha cig nya dang mnyam par chu la rnams zhugs nas/_/rus sbal bzhin du lus rnams rab tu bskum pa'o/_/de ltar dus su bsags pa'i dka' thub nags tshogs kyi/_/mchog gis lhar 'gro gzhan gyis mi yi 'jig
[\[25b.3\]]rten te/_/sdug bsngal lam gyis bde ba nye bar thob phyir dang /_/chos kyi rtsa ba bde ba nyid du gsungs phyir ro/_/de skad ces sogs rkang gnyis dbang po'i sras po yis/_/dka' thub nor dang ldan pa de yi tshig gsan nas/_/de nyid gzigs pa min yang ngoms par ma gyur la/_/
[\[25b.4\]]bdag tu song ba 'di ni dal bus gsungs par gyur/_/sdug bsngal bdag nyid dka' thub rnam pa du ma ste/_/dka' thub bdag gi 'bras bu mtho ris gtso bo'o/_/'jig rten thams cad yongs su 'gyur ba dang ldan la/_/nyung ngu la ngal 'di ni gdung gnas rnams kyi'o/_/phangs pa rnams
[\[25b.5\]]dang gnyen dang yul rnams bor nas ni/_/gang zhig mtho ris phyir ni rnam par spyod byed la/_/de rnams rnam par bral te nges par 'gro 'dod la/_/slar yang shin tu 'ching ba chen po nyid yin no/_/lus kyi ngal dub gdung ba'i bya ba rnams kyis ni/_/'dod pa'i rgyu las rab tu 'jug par 'dod
[\[25b.6\]]pa'o/_/'khor ba'i rgya mtsho'i skyon rnams yongs su mi rtog par/_/sdug bsngal gyis de sdug bsngal kho na rjes su tshol/_/'chi bas skye dgu rnams kyis rtag par 'jigs pa ste/_/'bad pa yis ni slar yang rab tu 'jug par 'dod/_/rab tu zhugs par gyur na nges par 'chi ba ste/_/'di nyid du ni
[\[25b.7\]]gang las 'jigs pa rnams lhung ngo /_/'di yi don du gcig rnams ngal bar rab 'jug cing /_/gzhan rnams mtho ris don du ngal ba 'thob pa ste/_/bde ba'i don du sred pa'i bkren pa don ma byas/_/gson pa'i 'jig rten nges par don med nyid du lhung /_/gang zhig dman pa dor nas khyad 'phags
[\[26a\]]
[\[26a.1\]]'gro ba can/_/'bad pa 'di ni nges par smad pa ma yin la/_/shes ldan rnams dang mnyam pa'i yongs su gdung ba yis/_/bya ba ma yin de 'dir slar yang byed pa'o/_/lus kyi gtser bas gal te 'dir ni chos yin na/_/lus kyi bde ba chos ma yin par 'gyur ba ste/_/pha rol
[\[26a.2\]]du ni bde ba chos kyis kyang 'thob la/_/de phyir 'di yis chos kyi chos min 'bras bu'o/_/gang gi phyir na bsams pa'i dbang gis lus yin la/_/rab tu 'jug pa dang ni zlog pa dag kyang ngo /_/de phyir sems kyi dul ba nyid ni rig pa ste/_/sems las gzhan pa'i lus ni shing dang mnyas ba'o/_/bza' ba gtsang
[\[26a.3\]]bas gal te bsod nams 'dod na ni/_/de phyir ri dgas rnams kyang bsod nams yod pa ste/_/phyi rol skyes bu gang dag rnams kyang 'bras bu las/_/bskal pa'i nyes pas don rnams gzhan du kha bltas so/_/bsod nams phyir ni sdug bsngal mngon par mtshams sbyor na/_/'o na sdug bsngal mngon par
[\[26a.4\]]mtshams sbyor tshad ma min/_/de ltar gang dag las ni rnam par dag pa'i phyir/_/stegs zhes rab tu zhugs te chu la reg par byed/_/de yang de yi snying la tshim pa tsam yin te/_/chu yis sdig pa dag par byed pa ma yin phyir/_/yon tan ldan bas rig pa'i chu ni gang dang gang /_/de dang de ni sa la gal
[\[26a.5\]]te stegs 'dod na/_/chu yang the tshom med par chu nyid kho na ste/_/de phyir yon tan ldan rnams kho na stegs su go/_/de ltar rigs pa mang po ldan pa de dang de/_/smras te rnam par mdzes pa'i nyi ma nub bar gyur/_/de nas sbyin sreg du bas kha dog 'gyur ba'i shing /_/dka' thub rab tu zhi ba'i khrus sar
[\[26a.6\]]rnam par zhugs/_/mngon par bton pa'i rab tu 'bar ba'i me yis thal ba ni/_/dbang bskur byas pa'i drang srong skye bos khyab pa ste/_/bzlas bya'i dbyangs kyis kun nas skad sgrogs lha yi tshogs/_/chos kyi lam gyi las kyi mtha' bzhin rab tu zhugs pa'o/_/de ni mtshan mo thang 'ga' mtshan mor
[\[26a.7\]]byed 'od kyis/_/dka' thub rnams la yongs su rtog cing zhugs gyur la/_/dka' thub thams cad yongs su brtags shing mkhyen gyur na/_/dka' thub zhing gi thang de las ni gshegs par gyur/_/de'i gzugs bdag nyid chen por sod ba'i yid rnams kyis/_/dka' thub gnas ldan rnams ni de nas de
[\[26b\]]
[\[26b.1\]]rjes gshegs/_/'phags min sdig pa rnams kyis zil non yul las ni/_/drang srong chen po rnams ni chos bzhin pha rol gshegs/_/de nas ral pa shing shun zur phud kyis rol ba'i/_/dka' thub nor dang ldan ba de rnams des gzigs shing /_/de dag rnams kyis dka' thub rnams
[\[26b.2\]]la rjes brten te/_/dpal dang ldan la dge ba'i shing gi rtsa bar gnas/_/de nas dka' thub gnas ldan rnams ni nyer 'ongs nas/_/mi mchog de la yongs su bskor nas gnas gyur la/_/de dag rnams kyi rgyan pos mchod ma sngon btang ste/_/dus kyi zhi bas tshig 'di rab tu 'di smras so/_/khyod
[\[26b.3\]]kyis byon tshe gdung gnas gang ba bzhin gyur la/_/rab tu gshegs tshe stong pa bzhin du rab tu thob/_/de phyir brtse ba 'di ni 'bor bar 'os min te/_/'tsho bar 'dod pa'i phangs pa'i tshe yis lus bzhin no/_/lha yi drang srong tshangs pa'i drang srong rgyal po yis/_/drang srong gis bsnyen bsod nams nye bar gang
[\[26b.4\]]ldan ri/_/dka' thub nor ldan rnams kyi dka' thub de rnams ni/_/gang gi nye logs dag nas mang por 'gyur ba'o/_/de bzhin kun nas bsod nams dag gi stegs gyur la/_/nam mkha'i 'og gi them skas dag tu gyur pa ste/_/lha yi drang srong rnams dang drang srong chen po ni/_/chos kyi bdag nyid bdag nyid
[\[26b.5\]]chen po rnams kyis bsnyen/_/'di nas slar yang khyad 'phags chos kyi ched las ni/_/byang gi phyogs nyid kho nar bsnyen par nus pa ste/_/blo dang ldan pas gom pa gcig tu gyur pa yang /_/lho yi phyogs su 'gro bar nus pa ma yin no/_/dka' thub nags 'dir ji ste bya ba ngan pa 'am/_/bsre ma'i
[\[26b.6\]]chos sam ltung ba min nam mi gtsang bar/_/khyed kyis mthong ste gang gis khyed 'di bzhugs 'dod min/_/de ni gsung la re zhig sred par bzhugs mdzod cig_/dka' thub gter dang rab tu mtshungs par gyur pa la/_/'di rnams kyis ni dka' thub grogs su 'dod pa ste/_/dbang po dang mnyam khyed dang
[\[26b.7\]]lhan cig gnas pa ni/_/phur bu yi yang mngon par mtho ba 'dren pa yin/_/dka' thub ldan pa'i gtso bos de skad ces smras te/_/srid pa rab tu nyams phyir dam bca' byas pa yis/_/mkhas pa'i gtso bo des ni dka' thub ldan dbus su/_/nang du song ba'i rang bzhin smras par gyur pa'o/_/'gron
[\[27a\]]
[\[27a.1\]]la sdug cing rang gi skye bo dang mtshungs pa'i/_/drang po'i bdag nyid chos 'dzin thub pa rnams kyis ni/_/bdag la rnam pa de ltar bsam pa skyes pa yis/_/bdag gi dga' ba mchog dang bkur sti skyes par gyur/_/mdor bsdus gyur na brtse zhing bsnyen pa 'di rnams dag_/snying la
[\[27a.2\]]song ba'i ngag rnams ngag gis khrus byas bzhin/_/kun nas 'dzin med chos can bdag gi dga' ba ni/_/de ring slar yang cung zhig g.yos par gyur pa nyid/_/de ltar rab tu zhugs pa'i khyed cag skyabs 'os rnams/_/shin tu phyogs su lhung ba yang dag bstan pa rnams/_/bor nas 'gro zhes kho
[\[27a.3\]]bo yi yang sdug bsngal te/_/ji ltar gnyen 'dun rnams ni spangs pa de ltar ro/_/khyed cag rnams kyi chos 'di mtho ris ched du ste/_/bdag gi mngon par mtho bar yang srid ma yin phyir/_/nags der gang gi bdag ni sdod 'dod ma yin te/_/chos las ldog pa rab tu 'jug pa tha dad phyir/_/
[\[27a.4\]]de phyir nags 'di dag na gang gis yongs 'gro ba/_/bdag gi ma dga' ma yin pha rol spyod log min/_/sngon gyi dus na rjes mthun chos la gnas pa yi/_/drang srong chen po thams cad rnams dang mtshungs par gyur/_/de nas don dang ldan la bde zhing yid du 'ong /_/legs mthun mdangs dang ldan
[\[27a.5\]]la snying po dang ldan pa/_/gzhon nu'i tshig ni dka' thub ldan pa de rnams kyis/_/thos nas khyad 'phags dang ldan bkur sti mang pos gshegs/_/de nas gnyis skyes thal ba la nyal kha cig ni/_/lus ring gtsug tor dang ldan shing shun gos gyon zhing /_/mig ni cung zad dmar ser sna ni phra la
[\[27a.6\]]rings/_/lag gcig spyi blugs ldan pas tshig 'di smras pa'o/_/khyod kyis nges pa nyid du rgya chen blo ldan zhing /_/gzhon nu khyed kyi skye ba la ni nyes pa gzigs/_/mtho ris dang ni nyes pa yang dag rnam spyod phyir/_/thar pa gang gi blo gros yod pa de yin no/_/mchod sbyin dka' thub nges ba de dang de
[\[27a.7\]]rnams kyis/_/chags pa dang ldan mtho ris la ni 'gro bar 'dod/_/dgra bo bzhin du chags dang lhan cig g.yul sprad nas/_/sems pa rang ldan thar pa ru ni 'gro bar 'dod/_/de phyir gal te khyod kyi blo gros 'di nges na/_/skyen par khyed nyid 'bigs byed phug par gshegs mdzod
[\[27b\]]
[\[27b.1\]]cig/_/gang zhig mthar thug nges par legs pa thob ba'i mig/_/thub pa 'di ni de ru mtshan mo min par gnas/_/de phyir khyod kyis de nyid lam ni thob 'gyur la/_/sred par gyur na yang dag rab tu thob par 'gyur/_/bdag gi mthong ba ji ltar blo gros de de ltar/_/de nyid kyi yang blo gros bor
[\[27b.2\]]nas 'gro bar 'gyur/_/gsal zhing mtho ba'i shangs dang rnam rgyas yangs pa'i spyan/_/zangs mdog ya mchu ma mchu rno dkar mche ba can/_/ljags ni dmar zhing phra ba'i zhal dang ldan pa 'di/_/shes bya'i rgya mtsho mtha' dag la ni 'gro ba nyid/_/khyod kyi zab pa dang ni gting dpag dka' gang
[\[27b.3\]]dang /_/gang zhig sgron ma nyid dang mtshan rnams gang yin pas/_/sngon gyi bskal par drang srong gis kyang ma mthong ba'i/_/slob dpon nyid de sa la mngon par dga' nas gshegs/_/dka' thub ldan pa de rnams kyis kyang de la yang /_/cho ga bzhin rjes byas nas dka' thub nags der
[\[27b.4\]]gshegs/_/sangs rgyas kyi spyod pa zhes bya ba'i snyan dngags chen po las/_/dka' thub kyi nags su zhugs pa'i le'u ste bdun pa'o//_//de nas mgyogs 'gro spyod de yid mi bde gyur te/_/de ltar jo bo nags su nga med par gshegs la/_/lam du mya ngan med pa 'bad
[\[27b.5\]]pa byas gyur te/_/de lta na yang de yi mchi ma khogs ma gyur/_/gang la jo bo'i bka' la mtshan mo gcig gis ni/_/mgyogs 'gro de dang gshegs par gyur pa'i lam/_/lam de nyid la 'gro zhag dag ni brgyad rnams kyis/_/jo bo nyid dang bral ba de yis sems shing 'ongs/_/'thon ba med pas rgyags
[\[27b.6\]]pa med par gyur pa yis/_/bsngags ldan mgyogs 'gro nyid kyang mdangs med rgyu ba ste/_/de ltar rgyan de rnams kyis brgyan par byas na yang /_/de yis dor bas dpal ni song ba bzhin du gyur/_/phyir log nas kyang dka' thub nags su mngon phyogs te/_/snying rje bar ni yang dang yang du drag tu 'tsher/_/
[\[27b.7\]]lam na ltogs pa ldan pa yin yang 'bru dang chu/_/ji ltar sngon bzhin mngon par ma dga' ma bslangs so/_/de nas 'gro la phan pa'i bdag nyid bdag nyid chen po des/_/ser skya zhes bya'i grong khyer rnam par dman pa la/_/nyin mor byed pas bor ba'i nam mkha' 'bras med bzhin/_/rim gyis de gnyis
[\[28a\]]
[\[28a.1\]]stong pa bzhin du nye bar song /_/pad+ma dkar po dang bcas chu yis mdzes gyur zhing /_/me tog 'dzin pa'i shing rnams kyis ni brgyan pa yang /_/grong khyer pa rnams rab tu dga' ba song gyur te/_/de yi nye ba'i nags de nags ltar mdzes ma gyur/_/de ltar lta byed mchi mas bcom pa'i
[\[28a.2\]]mi rnams ni/_/rab tu 'bar min zhan pa'i yid kyis phyogs su skor/_/'ong du mi ster ba bzhin gnyis po de grong du/_/dal bus log pa'i khrus bzhin mngon par song bar gyur/_/shAkya'i rigs kyi drang srong dang bral 'ongs pa yis/_/lus zags 'gros dang ldan pa de gnyis mthong nas kyang /_/
[\[28a.3\]]sngon tshe shing rta bcu pa'i shing rta 'ongs pa bzhin/_/grong khyer skye bo rnams ni lam du mchi ma phyung /_/de nas mya ngan nye bar ldan ba'i skye bo dag_/mchi ma byung ba rnams kyis 'dun pa la smras pa/_/grong khyer yul 'khor dga' mdzad rgyal bo'i sras po de/_/khyed kyis gang du bor zhes rgyab nas rjes su
[\[28a.4\]]'gro/_/de nas gus ldan skye bo de la des smras pa/_/mi dbang sras po bdag gis yongs su bor ba min/_/ngu bzhin skye bo med pa'i nags su kho bo dang /_/khyim bdag cha lugs dag kyang de yis rnam par spangs/_/de yi tshig ni skye bo de rnams kyis thos nas/_/nges par shin tu dka' ba nyid
[\[28a.5\]]ces nges par song gyur la/_/'gyel zhing mig skyes chu ni rnam par 'thor ba ste/_/yid la smod cing bdag nyid kyis ni 'bras bu long /_/de nas smras pa gnyis skyes rgyal po'i shugs mnga' ste/_/gang du gshegs pa'i nags der di ring zhugs par bgyi/_/lus can dbang po ma tshang rnams
[\[28a.6\]]kyi ji lta bar/_/de dag bral bas bdag cag 'tshe bar 'dod pa med/_/de dang bral ba'i grong khyer 'di ni nags yin la/_/de dang yang dag ldan pa'i nags de grong khyer yin/_/lha ni lha min gsod tshe brgya byin gyis ji ltar/_/de dag bral bas bdag gi grong khyer mdzes ma gyur/_/de
[\[28a.7\]]nas slar yang gzhon nu phyir la log ces te/_/yan lag ma rnams skar khung phreng rnams rab thob ste/_/mgyogs 'gro'i rgyab ni rnam par dben ba mthong gyur nas/_/slar yang skar khung rnams ni rnam par bkag nas ngu /_/brtul zhugs dang ni mya ngan dag gis yid dub cing /_/brtul zhugs la rab zhugs
[\[28b\]]
[\[28b.1\]]pas sras po nyer thob phyir/_/bzlas byas shing gi lha yi khang par mi bdag gis/_/bsam pa ji ltar bya ba de dang de rnams byas/_/de nas mig dag mchi mas rab tu gang ba des/_/mgyogs 'gro blangs nas mgyogs 'gro rjes su 'gro ba ste/_/g.yul 'gyed pa na dgra bos jo bo khyer ba ltar/_/mya ngan dag gis
[\[28b.2\]]mngon bcom mi skyong khang par zhugs/_/mi dbang rgyal po'i khab tu rnam par zhugs pa na/_/rnam par blta zhing mig dag mchi ma 'bab pa yis/_/skye bo la ni sdug bsngal rab tu rtogs 'jug bzhin/_/bsngags ldan mgyogs 'gro gsal ba'i dbyangs kyis ngus par gyur/_/de nas khang pa'i dbus na spyod pa'i bya
[\[28b.3\]]rnams dang /_/nye bar brtags pa'i mgyogs 'gro dam par byed rnams kyis/_/mi dbang sras po log par gshegs la the tshom ste/_/mgyogs 'gro de yi dbyangs la so sor ram 'degs byas/_/ji ltar bsngags ldan mgyogs 'gro 'tsher bar byed pa ste/_/nges par gzhon nu khab tu rnam par zhugs snyam
[\[28b.4\]]ste/_/dga' ba phul du byung bas bslus pa'i skye bo rnams/_/skye bo'i bdag po'i btsun mo'i 'khor gyi nye logs song /_/shin tu dga' ba las ni mya ngan gyis brgyal rnams/_/gzhon nu blta ba la ni g.yo ba'i spyan ma rnams/_/ston ka'i chu gter sprin las glog ni g.yo ba bzhin/_/bud med rnams ni sred
[\[28b.5\]]pas khyim nas phyir la 'thon/_/lan bu rnam par 'phyang zhing dar gos dri ma can/_/mig rtsi dang bral mchi mas mig bcom gdong rnams kyis/_/mtshan mo zad tshe skya rengs kyis mkhar skar ma bzhin/_/byi dor dang bral bud med rid rnams mdzes ma gyur/_/rkang pa rkang gdub dang bral zangs mdog ma
[\[28b.6\]]chags rnams/_/gdong pa rna lung dang bral mgrin pa drang po rnams/_/rang bzhin gyis rgyas brla ni 'og phab dang bral rnams/_/nu ma do shal dang bral stod g.yogs tshad rnams so/_/rten dang bral ba'i 'dun pa dang ni mgyogs 'gro nyid/_/mig ni mchi ma dang ldan de rnams kyis mthong nas/_/nags mthar khyu
[\[28b.7\]]mchog dang bral ba glang rnams bzhin du/_/sems khral gdong ldan yan lag mchog ma rnams ni ngus/_/de nas rgyal po'i btsun mo mchi ma dang bcas par/_/be'u nyams pa'i ma he mo ltar mnyes gshin ma/_/gser gyi chu shing lo 'dab rnam par g.yo ba bzhin/_/gau ta ma mas ni lag pa bzung nas 'gyel/_/
[\[29a\]]
[\[29a.1\]]dpung pa lag pa mnyam zhing gzi brjid bcom pa yis/_/bud med gzhan rnams yid mi bde bas sems med bzhin/_/mchi ma ma bton 'o dod 'bod min dbugs med par/_/g.yo bral ri mo bris pa bzhin du gnas par gyur/_/brtan min bdag po'i mya ngan gyis brgyal
[\[29a.2\]]bud med gzhan/_/rnam par lta byed nas 'bab rgyun gyi gdong rnams kyis/_/sa 'dzin ri bo nas 'bab rgyun gyi rdo ba ltar/_/tsan+dan rab bskus nu ma rnams la rnam par 'thor/_/de rnams kyis ni mig chus btab pa'i gdon rnams kyis/_/rgyal po'i khab de de tshe mdzes par gyur pa ni/_/
[\[29a.3\]]chu gsar dus na chu gter char gyis btab pa yi/_/chu 'dzin pad+ma rnams kyis rdzing bu ji ltar ro/_/rgyas shing bar med legs par zlum pa'i sor mo can/_/rgyan bral rtsa mi mngon pa'i yan lag mchog ma rnams/_/rlung gis g.yos pa'i ljon shing rang gi 'dab mas ltar/_/pad+ma lta bu'i lag
[\[29a.4\]]pa rnams kyis brang rnams brdungs/_/nags rlung gis sgul pad+ma lta bur g.yos pa yis/_/ngang pa rnams kyi 'khrigs pa rnams kyis chu klung ltar/_/brang brdungs rab bskyod 'brel mtho'i nu ma rnams kyis ni/_/de lta na yang mi mo de rnams mdzes par gyur/_/ji ltar brang rnams la ni lag
[\[29a.5\]]pas zug byas pa/_/de ltar lag pa rnams la brang ni zug byed cing /_/le lo can ma brtse med stobs med ma yis der/_/lag pa'i rtse dang brang rnams phan tshun zug byas so/_/de nas khros pas rab tu dmar ba'i spyan ldan ma/_/sems khral gyis sbrel mgrin pa kha zhing ldab ldib dang /_/shugs ring phyung
[\[29a.6\]]bas 'o ma 'dzin g.yo brtan pa yi/_/mya ngan mchi ma 'dzin pa'i grags 'dzin mas smras pa/_/mtshan mo gnyid log dbang med bdag ni rnam spangs nas/_/'dun ba 'dod pa'i shing rta de ni gang du thal/_/gsum po mnyam du song la khyod dang bsngags ldan ni/_/nye bar 'ongs pas kho mo'i yid ni g.yos par gyur/_/kho
[\[29a.7\]]mo 'phags min brtse min bshes ma yin pa'i las/_/phul byung de 'dir byas nas da ni ci la ngu /_/mchi ma ma 'don khyod kyi sems ni sim par 'gyur/_/khyod kyi mchi ma dang ni las de gtam ma yin/_/dga' dang dbang du song dang phan dang legs pa dang /_/ci lta ba bzhin don byed khyod nyid dang 'grogs shing /_/
[\[29b\]]
[\[29b.1\]]slar mi ldog pa'i ched du jo bo sras po thal/_/khyod kyis nga la 'bras bcas sems ni dga' bar gyis/_/mi yi dbang po'i dgra bo dag ni mchog yin la/_/sbyor min la mkhas shes rab med pa'i bshes mchog min/_/nges par mdza' bshes rnam par mi mkhas khyod kyis ni/_/'di yi rigs kyi nye bar nub pa
[\[29b.2\]]chen po byas/_/rab chags dri mas 'dres shing dmar ba'i mig can ma/_/kun nas rgyan dang bral ba 'di rnams mya ngan byed/_/gangs ldan ri bo dang mnyam bdag po gsan na yang /_/bud med rnams ni yugs sa mo bzhin mdzes pa nyams/_/'di dag rnams kyang bya 'dab lag pa rnam bskyod cing /_/
[\[29b.3\]]rtag par phug ron rnams kyi ring ba'i skad rnams ni/_/de dang bral bas 'bras med pho brang 'khor dang bcas/_/gzhal med khang pa'i gtsang rnams shin tu ngu ba 'dra/_/skye bo 'di ni kun nas don med 'dod pa ste/_/bsngags ldan mgyogs 'gro de yang nges pa nyid du'o/_/mtshan mo skye bo gnyid che rkun pos rin chen
[\[29b.4\]]bzhin/_/bdag gi 'di ltar 'di nas nor rdzas thams cad stor/_/mgyogs 'gro 'dis ni mda' yi rma srol byung rnams kyang /_/sron par nus zhes grags na lcags rnams smos ci dgos/_/bdag gi snying dang 'dra ba'i dpal ni blangs gyur nas/_/'dis ni lcags lhung 'jigs las song ba yin nam
[\[29b.5\]]ci/_/mi dbang pho brang yongs su gang ba bzhin du ni/_/'phags pa min las da lta drag tu 'tsher bar byed/_/gang gi tshe na bdag gi dga' ba phyi rol gshegs/_/de yi tshe na mgyogs 'gro lkugs pa thang chad gyur/_/gal te skye bo dag la go bar 'tsher byed dam/_/yang na rmig pas sa
[\[29b.6\]]la rmig pa'i sgra byed dam/_/yang na 'gram pa'i sgra ni mchog tu bskyod na ni/_/bdag la sdug bsngal 'di 'dra 'byung ba ma yin no/_/de ltar 'dir ni lha mo'i smre sngags la brten zhing /_/mchi mas 'dud pa yi ge'i tshig dag thos gyur nas/_/'og tu gdong phyogs mchi ma dang bcas thal sbyar te/_/
[\[29b.7\]]'dun pas lan 'di dal bus smras par gyur pa'o/_/lha mo bsngags ldan la ni smod par 'os min zhing /_/kho bo la yang khro bar mdzad pa 'os ma yin/_/kho bo cag gi skyon min lha mo mkhyen par mdzod/_/mi yi lha de lha bzhin bkra shis kun gyis gshegs/_/bdag gis rgyal po'i brtan pa
[\[30a\]]
[\[30a.1\]]shes pa yin na yang /_/lha nyid gang dag gis ni stobs las byas pa bzhin/_/bdag gis mgyogs 'gro 'di ni nye bar 'ongs pa de/_/lam na ngal ba med par de ltar rjes su song /_/mgyogs 'gro mchog 'di nyid kyang gshegs tshe sa la ni/_/bar snang dag la
[\[30a.2\]]bzung bzhin rmig pas ma reg cing /_/de bzhin lha yi ched du gdong ni sngogs byas bzhin/_/'gram pa'i sgra ni byas min 'tsher ba dag kyang med/_/gang las sa skyong bdag nyid skyes pa gshegs pa na/_/de tshe sgo ni rang nyid bye bar gyur pa ste/_/mtshan mo'i mun pa nyi mas bzhin du bsal gyur te/_/
[\[30a.3\]]de yi phyir yang lha yi cho ga de zung shig_/gang phyir mi dbang bka' las skye bo stong phrag dag_/khang pa dang ni grong khyer nyid du bag yod kyang /_/de tshe de ni gnyid kyis phrogs shing ma sad de/_/de yi phyir yang lha yi cho ga de zung shig/_/gang phyir nags na gnas la mthun pa'i gos dag ni/_/lha na gnas
[\[30a.4\]]pas dus su 'di la byin gyur la/_/rgyan dag mkha' la rab tu gtor ba de khyer te/_/de yi phyir yang lha yi cho ga de zung shig/_/de phyir de ltar lha mo nged gnyis la skyon du/_/ji ltar song ba de la rtog par 'os ma yin/_/mgyogs 'gro 'di dang bdag gi 'dod pa mi mdzad par/_/de ni lha rnams dag gis rjes
[\[30a.5\]]'gro byas shing gshegs/_/de ltar bdag nyid chen po de yis rab gshegs pa/_/lha yi mtshar mang bud med de rnams kyis thos nas/_/rab tu gshegs las yid la 'bar ba yang 'thob ste/_/mya ngan rab tu nyams bzhin ngo mtshar ldan par thal/_/de nas yid mi bde bas yongs lding mig can ma/_/phrug
[\[30a.6\]]gu rab tu nyams pa'i 'ol ba sdug bsngal bzhin/_/rmongs gyur nyid kyang mchi ma dang ldan gdong gis smras/_/rlabs chen dang ldan 'jam zhing dkar min dge ba ste/_/so so so sor rtsa ba nas 'khrungs gyen du 'khyil/_/de yid bu skyes sa la 'thor ba de rnams ni/_/mi dbang dbu rgyan la ni yongs su dkri bar 'os/_/
[\[30a.7\]]phyag ni rab 'phyang ri dgas rgyal po'i stobs mnga' zhing /_/khyu mchog chen po'i spyan ldan gser 'bar 'od mnga' ba/_/'brug dang rnga yi sgra ldan sku stod rnam par yangs/_/de ltar gyur kyang dka' thub gnas su gnas par 'os/_/sor mo legs skyes 'jam zhing dra bas 'brel pa dang /_/long bu mi mngon pad+ma'i
[\[30b\]]
[\[30b.1\]]rtsa ba ltar 'jam la/_/dbus na 'khor lo dang bcas zhabs ni de dag gis/_/drang srong rnams kyi nags mtha'i sa la 'gro 'am ci/_/khang bzangs logs na khri dang gdan la 'os pa ste/_/rin chen na bza' lci min tsan+dan gyis spras shing /_/de yi lus ni mdangs dang ldan pa nags dag tu/_/grang dang dro dang
[\[30b.2\]]chu 'od rnams su bskor ram ci/_/rigs dang gzugs dang stobs dang sems pa dag dang ni/_/thos dang phun sum tshogs dang na tshod kyis khengs shing /_/slong bar ma yin ster ba nyid du mngon 'ongs pa/_/de ni pha rol dag la slong mo rgyu 'am ci/_/gser khri dang zhing gzims mal dag la gzims nas ni/_/
[\[30b.3\]]mtshan mo sil snyan sgra rnams dag gis rab slong ba/_/gos kyi phyogs gcig bar na sa yi logs la ni/_/bdag gi brtul zhugs ldan de de ring ji ltar gzims/_/snying rje'i smre sngags rab tu zlos pa 'di thos nas/_/bud med de rnams phan tshun lag pas yongs 'khyud de/_/ljon shing g.yos las me
[\[30b.4\]]tog las ni sbrang rtsi bzhin/_/rnam par lta byed dag nas chu dag 'thor ba'o/_/de nas ngang pa med pa'i ngang mo bzhin du ni/_/grags 'dzin ma ni nor 'dzin sa la 'gyel gyur la/_/rnam par 'khrugs shing yang dang yang du ldab ldib kyi/_/skad kyis de dang de dag rnam par smras pa'o/_/chos dang lhan
[\[30b.5\]]cig spyod pa mgon med kho mo ni/_/de yis dor nas gal te chos ni byed 'dod cing /_/chos dang lhan cig spyod ma dang bral dka' thub gang /_/yongs su longs spyod 'dod 'di'i chos ni ga la zhig/_/sngon gyi sa skyong rnams des nges par ma mthong ste/_/legs mthong chen po la sogs mes po chen
[\[30b.6\]]po rnams/_/bdag po ldan ma dang bcas nags su gshegs gyur la/_/kho mo dang bral chos byed 'dod pa de ltar ltos/_/mchod sbyin du 'am rig byed cho gas 'dus byas shing /_/pho mo gnyis la dbang bskur de yi 'bras bu ni/_/gzhan du mnyam por longs spyod 'dod pa ma mthong ste/_/de nas
[\[30b.7\]]bdag la 'di yi chos la ser sna skyes/_/bdag nyid la ni sdud dang phan tshun phrag dog cing /_/yang yang rtsod par chos 'ga' des ni nges par shes/_/khro ba kho mo spangs nas dbang chen 'jig rten du/_/'jigs med lha mo las ni dga' ba len par 'dod/_/de la lus kyi yon tan bzung ba'i
[\[31a\]]
[\[31a.1\]]btsun mo de/_/ci 'dra zhig gam 'di ni bdag gis bsam mno ste/_/bdag gi gus pa nyid dang bud med bor nas ni/_/nags su gang phyir des ni dka' thub rnams la gdung /_/nges par bdag gi 'dod 'di mtho ris bde phyir min/_/sems ldan skye bo de ni rnyed par dka' ba min/_/
[\[31a.2\]]sdug pa des kyang bdag la 'di 'am gzhan du rung /_/gang gis ma spangs zhes ni bdag gi yid la re/_/gal te bdag ni jo bo'i gzigs byed yangs pa'i zhal/_/gtsang zhing bzhad pa gyen du blta ba'i skal med na/_/skal ba dman par 'os min sgra gcan 'dzin de yang /_/pha yi pang na
[\[31a.3\]]yongs su gnas par nam zhig 'gyur/_/e ma yid mnga' 'di yi lus ni shin tu gzhon/_/yid ni mi rnams kyis bsngags shin tu sra ba ste/_/ngag gi skad grag rab zos dgra yang dga' ba yi/_/bu ni byis pa 'di 'dra kye ma spong bar byed/_/bdag gi 'dod pa'i sems kyang shin tu sra ba
[\[31a.4\]]ste/_/rdo las gyur ram yang na lcags las byas pa'am/_/bder 'os jo bo dpal dor nags su song ba la/_/mgon med ldan pa gang zhig dum bur ma song ngo /_/de lhar lha mo bdag po'i mya ngan gyis brgyal te/_sems shing rnam zlos lan cig ma yin 'di dus la/_/rang bzhin brtan yang dam
[\[31a.5\]]ba mo de mya ngan gyis/_/brtan pa dran pa ma yin ngo tsha ma byas so/_/de nas de ltar mya ngan gyis smra rnam 'khrugs pa'i/_/grags 'dzin ma ni sa la 'gyel ba mthong nas ni/_/char gyis btang bas pad+ma chen po bzhin du ni/_/mchi bcas gdong gis bud med rnams ni cho nges 'debs/_/bzlas brjod
[\[31a.6\]]rdzogs shing sbyin sreg bkra shis byas gyur te/_/mi skyong nyid kyang lta gang dag nas phyir gshegs pa/_/rdo rje'i sgra yis glang po ji bzhin skye ba yi/_/nyam thag sgra des kun nas bcom zhing g.yos par gyur/_/'dun pa dang ni bsngags ldan gnyis po mthong nas kyang /_/sras kyi nges par brten pa
[\[31a.7\]]yang dag gsan nas ni/_/bde sogs bdag po'i ltad mo zin pa'i rgyal mtshan bzhin/_/mya ngan gyis bcom sa yi bdag po 'gyel bar gyur/_/de nas sras po'i mya ngan gyis rmongs yud tsam zhig/_/skye bo mtshungs mnyam mngon pa'i skye bos bzung gyur la/_/chab kyis gang ba'i spyan gyis mgyogs
[\[31b\]]
[\[31b.1\]]bgro la gzigs nas/_/sa yi logs nas sa skyong gis ni sme sngags bton/_/g.yul 'gyed pa na dga' chen mang po byas nas ni/_/bsngags ldan khyod kyis bdag gi dga' ba ma yin byas/_/bdag gi dga' ba yon tan dga' de gang gis ni/_/dga' ba yin yang dga' ba med bzhin nags
[\[31b.2\]]su bor/_/de phyir de nyid gang du gshegs pa der bdag khyer/_/yang na de ni slar yang skyen par khyer la shog_/tshabs cher na ba'i sman dang bral bas de bzhin du/_/de dang bral bas bdag gi 'tsho ba med pa'o/_/rgyal bu gser 'bab 'chi bas phrogs par gyur pa na/_/dka' thub gang
[\[31b.3\]]las yang dag rgyal ba shi ma gyur/_/bdag kyang chos 'dzin sras po gshegs par gyur pa na/_/bdag nyid thar 'dod bdag nyid med pa lta bur gyur/_/rgyal rigs bcu byas khyab bdag skye dgu'i bdag bo ni/_/mchog dang mchog min shes pa nyi ma'i sras po yi/_/bu ni phangs shing sdug bsngal dam
[\[31b.4\]]pa dang bral la/_/yid mi bde byas yid kyi rmongs pa gang las min/_/rgyal bo a dza'i sras po blo dang ldan pa ni/_/mi bdag dbang po'i grogs la bdag gi 'dod pa ste/_/sras po nags su song la gang zhig lhar song la/_/mchi ma don yod ma yin bkren pas 'chos so kye/_/
[\[31b.5\]]khyod kyis bdag gi chu yi snyim pa de gang du/_/phrogs pa'i dka' thub gnas der bzang po bdag la smros/_/de la bdag gi skom pa 'dis ni yongs 'dod de/_/bdag gi srog ni yi dgas 'gro bar 'dod/_/de ltar sras dang bral ba'i sdug bsngal skyes gyur te/_/sa dang 'dra ba'i
[\[31b.6\]]lhan skyes brtan pa rnam spangs nas/_/rA ma'i mya ngan dag gis shing rta bcu pa bzhin/_/mi skyong 'du shes bral bzhin mang po rnam par labs/_/de nas de la thos dang dul dang yon tan ldan/_/rab bgres mdun na 'don dang blon po blo gros kyis/_/mnyam par gzhag 'di ji lta ba bzhin
[\[31b.7\]]smas gyur te/_/yongs su gdung ba'i gdong min mya ngan med pa'ang min/_/mi mchog brtan pa mya ngan thong la brtan par gshegs/_/mya ngan bzhin du mchi ma 'don par 'os ma yin/_/me tog phreng ba rnying bzhin phun tshogs bor nas ni/_/sa na mi skyong mang po nags su shin tu song /_/gzhan yang
[\[32a\]]
[\[32a.1\]]de yi dgongs pa nges pa 'di sngon tshe/_/drang srong dkar ming de yi tshig ni dran par mdzod/_/mtho ris su yang 'khor los sgyur ba'i rgyal srid la/_/skad cig kyang de gnas par bde bas nus ma yin/_/gal te yang de mi mchog 'bad pas byas pa ste/_/myur bar bka' lung stsol
[\[32a.2\]]mdzod ji snyed 'dir 'gro bgyi/_/sna tshogs rnams kyi khyed kyi sras po de yi ni/_/sna tshogs mang bo'i 'thab mo de rnyed der byed shog_/de nas de gnyis la ni mi bdag gis bslabs la/_/de phyir nges par 'di nas khyed gnyis mngon par song /_/bu la lhag par chags pa'i nags kyi bya yi bzhin/_/bdag
[\[32a.3\]]gi sems ni dga' bar rab tu song ma yin/_/dam pa zhes ni mi dbang bstan las blon po dang /_/mdun na 'don pa de gnyis nags der song bar gyur/_/byas zhes gna' ma'i skye bo dang bcas btsun mor bcas/_/mi skyong gis kyang bya ba lhag ma rab tu mdzad/_/sangs rgyas kyi spyod pa zhes bya
[\[32a.4\]]ba'i snyan dngags chen po las/_btsun mo'i 'khor smre sngags bton pa'i le'u ste brgyad pa'o//_//de nas de'i tshe mdun na 'don dang blon po de/_/mi skyong mchi ma'i lcag gis mngon par bsnun pa dag_/phug pa'i dam pa'i rta bzhin 'bad pa thams cad las/_/
[\[32a.5\]]bsam pa bzang pos skyen par nags der song bar gyur/_/'dra ba'i rjes 'brangs ngal ba skyes pa de gnyis ni/_/dka' thub nags der dus su nye bar phyin nas ni/_/rgyal po'i rdzu 'phrul dor de dul ba'i spyod pa yis/_/drang srong shes ldan bu yi khang par nye bar song /_/de dag gis ni tshul
[\[32a.6\]]bzhin bram ze de mchod nas/_/de ni de dag la yang rjes mthun mchod pa ste/_/gdan byas pa dag bdag tu lta ba bcad nas ni/_/shes ldan sras po gdan gnas pa la gtam smras so/_/mdangs gtsang gtsang zhing rnam par grags pa'i yangs pa mnga'/_/bu ram
[\[32a.7\]]shing pa'i rigs su rab 'khrungs rgyal po yis/_/shru ka rab tu 'dzin dang gsang sngags yongs 'dzin la/_/nag por skye bo 'di ni khyod kyis rig par mdzod/_/dbang po dang mtshungs de yi rgyal ba dang mtshungs sras/_/rga dang 'chi ba'i 'jigs pa dag ni sgrol 'dod de/_/
[\[32b\]]
[\[32b.1\]]'di na mngon par nye bar 'ongs grag de yi phyir/_/bdag cag nye bar 'ongs par bcom ldan mkhyen par mdzod/_/de dag la des smras pa phyag ring gyur pa de/_/rab tu thob gyur gzhon nu shes pa min pa min/_/chos 'di 'khor bar byed ces mngon par mkhyen nas ni/_/
[\[32b.2\]]mngon par gdong phyogs ma yin thar bzhed skyen par gshegs/_/de nas de las de nyid de dag nyer thob nas/_/bram ze de la snyan dngags phab nas de ma thag_/dub kyang ma dub pa bzhin rgyal po la gus pas/_/de nyid gang nas gshegs pa de nas rab tu song /_/song ste de nas de dag
[\[32b.3\]]gi ni rngon pa dang /_/rnam par bral ba'i sku lus rab tu 'bar ba de/_/nyi ma sdug po'i longs spyod dag la zhugs pa ltar/_/lam ni shing gi rtsa bar nye bar bzhugs pa mthong /_/de nas de la mdun na 'don dang sngags 'dzin bcas/_/theg pa rnam par spangs nas nye bar gshegs pa ste/_/
[\[32b.4\]]slar gnas thub pa'i bu ni g.yon gyi lhar bcas pas/_/nags gnas lhag spyod lta bar 'dod pa ji ltar ro/_/lha na pa ba sangs dang phur bus dbang chen bzhin/_/de dag gis ni de nyid bskyed cing mchod pa'o/_/lha na pa sangs phur bu dag la dbang chen bzhin/_/mchod 'os des ni de gnyis
[\[32b.5\]]dag la slar mchod do/_/sbyor bar song ba'i zla ba nye sar nab so bzhin/_/de nas kun nas mngon par rjes gnang byas pa ni/_/de dag shA kya'i rigs kyi rgyal mtshan de yi ni/_/nye logs dag tu song ba rnam par mdzes par gyur/_/shing gi rtsa bar gnas pa mngon par 'bar ba yi/_/rgyal po'i
[\[32b.6\]]sras po de la mdun na 'don gyis smras/_/lha na yongs 'dus dag la brgya byin sras po ni/_/rgyal ba nye bar gnas la phur bu ji ltar ro/_/khyod kyi mya ngan zug rngu snying la btags pa na/_/sa yi logs la rmongs shing brgyal bar gyur pa ste/_/gzhon nu mig gi chu yi char ltar rgyal po yis/_/
[\[32b.7\]]gang zhig khyod la smras pa 'di ni mkhyen par mdzod/_/khyod kyis chos la rab dmigs nges par shes pa ste/_/khyod kyi 'byung bar 'gyur pa'i don ni shes pa'o/_/khyod kyi dus ma yin par nags su bsnyen las bdag_/me dang rab mtshungs mya ngan me yis tshig pa'o/_/de phyir tshur
[\[33a\]]
[\[33a.1\]]spyon chos dga' dag gi dga' ston du/_/chos kyi don du blo gros de nyid thong mdzod dang /_/chu bo'i shugs kyis 'gram ngogs mngon par bcom pa bzhin/_/bdag la mya ngan shugs 'dir rab tu 'phel ba'o/_/rlung dang nyi ma me dang thog chen rnams kyi ni/_/'jug
[\[33a.2\]]pa gang zhig sprin dang chu me ri rnams su/_/rnam par 'byer dang skems dang srog dang 'byed rnams kyis/_/bdag cag rnams la mya ngan gyis 'jug pa de byed/_/de phyir re zhig nor 'dzin bdag nyid longs spyod la/_/dus su bstan bcos mthong ste nags su gshegs gyur te/_/'byung po
[\[33a.3\]]thams cad la ni brtse ba chos yin phyir/_/mi 'dod gnyen 'dun kho bo la ni ltos par mdzod/_/chos de nags nyid kho nar 'grub pa ma yin te/_/sdom brtson rnams kyis nges par grong khyer na yang 'grub/_/'dir ni blo dang 'bad pa dag ni mtshan ma ste/_/nags dang stag ni 'jigs pa dag gi
[\[33a.4\]]mtshan ma'o/_/dbu rgyan 'dzin zhing dpung par rna cha do shal dang /_/dpung rgyan rnam par rengs pa'i phyag mnga' mi dbang rnams/_/phun tshogs yan lag dbus na yongs su gnas rnams kyis/_/khyim na gnas kyang thar ba'i lam ni rab tu thob/_/bstan pa'i nu bo
[\[33a.5\]]stobs dang rdo rje'i lag pa dang /_/rnam mdzes bu dang chu stod de nas mthar gnas lha/_/lus 'phags rgyal po skyes byed dang ni de bzhin du/_/grong dang ljon shing can dang sde rgyal rgyal po rnams/_/nyes legs chos kyi cho ga la ni rnam dul ba'i/_/mi bdag khyim na gnas pa de rnams
[\[33a.6\]]mkhyen mdzod la/_/nor gyi bdag po dang ni mi skyong dpal dag ste/_/gnyis po dag kyang de phyir dus gcig mkhyen par mdzod/_/mngon par dbang bskur byas pa'i chu yis brlan pa nyid/_/gdung ba skyob pa'i gdugs bzung khyed la drag tu ni/_/nye bar 'khyud nas kun nas gyen du lta ba ste/_/dga'
[\[33a.7\]]ba des ni nags su rab tu 'jug par 'dod/_/de ltar mchi mas 'dud pa'i yi ge'i tshig gis ni/_/khyed nyid la ni sa yi bdag pos smras pa ste/_/thos nas de la brtse zhing de la dga' don du/_/khyed kyi brtse bas rjes su 'gro bar 'os pa'o/_/khyod las byung ba'i mya ngan chu ni gting med pa'i/_/_
[\[33b\]]
[\[33b.1\]]sdug bsngal rgya mtshor shAkya'i rgyal po nub gyur te/_/de phyir mgon po rgya mtshor bying la gru bzhin du/_/dman zhing rten dang bral ba de ni sgrol mdzod cig_/chu bo gang gA'i lto nas byung ba 'jigs byed dang /_/lhag spyod dang ni ngan spong sras po lhag spyod kyis/_/pha yi dga' ba'i don du
[\[33b.2\]]las byas thos nas ni/_/khyed kyang yab kyi bzhed pa mdzad par 'os pa lags/_/gnyen bshes be'u nyams par gyur pa'i ba bzhin du/_/rgyun mi 'chad par nyam thag snying rjer ngu ba mo/_/drang srong ri byi bsnyen zhing phyogs su ma song ba/_/yang dag skyed par byed pa'i lha mo mkhyen par mdzod/_/
[\[33b.3\]]ngang pa rnam par bral ba'i ngang mo lta bu dang /_/nags na glang po dang bral glang mo lta bu ni/_/mgon dang bcas kyang mgon med dman zhing nyam thag pa'o/_/btsun mo gzigs pa yis ni skyob par 'os pa yin/_/sras gcig byis pa sdug bsngal 'os pa ma yin pa/_/kun nas gdung
[\[33b.4\]]ba mthar gyur pa ni 'dren pa ste/_/gang ba'i zla ba sgra gcan nye bar bsgyur las bzhin/_/sgra gcan 'dzin de gnyen gyi mya ngan las thar mdzod/_/pho brang btsun mo'i 'khor dang grong khyer mtha' dag ni/_/khyed dang bral ba'i bud shing can gyi mya ngan me/_/phyir 'byung dbugs ni du ba mun pa'i
[\[33b.5\]]rtse mo yis/_/tshig pa dag ni khyed la lta ba'i chu 'dod do/_/mdun na 'don pa de yi tshig dag gsan gyur nas/_/byang chub sems dpa' yongs su gang ba'i sems dpa' des/_/yon tan ldan zhing yon tan shes pas yud tsam zhig_/bsam gtan mdzad nas rigs pa'i lan 'di
[\[33b.6\]]smras pa'o/_/pha rnams kyi ni bu la dgongs pa shes pa ste/_/gang zhig bdag la sa skyong gi ni khyad par du/_/shes pa yin yang na dang rga dang rgud pa las/_/'jigs te nags su phyin nas rang gi skye bo dor/_/mthar ni gal te dga' ba dang bral ma yin na/_/rang gi skye bo dga' ba lta 'dod cis
[\[33b.7\]]ma yin/_/gang tshe yun ring gyur kyang rnam par 'bral ba ste/_/de phyir bla ma brtse ba yin yang 'dor bar bgyi/_/gang yang bdag gi ched du mi yi bdag po yi/_/mya ngan khyod kyis smras des bdag la dga' ba med/_/gang phyir rmi lam yang dag 'dus par gyur rnams su/_/rnam par 'bral
[\[34a\]]
[\[34a.1\]]bar 'gyur la kun nas gdung bar byed/_/'gro ba'i spyod pa rnam pa sna tshogs mthong nas ni/_/de bzhin du yang khyod kyi blo gros nges par song /_/bu min gnyen min kun nas gdung ba'i rgyu yin bzhin/_/'ching ba de ni shes pa med pa'i mtshan ma nyid/_/lam du 'gro rnams 'dir ni
[\[34a.2\]]'dus pa ji lta ba'i/_/skye dgu rnams ni dus su nges par 'bral ba ste/_/gnyen 'dun dam 'cha' skye bos rnam par dman pa yi/_/shes rab ldan pa'i skye bos mya ngan bsnyen nam ci/_/gzhan du rang gi skye bo dor nas 'dir 'ongs la/_/'dir yang rab tu bslus nas slar yang 'gro ba ste/_/der song nas
[\[34a.3\]]kyang pha rol gzhan du 'gro 'gyur la/_/de ltar 'dor ldan skyo la rjes su brten nam ci/_/gang tshe mngal nas bzung ste gnas skabs thams cad du/_/gsod pa'i phyir ni 'chi ba rab tu gnas pa ste/_/bu la dga' ba der ni khyed kyis smras pa yi/_/bdag gi nags su brten pa gang phyir dus ma yin/_/
[\[34a.4\]]yul la mngon par lhung tshe dus ma yin pa de/_/de bzhin nor gyi cho gar zhugs pa dus yin no/_/dus rnams kun du dus kyi 'gro ba khyab pa ste/_/dge legs nges par thob pa dus yod ma yin no/_/gang yang rgyal pos bdag la rgyal srid 'dir bzhad la/_/de yang yab kyi rgya
[\[34a.5\]]chen mtshungs shing 'dra ba ste/_/sred pa las ni nad pa'i mi 'phrod zas bzhin du/_/bdag gis rab tu 'dzin par nus pa ma yin no/_/gti mug rmongs pa'i gzhi ma mi skyong rgyal po nyid/_/rab tu 'thob par mi ni mkhas pas gang phyir nus/_/gang du skyo ba dang bcas rgyags dang
[\[34a.6\]]ngal dub dang /_/pha rol log par spyod pas ches la gnod pa'o/_/'dzam bu chu gser bzhin du gsal ba'i lding khang ni/_/dug dang 'dres pa'i kha zas bzang po lta bu dang /_/gza' yis 'khrugs pa'i pad+ma dang bcas chu lta bu/_/rgyal srid dang ni gser dag sdug bsngal dag gi
[\[34a.7\]]rten/_/de ltar rgyal srid chos min bde ba ma yin pa/_/ji ltar mi gtsang skyes te mi dbang snga ma rnams/_/sdug bsngal yongs su spang bya na tshod rab mchog tshe/_/rgyal srid nges par dor nas nags su song bar gyur/_/rin chen bzhin du tshim ba mchog ni nyer mkhyud nas/_/'brog
[\[34b\]]
[\[34b.1\]]dgon dag na rtswa dag zos pa mchog yin la/_/sbrul nag bzhin du mthong ba ma yin nyes pa ni/_/rnyed bla'i dpal dang lhan cig nyal ba mchog ma yin/_/rgyal srid rnam par spangs pa rgyal po rnams kyi chos/_/mngon par 'dod pas nags su rab 'jug bsngags pa ste/_/nags
[\[34b.2\]]tshal yongs su dor nas khyim du rab 'jug pa/_/dam bca' nye bar bcom pa'i 'thad pa ma yin no/_/rigs su skyes shing sems pa dang bcas mi gang gis/_/chos ni mngon par 'dod pas nags su rab zhugs la/_/ngur smrig rab tu dor nas ngo tsha rnam spangs nas/_/grong khyer 'joms pa yi
[\[34b.3\]]yang grong la bsnyen ma yin/_/sred dang rnam par rmongs dang yang na 'jigs pa yis/_/gang zhig skyugs pa'i bza' ba slar yang len byed la/_/sred pa de ni rmongs dang yang na 'jigs pa yis/_/'dod pa rnams ni dor nas slar yang len par byed/_/gang zhig rab 'bar khang pa dag nas ci zhig
[\[34b.4\]]ltar/_/byung nas slar yang de nyid kho nar rab 'jug la/_/nyes pa mthong de khyim na gnas pa dor nas ni/_/rmongs pas slar yang len par mngon par 'dod pa'o/_/gang yang mi skyong khyim na gnas pas thar pa ni/_/'thob pa dang ldan zhes thos de ni med pa ste/_/zhi ba gtso bo'i thar pa'i chos ni gang la yang /_/
[\[34b.5\]]chad pa gtso bo'i rgyal po'i chos ni gang du'o/_/zhi ba dga' ba gal te rgyal srid dman pa ste/_/rgyal srid la blo gal te zhi ba rnam par nyams/_/grang dang dro dang me dang chu yi gcig nyid bzhin/_/zhi ba dang ni rno nyid 'thad pa ma yin no/_/me dang chu yi 'du ba yod pa ma yin la/_/khram dang drang
[\[34b.6\]]po'i 'du ba yod pa ma yin zhing /_/'phags dang sdig pa'i 'du ba yod pa ma yin te/_/zhi dang chad pa'i 'du ba yod pa ma yin no/_/de phyir sa 'dzin bdag po de rnams nges pas sam/_/rgyal po'i srid rnams spangs te zhi ba thob pa can/_/rgyal srid dag la bsnyen nam dbang po sbas nyid las/_/
[\[34b.7\]]mthar ma thug par thar par mngon pa'i nga rgyal byas/_/de dag rnams kyi rgyal srid la zhi ji lta bzhin/_/bdag ni nags tshal rab thob nges pas ma yin zhing /_/khyim dang gnyen gyi 'du shes zhags pa bcad nas ni/_/thar gyur slar yang rab tu 'jug par 'dod ma yin/_/de ltar bdag
[\[35a\]]
[\[35a.1\]]nyid rnam shes yon tan rjes mthun pa/_/re 'dod spangs shing gtan tshigs ldan pa sgrogs pa ste/_/mi dbang bdag nyid skyes kyi smra ldan thos gyur nas/_/gsang sngags 'dzin pa yis kyang lan ni smras pa'o/_/gang zhig chos kyi cho gar nges pa khyod kyi 'di/_/
[\[35a.2\]]rig pa min pa ma yin 'di ni dus rig min/_/na tshod la gnas yab ma mya ngan phyir byin nas/_/chos 'dod khyod kyi chos ma yin par gyur pa'o/_/nges par khyed kyi blo yang shin tu phra min pa/_/yang na chos dang don dang 'dod par mkhas ma min/_/gang zhig ma mthong 'bras bu'i don du khyed nyid
[\[35a.3\]]kyis/_/mngon sum don ni yongs su brnyas par mdzad nas gshegs/_/yang srid yod ces kha cig dag ni smra ba ste/_/med ces kha cig dag ni nges par dam 'cha'o/_/de ltar gang tshe don 'di the tshom gyur pa ste/_/de phyir longs spyod par nus dpal ni nye bar gnas/_/gal te
[\[35a.4\]]slar yang rab tu 'jug pa gang yang yod/_/der ni ji ltar 'bad pa dag la dga' bar bgyi/_/ci ste gzhan du rab tu 'jug pa gang yang med/_/'gro ba 'di yi 'bad rtsol med las thar pa 'grub/_/kha cig 'jig rten pha rol yod ces smra ba ste/_/thar pa'i sbyor ba la ni bsngags pa byed
[\[35a.5\]]ma yin/_/ji ltar me yi dro dang chu yi gsher ba nyid/_/de ltar rab tu 'jug par rang bzhin nyid du smra/_/dge dang mi dge nyid dang srid dang srid min la/_/kha cig rang bzhin las zhes bsngags pa byed pa ste/_/gang phyir 'di dag thams cad rang bzhin las yin te/_/de yi phyir
[\[35a.6\]]yang rab tu 'bad pa don med 'gyur/_/gang zhig dbang po rnams kyis nges par rab spyod pa/_/yul rnams la ni dga' ba dang ni mi dga' nyid/_/gang zhig dga' dang nad rnams dag gis sbyor byed de/_/de la gang gis 'bad dam de ni rang bzhin no/_/chu rnams kyis ni me rnams
[\[35a.7\]]zhi bar nye 'gro zhing /_/'od zer rnams kyis chu ni skams par byed pa ste/_/lus la yang dag gnas pa'i 'byung ba tha dad rnams/_/gcig nyid gyur nas 'gro ba dag ni 'dren par byed/_/gang zhig lag pa rkang pa lto rgyab mgo rnams kyis/_/mngal du song ba'i ngo bo nges par sgrub byed la/_/
[\[35b\]]
[\[35b.1\]]gang tshe bdag nyid de yi de yis sbyor ba ste/_/rang bzhin las byung de shes rnams kyis de smra'o/_/bya dang ri dgas rnams kyi sna tshogs ngo bo dang /_/tsher ma'i rnon po nyid du rab tu byed pa su/_/rab tu 'jug pa 'di kun rang bzhin las yin la/_/'dod pa byed pa yod min 'bad pa gang las
[\[35b.2\]]so/_/de bzhin gzhan rnams dbang phyug las skyes smra ba ste/_/der ni skyes bu'i rab tu 'jug pa la don ci/_/'gro ba'i rab tu 'jug la gang nyid rgyu yin zhing /_/ldog pa la ni nges par de nyid rgyu yin no/_/kha cig bdag gi mtshan ma nyid du smra ba ste/_/rab tu skye ba nyid dang srid pa zad
[\[35b.3\]]pa yang /_/'bad pa med las rab tu skye bar smra ba ste/_/'bad pa yis ni thar pa 'thob par smra ba'o/_/lha yi mchod sbyin drang srong rnams kyi rig byed dang /_/pha yi bu lon med pa bu rnams kyis te mi/_/gang gi grol ba yod pa de yi thar pa zhes/_/bu lon gsum po de dang lhan cig skyes
[\[35b.4\]]pa'o/_/de ltar cho ga'i bya ba'i rim pa 'di yis ni/_/'bad rtsol bcas pa'i thar pa de shes rnam smra la/_/'bad rtsol ldan pa yin yang rnam par gnon pa yis/_/thar pa 'dod pa rnams ni ngal ba thob par byed/_/de phyir zhi ba gal te thar la gus yod na/_/cho gar brjod pa ji ltar
[\[35b.5\]]rigs pas bsnyen mdzod dang /_/'di yi nye bar 'thad pa de ltar gyur pa ste/_/mi yi bdag po'i kun nas gdung ba nyams par 'gyur/_/dka' thub nags tshal dag nas khang par 'jug pa la/_/khyod kyi skyon gyi blo gros gang zhig rab zhugs te/_/yab gcig der yang khyod kyi bsam par ma gyur
[\[35b.6\]]dang /_/snga ma rnams kyang nags nas rang gi khang par gshegs/_/dka' thub nags na gnas pa bu rnams kyis bskor te/_/rgyal po a ma ri Sha grong du zhugs gyur la/_/de bzhin 'phags min rnams kyis sa ni rnam bcom pa/_/dka' thub nags nas 'ongs nas rangs byed kyis gsungs
[\[35b.7\]]so/_/de bzhin rdo ba dang bcas bdag po'i ljon shing ming /_/nags gnas bu dang bcas pa grong du bzhugs pa ste/_/tshangs pa'i drang srong gyur dang thub pa gnas 'jog las/_/sbyin sreg dang bcas mtha' can lha yis dpal bzung ngo /_/rnam pa de ltar chos dang grags par rab bzhugs pa/_/
[\[36a\]]
[\[36a.1\]]nags rnams bor nas khang khyim rnams su song ba ste/_/de phyir dka' thub nags nas chos kyi ched du nyid/_/khyim na rab tu 'gro ba skyon yod ma yin no/_/de nas mi skyong rgyal po'i dga' dang phan pa nyid/_/byas pa'i blon po de yi tshig dag gsan
[\[36a.2\]]nas ni/_/dman min ma 'khrugs chags min brtan dang gnas pa la/_/myur min tshig ni rgyal po sras kyis smras pa'o/_/'dir ni yod dang med ces the tshom gang de ni/_/gzhan gyi tshig gis bdag la 'di na nges pa med/_/dka' thub dang ni zhi bas de nyid rtogs gyur nas/_/
[\[36a.3\]]gang 'dir nges par bdag nyid kyis ni gzung bar bgyi/_/phan tshun gnod cing mi gsal the tshom skye ba yi/_/lta ba dag ni len par bdag gis nus ma yin/_/mun par long bas long ba'i lam mkhan byed pa bzhin/_/mkhas pa'i skye bo su zhig gzhan gyi rkyen gyis 'gro/_/de nyid
[\[36a.4\]]ma mthong gyur kyang 'on kyang kho bo yi/_/dge dang mi dger the tshom na dge blo gros gyur/_/'bras bu med phyir la yang dge ba'i bdag nyid mchog_/smod pa'i bdag nyid de nyid la yang bde ba med/_/rnam gzhag med pa'i lung 'di yang ni mthong gyur
[\[36a.5\]]nas/_/tshad ldan rnams kyis gang smras de ni legs rtogs mdzod/_/nyes la rab dman tshad ldan nyid ni rtogs mdzod dang /_/nyes pa rab tu dman pas bden min smra ba yin/_/khyim la 'jug par dmigs gang bdag la khyod kyis ni/_/smras shing rangs byed la sogs rnams ni dpe
[\[36a.6\]]bstan te/_/de rnams tshad min chos des rnams su nus med cing /_/tshad ma'i ched du brtul zhugs rnams ni yongs su zad/_/de lta na yang nyi ma sa la lhung gyur la/_/gangs dang ldan pa'i ri bos brtan nyid 'dor na yang /_/de nyid ma mthong yul la kha bltas dbang po ni/_/khyim rnams
[\[36a.7\]]dag la so so skye bo mi bsnyen to/_/bdag ni 'bar bar gyur pa'i me la 'jug pa ste/_/don ma byas par khyim gyi gzhi la rab mi 'jug_/de ltar thugs rgyal ldan des dam bca' mdzad gyur cing /_/ji ltar 'dod bzhin bzhengs nas ngar 'dzin med par gshegs/_/de nas mchi ma dang bcas blon
[\[36b\]]
[\[36b.1\]]dang gnyis skyes gnyis/_/de yi bstan pa nyid dang nges pa thos gyur nas/_/gti mug bzhin ldan rjes su song nas sdug bsngal ba/_/dal bus song nas grong khyer nyid du song bar gyur/_/de nas de la brtse dang mi skyong la gus las/_/de dag ltos byas rab tu song zhing gnas gyur
[\[36b.2\]]la/_/gsal zhing snang bas nyi ma blta bar dka' ba ltar/_/de ni lam du lta bar ma nus 'dor bar min/_/mchog tu gshegs te gshegs pa shes phyir de dag gis/_/so pa'i skyes bu gtsang ma sbas pa rnams byas nas/_/dga' zhing sras po 'dod pa'i rgyal po la song nas/_/ji
[\[36b.3\]]ltar blta'am zhes ni ji ltar yang song ngo /_/sangs rgyas kyi spyod pa zhes bya ba'i snyan dngags chen po las/_gzhon nu rjes su tshol ba'i le'u ste dgu pa'o//_//sku stod rgyas shing rgya chen rgyal po'i sras po ste/_/bsreg bya dang bsngags bdag po de dag rnams spangs te/_/dba'
[\[36b.4\]]rlabs g.yo ba'i chu bo gang gA rgal nas ni/_/dpal dang ldan pa'i rgyal po'i khab tu gshegs par gyur/_/ri rnams dag gis legs par sbas dang brgyan pa dang /_/dge dang dka' thub gter bas gzung dang gtsang ba ste/_/zhi ba rang byung tshangs pa mtho ris logs su bzhin/_/ri
[\[36b.5\]]lngas mtshan pa'i grong khyer rab tu thob par gyur/_/zab mor gyur pa'i mdangs dar de yi lugs gsal ba/_/skyes bu rnams ni shin tu gnon pa mthong gyur nas/_/khyu mchog rgyal mtshan de yi brtul zhugs brtan pa bzhin/_/der ni de tshe skye bo rnams ni ya mtshan gyur/_/de rab
[\[36b.6\]]mthong nas gzhan gang ma song de gnas shing /_/der ni gang zhig lam na gnas de rjes 'gro zhing /_/gang zhig skyen por song ste brtan por song gyur la/_/kha cig bsdad pa gang yin de ni langs pa'o/_/skye bo kha cig de la mchod pa'i lag pa yis/_/bsti stang byas nas kha cig
[\[36b.7\]]mgo bos phyag 'tshal zhing /_/kha cig gnyen po'i tshig gis mngon par stod byed cing /_/kha cig de la rab tu mchod nas song bar gyur/_/de rab mthong nas sna tshogs cha lugs rnams ngo tsha/_/rab bkram tshig ni lam du smra ba med par song /_/dngos su gzhan du chos rnams
[\[37a\]]
[\[37a.1\]]dag gi nye logs su/_/kha cig tshul ma yin pa'i blo gros ma gyur to/_/lha dang mtshungs pa'i mi dbang sras po de mthong nas/_/bya ba gzhan ma rnams kyang rgyal po'i lam du ni/_/mchod mang bkur sti sngon 'gro bud med rnams kyi 'am/_/skyes pa rnams kyis mig
[\[37a.2\]]dang ngoms par ma gyur to/_/dpral ba 'am smin ma dag dang zhal lam spyan dag dang /_/sku 'am phyag dag dang ni 'gros sam zhabs dag ni/_/gang gis de yi gang nyid der ni mthong gyur pa/_/de nyid kyis ni de yi mig dag bcings par gyur/_/smin ma mdzod spu dang bcas spyan dag
[\[37a.3\]]yangs pa dang /_/sku lus mdzes shing dge ba'i dra ba dang ldan phyag_/sa skyong nyid du 'os pa'i dge slong cha lugs de/_/mthong nas rgyal po'i khab kyi phun tshogs g.yos par gyur/_/de nas khang pa'i phyi nas rnam rgyas skye bo'i tshogs/_/ma ga d+hA yi khyim gyi ngo bo bzo sbyangs kyis/_/
[\[37a.4\]]mthong bar gyur te de yi rgyu mtshan dris pa ste/_/de nas 'di la skyes bu rnams kyis de smras so/_/ye shes mchog gam yang na sa yi dpal dag ni/_/'thob par 'gyur zhes bram ze rnams kyis gang smras pa/_/rab tu gshegs par skye bos nges par mthong ba yi/_/shAkya'i bdag po'i sras po de ni
[\[37a.5\]]'di yin no/_/de nas don thos yid kyis chags shing zhen gyur pa'i/_/rgyal po yis ni skyes bu de nyid la smras pa/_/de ni gang du song zhes rnam par shes par mdzod/_/de nas de ltar bgyi zhes skyes bu rjes su song /_/g.yo mi spyan ni gnya' shing gang tsam gzigs pa ste/_/gsung ni kun nas snyoms
[\[37a.6\]]shing zab mo'i 'gros mnga' ba/_/g.yo ba'i sems dang lus rnams dag ni nges bsdams nas/_/dge slong mchog nyid de yang bsod snyoms la gshegs so/_/ji ltar nye bar 'thad pa'i bsod snyoms bsnams nas ni/_/rnam par dben zhing char rab 'bab par rab gshegs la/_/der ni
[\[37a.7\]]tshul bzhin rigs pas mngon par gsol gyur nas/_/de ni sa 'dzin ri bo skya bseng la 'dzegs so/_/ro d+ha'i nags kyis nye bar sbas pa'i ri bo der/_/rma bya'i skad kyis rab gang lo ma'i spyil bo na/_/'char ri'i steng na nyi ma gzhon nu ji lta bar/_/ngur smrig gos kyis nyi ma'i nyi ma de mdzes
[\[37b\]]
[\[37b.1\]]so/_/der ni de nyid rgyal po'i 'khor de mthong gyur nas/_/bzo sbyangs rgyal po la ni gtam dag byas pa ste/_/thos nas rgyal po des kyang mchod pa mang po las/_/der ni sbas pa'i rjes su 'brang bas rab tu song /_/skya bseng ri bo mchog la skya bseng na dang ni/_/brtson 'grus mnyam
[\[37b.2\]]zhing ri bo dang mnyam sku lus can/_/mi yi seng ge'i 'gros can cod pan 'dzin pa ste/_/ral pa g.yo ba'i seng ge bzhin du 'dzegs par gyur/_/de nas de yi steng na rtse mor gyur pa yi/_/byang chub sems dpa' dbang po nye bar zhi ba ni/_/ri bong gis mtshan sprin gyi sbubs nas byung ba bzhin/_/
[\[37b.3\]]skyil mo krung gis bzhugs nas rnam par mdzes pa mthong /_/gzugs dang phun sum tshogs dang nye bar zhi ba yi/_/chos kyi sprul pa bzhin du nye bar bzhugs de la/_/ya mtshan dang bcas rab tu bsnyen ldan mi dbang po/_/rang byung la ni brgya byin gyis bzhin nye bar gnas/_/rigs pa
[\[37b.4\]]yis ni rigs pa rig pa rnams kyi mchog_/khams mnyam gyur pa de la song nas dris pa ste/_/de nyid kyis kyang mtshungs shing zhi bas mi skyong la/_/yid ni rang bzhin gnas dang nad med smras par gyur/_/de nas gtsang la glang po'i rna ba ltar sngo ba'i/_/rdo ba'i logs la rgyal po yang
[\[37b.5\]]dag nges gnas shing /_/nye sar nye bar bsdad nas rjes su mthun pa yis/_/de yi dgongs pa rnam par shes 'dod 'di smras so/_/rim pas 'ongs pa nyid dang yongs su brtags pa ste/_/khyod kyi rigs kyis bdag gi dga' ba mchog yin la/_/gang phyir bdag la rang gi na tshod smra
[\[37b.6\]]'dod pa/_/skyes te de phyir brtse ba'i tshig 'di mkhyen par mdzod/_/khyod kyi rigs ni rnam rgyas sngon du nyi ma ste/_/lus kyang na tshod gsar pa gsal la mdzes pa 'di/_/gang phyir 'di ni khyod kyi blo gros rim med pas/_/slong mo nyid la mngon dga' rgyal srid la ma yin/_/khyod kyi
[\[37b.7\]]lus 'di tsan+dan dmar po 'os pa ste/_/ngur smrig gis dkris de ni 'os pa ma yin no/_/lag pa 'di ni skye dgu skyong bar 'os pa ste/_/gzhan gyis byin pa'i bza' ba za bar 'os ma yin/_/de phyir zhi ba gal te yab kyi rgyal srid la/_/khyod kyi yab kyi brtse las stobs kyis mi 'dod cing /_/
[\[38a\]]
[\[38a.1\]]khyod kyi blo gros rim par bzod par ma gyur na/_/skyen par kho bo'i yul gyi phyed la longs spyod mdzod/_/de lta na ni rang gi skye la gnod min zhing /_/dus kyi rim pa yis kyang dpal gang bsngags pa ste/_/de phyir khyod kyis bdag la brtse ba mdzod cig dang /_/
[\[38a.2\]]dam pa rnams dang bcas pas dam pa'i dpal 'phel lo/_/ci ste da ni rigs kyis khengs pa nyid las ni/_/bdag cag rnams la khyod la blo gtad yon tan med/_/sde rgyas rnams ni mda' yis rnam par dkrugs byas nas/_/bdag dang bcas pas pha rol rnams ni pham par mdzod/_/
[\[38a.3\]]de phyir 'dir ni gnyis dbus gcig blo tshol mdzod la/_/chos don 'dod pa rnams la cho ga bzhin bsnyen mdzod/_/'di na sde tshan gsum po chags las rnam bzlog nas/_/'di dang gzhan du phyin nas lhung ba kun nas 'thob/_/gang zhig don dang chos la gnod nas 'dod pa dang /_/chos dang 'dod pa
[\[38a.4\]]yongs su brnyas nas don dang ni/_/'dod dang don dag nye bar zhi bas chos de ni/_/don byas gal te mtha' dag 'dod na don yin no/_/de phyir sde tshan gsum la nges par bsnyen pa yis/_/khyod kyis gzugs 'di 'bras bu bcas pa nyid du mdzod/_/chos dang don dang 'dod pa dman min thob pa la/_/
[\[38a.5\]]mi rnams dag gis dman min skyes bu'i don du smra/_/de phyir gzhu ni rnam par 'gengs 'os rgyas pa'i phyag_/'di dag 'bras bu med par byed par 'os min te/_/nga las nu bzhin 'dis ni 'jig rten gsum rnams kyang /_/pham par 'os pa yin na sa 'dir smos ci dgos/_/brtse bas nges par de ni
[\[38a.6\]]bdag gis smra ba ste/_/ya mtshan gyis min dbang phyug nyid kyi chags pas min/_/khyod kyis dge slong nyid kyi cha lugs 'di mthong nas/_/rjes su brtse ba skyes nas mchi ma rang byung ngo /_/de phyir rang rigs rab mtshungs khyod kyi gzugs ji srid/_/rga bas zil gyis mnan nas slar yang ma 'ongs par/_/
[\[38a.7\]]slong mo'i gnas 'dod 'dod pa rnams la longs spyod la/_/dus su chos la dga' ba chos ni gyis mdzod cig_/'khogs pas nges par chos ni 'thob par nus pa ste/_/'dod pa nye bar spyod la rgas pa'i 'gro ba med/_/de phyir dar la bab pa'i 'dod pa rnams smra ste/_/bar ma'i nor yin rgan po rnams
[\[38b\]]
[\[38b.1\]]kyi chos yin no/_/gson pa'i 'jig rten dag na chos dang don dag ni/_/rnam par 'gal bar gyur pa yin phyir lang tsho rnams/_/yang dag srung ba yin yang thub par dka' ba ste/_/gang phyir 'dod pas lam de las ni 'phrog par byed/_/na tshod 'khogs pa rnams ni rnam spyod ldan pa ste/_/shin tu
[\[38b.2\]]brtan pa'i gnas skabs mchog tu song ba rnams/_/ngo tsha ba nyid phyir dang song ba ma yin phyir/_/'bad pa nyung ngus zhi ba'i bdag nyid gyur pa'o/_/de nyid phyir na g.yo zhing yul ni gtso bo dang /_/rab myos bzod pa ma yin ring por mthong min la/_/'brog dgon dag la des par thar nas dbugs
[\[38b.3\]]phyung bzhin/_/g.yo sgyu mang bo'i lang tsho shin tu 'das nas so/_/de phyir mi brtan g.yo la bag med ldan pa yi/_/na tshod gsar pa 'di ni re zhig rnam par 'ong /_/'dod pa'i lha yi sngon du na tshod dben yin la/_/dbang po rnams las bsrung bar nus pa ma yin no/_/ci ste khyod kyi chos nyid
[\[38b.4\]]mdzad par 'dod pa ni/_/mchod sbyin gyis lha mchod mdzod 'di ni rigs kyi chos/_/mchod sbyin rnams kyis mtho ris logs ni byin brlabs nas/_/lha dbang nyid kyang mtho ris logs su gshegs par 'gyur/_/gser gyi dpung rgyan rnam par bcings pa'i phyag rnams dang /_/nor bu'i sgron mas 'bar
[\[38b.5\]]ba'i dpung rgyan sna tshogs can/_/mi skyod drang srong rnams dang drang srong chen po rnams/_/ngal bas gar gshegs 'gros der mchod sbyin rnams kyis gshegs/_/de ltar ma ga d+hA yi bdag pos tshig smras pa/_/gang zhig dbang po'i bzhin du smra ba yang dag mdzes/_/sna tshogs du ma'i sa
[\[38b.6\]]phyogs ti se'i gangs ri ltar/_/rgyal po'i sras des de thos gyur nas rnam ma g.yos/_/sangs rgyas kyi spyod pa zhes bya ba'i snyan dngags chen po las/_bzo sbyangs sngon du song ba'i le'u ste bcu pa'o//_//de nas bshes kyi sgo nas phan pa min pa'i don/_/de ltar ma ga d+hA yi
[\[38b.7\]]bdag pos smas pa yis/_/rang gnas rnam par 'gyur min rigs gtsang gtsang pa po/_/zas gtsang rgyal po'i sras kyis tshig 'di smras pa'o/_/seng ges mtshan pa'i yangs pa'i rigs su rab skyes pa/_/khyed kyi cho ga de ni ngo mtshar che ma yin/_/gang phyir bshes gnyen phyogs su
[\[39a\]]
[\[39a.1\]]gshegs 'dod khyod kyi ni/_/yongs su dag pa'i spyod pas spyod pa de yin no/_/rang rigs rjes su spyod pas dam pa min la byams/_/dbang po ma tshang ba la dpal bzhin gnas min la/_/snga mas byas pa'i dga' ba rim rnams kyis/_/de ni dam pa rnams
[\[39a.2\]]kyis rnam par 'phel bar byed/_/don ni dka' ba rnams su mi rnams gang zhig gis/_/mdza' bo rnams kyis mnyam pa'i don gyur 'jig rten na/_/bshes gnyen de rnams blo yis yongs su shes bgyi ste/_/rang gnas dag ni 'phel bar gang gi phyir ma yin/_/de ltar gang gis rdzas dag thob nas
[\[39a.3\]]'jig rten na/_/bshes rnams dang ni chos la nges par sbyor byed pa/_/de rnams kyis ni nor gyi snying po thob pa ste/_/mthar ni nyams las gdung ba skyed par byed ma yin/_/rgyal po mdza' bo nyid dang 'phags pa nyid kyis kyang /_/khyod kyi nges pa gang zhig bdag la dmigs pa 'di/_/
[\[39a.4\]]mdza' bo nyid kyis 'dir ni rjes su bsnyad bgyi ste/_/rgol ba gzhan min 'dir ni bdag gis smra bar bgyi/_/bdag gis rga dang 'chi ba'i 'jigs pa rnam rig nas/_/thar pa 'dod pas chos 'di rab tu thob pa ste/_/gnyen 'dun dga' ba mchi ma'i gdong ldan rnams spangs nas/_/mi dge'i rgyur
[\[39a.5\]]gyur 'dod pa rnams ni sngon nyid do/_/bdag ni yul rnams dag la ji ltar 'jigs pa nyid/_/de ltar sbrul gyi dug rnams la ni mi 'jigs shing /_/nam mkha' dag las 'phos pa'i thog rnams las min la/_/rlung dang bcas pa'i me rnams dag las ma yin no/_/mi rtag 'dod pa rnams kyis
[\[39a.6\]]dge ba'i nor rku zhing /_/stong pa rmi lam sgyu ma dang mtshungs 'jig rten na/_/yid la smos pa yis kyang rmongs par byed pa ste/_/mi yi sems ni bdag nyid gnas pa smos ci 'tshal/_/kye ma 'dod pas zil gyis non na mtho ris su/_/bde ba thob min 'chi ba'i 'jig rten na smos ci/_/rlung grogs
[\[39a.7\]]ldan pa'i me yis bud shing gis ji ltar/_/sred dang bcas pa'i 'dod pa rnams kyis tshim pa med/_/'gro na 'dod pa rnams dang mnyam pa'i don med med/_/rmongs las de rnams kho nar skye bo rab tu chags/_/de nyid shes nas de ltar don med 'jigs pa ste/_/shes ldan su zhig rang gis don
[\[39b\]]
[\[39b.1\]]med mngon par 'dod/_/rgya mtsho'i gos can sa ni kun nas thob nas kyang /_/rgya mtsho chen po'i pha rol rgal bar 'dod pa ste/_/rgya mtsho'i chu bo rnams dang chu bran rnams kyis ltar/_/'jig rten pa yi 'dod pa rnams kyis ngoms pa med/_/lha yis gser gyi char pa dag kyang phab gyur la/_/
[\[39b.2\]]gling rnams bzhi po mtha' dag la yang longs spyad de/_/brgya byin gyi yang gdan phyed dag kyang rab thob nas/_/nga las nu ni yul rnams dag la ngoms pa med/_/lha na lha rnams kyi yang rgyal srid longs spyad nas/_/mchod sbyin brgya pa lha min 'jigs las rab nyams tshe/_/rgyags
[\[39b.3\]]las drang srong chen po rnams la'ang khur bcom nas/_/'dod pa rnams la ngoms med sgra med lhung bar 'gyur/_/e la'i rgyal pos mtho ris rnams ni rnam dkrugs te/_/brla mdzes lha mo de nyid dbang du blangs nas kyang /_/sred phyir drang srong rnams las gser dag phrogs pa ste/_/yul
[\[39b.4\]]rnams la ni ngoms med nyams par song bar gyur/_/lha min las ni dbang chen dbang chen las dgra med/_/dgra med las slar dbang chen gang du nyer song ste/_/mtho ris dang ni sa 'am yul ni de rnams su/_/bskal ba'i tshogs 'khrugs rnams la su zhig blo gtad byed/_/shing shun gos can
[\[39b.5\]]rtsa ba 'bras bu chu za zhing /_/lag 'gro'i sbrul ltar ring ba'i ral ba'i khur rnams kyang /_/gang gis don gzhan ma yin thub pa yang nyams te/_/'dod pa zhes bya'i dgra bo rnams ni sa yis tshol/_/rno ba'i mtshon cha dang ni rno 'dzin mtshon cha yang /_/gang gi don du 'jigs sde las ni 'chi thob la/_/
[\[39b.6\]]de dag rnams kyi dge min sems kyang spyod rnams kyis/_/'joms phyir de phyir brtul zhugs rnams kyis smos ci dgos/_/yul rnams su ni mya ngan nyung ngur shes gyur nas/_/kun nas sbyor zhing mchog tu ngoms pa med pa nyid/_/dam pa rnams kyis smod cing nges par sdig pa ste/_/'dod
[\[39b.7\]]pa'i mig can dug ni su yis len par byed/_/zhing gi las la sogs pa rnams kyis nyam thag cing /_/'dod pa rnams la mi tshar rnams kyi rang gnas dang /_/'dod pa'i bdag nyid rnams kyi rang gnas thob nas ni/_/'dod pa rnams ni spong bar sems ldan rnams kyis nus/_/grub 'gyur
[\[40a\]]
[\[40a.1\]]'dod pa rnams su rgyags pa nyer 'thob phyir/_/'dod pa can la 'dod 'byor rgud pa shes bya ste/_/rgyags las bya ba min byed bya ba ma yin la/_/gang gis zad cing ngan 'gror nye bar 'gro bar 'gyur/_/gang la 'bad pas thob cing yongs su bskyangs pa rnams/_/
[\[40a.2\]]rnam par bslus nas slar yang so sor 'gro ba ste/_/bdag nyid ldan pas g.yar po dang mtshungs de rnams su/_/'dod pa rnams la 'di na mkhas pa su zhig dga'/_/btsal nas dang ni blangs nas skom pa skyes pa yin/_/gang rnams mi 'dod sdug bsngal bar ni yongs 'gro la/_/'jig
[\[40a.3\]]rten dag na rtswa sgron dang mtshungs de rnams su/_/'dod pa rnams la sems ldan su mi dga' ba yin/_/dga' ldan min pa'i snying la gang gis rnam rmugs te/_/rnam par nyams par 'gro 'gyur bde bar 'gro min zhing /_/kun nas khros pa'i sbrul dang rab mtshungs de rnams su/_/'dod pa
[\[40a.4\]]rnams la sems ldan su yi dga' ba yin/_/ltogs pas nyam thag khyi bzhin rus pa zos nas kyang /_/gang rnams la ni ngoms par 'gyur ba ma yin nyid/_/'khogs pa'i nus pa'i keng rus dang mnyam de rnams su/_/'dod pa rnams la sems ldan su yi dga' ba yin/_/
[\[40a.5\]]gang gi rgyal po rkun po chu dang me rnams las/_/thun mong gyur pa nyid phyir sdug bsngal sred byed de/_/rab tu gtor ba'i sha dang mtshungs pa de rnams su/_/'dod pa rnams la sems ldan su yi dga' ba yin/_/dgra bo dang ni gnyen 'dun 'brel pa rnams las kyang /_/gang la
[\[40a.6\]]gnas pa rnams ni skyen par rgud pa ste/_/skye mched dang mtshungs nye bar 'tshe ba de rnams su/_/'dod pa rnams la sems ldan su yi dga' ba yin/_/ri dang nags dang chu dang rgya mtsho rnams su yang /_/gang la rnam par 'phyo ba rnams ni lhung 'gyur te/_/ljon shing rtse mo'i 'bras bu dang
[\[40a.7\]]mtshungs de rnams su/_/'dod pa rnams la sems ldan su yi dga' ba yin/_/rnam pa sna tshogs 'bad pa drag bo 'thob pa rnams/_/gang gis skad cig gis 'dir nyams par 'gyur ba ste/_/rmi lam nye bar longs spyod dang mtshungs de rnams su/_/'dod pa rnams la sems
[\[40b\]]
[\[40b.1\]]ldan su yi dga' ba yin/_/gang rnams bsgrubs nas dang ni rnam par spel nas dang /_/yongs su bskyangs nas dang ni bde bar 'gro min la/_/lci ba'i me ma mur dang rab mtshungs de rnams su/_/'dod pa rnams la sems ldan su yi dga' ba yin/_/gtum po long byed
[\[40b.2\]]bcom brlag pa dang daN Da ka_/gang gi don du sgra ngan rnams ni nyams gyur la/_/ro bsregs shing dang rab tu mtshungs pa de rnams su/_/'dod pa rnams la bdag ldan su yi dga' ba yin/_/lha min mdzes sbyin dang ni nye ba'i mdzes sbyin bdag_/gang gi don du phan tshun dgrar
[\[40b.3\]]song nyams gyur la/_/mdza' bshes gyur cing rnam par 'bral ba de rnams su/_/'dod pa rnams la sems ldan su yi dga' ba yin/_/gang dag rnams kyi don du chu dang me la dang /_/sha za rnams la bdag nyid 'dir ni 'dor ba ste/_/dge ba ma yin dgra bor gyur pa de rnams su/_/
[\[40b.4\]]'dod pa rnams la sems ldan su yi dga' ba yin/_/bshes med 'dod pa'i don du bkren por byed pa ste/_/gsod dang 'ching ba la sogs sdug bsngal rab thob la/_/'dod pa'i don du sems ni bkren pa'i dka' thub can/_/gson pa'i 'jig rten 'ching ba dang ni ngal bar 'gro/_/ri dgas rnams
[\[40b.5\]]ni gsod phyir glu yis 'phrog byed la/_/gzugs kyi don du phye ma leb rnams mer mchong zhing /_/sha dag don gnyer nya yis lcags ni za ba ste/_/de phyir yul rnams don med nyid du 'bras bu smin/_/'dod pa'i longs spyod yin zhes gang gi blo yin la/_/kha cig longs spyod rnams ni
[\[40b.6\]]yongs su spyod pa ste/_/gos sogs rdzas kyi yon tan yin phyir 'jig rten na/_/sdug bsngal zhi bar byed ces rab tu gzung bar bya/_/skom pa rab tu zhi phyir chu dag 'dod pa ste/_/bkres pa rnam par nyams phyir bza' ba de bzhin du/_/rlung dang gdung ba sgrib pa'i ched du khang pa ste/_/
[\[40b.7\]]mdoms dang grang ba sgrib pa'i phyir ni bgo ba'o/_/de bzhin nyid ni rnam par 'joms phyir gnas yin la/_/de bzhin lam la ngal ba nyams phyir theg pa ste/_/de bzhin gnas ni rnam par sbyong phyir stan yin la/_/gtsang dang nad med stobs la brten phyir khrus yin no/_/sdug bsngal rab tu zhi
[\[41a\]]
[\[41a.1\]]ba'i ched du gyur pa ste/_/de bzhin skye dgu rnams kyi yul nas longs spyod min/_/rab tu zhi ba'i cho gar rab zhugs shes rab can/_/longs spyod rnams ni bza' zhes su yis khas len byed/_/gang zhig 'gro ba'i gdung bas rnam par gdungs pa ni/_/
[\[41a.2\]]longs spyod yin zhes grang ba'i bya bar nan tan byed/_/sdug bsngal zhi ba'i bdag nyid la ni rab 'jug cing /_/des ni 'dod pa rnams la longs spyod 'du shes byed/_/gang phyir 'dod pa rnams la mtha' gcig gyur min te/_/de phyir bdag gis de la longs spyod 'du shes med/_/
[\[41a.3\]]dngos po gang nyid kyis ni bde ba ster byed pa/_/de nyid kyis ni slar yang sdug bsngal 'dren par byed/_/bgo ba lci mo dang ni lci ba ma yin nyid/_/grang dang dro ba'i tshe na bde dang bde min la/_/zla 'od rnams dang tsan+dan nyid kyang dro ba na/_/bde ba'i phyir dang sdug bsngal phyir yin grang
[\[41a.4\]]ba na'o/_/gang phyir rnyed dang ma rnyed la sogs 'jig rten na/_/kun gyi gnyis su 'dzin pa rnams ni rab zhugs te/_/de phyir mtha' gcig bde ba yod pa ma yin zhing /_/sa na skyes bu kha cig mtha' gcig sdug bsngal min/_/bde dang sdug bsngal nyid ni rnam par
[\[41a.5\]]'dres mthong nas/_/rgyal srid dang ni bran nyid mnyam pa bdag gi lugs/_/rgyal bo nyid ni rtag par rgod pa ma yin zhing /_/bran ni kun nas gdung ba nyid kyang ma yin no/_/gang phyir mi skyong nyid du bka' lung lhag par gyur/_/de phyir rgyal po'i sdug bsngal dag ni chen po
[\[41a.6\]]nyid/_/kun nas brten pa'i shing dang rab mtshungs rgyal po ni/_/srid pa'i rgyu las yongs su ngal bar 'gro ba nyid/_/rgyal srid 'dor ldan bshes min mang por mi skyong gis/_/gal te blo gtad 'cha' bar gyur na rgud pa ste/_/ci ste yang na blo gtad nye bar byed min na/_/'dir
[\[41a.7\]]ni 'jigs ldan rgyal bo'i bde ba zhes bya ci/_/gang tshe sa ni mtha' dag rgyal bar gyur nas kyang /_/gnas pa'i ched du grong khyer gcig pu nyid mthong zhing /_/de nyid la yang pho brang gcig pu bsnyen bya ste/_/rgyal por gyur pa pha rol don du ngal lam ci/_/rgyal po sdod pa'i gnas kyang
[\[41b\]]
[\[41b.1\]]gnya' shing gcig nyid do/_/de bzhin bkres pa 'gegs phyir bza' ba tsam yin la/_/de bzhin nyal lam gcig dang stan ni gcig nyid de/_/lhag dang lhag min mi skyong gis ni rgyags phyir ro/_/gal te tshim pa'i don du 'bras bu de 'dod na/_/rgyal srid rnams dang bral yang bdag ni
[\[41b.2\]]tshim pa yod/_/tshim pa yod par gyur na skyes bu'i 'jig rten na/_/khyad par med pa ma yin thams cad khyad par ro/_/de phyir dge dang zhi ba'i lam ni rab thob pa/_/kho bo 'dod pa rnams la slu bya ma yin la/_/mdza' bshes nyid du dran par byas nas yang dang yang /_/dam bca'
[\[41b.3\]]nges par skyongs zhes bdag la smras pa'o/_/bdag ni nags su zhugs pa mi bzod pas min la/_/dgra bo'i mda' rnams kyis ni mgo bo 'dar ba min/_/'bras bu lhag pa rnams las re ba byas min te/_/de phyir khyed kyi tshig de bzung ba ma yin no/_/gang zhig yang yang shin tu sos
[\[41b.4\]]'debs khros pa'i sbrul/_/spangs nas slar yang len pa la ni nan tan byed/_/yang na sreg pa'i rang bzhin 'bar ba'i rtswa yi me/_/spangs nas 'dod pa rnams ni slar yang de yis brten/_/gang zhig ma long long ba'i phyir ni 'dod pa ste/_/grol ba 'ching ba'i phyir dang phyug po nor med phyir/_/
[\[41b.5\]]rang bzhin gnas pa'i sems ni bsnyon pa'i sems phyir la/_/yul gyi bdag nyid phyir ni 'dod par de yis byed/_/gang zhig 'dir ni mchog tu zhi ba'i bde ba dang /_/gzhan du sdug bsngal rnams ni kun nas sgrib pa ste/_/byed ldan rga dang 'chi ba'i 'jigs las sgrol 'dod pa/_/slong mo nye
[\[41b.6\]]bar rgyu zhes rjes su brtse bya min/_/gang zhig 'dir ni zhi ba'i bde ba 'thob min la/_/gzhan du sdug bsngal rnams kyis rab tu 'dzin byed cing /_/phun tshogs chen po'i bdag nyid la yang rnam gnas pa'i/_/sred pas zil gyis gnon la rjes su brtse bar byas/_/sems pa yi dang spyod pa yi
[\[41b.7\]]dang rigs nyid kyi/_khyod kyis brjod pa la ni rjes su mthun pa ste/_/sems pa yi dang spyod pa yi dang rigs nyid kyi/_/kho bo yi yang dam bca' 'dren par mtshungs pa'o/_/bdag kyang 'khor ba'i rgya mtsho'i mda' yis rnam phug pa/_/zhi ba thob par 'dod pas rnam par nges 'byung ste/_/nad med mtho ris na
[\[42a\]]
[\[42a.1\]]yang rgyal srid 'thob pa ru/_/'dod pa med na kye ma mi rnams su smos ci/_/mi skyong gang yang sde gsum mtha' dag brten pa ni/_/rab mchog mi yi don zhes khyed kyis bdag la smras/_/de ltar don med ces ni bdag gi bstan pa 'dir/_/mdzad ldan sde tshan gsum
[\[42a.2\]]ni tshim byed kyang ma yin/_/gang du dga' bar 'gro min 'jigs min nad ma yin/_/skyod min nye bar 'da' min sems kyi nad rnams min/_/gang na yang dang yang du bya ba yod min pa/_/de nyid skyes bu'i don ni mchog tu shes pa'o/_/ji srid na tshod so ma rnam par 'gyur bar 'gro/_/de srid dga' ba
[\[42a.3\]]yongs su skyongs mdzod zhes smras pa/_/'di ni nges pa ma yin g.yo bar mthong ba ste/_/rga ba brtan pa min dang lang tsho brtan ldan mthong /_/rang gi las mkhan mthar byed gang gi 'gro ba ni/_/na tshod kun la dbang med rnam par 'gugs pa ste/_/rnam gzhag ma yin rnam par nyams tshe gang ltar
[\[42a.4\]]ni/_/zhi 'dod mkhas pa dag gis dga' ba rtogs par byed/_/gang tshe dga' ba'i gzhu dang nad rnams bkram pa'i mda'/_/mthar byed dge ba ma yin rngon pa bzhin gnas pas/_/skye dgu'i ri dwags bskal pa'i nags brten rnams gtor te/_/na tshod rab mchog la dmigs yid la re ba yi/_/
[\[42a.5\]]de phyir gzhon nam rgan dang yang na byis pa ni/_/rab tu 'jug par 'dod dam rnam par ldog pa nyid/_/chos ldan bdag nyid byas pa ji lta bar gyur pa/_/de ltar myur ba ldan pas 'dir ni bya bar 'os/_/yang na 'dod pa'i 'bras bu rigs su 'os pa rnams/_/chos phyir mchod sbyin bya ba
[\[42a.6\]]gyis zhes gang smras pa/_/gang zhig gzhan gyi sdug bsngal bya bas 'dod pa ste/_/mchod sbyin rnams la phyag 'tshal bde ba 'dod pa med/_/'bras bu 'dod pas dbang med pha rol gsod pa la/_/snying rje'i bdag nyid dam pa rnams kyi rigs tshul min/_/gang yang mchod sbyin dag gi 'bras
[\[42a.7\]]bu rtag gyur pa/_/snying rje'i bdag nyid gang gis de ltar byas nas ci/_/sems ni zhi ba yis sam tshul khrims brtul zhugs kyis/_/gal te chos tshul gzhan gyi cho ga ma yin la/_/de lta na yang mchod sbyin bsnyen par 'os min te/_/gang du gzhan la 'tshes nas 'bras bur brjod pa'o/_/'di
[\[42b\]]
[\[42b.1\]]nyid du yang re zhig skyes bu gnas pa yi/_/bde ba gang zhig pha rol 'tshe bas rab zhugs pa/_/de yang brtse bcas blo dang ldan pa'i 'dod min te/_/gang zhig sred pa'i mtha' mar mi mthong kye ma ci/_/rgyal po 'khor bar bdag gi yid ni dga' med cing /_/'bras bur rab tu 'jug phyir bdag
[\[42b.2\]]ni bslu bya min/_/chu 'dzin char gyis brgyab pa'i ljon shing bzhin du ni/_/kun du song ba'i rab tu 'jug pa rnams ni g.yo/_/rnam par thar pa smra ldan rtsibs phur thub pa ni/_/blta bar 'dod pas bdag ni 'dir yongs de yi phyir/_/mi skyong khong la dge bar gyur cig de ni 'gro/_/
[\[42b.3\]]bdag gi de nyid ltos med dag ni bzod par mdzod/_/lha na dbang po bzhin srungs rtag par nyi bzhin srungs/_/yon tan gyis srungs sa srungs 'dir ni dge legs srungs/_/tshe srungs 'phags pa yis srungs dam pa'i bu rnams dang /_/dpal srungs rgyal po'i bdag nyid kyis ni
[\[42b.4\]]chos srungs shig_/kha ba'i dgra yi rdeg las skyes pa las skyes nas/_/ji ltar gnyis skyes gang zhig lus ni rnam thar 'gro/_/kha ba'i dgra yi dgra yis khyim gyi dgra 'joms nang /_/nang du de ltar gang zhig yid ni rnam par thar gshegs mdzod/_/thal mo dang bcas re thob mi skyong gis smras pa/_/
[\[42b.5\]]khyed kyis ji ltar 'dod pa bgegs med thob par shog_/bya ba byas pa kun nas thob pa dus su 'dir/_/kho bo yi yang rjes su 'dzin pa khyed kyis mdzad pa'o/_/de ltar gyur zhes brtan pa'i dam bca' mdzad nas sa skyong la/_/de nas de ni thams cad sgrol gyi dka' thub gnas su gshegs/_/yongs
[\[42b.6\]]su gshegs pa de mthong nas kyang ya mtshan gyur pa yi/_/mi skyong nyid kyang ri yi tshogs kyi grong khyer nyid du song /_/sangs rgyas kyi spyod pa zhes bya ba'i snyan dngags chen po las/_'dod pa la rnam par smod pa'i le'u ste bcu gcig pa'o//_//de nas lus kyis gang ba bzhin/_/
[\[42b.7\]]bu ram shing ba'i zla ba yis/_/zhi bar gnas pa'i thub pa yis/_/rtsibs 'phur gyis ni gnas su bsnyen/_/sgyu rtsal shes kyi rigs de yis/_/rgyang nas gzigs nas mthon po yis/_/legs par 'ongs zhes smras pa ste/_/drung du nye bar gshegs pa'o/_/de gnyis phan tshun rigs par ni/_/
[\[43a\]]
[\[43a.1\]]khams ni snyoms par dris nas su/_/shing gtsang brtul zhugs gdan dag la/_/sa phyogs gtsang bar bzhugs pa'o/_/bkur mang rnam par yangs pa yis/_/lta byed dag gis 'thung ba bzhin/_/mi skyong sras po bzhugs de la/_/thub pa mchog des smras pa'o/_/
[\[43a.2\]]zhi ba bdag gi shes pa ltar/_/khyim nas nges par 'byung bar 'gyur/_/gnyis 'thung rgyags pas zhags pa ltar/_/brtse ba'i zhags pa bcad nas 'ongs/_/khyod kyi yid ni shes rab dang /_/kun nas brtan pa ldan pa nyid/_/dug gi ljon pa'i 'bras bu bzhin/_/gang khyod dpal dor nas
[\[43a.3\]]'ongs so/_/longs spyad lhag ma'i phreng ba bzhin/_/bu rnams dag la dpal byin nas/_/sa skyong 'khogs pa'i na tshod rnams/_/gang zhig nags 'ongs ngo mtshar min/_/bdag gi lugs ni ngo mtshar te/_/so ma'i na tshod la khyod kyis/_/yul gyi spyod yul la gnas pa/_/dpal
[\[43a.4\]]nyid longs ma spyad nas 'ongs/_/de phyir chos 'di shes pa la/_/khyod ni dam pa'i snod yin la/_/ye shes gru bo byin brlabs nas/_/skyen par sdug bsngal rgya mtsho sgrol/_/gang yang slob mar shes pa na/_/dus kyis bstan bcos la 'jug ste/_/zab pa las dang nan tan las/_/bdag gi yongs
[\[43a.5\]]rtog khyod ma yin/_/de ltar rtsibs 'phur nyid kyi tshig_/mi yi drang srong des gsan nas/_/mchog tu dga' bar gyur pa yis/_/lan gnyis rab tu smras pa'o/_/don ma byas kyang 'di yi ni/_/don byas bzhin du da lta nyid/_/chags dang bral ba gang 'di ni/_/dam pa khyed kyi mngon du gyur/_/blta
[\[43a.6\]]bar 'dod pas 'od bzhin dang /_/sgrol bar 'dod pas gru bzhin dang /_/'gro bar 'dod pas lam mkhan bzhin/_/khyed mthong ba la bdag gis shes/_/rga dang 'chi ba'i 'jigs rnams las/_/gal te gsung byar dgongs nas ni/_/de phyir gsung bar 'os pa'o/_/de ltar rtsibs 'phur gyis gzhon
[\[43a.7\]]nu'i/_/bdag nyid che las bskul ba nyid/_/rang nyid kyi ni bstan bcos kyi/_/nges par mdor bsdus gsungs pa'o/_/ji ltar 'khor ba yin pa la/_/ji ltar nges par ldog pa nyid/_/nyan pa rnams kyi mchog grub mtha'/_/kho bo'i 'di ni gson mdzod cig_/rang bzhin dang ni rnam 'gyur dang /_/
[\[43b\]]
[\[43b.1\]]skye dang 'chi dang rga ba ste/_/re zhig sems pa zhes brjod pa/_/brtan pa'i sems pa de shes mdzod/_/de la rang bzhin shes bya ba/_/rang bzhin shes pa shes par mdzod/_/'byung ba lnga yi bdag nyid dang /_/blo dang mi gsal ba nyid do/_/rnam 'gyur zhes bya mkhyen par mdzod/_/yul
[\[43b.2\]]rnams dang ni dbang po rnams/_/lag pa rkang pa dag dang ni/_/'phongs dang mdoms dang de bzhin yid/_/'di yi zhing ni shes pa la/_/zhing shes pa zhes bya ba ste/_/zhing shes pa zhes bdag nyid du/_/bdag tu bsam byed rnams kyis smras/_/slob ma dang bcas ser skya yis/_/'di ni
[\[43b.3\]]rab tu rtogs zhes dran/_/bu dang bcas pa'i rtogs pa yang /_/skye dgu'i bdag por 'di brjod do/_/skye ba nyid dang rga ba dang /_/na ba dang ni 'chi ba dang /_/de ni gsal zhes rtogs bya ste/_/bzlog las mi gsal ba yang ngo /_/mi shes pa dang las dang srid/_/'khor ba'i rgyu rnams
[\[43b.4\]]shes bya ste/_/gsum po 'dir gnas 'gro ba ni/_/snying stobs de ni 'da' ba med/_/log pa las dang ngar 'dzin las/_/the tshom las dang mngon 'phyo las/_/khyad par med las thabs min las/_/chags pa las dang mngon lhung las/_/de la log pa zhes bya ba/_/phyin ci log tu 'jug
[\[43b.5\]]pa ste/_/bsam par bya ba gzhan sems shing /_/bya ba gzhan ni byed pa'o/_/smra ba dang rig pa dang /_/'gro ba nga dang gnas pa nga /_/de ltar 'di ni ngar 'dzin pa/_/ngar 'dzin med kyi 'jug pa'o/_/gang zhig the tshom med dngos rnams/_/gcig tu gyur pas mthong ba ste/_/the tshom med
[\[43b.6\]]pas 'jim gong ltar/_/de 'dir the tshom du brjod do/_/gang zhig nga nyid de nyid 'di/_/yin dang blo dang las yin la/_/gang zhig drangs te de nyid nga /_/zhes gang de ni mngon par 'phyo/_/rab rgyas rab rgyas ma yin pa'i/_/khyad par med pa'i khyad shes kyi/_/rang bzhin rnams kyis gang shes
[\[43b.7\]]pa/_/de ni khyad par med ces dran/_/phyag 'tshal ba dang gzhi mi 'grib/_/bsang gtor dang ni mngon 'thor sogs/_/thabs min zhes ni shes ldan gyis/_/rab tu rtogs bya thabs shes kyi/_/chags pa mi skye yul rnams la/_/yid ngag blo dang las rnams kyis/_/blo ngan gang gis
[\[44a\]]
[\[44a.1\]]chags byed pa/_/de ni mngon par chags zhes dran/_/bdag gi 'di dang 'di bdag ces/_/gang zhig sdug bsngal mngon snyam ste/_/gang zhig 'khor bar lhung shes bya/_/de ltar mkhas skye ma rig pa/_/gnas skabs lnga ni rab thob ste/_/mun pa rmongs pa
[\[44a.2\]]rmongs pa che/_/mun las gyur pa gnyis nyid do/_/de la mun pa le lor dang /_/rmongs pa skye 'chir rtogs par mdzod/_/rmongs pa chen po 'dod pa zhes/_/kun nas rmongs med mkhyen par mdzod/_/gang phyir 'di na 'byung rnams kyis/_/chen por yang ni rab rmongs byed/_/de phyir phyag chen
[\[44a.3\]]'di dag ni/_/rmongs pa chen po zhes dran no/_/mun las gyur pa khro nyid du/_/lhag par byed pa'o khro med kyis/_/mi shes mun las gyur pa ni/_/skyo bar rab bshad skyo med kye/_/ma rig pa 'dis byis pa 'di/_/gnas skabs lnga dang ldan pa ste/_/'khor bar sdug bsngal gyur pa yi/_/skye ba
[\[44a.4\]]rnams su 'bab par byed/_/lta bo nyan po shes pa po/_/bya ba dang ni rgyu nyid dag_/da zhes de ltar 'ongs nas ni/_/'khor bar yongs su 'khor bar byed/_/blo ldan rgyu 'di rnams kyis 'di/_/skye ba'i rgyun la rab tu 'jug_/rgyu med pa las 'bras bu med/_/de ltar rnam par shes par
[\[44a.5\]]'os/_/de la rgyun rab rab rgyas mig_/gsal ba dang ni mi gsal nyid/_/thar pa 'dod pa bzhin rnams te/_/yang dag 'gro ba rigs par mdzod/_/bzhi po de dag ji lta bzhin/_/'gyur med go 'phang 'thob par byed/_/de phyir 'jig rten na tshangs pa/_/mchog tu tshangs par smra
[\[44a.6\]]ba rnams/_/tshangs pa'i spyod pa spyod byed 'dir/_/tshangs pa rnams kyis gnas par byed/_/mi skyod sras kyis thub pa de'i/_/tshig 'di de ltar gsan nas ni/_/mthar thug go 'phang nyid dang ni/_/thabs mngon pa dag dran pa'o/_/ji ltar ji srid gang du ni/_/tshangs pa'i spyod pa 'di
[\[44a.7\]]spyad cing /_/chos 'di yis ni mthar thug pa/_/khyod kyis rnam par bshad par 'os/_/de ltar thub pas bstan bcos ltar/_/rnam gsal don ni mdor bsdus pas/_/cho ga'i rtog pa gzhan nyid kyis/_/chos de de la smras pa'o/_/'dis ni dang por khyim spangs nas/_/slong mo'i
[\[44b\]]
[\[44b.1\]]rtags ni bsten pa ste/_/phrin las rnam par rgyas pa yi/_/tshul khrims blangs nas 'jug par byed/_/byed ldan rtsod med bstan bcos rig_/mchog tu tshim pa la gnas nas/_/gang dang de yis gang dang der/_/rnam dben gnas ni bsten pa'o/_/de nas chags las 'jigs
[\[44b.2\]]mthong nas/_/chags pa med las mchog zhi yang /_/dbang po'i grong ni nges bzung ste/_/yid la zhi ni 'bad pa byed/_/de nas 'dod pa rnams las dang /_/gnod sems sogs las rnam dben nyid/_/bsam gtan dang po rnam dpyod ldan/_/rnam par dben pa las skyes thob/_/
[\[44b.3\]]bsam gtan bde ba de thob nas/_/de dang de nyid rnam dpyod cing /_/sngar med bde ba thob pa yis/_/byis pa'i skye bo 'phrog par byed/_/'dod dang sdang ba rnam smad pa'i/_/zhi ba'i cho ga de 'dra 'dis/_/tshangs pa'i 'jig rten thob pa ste/_/yongs su tshim pas gnas pa'o/_/rnam dpyod
[\[44b.4\]]yid ni skyong byed rnams/_/mkhas par rnam par shes nas kyang /_/de las rnam par grol ba ni/_/bsam gtan dga' ba'i bde ldan thob/_/gang zhig khyad par ma mthong zhing /_/dga' ba de yis phrogs pa de/_/'od gsal ba yi lha rnams su/_/'od gsal ba yi gnas 'thob bo/_/gang
[\[44b.5\]]yang dga' ba'i bde de las/_/yid ni rnam par dben byed pa/_/dga' ba'i bde ba dang bral ba/_/bsam gtan gsum pa thob par byed/_/de 'dra'i bde ba 'dir thob nas/_/gang zhig chags min btang snyoms shing /_/bde dang sdug bsngal rnam spangs pa'i/_/bsam gtan bzhi pa thob par
[\[44b.6\]]byed/_/bde dang sdug bsngal zhi phyir dang /_/sems kyi bya ba med pa'i phyir/_/thar zhes mngon pa'i nga rgyal gyis/_/der yang kha cig 'bad pa byed/_/bsam gtan de yi 'bras bu ni/_/'bras bu che bas lhas mnyam par/_/longs spyod shes rab che rnams kyis/_/chen po'i dus su smra ba'o/_/
[\[44b.7\]]ting 'dzin de las rnam langs shing /_/lus skyes skyon rnams mthong nas ni/_/lus las rnam par ldog pa'i phyir/_/shes ldan bsam gtan la 'jog go/_/de nas bsam gtan de bor nas/_/khyad par la ni nges byas pa'i/_/shes rab ldan de 'dod las bzhin/_/gzugs rnams las
[\[45a\]]
[\[45a.1\]]kyang chags pa med/_/lus 'di la ni kha gang du/_/de la yongs su rtog pa ste/_/de nas rdzas sdug rnams la yang /_/nam mkhar lhag par mos par byed/_/nam mkhar song ba'i bdag nyid du/_/bsdus nas gzhan du blo ldan gyis/_/de nyid mtha' med par mthong
[\[45a.2\]]zhing /_/khyad par 'phags pa lhag par 'thob/_/nang na mkhas pa gzhan dag ni/_/bdag nyid bdag nyid kyis bzlog nas/_/ci yang med ces mthong ba ni/_/ci yang med pa zhes dran no/_/de nas gur nas bya bzhin dang /_/gong bu dag nas srin bal bzhin/_/zhing shes lus las 'thon pa las/_/
[\[45a.3\]]thar pa zhes ni mngon par brjod/_/de nyid shes pa'i mkhas pa yis/_/gang zhig thar pa zhes brjod pa/_/'di de tshangs pa dam pa ste/_/rtags med rtag cing 'gyur ba med/_/de ltar thabs dang thar pa dag_/bdag gis khyod la bstan pa ste/_/gal te shes shing gal te sred/_/ji lta ba
[\[45a.4\]]bzhin rtogs par mdzod/_/rgyal 'dod bu dang skyed byed dang /_/gzhan mi 'bral ba rgan po dang /_/thar pa 'dod pa gzhan rnams kyang /_/lam 'di thob nas grol bar 'gyur/_/de yi dam pa'i tshig 'di dang /_/rnam par dpyod pa yang bzung nas/_/sngon du rgyu yi stobs thob pas/_/lan ni smras par
[\[45a.5\]]gyur pa'o/_/gong nas gong du zhi ba yi/_/ye shes phra mo 'di thos shing /_/zhing shes yongs su ma btang phyir/_/de ni mthar thug min par go/_/rnam gyur dang ni rang bzhin las/_/zhing shes grol bar kho bo yis/_/rab tu skye ba'i chos su dang /_/sa bon chos su snyam pa'o/_/gang yang rnam dag
[\[45a.6\]]bdag nyid ni/_/nges par thar zhes rtog pa ste/_/slar yang rkyen dag yod pa las/_/de ni grol bar mi 'gyur ro/_/ji ltar dus sbyor sa dang chu/_/me las sa bon skye ma yin/_/de bzhin rkyen ni de rnams kyis/_/skye ba de yang bdag gi lugs/_/gang zhig mi shes las sred rnams/_/spangs las
[\[45a.7\]]thar pa rtogs byed pa/_/de ni mchog tu yongs spong ba/_/bdag yod gyur na yod ma yin/_/spangs nas spangs nas gsum po 'di/_/khyad par du yang nyer 'thob cing /_/gang du bdag ni gnas gyur pa/_/der ni gsum po 'di phra'o/_/skyon rnams phra ba nyid las dang /_/sems kyi bya ba med las
[\[45b\]]
[\[45b.1\]]dang /_/tshe ni ring ba nyid las kyang /_/thar par kyang ni yongs su rtog_/ngar 'dzin par ni yongs spong bar/_/gang de yongs su rtog byed la/_/bdag spyod gyur nas ngar 'dzin pa/_/yongs su spong ba yod ma yin/_/drang srong rnams kyis ma spangs pa/_/'di ni yon tan med ma yin/_/de phyir yon tan
[\[45b.2\]]med gyur na/_/'di yi thar par mi brjod do/_/yon tan can gyis yon tan gyi/_/ldog pa yod pa ma yin te/_/gzugs dang 'gro ba dang bral ba'i/_/me ni nye bar 'thob ma yin/_/lus las sngon du lus can dang /_/yon tan las sngar yon tan can/_/ma yin de phyir dang por grol/_/lus bzhin slar
[\[45b.3\]]yang 'ching bar byed/_/zhing shes lus dang ma bral ba/_/shes pa yin nam shes min nyid/_/gal te shes 'di shes bya yod/_/shes bya yod na mi grol lo/_/ci ste khyod la shes mi 'grub/_/bdag tu rtog pas ci zhig bya/_/bdag dang bral yang shes pa ni/_/rab grub shing dang rtsig pa bzhin/_/gang
[\[45b.4\]]phyir gong nas gong du ni/_/de ltar rtsibs 'phur gyi ni chos/_/mkhyen nas de ni ma tshim zhing /_/mtha' dag min zhes shes nas su/_/de nas so sor gshegs pa'o/_/de nas khyad par chos 'dod pa/_/lhag spyod kyi ni gnas su gshegs/_/de yi bdag tu 'dzin las kyang /_/des ni lta bar sred
[\[45b.5\]]ma gyur/_/'du shes 'du shes med pa'i skyon/_/thub pa lhag spyod kyis shes nas/_/'du shes 'du shes med bdag min/_/cung zad med las gzhan 'gro thob/_/gang phyir dmigs pa phra mo ni/_/'du shes 'du shes med las gzhan/_/'du shes med min 'du shes min/_/de phyir der ni re
[\[45b.6\]]'dod min/_/gang phyir der ni blo gnas shing /_/gzhan du rab tu rgyu pa med/_/phra zhing rno ldan de phyir der/_/'du shes med min 'du shes med/_/de phyir de yang rab thob nas/_/slar yang 'gro ba 'khor ba ste/_/byang chub sems dpa' mchog 'dod pas/_/de phyir lhag spyod dor ba'o/_/de nas de yi
[\[45b.7\]]gnas thob nas/_/dge legs don gnyer nges byas nas/_/gang yang rgyal ba'i drang srong gis/_/grong khyer zhes bya'i gnas bsnyen no/_/de nas nai rany+dza na'i 'gram/_/gtsang mar gtsang zhing pha rol gnon/_/dben pa'i gnas ni mngon 'dod ba'i/_/thub pa yis ni gnas mdzad do/_/de nas de ni sngar brten
[\[46a\]]
[\[46a.1\]]zhing /_/dbang po lnga yi dbang las khengs/_/mun pas bsnyen pa'i brtul zhugs can/_/dge slong lnga rnams des gzigs so/_/bsod nams kyis bsgrubs nor nad med/_/dbang don rnams kyis dbang phyug bzhin/_/dge slong de rnams kyis kyang 'dir/_/de mthong gyur
[\[46a.2\]]nas nye bar gnas/_/de'i dbang gis gnas slob ma rnams/_/dbang po g.yos pas yid bzhin du/_/rab tu de rnams kyis mchod cing /_/rnam par dul las rjes su 'jug_/'chi dang skye ba mthar byed la/_/de nas thabs ni 'di yis zhes/_/bza' ba med par shes pa yis/_/dka' thub
[\[46a.3\]]gdung ba rnams brtsams so/_/basmyung gnas cho ga du ma rnams/_/mi yis spyod dka' rnams mdzad cing /_/las ni thob bzhed lo drug tu/_/bdag gi sku lus rig par mdzad/_/pha mtha' med pa'i 'khor ba yi/_/pha rol thob par 'dod pa nges/_/bza' ba'i dus su til dang 'bru/_/
[\[46a.4\]]rab sha rnams ni re re gsol/_/dka' thub gdung ba des de yi/_/sku las bri bar byas pa gang /_/slar yang de yi gzi brjid kyis/_/sku lus nye bar 'phel byas gyur/_/ston ka'i dkar phyogs dang po yi/_/zla bas ku mu ta rnams bzhin/_/ring kyang dpal grags ring min zhing /_/gzhan gyis
[\[46a.5\]]mig rnams tshim par mdzad/_/rus lpags lhag ma lhag med par/_/tshil dang sha dang khrag rnams kyis/_/zad kyang zab mo ma zad par/_/rgya mtsho bzhin du de mdzes so/_/de nas sangs rgyas nyid 'dod pas/_/ngal dub gdung bas don med bsal/_/nyon mongs lus can thub pa
[\[46a.6\]]ni/_/srid las 'jigs pa blo mdzad do/_/chos 'di chags bral phyir min zhing /_/rtogs phyir ma yin thar phyin min/_/de tshe 'dzam bu'i rtsa bar gang /_/bdag gis thos te nges pa yin/_/'di ni stobs chung gis thob par/_/nus pa min phyir gus 'ongs shing /_/sku yi stobs ni 'phel don
[\[46a.7\]]du/_/slar yang 'di ni rjes su bsams/_/bkres dang skom pas yongs gtser zhing /_/ngal las rang gnas med pa'i sems/_/yid kyis thob bya'i 'bras bu ni/_/ldog pa med pa gang zhig 'thob/_/rtag par dbang po tshim pa las/_/yang dag gnas pa 'thob pa ste/_/dbang po yang
[\[46b\]]
[\[46b.1\]]dag tshim nyid kyis/_/yid ni rang bzhin gnas pa 'thob/_/dang zhing rab dang yid kyis ni/_/ting 'dzin nye bar skye ba ste/_/ting 'dzin gyis sbyar sems kyi ni/_/bsam gtan sbyor ba rab tu 'jug_/bsam gtan rab tu zhugs pa las/_/rnyed dka' zhi zhing dga' med mchog_/'chi med go 'phang de
[\[46b.2\]]chos rnams/_/gang gis thob pa rab thob po/_/de phyir bza' ba rtsa ba ste/_/'di ni thabs zhes nges pa yin/_/bza' ba byed la brtan pa ni/_/dpag med blo yis blo mdzad nas/_/khrus byas nai rany+dza 'gram nas/_/lag byin 'gram gyi ljon shing ni/_/gus pa yis dud yal ga'i rtses/_/sku lus rid
[\[46b.3\]]pa dal bus drangs/_/de nas lha rnams kyis bskul ba'i/_/ba lang skyong bdag bu mo ni/_/snying la dga' skyes 'gyur ba yi/_/dga' stobs ma ni der 'ongs so/_/dung dkar gyis 'bar lag pa can/_/la ba sngon po gon pa mo/_/dbu ba dang bcas chu sngon phreng /_/chu mchog ya mu na bzhin no/_/
[\[46b.4\]]spyan mig ut+pal rab rgyas shing /_/dad pas 'phel ba'i dga' ma des/_/de la mgo yis rab btud nas/_/'o ma drangs par gyur pa'o/_/des de gsol nas de la ni/_/skye ba'i 'bras bu thob byas nas/_/yang dag dbang po drug tshim ste/_/byang chub 'thob par nus par gyur/_/phul
[\[46b.5\]]byung rgyas pa'i sku mnga' zhing /_/rang gi grags bcas thub pa ni/_/nus gyur rgya mtsho gnyis dag gis/_/mdzes dang bstan pa gcig pus bzung /_/bdag ni nges par grol ba la/_/blo ldan khams lnga rnams kyis ltar/_/kun nas 'jug ces rnam shes nas/_/dge slong lnga rnams kyis de dor/_/
[\[46b.6\]]de nas 'bad rtsol gnyis pa ni/_/byang chub ched du nges mdzad de/_/rtswa 'jam bkram pa'i sa gzhi la/_/a shwad tha yi rtsa bar gshegs/_/de tshe glang po'i 'gros mnga' ba'i/_/dpe med zhabs kyi sgra yis sad par byas pa ni/_/thub pa chen po'i byang chub des par rtogs pa yi/_/grub mchog nag po zhes
[\[46b.7\]]byas bstod pa smras par gyur/_/ji ltar thub pa khyod kyis zhabs kyis brdzis pa ni/_/yang nas yang du sa ni sgra skad sgrogs pa 'dra/_/ji ltar khyod kyi 'od ni nyi mar snang ba ste/_/khyod kyis nges par 'dod pa'i go 'phang mkhyen pa nyid/_/ji ltar mkha' la khug rta'i phreng ba rnams bskor zhing /_/pad+ma'i
[\[47a\]]
[\[47a.1\]]spyan mnga' khyed la skor ba byed pa nyid/_/ji ltar mkha' la rlung rnams zhi bar 'gro ba ste/_/khyod kyis nges par de ring sangs rgyas 'gyur ba nyid/_/de nas glu mchog gis ni yang dag bstod pa ni/_/lco ga las ni gtsang ma'i rtswa rnams nyer blangs nas/_/byang chub shing
[\[47a.2\]]chen rtsa ba dge la rab brtan cing /_/byang chub ched du dam bca' mdzad cing bzhugs pa'o/_/de nas gnyid log lto 'phye'i gdengs kas bsdus pa la/_/des ni rdo rje'i skyil krung g.yo med mchog bcings te/_/ji srid bya ba byas pa nyid ni ma thob par/_/de srid sa las gdan de 'byed par mi
[\[47a.3\]]bgyi'o/_/de nas nges pa'i bdag nyid bcom ldan gdan mdzad tshe/_/lha na gnas rnams mnyam med dga' ba thob gyur la/_/ri dgas tshogs rnams gnas par ma gyur bya rnams dang /_/rlung gis bsnun pa'i nags kyi ljon shing sgra med gyur/_/sangs rgyas kyi spyod pa zhes bya ba'i
[\[47a.4\]]snyan dngags chen po las/_ring 'phur dang lhag spyod kyi drung du gshegs pa'i le'u ste bcu gnyis pa'o//_//der ni rnam par thar phyir dam bca' mdzad pa na/_/rgyal po'i rigs las rab 'khrungs drang srong chen po ni/_/der ni nye bar zhugs tshe 'jig rten rab
[\[47a.5\]]dga' zhing /_/der ni bdud kyang dam pa'i chos kyi dgrar gyur to/_/gang la 'dod pa'i lhar ni 'jig rten na smra ba/_/sna tshogs mtshon cha me tog mda' can de bzhin du/_/'dod pa rab tu spyod pa'i bdag po de nyid la/_/thar ba'i dgra bo bdud du dpe rjod byed pa'o/_/de yi bu ni rol pa dga' ba
[\[47a.6\]]rgyags pa dang /_/bu mo dga' ma dges ma sred ma gsum rnams kyis/_/de la sems kyi rnam par 'gyur ba dris pa ste/_/des ni de rnams la tshig mngon par smras/_/thub pa 'dis ni nges pa'i go cha rnam bzung zhing /_/sems pa'i mtshon cha blo yi mda' ni bsdogs byas nas/_/bdag cag
[\[47a.7\]]yul rnams la ni rgyal 'dod bsdad pa ste/_/gang phyir 'dis ni bdag gi yid ni rnam par 'gyur/_/gal te 'dis bdag zil gyis mnan nas 'gro ba ste/_/'jigs pa la yang thar ba'i lam dag 'chad byed cing /_/lus 'phags jo bo spyod las lhung ba'i bzhin du ni/_/de phyir 'di
[\[47b\]]
[\[47b.1\]]yis bdag gi yul ni de ring stongs/_/de phyir ji srid 'dis ni spyan mig ma thob cing /_/ji srid bdag gi spyod yul dag na gnas pa nyid/_/chu bo shin tu 'phel ba'i shugs kyis zam pa bzhin/_/de srid 'di yi brtul zhugs 'joms su 'gro ba'o/_/de nas me tog las byas gzhu
[\[47b.2\]]ni bzung nas dang /_/kun du rmongs par byed pa'i mda' lnga rnams bzung nas/_/skye dgu rnams kyi yid kyi rang gnas mi byed pa/_/de ni bur bcas a shwad tha yi rtsa bar song /_/de nas srid pa 'khor ba'i pha rol rgal 'dod pa'i/_/thub pa rab tu zhi bar gdan la bzhugs pa la/_/lag pa
[\[47b.3\]]g.yas pa mtshon cha'i rtse mor bdungs nas ni/_/mda' yis rol zhing bdud kyis 'di ni smras pa'o/_/kye ho rgyal rigs 'chi bas 'jigs pa longs mdzod cig_/thar pa'i chos ni spongs la 'jig rten mdzod/_/mda' dang mchod sbyin rnams kyis 'jig rten pham byas nas/_/'jig
[\[47b.4\]]rten dag nas dbang po'i go 'phang 'thob par mdzod/_/gang zhig mi dbang snga ma rnams kyis 'drims pa ste/_/nges par 'byung la 'di ni grags pa'i lam yin zhing /_/rgyal po'i drang srong rnams kyang rigs su skyes pa yis/_/slong mo rab thob la ni 'di ni bsngags ma yin/_/ji srid nges
[\[47b.5\]]pa'i bdag nyid de ring mi ldang ba/_/dam bca' rnam par ma dor brtan par gyur cig dang /_/gang zhig nya dgra sU rwa ka la rnam spangs pa'i/_/de nyid bdag gis mda' 'di 'bar bar byas pa'o/_/'dis ni cung zhig reg pa tsam gyis e la de/_/zla ba'i tsha bo yin yang sems med gyur pa
[\[47b.6\]]ste/_/zhi ba'i lus zhes bya ba de yang der 'gyur nas/_/zad pa'i dus su kye ma mi gzhan smos ci dgos/_/de phyir skyen par longs la 'du shes thob gyis dang /_/yang yang shin tu ro myang mda' ni mnan pa ste/_/dga' ma'i byar 'os dga' zhing dges pa rnams la ni/_/gang zhig ngang pa
[\[47b.7\]]rnams la bzhin du mi 'phen no/_/gang tshe de skad brjod kyang chags pa dang bral ba'i/_/shAkya thub pas gdan ni bshig pa ma yin nyid/_/de nas 'di la bdud kyis mda' ni 'phangs pa ste/_/bu mo rnams dang bu rnams bdun nas byas nas so/_/der ni de yis mda' ni rab tu 'phangs na yang /_/
[\[48a\]]
[\[48a.1\]]chags par byas pa med cing brtan las g.yos pa med/_/de ltar de mthong gyur nas bdud ni yi mug cing /_/bsam mno yongs su ldan pa dal bus smras par 'gyur/_/ri dbang bu mo la dmigs gang gis phug pa yi/_/bde 'byung lha yang yongs su g.yos par gyur
[\[48a.2\]]pa ste/_/'dis ni mda' de nyid la sems bar mi byed pa/_/sems med yin nam mda' 'di de ma yin nam ci/_/de phyir me tog mda' 'di 'os pa ma yin zhing /_/dga' ba ma yin dga' bar sbyor ba 'os ma yin/_/'di ni zhi ba ma yin 'byung bo'i tshogs rnams kyis/_/'jigs dang
[\[48a.3\]]bsdigs dang rdeg pa rnams ni 'os pa'o/_/de nas bdud kyis rang gi sde ni dran pa ste/_/shAkya thub pa'i bgegs ni mnyam por byed 'dod pa/_/ral gri be con shing rtse ljon shing rtse gsum mdung lag rnams/_/sna tshogs bsam pa dang ldan rjes su 'brangs rnams 'ongs/_/phag
[\[48a.4\]]dang nya dang bong bu rnga mo'i gdong can rnams/_/stag dang dom dang seng ge gnyis 'thung gdong can rnams/_/mig gcig kha ni du ma mgo bo gsum ldan rnams/_/gsus pa 'phyang ba rnams dang gsus pa che ba rnams/_/brla rnams pus mo'i bar du bum pa'i bus mo rnams/_/mche
[\[48a.5\]]ba'i mtshon cha rnams dang sen mo'i mtshon cha rnams/_/keng rus gdong can rnams dang gzugs ni mang po rnams/_/gdong phyed gzhom pa rnams dang gdong ni chen po rnams/_/thal skya rnams dang thig le dmar po sna tshogs rnams/_/kha T+wAM ga rnams dang ni spre'u ltar ngud sgra rnams/_/
[\[48a.6\]]'phongs 'phyang rnams dang glang bo'i rna ba'i rna ba rnams/_/pags pa'i gos can rnams dang gos dang bral ba rnams/_/gdong phyed dkar po rnams dang lus phyed ljang gu rnams/_/zangs mdog dung mdog rnams dang ljang gu dkar po rnams/_/sbrul gyi sham thabs rnams dang de bzhin
[\[48a.7\]]lag pa rnams/_/rab tu sgra sgrogs dril bu 'khrugs pa'i ske rags rnams/_/ta la'i tshad mnyam rnams dang mdung rnams bzung ba rnams/_/byis pa'i tshad mnyam rnams dang mche ba gtsigs pa rnams/_/lug gi gdong can rnams dang bya yi mig can rnams/_/byi la'i gdong can
[\[48b\]]
[\[48b.1\]]rnams dang mi yi lus can rnams/_/skra bkram rnams dang ral pa can dang byi bo rnams/_/gos dmar rnams dang rnam par 'khrugs pas dkris pa rnams/_/rab dga'i gdong can rnams dang gnyer ma'i gdong can rnams/_/gzi brjid 'phrog pa rnams dang yid ni 'phrog pa rnams/_/kha cig
[\[48b.2\]]dag ni 'pho zhing drag tu phan tshun du/_/mchan khung 'khyud cing de bzhin gzhan rnams mchongs/_/mkha' la 'gro ba rnams ni kha cig rtse ba ste/_/kha cig shing gi rtse mo rnams la zhon pa'o/_/kha cig rtse gsum bskor zhing gar ni byed pa ste/_/kha cig dbyug pa gdengs shing thog sgra sgrogs pa'o/_/kha
[\[48b.3\]]cig dga' bas khyu mchog bzhin du skad 'don zhing /_/kha cig lus 'phos rnams las rab tu 'bar bar gyur/_/'dzin par 'dod pa rnams dang 'joms par 'dod pa rnams/_/jo bo'i bka' ni rab tu skyong bar byed pa ste/_/rnam pa de ltar 'byung po'i tshogs rnams kun nas ni/_/byang chub sems
[\[48b.4\]]dpa' de la yongs su bskor nas gnas/_/mtshan mo snga ma la ni shAkya'i khyu mchog dang /_/bdud kyi 'thab mo dus de rab tu mthong nas ni/_/nam mkha' gsal ba ma yin sa ni g.yos gyur la/_/phyogs rnams sgra dang bcas pa rab tu 'bar bar gyur/_/drag po'i shugs can rlung ni kun du
[\[48b.5\]]g.yos gyur la/_/skar ma rnams ni mi snang zla ba gsal ma gyur/_/slar yang mtshan mor mun pa rnam par rgyas gyur la/_/rgya mtsho rnams ni thams cad kun du g.yos par gyur/_/sa gzhi 'dzin cing chos dag 'dzin pa'i klu rnams ni/_/thub pa chen po'i bgegs la bzod pa ma yin zhing /_/bdud
[\[48b.6\]]las khros pas rnam par log pa'i mig can rnams/_/rngam pa bton zhing lus ni rnam par 'gyur ba'o/_/gtsang mar lhag par gnas pa'i lha yi drang srong ni/_/dam chos bsgrub pa'i don du mngon par zhugs pa rnams/_/bdud las yid kyis rjes su brtse ba byas pa ste/_/chags dang bral ba
[\[48b.7\]]las kyang khros bar ma gyur to/_/'tshe ba'i bdag nyid bdud kyi dpung ni de yis ni/_/byang chub rtsa ba de ni khyab pa mthong nas ni/_/chos kyi bdag nyid 'jig rten thar pa 'dod rnams kyis/_/nam mkha' dag la hA hA'i sgra dag byas par gyur/_/chos kyi cho ga de ni nye bar nyams byed pa/_/bdud dpung
[\[49a\]]
[\[49a.1\]]gnas pa drang srong chen pos gzigs nas ni/_/ba lang rnams kyi dbus su seng ge gnas pa bzhin/_/g.yo 'gul med cing rnam par 'gyur bar yang ma gyur/_/de nas de yi 'jigs pa'i ched du bdud kyis ni/_/'byung po'i sde ni drag po rnams la bka' stsal zhing /_/
[\[49a.2\]]de nas 'di yi sde des rang rang mthu rnams kyis/_/de yi bstan pa dbye phyir blo gros byas pa'o/_/kha cig lce rnams g.yo zhing du mar rnam 'phyang zhing /_/mche ba'i rtse mo rnams rno mig rnams ljang ser zlum/_/kha rnams gdangs shing phur bu'i rna ba rnams bstan zhing /_/kun nas skrag par byed
[\[49a.3\]]pa snyam du gnas zhes grag_/des ni gzugs dang bsam pa dag gis mi bzad pa/_/rnam pa de dag nyid du gnas pa de rnams las/_/rtsed mo byed pa'i byis pa rgyags pa rnams las ni/_/drang srong chen po zug med skyo bar ma gyur to/_/de nas kha cig khros pas lta byed rnam 'gyur zhing /_/'di
[\[49a.4\]]la dbyug pa rdeg par 'bad pa bya ba ste/_/sngon tshe grong khyer 'joms pa'i rdo rje dang bcas ltar/_/de nas 'di yi dbyug pa dang bcas lag pa rengs/_/kha cig rdo dang shing rnams gyen du 'phyar ba ni/_/thub pa la ni rnam par 'phen par ma nus te/_/'bigs byed ri brags rnams ni rdo rjes bcom pa
[\[49a.5\]]bzhin/_/shing rnams dang bcas rdo rnams bcas pa de bzhin lhung /_/kha cig mkha' la gyen du 'phur bas rdo rnams dang /_/dgra sta rnams dang shing rnams rnam par 'phangs pa rnams/_/kha dog gcig min mtshams sprin rkang pa rnams bzhin du/_/mngon par lhung ba ma yin nam mkhar gnas par
[\[49a.6\]]gyur/_/gzhan ni de yi steng du 'bar ba'i khyu mchog gis/_/glang bu ri bo tsam pa'i rwa can 'phangs pa ste/_/de ni 'phangs pa tsam du nam mkhar gnas pa nyid/_/de yi mthu las rnam pa brgyar ni gas par gyur/_/'jig rten 'jig tshe lhun po rab tu 'bar ba yis/_/gser gyi bya skyibs
[\[49a.7\]]rnams kyi phye ma rnam bzhin du/_/kha cig nyi ma shar ba bzhin du 'bar ba yi/_/me mdag char pa chen po mkha' las phab par gyur/_/byang chub shing gi rtsa bar rab tu rnam 'phangs pa'i/_/me stag 'phro ba dang bcas me mdag char pa de/_/drang srong dam pa mchog gis byams pa'i gnas pa las/_/
[\[49b\]]
[\[49b.1\]]ut+pal dmar po'i 'dab ma'i char par gyur pa'o/_/lus dang sems la rnam par gnod par bya ba'i phyir/_/rnam pa de ltar phab pa de dang de rnams kyis/_/rang gi nges pa'i gnyen 'dun nye bar 'khyud nas bzhin/_/shAkya thub pa gdan las g.yos par ma gyur to/_/de nas gzhan
[\[49b.2\]]rnams 'khogs pa'i ljon shing rnams nas ltar/_/kha rnams las ni sbrul rnams rnam par skyugs pa ste/_/sngags kyis bcings bzhin de rnams de yi drung du ni/_/song ba ma yin dbugs min g.yos par ma gyur to/_/gzhan rnams glog dang bcas shing thog dang bcas pa yis/_/chu 'dzin chen
[\[49b.3\]]bo gtum pa'i dbyangs ldan rnams gyur nas/_/ljon shing de la rdo ba'i char pa phab pa ste/_/de ni me tog char pa mdzes par gyur pa'o/_/dbang phyug ma yin sron par dkar ba'i mi yi ni/_/snying la yongs su g.yos pa'i khro ba bzhin du ni/_/de nas gzhan gyis gzhu la mda' dag bkang ba ni/_/de nyid
[\[49b.4\]]du ni 'bar zhing lhung bar ma gyur to/_/yul la rab tu 'jug la 'khor ba la 'jigs pa/_/yongs su rtog pa po yi dbang po lnga rnams bzhin/_/gzhan rnams dag gis mda' lnga rab tu 'phangs pa rnams/_/nam mkhar gnas bzhin thub pa la ni ma lhung ngo /_/gzhan ni brdeg par 'dod pas khros
[\[49b.5\]]shing rab bskor zhing /_/dbyug pa bzung nas drang srong chen po'i mngon du phyogs/_/don med byed pa'i nyes pa rnams la 'jig rten bzhin/_/des ni 'dod pa ma thob dbang med 'gyel bar gyur/_/bud med sprin pa nag mo lag na thod pa can/_/drang srong chen po'i thugs ni rmongs par byed ces grag_/g.yo
[\[49b.6\]]ba'i bdag nyid can gyi blo ni lung la bzhin/_/der ni nges pa med par bskor zhing gnas ma yin/_/kha cig mig ni rab tu 'bar bar byas nas ni/_/mig gi me yis sbrul gyi dug bzhin bsreg 'dod pas/_/'dod pa'i bdag nyid can gyis nyer gnas dpal bzhin du/_/der ni drang srong bzhugs
[\[49b.7\]]pa mthong bar ma gyur to/_/ye shes ting 'dzin dag gis 'gro bya nyes legs chos/_/lus kyi ngal ba rnams kyis 'thob par 'dod pa bzhin/_/de bzhin gzhan ni rdo ba lci mo bteg pa ni/_/rab tu 'bad pa rnam bcom don med ngal bar gyur/_/de bzhin gzhan rnams dred dang seng ge'i rnam pa yis/_/
[\[50a\]]
[\[50a.1\]]chen po'i sgra rnams mthon po rab tu sgrogs pa ste/_/rdo rjes bsnun pa'i nam mkha' 'gas pa zhes snyam nas/_/sems can rnams ni gang gis kun nas 'khums par gyur/_/ri dgas glang po rnams ni nyam thag skad 'don zhing /_/rnam par 'bros shing thim pa nyid
[\[50a.2\]]du gyur pa ste/_/de yi mtshan mor phyogs rnams las ni nyin mo bzhin/_/nyam thag bya rnams skad 'don yongs su babs par gyur/_/rnam pa de ltar de rnams kyi sgra de rnams kyis/_/'byung po thams cad rnams su g.yos pa yin na yang /_/khab rnams dag gi sgra rnams dag gis mkha'
[\[50a.3\]]lding ltar/_/thub pa 'jigs pa ma yin 'khums par ma gyur to/_/'jigs pa 'dron pa yongs su bskor ba'i tshogs rnams las/_/ji lta ji ltar thub pa'i 'jigs pa ma yin pa/_/de lta de ltar chos 'dzin rnams kyi dgra bo yi/_/bdud rnams mya ngan las dang khros nas byer ba'o/_/de
[\[50a.4\]]nas 'byung po cung zhig gzugs ni mtho ba ma yin zhing /_/khyad par 'phags par gyur pa nam mkhar gnas nyid kyis/_/drang srong la gnod dgra ma yin la khros mthong nas/_/bdud lha chen po'i dbyangs kyis smras par gyur pa'o/_/don med ngal bar byed par 'os pa ma yin bdud/_/
[\[50a.5\]]'tshe ba'i bdag nyid spongs la bde bar song mdzod dang /_/ri bo chen po lhun po rnams kyi sa bzhin du/_/khyod kyis bskyod cing bsgul bar nus pa ma yin no/_/sa yi brtan pa nyid dang chu yi gsher ba nyid/_/me yi dro ba nyid ni rab tu 'dor ba yang /_/bskal pa du mar bsgrub pa'i bsod nams las
[\[50a.6\]]mnga' ba/_/'dis ni nan tan nges par 'dor ba ma yin no/_/'dis ni nges pa gang dang pha rol gnon pa dang /_/gzi brjid gang dang brtse ba skye dgu rnams la brten/_/'od zer stong gis mun rnams ma bcom gnas bzhin du/_/'di ni de nyid ma thob nas ni ldang ma yin/_/shing la bsrubs nas me ni
[\[50a.7\]]rnyed par 'gyur ba ste/_/sa la brkos na chu yang 'thob par 'gyur ba nyid/_/rigs pa dang ni ldan pa'i thams cad byas pa ste/_/brtson 'grus ldan pa'i bsgrub bya ma yin ci yang med/_/de phyir chags sogs nad rnams dag la gnas pa yi/_/'jig rten nyam thag pa la thugs rje mnga' ba ni/_/
[\[50b\]]
[\[50b.1\]]ye shes dman gyi don du yongs su ngal ba po/_/sman pa chen po 'di la bgegs 'os ma yin no/_/lam ngan mang po rnams kyis 'jig rten stor ba la/_/gang zhig zhi bas dam pa'i lam ni rjes tshol ba/_/chud zos pa la legs par ston byed ded dpon bzhin/_/ston mdzad de ni bskyod par
[\[50b.2\]]rigs pa ma yin no/_/mun pa chen po sems can chud zos rnams la ni/_/ye shes sgron ma rab tu gsal bar mdzad pa 'di/_/mun pa la ni rab tu 'bar ba'i sgron ma yin/_/'phags pa'i mya ngan 'da' bar byed par 'os ma yin/_/'khor ba'i rnam 'gyur chu bo chen por 'gro ba ni/_/pha rol
[\[50b.3\]]ma thob par ni bying bar gzigs nas ni/_/gang gis de ni sgrol bar byed la rab zhugs te/_/de la sdig pa 'phags pa su yis sems par byed/_/bzod pa'i chu rgyus bstan pa'i rtsa ba brtan pa ste/_/spyod pa'i me tog blo dang dran pa'i yal ga can/_/ye shes ljon shing chos kyi 'bras bu ster ba
[\[50b.4\]]po/_/'phel bzhin pa ni zlog par 'os pa ma yin no/_/gang gi snying la rmongs pa'i zhags pa sra rnams kyis/_/bcings pa'i skye dgu rnams kyi grol phyir blo mnga' zhing /_/'gro ba bcings pa thar pa'i ched du 'o brgyal ba/_/de la brdegs pa khyod kyis 'thad pa ma yin no/_/byang chub ched du
[\[50b.5\]]las gang dag na mdzad pa rnams/_/de rnams kyis ni nges par de ring dus yin la/_/ji ltar thub pa snga ma rnams ni de bzhin du/_/gnas der de bzhin 'di ni nye bar bzhugs pa'o/_/dbyig 'dzin sa gzhi yi ni lte ba 'di yin zhing /_/snying po dam pa mtha' dag dang ni ldan pa nyid/_/gang zhig 'di yis
[\[50b.6\]]ting nge 'dzin gyi shugs bzod pa'i/_/sa yi phyogs de 'di las gzhan pa yod ma yin/_/de phyir khro bar ma byed zhi bar nyer song la/_/bdud ni khyod kyi drags pas nga rgyal ma gyur cig_/dpal ni mi brtan blo gtad par ni nus min zhing /_/go 'phang g.yo lnga rgyags par mngon par nyer 'gro
[\[50b.7\]]zhing /_/de nas de yi tshig de yang dag thos nas dang /_/thub pa chen po'i g.yo ba med pa nyid mthong nas/_/gang gis mda' yis 'gro ba'i snying la rdeg byed pa'i/_/bdud ni 'bad pa bcom zhing yid mi bde bar song /_/dga' ba med cing 'bras med ngal ba byas pa rnams/_/pha bong rnams ni khyu
[\[51a\]]
[\[51a.1\]]mchog ljon shing rnams gtor te/_/dgrar gyur dgra bo'i dpung ni gtso bo bsad pa ltar/_/de nas 'di yi dpung ni phyogs phyogs bros pa'o/_/me tog tog can 'khor dang bcas pa bros shing nges par 'pham pa ni/_/drang srong chen po mun pa 'pham zhing rdul dang
[\[51a.2\]]bral ba rgyal ba na/_/rgod pa dang bcas lang tsho ma bzhin zla ba dang bcas mkha' gsal zhing /_/chu yi snying po can gyi dri zhim me tog char pa bab par gyur pa'o/_/de ltar sdig pa can ni nges par pham pa ni/_/de tshe phyogs ni rab snang mtshan mor byed pa mdzes/_/mkha' las me tog char
[\[51a.3\]]rnams sa la bab pa ste/_/lang tsho ma bzhin ngal ba med par mtshan mo gsal/_/sangs rgyas kyi spyod pa zhes bya ba'i snyan dngags chen po las/_bdud las rnam par rgyal ba'i le'u ste bcu gsum pa'o//_//de nas brtan dang zhi ba yis/_/bdud kyi stobs ni pham mdzad nas/_/
[\[51a.4\]]don dam rnam par mkhyen bzhed pa/_/bsam gtan mkhas de bsam gtan mdzad/_/bsam gtan cho ga thams cad la/_/dbang phyug dam pa rab brnyes nas/_/sngon gyi skye ba rim pa ni/_/dang po'i thun la dran pa'o/_/che ge mo bdag ming 'di ni/_/de nas 'phos te 'dir 'ongs pa'o/_/zhes
[\[51a.5\]]ni skye ba stong phrag rnams/_/rjes su myong ba bzhin du dran/_/'thad pa de dang de rnams su/_/skye bar 'chi ba dran nas ni/_/de nas sems can la thugs rjes/_/thugs rje'i bdag nyid can gyis mdzad/_/rang gi skye bo bor nas ni/_/slar yang gzhan du bya ba rnams/_/nges par 'jig rten
[\[51a.6\]]mgon med 'di/_/'khor lo bzhin du yongs su 'khor/_/de ltar nges pa'i bdag nyid ni/_/de yi dran par gyur pa ste/_/chu shing snying po snying po med/_/'khor ba de ltar nges par ro/_/thun ni gnyis pa byung ba na/_/gnyis med pha rol gnon pa de/_/mig dang ldan pa kun gyi mchog_/lha
[\[51a.7\]]yi spyan ni thob par gyur/_/de nas des ni lha yi spyan/_/yongs su dag pa de yis ni/_/me long dri ma med pa ltar/_/'jig rten mtha' dag la gzigs so/_/mchog dang mchog min las rnams kyis/_/sems can rnams kyi 'chi 'pho dang /_/skye ba gzigs pa de yis ni/_/thugs rje'i bdag
[\[51b\]]
[\[51b.1\]]nyid 'phel bar gyur/_/'di rnams sdig pa'i las can rnams/_/srog chags rnams ni ngan 'gror 'gro/_/'di gzhan dge ba'i las can rnams/_/mtho ris su ni rab gnas so/_/shin tu mi bzad dmyal ba ru/_/rab tu 'jigs par gyur pa rnams/_/'di rnams sdug bsngal sna tshogs
[\[51b.2\]]kyis/_/kye ma bkren pas gtser par byed/_/kha cig me yi kha dog gi_/lcags khu khol ma 'thung bar byed/_/lcags kyi ka ba tshan mo la/_/gzhan rnams cho nges 'debs shing 'dzeg_/lcags zangs rnams su khas bub rnams/_/kha cig thug pa bzhin du 'tshed/_/me mdag phung po
[\[51b.3\]]'bar rnams su/_/kha cig snying rje bar sreg go/_/kha cig lcags kyi mche rno can/_/mi bzad khyi rnams kyis za zhing /_/kha cig ma rungs lcags mchu can/_/lcags 'dra'i bya rog rnams kyis za/_/kha cig gdung bas yongs ngal rnams/_/bsil ba'i grib ma mngon 'dod pas/_/ral gri'i
[\[51b.4\]]lo ma'i nags sngon por/_/'di rnams bcings pa bzhin du zhugs/_/kha cig sta re rnams kyis ni/_/lag pa bteg rnams shing ltar 'gems/_/las rnams kyis bzung srog rnams ni/_/sdug bsngal na yang rnam mi smin/_/sdug bsngal zlog pa'i don ched du/_/bde ba yin
[\[51b.5\]]zhes las gang byas/_/de yi 'bras de dbang med kyis/_/sdug bsngal kho na nyer longs spyod/_/bde don mi dge ba byas nas/_/gang de shin tu sdug bsngal rnams/_/de dag rnams kyi ro myang des/_/bde ba phra mo yang byed dam/_/sdig pa'i bdag nyid rgod rnams kyis/_/sdig pa'i
[\[51b.6\]]las ni byas pa gang /_/de ni mngon du gyur pa'i tshe/_/cho nge rnams kyis rjes su myong /_/gal te de ltar sdig las can/_/las kyi 'bras bu mthong ba ste/_/dmigs su mngon par bsnun pa bzhin/_/skyen par khrag ni skyugs pa nyid/_/lus kyi sdug bsngal rnams las dang /_/
[\[51b.7\]]dmyal ba'i rnams las sems ldan gyi/_/'phags min rnams dang ldan cig 'grogs/_/ngal ba mchog ni bdag gi lugs/_/gzhan 'di sems kyis rnam g.yo las/_/byung ba'i las rnams sna tshogs kyis/_/byol song skye gnas sna tshogs su/_/nye bar skyes rnams gdung ba
[\[52a\]]
[\[52a.1\]]can/_/sha lpags spu dang so yi phyir/_/chags pa las sam rgyags pa las/_/gnyen 'dun rnams kyis mthong na yang /_/gang du snying rje bar gsod do/_/nus med ldan yang dbang med rnams/_/bkres skom ngal bas gtser ba rnams/_/lcags
[\[52a.2\]]kyis bsnun pa'i dbyig can rnams/_/rta dang ba lang gyur rnams 'khol/_/stobs can rnams kyang stobs chung gi_/glang por gyur pa rnams 'khol te/_/lcags kyus nyon mongs mgo bo rnams/_/rkang pa'i rting pa rnams kyis btags/_/phan tshun rnam par rtsod las dang /_/
[\[52a.3\]]gzhan gyi dbang du gyur nyid kyis/_/sdug bsngal gzhan rnams la yod kyang /_/gang la sdug bsngal khyad par ldan/_/phan tshun du ni rab phrad nas/_/ma gnas skam gnas rnams kyis dang /_/chur gnas chur gnas rnams kyis dang /_/mkhar gnas mkhar gnas rnams kyis
[\[52a.4\]]'joms/_/ser snas non pa'i sems ldan rnams/_/yi dgas 'jig rten snang med du/_/skyes pa 'di rnams de bzhin du/_/bkres pa 'bras bu la longs spyod/_/khab mig lta bu'i kha rnams dang /_/ri bo lta bu'i lto ba rnams/_/bkres skom gyis bskyed sdug bsngal gyis/_/
[\[52a.5\]]sdug bsngal skal can rnams gtser to/_/ser sna'i 'bras bu 'di 'dra ba/_/skyes bu gal te shes na ni/_/lus kyi cha shas rnams kyang ni/_/zhi ba bzhin du kun nas gtong /_/rang gi las rnams kyis bzung zhing /_/sred pas shin tu non pa rnams/_/bor ba'i mi gtsang ba rnams
[\[52a.6\]]kyang /_/longs spyod par ni 'dis mi rnyed/_/'di gzhan dmyal ba dang mtshungs pa'i/_/mngal phyin mi gtsang khu ba ru/_/nye bar skyes rnams mi rnams su/_/'gro ba rnams ni sdug bsngal 'thob/_/de sngon skye ba tsam na yang /_/lag pa rnon pos bzung ba rnams/_/ral gri rnams
[\[52a.7\]]kyis gshegs pa ltar/_/gang du snying rje bar ni ngu /_/byams dang bsrung dang skyong rnams kyi/_/gnyen 'dun rnams kyis 'bad nas sos/_/sdug bsngal las slar sdug bsngal drag_/rang rang las kyis nyon mongs so/_/bya ba 'di dang bya ba 'di/_/zhes ni gang du lhag par la/_/
[\[52b\]]
[\[52b.1\]]sred dang yongs ldan byis rnams kyis/_/rgyun chad med par rjes su myong /_/'di gzhan bsod nams las rnams kyis/_/mtho ris su ni skyes pa rnams/_/'dod chags me yis drag tu ni/_/me ltar rab tu sreg par byed/_/yul rnams kyis ni ngoms med rnams/_/gang
[\[52b.2\]]las 'di rnams gzi bcom ste/_/phreng ba yongs rnyings zhags pa rnams/_/gyen du mig phyogs rnams lhung ngo /_/gang du lha mo rnams kyis ni/_/sdug pa dbang med lhung ba la/_/snying la brtse ba ltos rnams kyis/_/lag pa rnams kyis gos rnams 'dzin/_/gang zhig sa
[\[52b.3\]]la lhung ba bzhin/_/lus 'dud do shal g.yo rnams kyis/_/sdug rnams gzhal med khang rnams nas/_/snying rje dang bcas ltung ba lta/_/rnam pa sna tshogs rgyan phreng can/_/gzhan 'dis sdug bsngal lhung rnams la/_/gdung rnams brtse dang g.yo ba yi/_/lta byed rnams kyi rjes
[\[52b.4\]]su 'gro/_/'dod pa can rnams lhung ba la/_/lag pa rnams kyis brang brdung zhing /_/'khrugs chen gyi ltar nyam thag pa/_/lha mo'i tshogs rnams kyis bstan to/_/kyi hud shing rta sna tshogs rdzing /_/kyi hud sdug pa gang na zhes/_/nyam thag pa rnams rnam zlos shing /_/lha la
[\[52b.5\]]gnas rnams sa la lhung /_/las mang rnams kyis thob pa yis/_/mtho ris mi brtan g.yo ba la/_/'bral bas byas pa'i sdug bsngal ni/_/gang du 'di 'dra thob par 'gyur/_/kye ma ded las khyad par du/_/'jig rten mdzad pa'i chos nyid de/_/'dod chags bral ba thob nas
[\[52b.6\]]kyang /_/gzhan rnams lha nas nges par lhung /_/'di ni rtag par gnas pa ste/_/zhes ni nges pa'i sems ldan rnams/_/'jig rten 'di yi rang bzhin ni/_/'di lta bur ni mthong ma yin/_/dmyal ba rnams su sdug bsngal drag_/dud 'gro rnams su phan tshun za/_/bkres
[\[52b.7\]]skom sdug bsngal yi dgas su/_/mi la tshol ba'i sdug bsngal lo/_/lha na sdug pa dang bral bas/_/skyed pa'i sdug bsngal phul byung ste/_/bskor ba gson pa'i 'jig rten gyis/_/gang na zhi ba nges par byed/_/'khor ba'i chu bo rten med du/_/'di ni 'chi bas bskor ba
[\[53a\]]
[\[53a.1\]]ste/_/tsam tsom du ni bskor ba yi/_/'gro bas gnas ni thob ma yin/_/de ltar des ni 'gro ba lnga/_/lha yi spyan gyis gzigs pa ste/_/chu shing gshags pa bzhin du ni/_/srid par snying po rnyed ma yin/_/de nas de yi mtshan mo'i thun/_/gsum
[\[53a.2\]]pa nye bar gnas pa na/_/'jig rten 'di yi rang bzhin ni/_/bsam gtan rig pa mchog gis bsgoms/_/kye ma 'jig rten ngal thob gang /_/yang dang yang du skye ba dang /_/'khogs pa dang ni 'chi ba dang /_/'pho ba dang ni skye ba nyid/_/yang na sdug bsngal che 'di
[\[53a.3\]]las/_/chags las long min gyis bsgribs pa/_/skyes long shin tu dog sa nas/_/phyi rol 'gro ba shes ma yin/_/de ltar bsams pa de yis ni/_/thugs kyis rnam dpyod gyur pa ste/_/gang du gyur na nges sam zhes/_/rga bas 'chi ba mngon par song /_/skye gnas nas
[\[53a.4\]]de nyid bsgoms pa/_/de yis mngon par rtogs par gyur/_/rga dang 'chi ba dag gis ni/_/skye ba yod na rdzogs pa'o/_/mgo bo yod na mgo bo yi/_/nad 'di 'byung ba mthong ba ste/_/shing gi skye ba yod gyur na/_/'gyel ba 'byung bar 'gyur ba'o/_/de nas de yi slar gyur pa/_/
[\[53a.5\]]skye ba 'di slar gang la zhes/_/de nas las srid las skye bar/_/skye ba yang dag mkhyen pa'o/_/des ni lha yi spyan gyis ni/_/las las 'jug par mkhyen pa ste/_/dbang phyug las min rang bzhin min/_/bdag las ma yin rgyu med min/_/ji ltar rig pa las gling bu/_/dang po'i tshigs
[\[53a.6\]]ni bcad pa na/_/cho ga bzhin du kun myur 'gro/_/de ltar ye shes go rims so/_/de nas srid pa'i skye ba ni/_/mkhyen phyir thub pas blo gros mdzad/_/de nas srid pa'i skye ba des/_/nye bar len las byung bar mkhyen/_/tshul khrims brtul zhugs mchog 'dzin dang /_/'dod blo
[\[53a.7\]]bdag tu lta rnams kyis/_/bud shing rnams kyis me bzhin du/_/'di yis las ni nye bar len/_/gang gi rgyu las len pa zhes/_/de nas de yi gyur pa ste/_/de nas nye bar len pa'i rkyen/_/sred par des ni mkhyen pa'o/_/chung ngu'i me yis nags kyi me/_/rlung gis bud de bskyed pa
[\[53b\]]
[\[53b.1\]]bzhin/_/'dod sogs nyon mongs rgya chen rnams/_/sred pa yis ni skyed par byed/_/de nas de yis bsams pa ni/_/sred pa gang las byung zhes so/_/tshor ba'i rkyen gyis sred pa zhes/_/de nas rnam par nges pa mdzad/_/tshor bas mngon bcom skye dgu rnams/_/gnyen por byed la
[\[53b.2\]]sred pa ste/_/skom pa med na chu la ni/_/kha cig mngon par dga' ba yin/_/de nas slar yang tshor ba yi/_/skye ba'i gnas ni gang zhes bsams/_/tshor ba tshor ba mthar byed kyis/_/reg pa'i rgyu can nyid du mkhyen/_/yul dang dbang po blo rnams kyis/_/'dus pa reg par brjod
[\[53b.3\]]bya ste/_/gtsub shing las ni me bzhin du/_/gang las tshor ba skye ba'o/_/de nas reg pa rgyu yin zhes/_/de yis bsams par gyur pa'o/_/de nas skye mched drug gi ni/_/rgyu can nyid du des mkhyen to/_/long bas gzugs ni mi rig cing /_/mig ni blo yis mi sbyor phyir/_/mig yod
[\[53b.4\]]gyur na des sbyor te/_/de phyir dbang po yod na reg_/de nas skye mched drug gis ni/_/skye ba mkhyen phyir blo gros mdzad/_/de nas de'i rgyu mid dang gzugs/_/rgyu la mkhas pas mkhyen pa'o/_/ji ltar myu gu yod pa las/_/lo ma sdong bu 'byung bar dran/_/de ltar ming dang gzugs
[\[53b.5\]]yod na/_/skye mched drug ni 'byung ba'o/_/ming dang gzugs ni rgyu gang zhes/_/de yi de nas gyur de nas/_/de yi skye ba rnam shes su/_/ye shes pha rol son pas mkhyen/_/rnam par shes pa 'das pa na/_/ming dang gzugs ni rab gnas te/_/sa bon bskrun pa rdzogs pa na/_/myu gu
[\[53b.6\]]rnam par 'dzin pa'o/_/de nas rnam par shes pa ni/_/gang las yin zhes bsams par gyur/_/ming dang gzugs la brten nas de/_/de nas de yi skye ba mkhyen/_/de nas rgyu yi go rims ni/_/mkhyen nas de yi blor gyur te/_/sems ni lugs 'byung bskor ba ste/_/gzhan du lugs
[\[53b.7\]]las zlog par min/_/rnam par shes pa'i rkyen las ni/_/ming dang gzugs la brten nas ni/_/slar yang rnam par shes pa skye/_/ji ltar gru yis mi 'dren zhing /_/de bzhin rnam par shes pa dang /_/ming gzugs phan tshun gyi rgyu'o/_/ji ltar lcags ni 'bar ba yis/_/rtswa rnams
[\[54a\]]
[\[54a.1\]]'bar bar byed na yang /_/'bar ba de yis de gdung ste/_/de bzhin phan tshun rgyu nyid do/_/de ltar rnam par shes pa las/_/ming gzugs 'byung ba mkhyen gyur pa/_/de nas dbang po 'byung 'gyur zhing /_/dbang po las byung reg pa'o/_/reg pa las skyes
[\[54a.2\]]tshor ba mkhyen/_/tshor ba las skyes sred pa'o/_/sred pa las skyes len pa'o/_/len pa las ni de bzhin srid/_/srid pa las ni skye ba dag_/skye bas rga shi 'byung bar mkhyen/_/'gro ba dag ni rkyen rnams las/_/skyes zhes yang dag mkhyen pa'o/_/de nas 'di yi
[\[54a.3\]]blo gros nges par song ba ni/_/skye ba zad las 'chi dang rga ba 'gags pa ste/_/srid pa nyams pa las kyang skye ba nyams pa nyid/_/len pa 'gags pa las ni srid pa rnam ldog cing /_/de nas srid 'gags pa las de ni 'gag pa ste/_/tshor ba yod pa min na sred pa yod ma yin/_/
[\[54a.4\]]reg las chud zos gyur na tshor ba yod min zhing /_/skye mched 'jug pa med las reg pa zad pa'o/_/de bzhin ming dang gzugs ni yang dag 'gags pa las/_/skye mched drug po thams cad rnam par nyams par byed/_/rnam par shes pa 'gags las de dag 'gags
[\[54a.5\]]pa ste/_/'du byed 'gags pa las kyang de ni 'gag pa'o/_/ma rig pa ni mtha' dag med las de bzhin du/_/'du byed 'gag par drang srong chen pos mkhyen pa ste/_/'di las mkhyen bya 'di ni yang dag mkhyen mdzad nas/_/sangs rgyas zhes ni 'jig rten na rab
[\[54a.6\]]gnas par gyur/_/yan lag brgyad dang ldan pa rab tu shar ba yi/_/rtse mor myur 'gro dam pa'i lta ba'i lam gyis ni/_/srid rtse'i bar las mchog gyur bdag med rnam gzigs nas/_/bud shing tshig pa'i me bzhin zhi bar gshegs par gyur/_/de nas bdag nyid mdzad pa de yi
[\[54a.7\]]gyur pa ni/_/mchog gi drang srong mchog dang mchog min mkhyen pa'i tshogs/_/gna' ma rnams kyis don dam rgyu las gshegs pa yi/_/snying po'i lam 'di bdag gis lhag par thob par gyur/_/thun ni bzhi pa'i skya rengs shar ba'i yud tsam na/_/rgyu dang mi rgyu'i 'byung po rnams ni zhi
[\[54b\]]
[\[54b.1\]]ba na/_/drang srong mchog gis 'gyur ba med pa'i go 'phang dang /_/kun gyi mgon gyis thams cad mkhyen pa nyid brnyes so/_/de nyid 'di ni sangs rgyas nyid kyis mkhyen pa na/_/bud med chang gis myos bzhin sa ni g.yos gyur la/_/grub pa rnams kyis mngon gang phyogs ni rab
[\[54b.2\]]snang ste/_/mkha' la rnga bo che rnams rab tu grag par gyur/_/dge ba'i rlung rnams rab tu zhi bar g.yos gyur zhing /_/sprin med 'o ma rnams ni lha yis char phab ste/_/ljon shing rnams la dus min me tog 'bras bu rnams/_/mchod pa rab tu sbyor ba'i ched bzhin brul bar
[\[54b.3\]]gyur/_/man dA ra ba'i me tog rnams dang pad+ma dang /_/gser dang bai DUr+ya yi rang bzhin pad+ma ni/_/mkha' las bab pa rnams kyis shAkya thub pa'i sa/_/de tshe mtho ris bzhin du kun nas bkram par gyur/_/yud tsam de ni kha cig khro ba med gyur la/_/nad med gyur zhing mi
[\[54b.4\]]dga' bar yang ma song ste/_/sdig pa bsnyen pa ma yin rgyags par ma byas shing /_/grub pa brnyes pa bzhin du 'jig rten zhi bar gyur/_/thar pa 'dod pa'i lha yi tshogs rnams dga' ba ste/_/sems can 'og tu song ba rnams kyang dga' bar gyur/_/yon tan phyogs kyis
[\[54b.5\]]'phel bas chos ni rgyas pa ste/_/rdul dang mun pa dag las 'gro ba gyen du byung /_/de yi las kyis ya mtshan dga' bas gang ba yi/_/bu ram shing pa'i rigs kyi mi skyong drang srong rnams/_/rgyal po'i drang srong rnams dang drang srong che rnams kyis/_/yang dag mchod rnams
[\[54b.6\]]mkha' la gzhal med rnams su gnas/_/mthong min 'byung po'i tshogs kyis drang srong chen po yi/_/ston pa rnams ni mthon por 'thon zhing sgrogs pa ste/_/gson pa'i 'jig rten 'phel ba bzhin du dga' gyur zhing /_/ltung ba mchog la bzhin du bdud ni yi mug cing /_/de nas
[\[54b.7\]]nad mi mnga' ba zhag bdun bdag nyid kyis/_/sems la gzigs shing spyan mi 'dzums par bzhugs pa ste/_/kho bos 'dir ni rnam par thar pa brnyes so zhes/_/thub pas yid la re ba yongs su rdzogs par gyur/_/de nas rkyen nyid thob pa 'di ni thub pa nyid/_/bdag med
[\[55a\]]
[\[55a.1\]]cho gar rnam par gzhag pas gsan nas ni/_/zhi phyir 'jig rten dag la mchog tu brtse bas so/_/sangs rgyas spyan gyis rnam par gzigs par gyur pa'o/_/lta ba ngan pas chud zos 'bad la 'khrugs pa yi/_/'gro ba rdul ni rgya chen dang ldan
[\[55a.2\]]gzigs nas dang /_/rnam thar chos ni mchog tu phra pa nyid gzigs nas/_/g.yo ba med pa nyid phyir thugs ni mdzad par gyur/_/de nas sngon gyi dam bca' yang dag mkhyen gyur nas/_/zhi ba'i gdams pa la ni so sor nges par gshegs/_/de nas chen po'i rdul dang
[\[55a.3\]]chung ngu'i rdul nyid dang /_/ldan pa'i skye bor yid ni rnam par dpyad pa'o/_/de nas zhi ba'i don du gdams pa'i ched du nges par ni/_/gzung ba'i bde bar gshegs pa'i thugs ni shes gyur nas/_/mngon par snang zhing 'gro la phan par 'dod pa can/_/mtho ris
[\[55a.4\]]gnas pa'i gtso bo nyid ni nye bar 'ongs/_/sdig pa spangs shing don mdzad gdan la bzhugs pa po/_/mchog gi chos ni gzigs pa de la mchog gnyis so/_/mchog tu zhi bas rab tu bstod nas de gnyis kyis/_/'jig rten phan pa'i don du tshig 'di gsol ba'o/_/e
[\[55a.5\]]ma 'gro ba 'di gang nor 'os 'di lta bu/_/skye dgu rnams la rjes su brtse mdzad khyed kyi thugs/_/'jig rten na yod skye bo rnam par bsre ma'i rgyu/_/chen po'i rdul dang nyung ngu'i rdul nyid ldan pa'o/_/thub pa srid pa'i mtsho las rang nyid rab rgal nas/_/'gro ba sdug bsngal
[\[55a.6\]]bying ba rab tu drongs mdzod cig_/legs pa'i dbang phyug gis ni phun sum tshogs pa thob nas bzhin/_/gzhan rnams la yang rang gi yon tan gyis sbyor mdzod/_/don mkhyen 'di na'i don dang pha rol du 'am gang /_/skye bo kha cig 'di na bdag gi phan pa byed/_/gang
[\[55a.7\]]zhig 'jig rten dge ba'i ched du rab zhugs de/_/mi yi 'jig rten dang ni mtho ris su rnyed dka'/_/de ltar drang srong che la tshig 'di gsol nas ni/_/lha na gnas pa de gnyis ji ltar 'ongs par gshegs/_/thub pa yis kyang de yi tshig de rab mnod nas/_/'gro ba rnam par thar
[\[55b\]]
[\[55b.1\]]phyir nges par rgyas par mdzad/_/de nas bsod snyoms dus su phyogs bzhir drang srong la/_/lha na gnas pas lhung bzed rnams ni phul ba ste/_/gau ta mas bzhi po de rnams rab bzhes nas/_/de yi chos kyi ched du gcig nyid mdzad pa'o/_/de nas de tshe don bcas rab song
[\[55b.2\]]tshong dpon gnyis/_/mdza' bshes nyid kyis lha yis rab tu bskul ba dag_/rgya chen thugs mnga' drang srong che la thog ma ru/_/dga' ba dang ldan phyag byas nas ni bsod snyoms phul/_/rtsibs 'phur dang ni rangs byed bu ste de gnyis ni/_/chos 'dzin nus pa'i blo gros
[\[55b.3\]]thub pas gzigs pa ste/_/de gnyis lha na gshegs par thugs kyis mngon gzigs nas/_/dge slong lnga po rnams la thugs kyis gshegs pa'o/_/de nas zhi ba'i gdams pa las ni gau ta mas/_/nyi ma shar bas mun bzhin mun pa rnam 'joms phyir/_/bA rA Na sIs
[\[55b.4\]]brgyan pa'i sna tshogs nags tshal can/_/'jigs byed shing rtas bsnyen pa'i grong khyer dge bar gshegs/_/de nas khyu mchog 'dra ba'i spyan mnga' glang chen myos pa'i 'gros ldan pa/_/'gro ba mngon par rnam par 'dus phyir kA shi sa la gshegs bzhed pa/_/glang chen bzhin du
[\[55b.5\]]rang gi sku lus ma lus phyir la rab log nas/_/thub pas spyan mig mi 'dzums par ni byang chub shing gi rtsa bar gzigs/_/sangs rgyas kyi spyod pa zhes bya ba'i snyan dngags chen po las/_mngon par rdzogs par byang chub pa'i le'u ste bcu bzhi pa'o//_//zhi
[\[55b.6\]]zhing mdangs ldan mdzad pa kun nas brnyes pa de/_/gcig pur rab gshegs mang po dang ni thabs cig bzhin/_/lam na dge slong chos ldan kha cig gis mthong nas/_/ya mtshan dang bcas thal mor bcas pas 'di skad gsol/_/dbang po'i rta ni g.yo bar dbang po'i rta thul zhing /_/
[\[55b.7\]]sems can chags rnams ji ltar chags ma gyur/_/shin tu ro ldan gsar pa'i shes rab ro yis ni/_/ri bong gis mtshon dang mtshungs tshim par gyur pa rnams/_/brtan pa khyod kyi zhal ni ji ltar rab rgyas shing /_/'dir ni dbang po rnams kyi dbang phyug mdzad pa ste/_/khyu mchog chen
[\[56a\]]
[\[56a.1\]]po'i spyan mnga' nges par don mdzad cing /_/khyod kyi bla ma su lags gang las grub pa gsungs/_/de rnams la des smras pa bdag la ston pa med/_/bdag la mchod bya med cing smad bya su yang med/_/mya ngan 'das pa thob cing gzhan rnams dang mi
[\[56a.2\]]mnyam/_/bdag ni chos la rang byung du ni shes par mdzod/_/gang phyir gzhan rnams kyis ma rtogs pa'i rtogs bya ni/_/bdag gis mtha' dag rtogs pa de phyir sangs rgyas te/_/gang phyir bdag gi nyon mongs rnams ni dgra bzhin 'pham/_/de phyir zhi ba dag ni kun nas
[\[56a.3\]]shes bar mdzod/_/sdug bsngal rnams kyis nyam thag grogs la phan don du/_/zhi ba kho bo 'di yang bA rA Na sIr 'gro/_/der ni 'chi med chos kyi rnga dag rdung ba ste/_/snyan grags bde ba'i phyir min nga rgyal phyir ma yin/_/rgal bas 'gro ba rnams ni rgal bar 'gyur bgyi zhing /_/
[\[56a.4\]]grol bas sems can rnams ni yongs su thar bar bgyi/_/de ltar gson pa'i 'jig rten nyam thag par mthong nas/_/sngon du bdag gi dam bca' 'di ni gyur pa'o/_/'di na kha cig nor ni thob nas bdag nyid ni/_/gcig tu nyid kyang 'dzin par byed pa ngo mtshar cing /_/skye bo chen po ma
[\[56a.5\]]btsums mig la gang gis kyang /_/khyad 'phags thob nas rnam par 'dzin pa de don yin/_/gang zhig skam la gnas pas mi ni chus khyer ba/_/'dren par 'dod min de ni legs pa'i gzugs ma yin/_/gang zhig gter ni thob nas skye bo dbul po la/_/nor gyi sbyor
[\[56a.6\]]ba med pa de ni spyang po min/_/rang bzhin gnas pas nad kyis mngon par bcom pa la/_/lag tu song ba'i sman gyis gso bar rigs pa ste/_/de ltar lam ngan song ba'i ched du lam dag ni/_/nges par byad ba'i lam gyis bshad par 'thad pa yin/_/ji ltar sgron ma rab tu gsal
[\[56a.7\]]bar byed pa ste/_/de yi rgyu can dmar por 'gro ba ma yin nyid/_/de bzhin sangs rgyas nyid kyis ye shes rab gsal bar/_/mdzad de de phyir chags par 'gro ba ma yin no/_/ji ltar shing rnams la ni me dag nges pa dang /_/mkha' la rlung dang sa la chu ni nges pa ste/_/de bzhin
[\[56b\]]
[\[56b.1\]]gang yang rnams su thub pa rnams kyis ni/_/byang chub nges shing kA shi rnams dang chos smra des/_/de nas nye bar 'ongs nas a la la zhes pa/_/rnam par brjod nas ji ltar 'dod bzhin rab spangs nas/_/yang dang yang du ya mtshan mig ni g.yo ba yis/_/re 'dod skyes shing
[\[56b.2\]]sangs rgyas la ni lta bzhin song /_/de nas thub pas rim gyis kA si'i grong khyer ni/_/nor gnas snying po dang ni rab mtshungs gzigs pa ste/_/grogs mo bzhin du 'khyud nas yang dag 'dus pa ni/_/skal ldan shing rta dang ni bA rA Na sI nyid/_/mthu dang gzi brjid dag gis mngon par
[\[56b.3\]]mdzes pa des/_/khu byug rnams kyis sgra sgrogs shing gi tshogs ldan zhing /_/drang srong chen pos bsnyen pa'i ri dgas nags nyid du/_/rnam par mdzes pas nyi ma bzhin du rab 'thob po/_/kauN+Di n+ya'i rigs dang de nas ming chen dang /_/rlangs pa dang ni rta thul de bzhin bzang rgyal te/_/dge
[\[56b.4\]]slong lnga yis de ni rgyang ring nas gzigs nas/_/phan tshun du ni tshig 'di smras par gyur pa'o/_/bde ba'i bdag nyid dge slong gau ta ma 'di/_/dka' thub de las phyir log mngon par 'ongs pa ste/_/mngon du 'gro bya ma yin nges par phyag 'os min/_/dam bca' bcom pa mchod par
[\[56b.5\]]'os pa ma yin no/_/de ni brgya la gal te sdod par 'dod gyur na/_/de nyid la ni gtam 'di rab tu gsol mdzod dang /_/'gron po nye bar 'ongs pa gang dang su la ni/_/'phags pa rnams kyis mi byed par ni 'os ma yin/_/de ltar bya ba byas nas dge slong de rnams ni/_/nye bar
[\[56b.6\]]gnas pa'i nye bar sangs rgyas gshegs pa ste/_/ji lta ji ltar de rnams la ni nye bar gshegs/_/de lta de ltar de rnams dam bca' nyams par gyur/_/de nas kha cig 'di yi na bza' blangs pa ste/_/de bzhin gzhan ni phyag 'tshal nas ni lhung bzed bzung /_/kha cig 'di la 'os
[\[56b.7\]]pa'i gdan ni phul ba ste/_/de bzhin gzhan gnyis zhabs bsil nye bar phul bu'o/_/de ltar rab byed mchod pa mang po ldan pa rnams/_/'di la thams cad kyis ni bla mar spyod pa byas/_/rigs su mngon brjod de rnams kyis kyang ma spangs shing /_/de rnams la rjes brtse bcas
[\[57a\]]
[\[57a.1\]]bcom ldan gyis smras pa/_/mchod 'os dgra bcom la ni gus pa ma yin pas/_/sngar gyi spyod pas dge slong rnams kye ma smra shig_/bstod dang smad pa nges par bdag gis mnyam pa ste/_/khyed rnams bsod nams min las rnam par bzlog par bgyi/_/sangs
[\[57a.2\]]rgyas 'jig rten phan pa'i ched du sangs rgyas shing /_/'byung po kun la phan pas rab tu zhugs pa la/_/bla ma nye bar 'joms las ming gis gang smras de/_/ma rungs pa yi pha ma bzhin du chos 'chad do/_/de ltar drang srong chen po'i thugs rje'i bdag nyid can/_/smra ba rnams kyi mchog gis
[\[57a.3\]]de skad gsungs pa ste/_/rmongs las snying po med pas chud zos de rnams kyis/_/gdong ni cung zad bzhad pa dang ldan rgol ba smras pa'o/_/gau ta ma re zhig dka' thub mchog dang ni/_/dam pa de yis de nyid rtogs pa ma yin te/_/don ni dga' bas bsgrub bya bde bas gnas pa'o/_/
[\[57a.4\]]khyed kyis mthong zhes bya ba 'dir ni gtan tshigs gang /_/gang tshe de ltar de bzhin gshegs pa'i de nyid la/_/de nas dge slong de rnams dad par gyur min te/_/byang chub pa yi lam ni de las gzhan du shes/_/de nas lam mkhyen pa yis lam ni bka' stsal pa/_/byis pa'i skye bo
[\[57a.5\]]bdag nyid ngal bar ldan pa dang /_/dbang po'i spyod yul rnams la de bzhin chags pa ste/_/'chi ba med pa'i lung gis lam ma yin pa'i phyogs/_/skyon dang ldan pa gnyis po de la ltos mdzod cig_/gdung bar mngon par brjod pa'i lus kyi ngal rnams kyis/_/yongs su
[\[57a.6\]]'khrugs shing rnam par gnod pa'i sems la ni/_/'jig rten tha snyad kyang ni brgya la shes min na/_/dbang po las 'das de nyid lam ni kye ma ci/_/ji ltar sgron mas mtshan mo'i mun pa nyams pa ru/_/'dir ni mngon par nyer 'gro chu rnams gtor bas min/_/de bzhin ye
[\[57a.7\]]shes mi yis mi shes mun pa ni/_/nyams par sngon 'gro lus kyi ngal ba rnams kyis min/_/ji ltar me ni 'dod pas shing la 'bigs pa dang /_/rnam par 'gems pas me ni thob pa ma yin la/_/de nyid mngon pa'i thabs las bsrubs pas thob pa ste/_/de bzhin sbyor las 'chi
[\[57b\]]
[\[57b.1\]]ba med thob ngal bas min/_/de ltar don med 'dod pa rnams la chags pa ni/_/rdul dang mun pa dag gis zil non sems ldan rnams/_/bstan bcos don la nus kyang grub pa thob min na/_/chags bral 'gog pa'i cho ga la ni sngon nyid do/_/ji ltar nad kyis mngon par bcom pa'i
[\[57b.2\]]srog chags kyis/_/mi phan bza' ba za ba'i gso ba 'dir yod min/_/de bzhin mi shes nad kyis mngon par bcom pa yi/_/'dod pa rnams la chags pa'i zhi ba gang las so/_/ji ltar skam pa'i rten la gnas pa'i rlung gis ni/_/bus pa'i me yi zhi ba yod pa ma yin no/_/
[\[57b.3\]]de bzhin 'dod pa'i rten la gnas pa'i chags pa yis/_/rjes su song ba'i sems kyi zhi ba yod ma yin/_/mtha' 'di gnyis po dag kyang rnam par dor byas nas/_/bdag gis lam gzhan dbu mas lhag par rtogs pa ste/_/shin tu sdug bsngal nye bar zhi ba'i 'dren pa po/_/bde
[\[57b.4\]]ba dang ni dge ba nyid dang bral ba'o/_/yang dag lta ba'i nyi mas rab tu gsal byas shing /_/rnam dag yang dag rtogs pa'i shing rtas drangs pa ste/_/yang dag brjod pa'i yang dag dag ni gtsug lag khang /_/dge ba'i bya ba'i skyed tshal brgya phrag mngon par dga'/_/smad pa med pa'i
[\[57b.5\]]'tsho ba lo legs chen po ste/_/yang dag rtsol bas stobs rab rjes su 'gro ba can/_/kun du yang dag dran pa'i sbas pas sbas pa ste/_/ting 'dzin gzims mal dang ni gdan dang khyab pa yis/_/de ltar mchog gi yan lag brgyad 'dir 'di lam ste/_/'chi dang rga dang na ba
[\[57b.6\]]rnams las 'dren pa po/_/gang la drangs nas bya ba thams cad byas pa ste/_/'di dang che ge mor ni slan chad 'gro ba med/_/'di ni sdug bsngal mtha' dag 'di ni mtshan ma ste/_/'di ni 'gog pa 'di yi lam ni 'di yin te/_/de ltar ma thos chos kyi cho ga sngar med pa'i/_/rnam par mthar phyin
[\[57b.7\]]bdag gi spyan mig skye ba'o/_/skye dang rga dang na dang de nas rgud pa dang /_/sdug pa dang bral mi sdug pa la sbyor ba dang /_/'dod pa'i don ni rab tu 'thob pa med pa ste/_/rnam pa sna tshogs sdug bsngal 'di ni yongs su 'thob/_/'dod pa'i bdag can gyi 'am bdag rgyal can gyi 'am/_/lus
[\[58a\]]
[\[58a.1\]]can gyi 'am yang na lus can ma yin pa'i/_/gang zhig yon tan med pa gang la rab zhugs kyang /_/mdor bsdus nas de sdug bsngal du ni shes par mdzod/_/de ltar 'bar ba zhi ba'i me ni chung na yang /_/lhan cig skyes pa dro ba'i ngo bo spong min nyid/_/de bzhin bdag tu
[\[58a.2\]]'du shes zhi sogs kyis phra yang /_/sdug bsngal bdag nyid can zhes bdag gi shin tu nges/_/ji ltar sa chu sa bon dus rnams myu gu'i bzhin/_/'dod chags la sogs rnam pa sna tshogs skyon rnams dang /_/skyon las rab tu skyes pa'i las rnams nyid dag ni/_/sdug bsngal dag gi rgyur ni
[\[58a.3\]]nges par shes par mdzod/_/mtho ris su 'am 'og tu srid pa'i rgyun las ni/_/'dod chags la sogs skyon gyi tshogs rnams rgyu yin zhing /_/dman dang 'bring dang mchog ste sna tshogs nyid kyi ni/_/de dang der ni las rnams dag ni rtsa ba'o/_/nyes pa zad las 'khor ba'i rgyun ni yod min te/_/las
[\[58a.4\]]zad pa las sdug bsngal de ni yod ma yin/_/gang phyir don gang yong pa las ni kun 'byung ste/_/de phyir med pa las te slar yang 'byung ba med/_/gang du skye ba med cing rga med 'chi ba med/_/me med sa med chu med mkha' med rlung med la/_/thog ma bar dang mtha' med 'phags pa dbrog bya min/_/
[\[58a.5\]]dge zhing 'gyur med 'gog pa de ni shes par mdzod/_/yan lag brgyad ldan gang zhig mngon brjod de lam ste/_/lhag par rtogs phyir 'di yi thabs de'i gzhan ma yin/_/lam 'di yin na ma mthong ba las 'jig rten rnams/_/de nyid dang ni nye du rnams ni yongs su 'khor/_/sdug bsngal
[\[58a.6\]]yongs su shes par bya zhing rgyu 'di ni/_/spang bya 'gog pa yang ni dbang du bya ba'o/_/de bzhin lam 'di yang ni bsgom par bya ba ste/_/de ltar 'di ni bdag gi blo gros rab zhugs so/_/sdug bsngal 'di ni yongs shes rgyu ni spangs pa ste/_/de bzhin du ni 'gog pa mngon du byas pa'o/_/de bzhin du
[\[58a.7\]]ni 'di yi lam 'di bsgoms pa ste/_/de ltar 'dir ni bdag gi spyan mig rab zhugs so/_/ji srid du ni yang dag 'phags pa'i bden pa ni/_/bzhi ba'i rkang pa 'di rnams mthong ba ma yin pa/_/de srid bdag 'dir grol ba med pa zhes brjod cing /_/bdag nyid la ni don byas nyid du yang ma
[\[58b\]]
[\[58b.1\]]mthong /_/gang tshe 'phags pa'i bden pa rnams ni rtogs pa ste/_/rtogs byas kyang ni dor byar 'os pa byas pa'o/_/de tshe bdag 'dir rnam par grol zhes brjod pa ste/_/bdag nyid la ni don byas nyid du yang mthong ngo /_/de ltar drang srong chen po thugs rje mnga' ba yis/_/'dir
[\[58b.2\]]ni chos dag de skad mngon par gsungs pa na/_/kauN+Di n+ya'i rigs dang lha ni brgya phrag rnams/_/gtsang zhing rdul dang bral ba'i mig ni thob par gyur/_/bya ba thams cad nges par byas shing zhi ba de la ni/_/thams cad mkhyen pas khyu mchog bzhin du mthon po'i dbyangs kyis gsungs/_/
[\[58b.3\]]khyod kyis shes shes bdag nyid chen po des ni tshig gsol pa/_/legs so khyod kyi blo gros mchog ni bdag gis shes pa'o/_/legs so bdag gis shes shes de nas des ni 'jig rten ni/_/kauN+Di n+yas de yi go 'phang rigs ni bzung ba ste/_/bla ma dam pa de bzhin gshegs
[\[58b.4\]]pa'i slob ma rnams kyis ni/_/gtso bo nyid du chos la yang dag lhag par gshegs pa'o/_/sgra de sa la rgyu ba'i gnod sbyin rnams kyis thos nas ni/_/rnam par rgyas pa'i dbyangs 'di rab tu gsol bar gyur pa ste/_/'byung po rnams kyi 'chi med zhi ba'i ched du nges par ni/_/
[\[58b.5\]]dam pa gzigs pas chos kyi 'khor lo bskor ba de legs so/_/tshul khrims rtsibs dang zhi dang dul ba'i mu khyud blo rnams yangs/_/dran pas blo gros brtan pa brtson 'grus lta ba ngo tsha'i gzer/_/zab pa'i phyir dang brdzun med phyir dang legs par bstan nyid phyir/_/
[\[58b.6\]]'jig rten gsum na brtan zhing bstan bcos gzhan rnams kyis mi ldog_/sa 'dzin gnod sbyin rnams las sgra ni nye bar thob byas nas/_/mkha' la lha yi tshogs rnams kyis ni dbyangs byas shing /_/de ltar thos nas mtho ris rim dang rim rnams kyis mthon por/_/tshangs
[\[58b.7\]]pa'i 'jig rten bar du sgra yis nye bar 'dzegs pa'o/_/mtho ris dag na gnas pa'i bdag nyid ldan pa kha cig gis/_/drang srong che las 'jig rten gsum ni g.yo zhes thos nas ni/_/sna tshogs yul rnams la ni chags par gshegs pa ma yin zhing /_/yang dag skyo las
[\[59a\]]
[\[59a.1\]]srid pa gsum na zhi ba nyid du gshegs/_/de ltar 'jig rten rnams kyi mchog tu zhi ba'i ched du ni/_/mtho ris dang ni sa na chos kyi 'khor lo bskor tsam na/_/sprin bral mkha' las me tog dang bcas chu yi char bab cing /_/srid gsum gnas pa
[\[59a.2\]]rnams kyis rnga bo che rnams mngon par brdungs/_/sangs rgyas kyi spyod pa zhes bya ba'i snyan dngags chen po las/_chos kyi 'khor lo bskor ba'i le'u ste bco lnga pa'o//_//de nas thams cad mkhyen pa yis/_/rta thul la sogs dge slong rnams/_/
[\[59a.3\]]rab snyoms sems ldan de rnams kun/_/thar pa'i chos la bkod pa'o/_/nyi ma dang ldan skar ma lngas/_/nam mkhar zla ba ldan pa bzhin/_/lnga sde pham pa'i lnga sde yis/_/kun nas bskor ba de mdzes so/_/de nas de tshe kha cig ni/_/mo rnams glos phab nyal mthong
[\[59a.4\]]nas/_/grags pa zhes bya chen po'i bu/_/yang dag skyo bar nye bar song /_/'di kun nye bar mdzes pa ste/_/zhes ni tshig dang brjod bzhin du/_/dpal ldan mchog gi rgyan ldan pa/_/sangs rgyas ga la ba der song /_/sems dang nyon mongs mkhyen pas de/_/gzigs
[\[59a.5\]]nas de bzhin gshegs pas gsungs/_/mya ngan 'das la nyer 'tshe med/_/tshur shog dge ba thob par gyis/_/de ltar rnam rgyas grags pa'i gsung /_/'di ni thos nas tsha ba yis/_/nyam thag chu la 'dzul nas dang /_/mchog tu tshim pa nye bar 'ong /_/sngon gyi
[\[59a.6\]]rgyu yi stobs brten nas/_/de nas lus de nyid bzung ste/_/lus kyis dang ni sems kyis ni/_/dgra bcom nyid ni nye bar thob/_/ston ka'i chu yis bkrus pa yi/_/gos la tshon ni bkod pa bzhin/_/dkar po'i blo yis dam pa'i chos/_/thos nas rab tu rtogs pa
[\[59a.7\]]nyid/_/cha lugs de yis ngo tsha bzhin/_/gnas pa de ni gzigs gyur na/_/don mdzad dam pa'i don mkhyen pa/_/smra ba rnams kyi mchog gis smras/_/rtags ni chos kyi rgyu min zhing /_/'byung po rnams la snyoms pa ste/_/zhi zhing dul la dbang po dul/_/brgyan pa yin
[\[59b\]]
[\[59b.1\]]yang chos la spyod/_/gang zhig lus ni 'thon pa ste/_/sems kyis 'thon pa ma yin pa/_/nags na gnas kyang chags pa can/_/khyim na gnas shes de shes bya/_/gang zhig sems ni 'thon pa ste/_/lus kyis 'thon pa ma yin pa/_/khyim na gnas kyang nga med
[\[59b.2\]]pa/_/nags na gnas shes de shes bya/_/khyim na gnas par gyur pa'i lam/_/rab tu byung bar gyur pa'i yang /_/gang gis bsgrub pa yod na ni/_/de yi thar pa mngon par brjod/_/ji ltar rgyal 'dod dgra sde la/_/rgyal phyir go cha 'dzin pa ste/_/de bzhin nyon mongs dgra
[\[59b.3\]]de la/_/rgyal phyir rtags ni 'dren pa'o/_/de nas dge slong tshur shog ces/_/de bzhin gshegs pas de la gsungs/_/des ni dge slong rtags bzung ste/_/skad cig de nyid kyis grol to/_/de nas de yi rjes chags pas/_/de yi 'khor ni lnga bcu dang /_/gsum rnams
[\[59b.4\]]nyid dang gcig nyid dang /_/chos de rab tu thob par gyur/_/'dag chal gyis bsgos gos rnams ni/_/chu yis yang dag reg pa bzhin/_/sngon tshe bsgoms pa'i las can rnams/_/de rnams myur du dag par gyur/_/de nas de tshe dgra bcom slob ma yi/_/dang po don byas
[\[59b.5\]]drug cu thams cad la/_/dgra bcom rnams kyis mngon mchod dgra bcom pas/_/ji ltar 'os par yang dag bka' stsal to/_/dge slong rnams kyis sdug bsngal rgal/_/rang gi bya ba legs chen byas/_/pha rol sdug bsngal rnams la yang /_/rjes su 'dzin par byed pa'i
[\[59b.6\]]rigs/_/de phyir re re thams cad kyis/_/sa 'dir yongs su gshegs mdzod la/_/nyam thag 'jig rten ched du chos/_/rjes su brtse bas bstan par bya/_/grub phyir rdzu 'phrul ldan pa'i sbun/_/'od srungs drang srong rnams 'dul phyir/_/rgyal po'i drang srong gis bsnyen pa'i/_/ga
[\[59b.7\]]yar kho bo 'di yang 'gro/_/de nas de nyid mthong de rnams/_/de yi bka' las phyogs su song /_/rtsod bral bde bar gshegs pa ni/_/drang srong che yang ga yar gshegs/_/de nas dus su der gshegs nas/_/chos kyi dgon par nye bar gshegs/_/dka' thub dngos su gnas
[\[60a\]]
[\[60a.1\]]pa bzhin/_/der ni 'od srungs gzigs pa'o/_/ri rnams dang ni nags rnams su/_/gnas rnams yod pa na yang de/_/rnam par 'dul bzhed stobs bcu bas/_/rab tu brten nas bslangs pa'o/_/de nas grub pa nyams tshad phyir/_/me khang lto 'phye ches
[\[60a.2\]]bsnyen par/_/ma rungs gnas des 'di la byin/_/der gzims mtshan mor rang gnas shing /_/ltos bral thub ba chen po la/_/mthong ba'i dug can khros pa yi/_/sprul des mthong nas dbugs phyung ngo /_/de yi khro bas 'bar ba yi/_/me yi khang par gyur pa des/_/drang srong
[\[60a.3\]]chen po'i sku lus la/_/'jigs pa bzhin du mes ma reg_/dus mtha'i me nyer zhi ba na/_/tshangs pa bzhugs pa mdzes pa ltar/_/me yi khang par bsregs na yang /_/gau ta ma rnam 'gyur med/_/gang tshe sangs rgyas der bzhugs tshe/_/gnod med g.yo ba med pa ste/_/de tshe
[\[60a.4\]]klu de ya mtshan zhing /_/drang srong mchog la phyag 'tshal lo/_/ri dgas nags der skye bo yis/_/thub pa der bzhugs shes gyur nas/_/srugs pa 'o brgyal 'di 'dra ba'i/_/dge slong tshig ces rjes su brtse/_/de nas mtshan mo 'das pa na/_/rnam par 'dren pas 'od srungs la/_/sbrul
[\[60a.5\]]ni zhi bas lhung bzed kyis/_/blangs nas de la bstan pa'o/_/de nas sangs rgyas che bdag nyid/_/thos nas de ni ya mtshan gyur/_/de lta na yang bdag nyid kyis/_/che zhing gong na med pa snyam/_/de nas dus su rab sbyar ba'i/_/sna tshogs rdzu 'phrul gzugs rnams kyis/_/de yi sems de
[\[60a.6\]]mkhyen nyid las/_/zhi ldan thub pas thugs dgongs mdzad/_/ji ltar bdag las rdzu 'phrul gyis/_/sangs rgyas khyad par 'phags pa snyam/_/de yi chos ni rab sgrub phyir/_/de tshe nges ni nges par byas/_/kun nas slar log gnas pa yis/_/lteng rgyas 'od srungs mthong nas ni/_/slob ma rnams
[\[60a.7\]]kyi tshogs rnams kyang /_/lnga brgyas de yi chos la bsnyen/_/der ni spun zla slob mar bcas/_/mthar phyin shun lpags spangs pa na/_/ga ya chu klung zhes byas kyang /_/der song lam la bsnyen pa'o/_/de nas thub pas slob mar bcas/_/'od srungs gsum po de rnams la/_/sa 'dzin ga ya'i rtse mor
[\[60b\]]
[\[60b.1\]]ni/_/nges par mthar phyin gtam mdzad do/_/rnam par rtog pa'i skye gnas dang /_/gti mug rnam bkram du ba can/_/chags sdang me yis 'gro ba ni/_/thams cad dbang med par bsreg go/_/de ltar nyon mongs mes tshig cing /_/rab tu ma zhi mgon med can/_/rga na 'chi ba'i me rnams
[\[60b.2\]]kyis/_/slar yang rgyun mi chad par sreg_/rnam pa sna tshogs mes tshig pa'i/_/'gro ba skyabs med 'di mthong nas/_/yid bcas dbang po dang bcas pa'i/_/gzugs la blo ldan skyo ba ste/_/skyo ba las ni chags bral ro/_/chags bral las ni rnam grol zhing /_/rnam grol de nas thams cad
[\[60b.3\]]na/_/rnam par grol zhes shes pa'o/_/skye ba'i rgyun ni yongs 'dzad cing /_/tshangs pa'i spyod pa 'dir gnas la/_/byed pa thams cad byas pa ste/_/sred pa gzhan ni yod ma yin/_/bcom ldan gyi gsung 'di thos nas/_/dge slong stong phrag dag gi sems/_/len pa med nas zag pa las/_/
[\[60b.4\]]de ma thag tu rnam par grol/_/sbyin pa tshul khrims dul rnams kyis/_/chos ni yongs su yongs bskor bzhin/_/de nas shes rab rgya che ba'i/_/'od srungs gsum gyis sangs rgyas mdzes/_/chos don 'dod pa dang bral ba'i/_/sems can ngan pa'i srog bzhin du/_/bgres mchog de rnams kyis
[\[60b.5\]]bor ba'i/_/dka' thub nags de mdzes ma gyur/_/de nas de rnams kyis yongs bskor/_/thub pa rgyal po'i khab tu gshegs/_/ma ga d+hA yi mi dbang phyir/_/sngon gyi dam bca' dran pa'o/_/de nas 'od ma'i tshal yul ni/_/de bzhin gshegs pas rab tu thob/_/blon po rnams ni rjes 'gro bas/_/
[\[60b.6\]]thos nas rgyas po sngon du song /_/de nas rang gi skal mtshungs pa'i/_/rkang pa bzhon pas skye bo ni/_/ya mtshan gyis ni rnam yangs mig_/ri yi lam nas phyi rol byung /_/ma ga d+hA yi mi dbang gis/_/thub mchog rgyang ma nas mthong nas/_/skyen pa dang bcas mchod pa'i phyir/_/shing rta
[\[60b.7\]]las ni sa la babs/_/des ni rnga yab rlung yab dang /_/rjes su 'brang ba rnam spangs nas/_/tshangs pa la ni dbang pos bzhin/_/thub pa rgyal po sngon du song /_/cod pan rab g.yo mgo bo yis/_/drang srong mchog la phyag 'tshal nas/_/sa yi logs la rtswa 'jam la/_/mngon par rjes gnang
[\[61a\]]
[\[61a.1\]]bsdad pa'o/_/der mi rnams kyis bsams par gyur/_/e ma shAkya thub pa'i stobs/_/'od srungs bcom ldan drang srong ni/_/'di yi slob ma nyid du song /_/de nas de'i sems sangs rgyas kyis/_/mkhyen nas 'od srungs la smras pa/_/'od srungs yon tan gang mthong nas/_/
[\[61a.2\]]khyed kyis me ni spangs pa'o/_/chu sbyin chen po'i dbyangs kyis ni/_/bla mas de ltar de bskul te/_/mthon pos skye bo kun khyab par/_/thal mo sbyar zhing rnam par gsol/_/gang phyir mchod dang sbyin sreg gi/_/'bras bu yongs su 'khor ba ste/_/sems nad sna tshogs dang ldan te/_/de phyir me rnams bdag
[\[61a.3\]]gis spangs/_/gang phyir yul la skom pa yis/_/bzlas dang sbyin sreg la sogs 'jug_/yul rnams dag gis skom pa med/_/de phyir me rnams bdag gis spangs/_/gang phyir bzlas nas bsregs nas kyang /_/skye ba la ni thar min zhing /_/skye ba yi ni sdug bsngal che/_/de phyir me rnams bdag gis
[\[61a.4\]]spangs/_/gang phyir mchod sbyin dka' thub kyis/_/dge legs yin zhes yid gyur pa/_/de ni brdzun pa nyid yin te/_/de phyir me rnams bdag gis spangs/_/gang phyir skye 'chi las grol ba/_/'gyur med go 'phang dge bar ni/_/brjod pa bdag gis shes pa ste/_/de phyir me rnams bdag gis spangs/_/de
[\[61a.5\]]ltar de'i tshig dang skyed cing /_/don dang ldan pas gsan gyur nas/_/'dul ba'i slob dpon gau ta mas/_/dul ba'i 'od srungs la gsungs so/_/skal chen khyod ni legs par 'ongs/_/'di ni legs byas byas min min/_/gang khyod tha dad chos rnams su/_/dge legs gang de nye bar thob/_/de phyir
[\[61a.6\]]re zhig 'khor rnams ni/_/rnam rgyas yang dag 'phel ba bzhin/_/sna tshogs sdug bsngal ston bzhin du/_/yid ni yang dag skyo bar gyis/_/de nas mchog ces smras nas ni/_/bdag la bdag ni yongs bsdus nas/_/mkha' 'gro'i bya ltar 'od srungs ni/_/rlung gi lam la 'phur ba'o/_/de mkhar sdong
[\[61a.7\]]dum bzhin gnas shing /_/sa la bzhin du rnam par rgyu/_/khri la bzhin du bzhugs pa dang /_/rdzu 'phrul mkhas pa gzims pa'o/_/slar yang me bzhin 'bar ba dang /_/slar yang sprin bzhin char 'bab ste/_/slar yang cig car shin tu ni/_/'bar ba dang ni 'bab pa'o/_/glog gi snang ba'i 'od ldan pa'i/_/
[\[61b\]]
[\[61b.1\]]rab 'bab chu gter sprin bzhin du/_/'bar ba dang ni 'bab pa yis/_/rgya cher rnam par gnon te mdzes/_/der ni mig rnams chags byas nas/_/ya mtshan gyen phyogs skye bo rnams/_/mchod mang po las phyag 'tshal zhing /_/seng ge'i sgra ni sgrogs pa'o/_/de nas rdzu 'phrul bsdus nas des/_/bya ba
[\[61b.2\]]byas pa'i slob ma ni/_/bdag gi ston pa bcom ldan zhes/_/thub la mgo bos phyag 'tshal lo/_/drang srong mchog la de bzhin du/_/phyag 'tshal 'od srungs rab mthong nas/_/bde bar gshegs la kun mkhyen zhes/_/ma ga d+hA pa rnam nges so/_/de nas zhing byas mkhyen nas ni/_/dge phyir dge
[\[61b.3\]]legs la gnas pas/_/chos thos par ni 'dod pa yi/_/bzo sbyangs la ni bka' stsal ba/_/gzi chen ldan pa yid bcas shing /_/dbang po thul ba dbang por bcas/_/sa yi bdag po gzugs nyid ni/_/skye ba dang ni rnam par nyams/_/yon tan 'phel phyir 'di yi ni/_/skye dang 'gag pa shes bya
[\[61b.4\]]ste/_/shes nas de gnyis yang dag par/_/lus ni yang dag rig par mdzod/_/skye dang 'gag pa'i chos can du/_/dbang po dang bcas lus shes nas/_/bdag ldan bdag ces cung zhig ni/_/nye bar len min nyer 'gro min/_/lus dang dbang po blo rnams las/_/gzhan ni dmigs pa ma yin te/_/
[\[61b.5\]]sdug bsngal 'di ni skye ba ste/_/sdug bsngal nyid ni 'gag pa'o/_/gang tshe 'di kun mngon par 'gro/_/bdag med bdag gi ba yang med/_/de tshe mchog tu mi g.yo ba'i/_/mya ngan 'das pa thob pa'o/_/ngar 'dzin la sogs nyon mongs kyis/_/bdag tu 'dzin las 'ching ba ste/_/'jig rten bdag med
[\[61b.6\]]par mthong na/_/chags pa rnams las rnam par grol/_/mi bden par mthong 'ching ba ste/_/bden par mthong ba rnam par grol/_/bdag yod ces ni 'jig rten 'dir/_/rab tu 'jug 'di bden min 'dzin/_/gal te bdag yod gyur na de/_/rtag gam yang na mi rtag nyid/_/phyogs ni
[\[61b.7\]]gnyis po 'di dag la/_/nyes pa chen po rab tu chags/_/gal te re zhig mi rtag gyur/_/las kyi 'bras bu med par 'gyur/_/yang srid yod pa ma yin zhing /_/thar pa 'bad pa med par 'gyur/_/ci ste rtag cing khyab bdag 'gyur/_/skye ba med dang skye ba min/_/nam mkha' khyab cing rtag pa
[\[62a\]]
[\[62a.1\]]ni/_/'god pa med cing skye ba med/_/gal te bdag 'di khyab bdag 'gyur/_/gang du mi gnas pa ma yin/_/'di dang song nas dang thar par/_/thams cad du ni cig car 'gyur/_/khyab bdag nyid phyir bya med 'di'i/_/las kyi bya ba med par 'gyur/_/las rnams ma
[\[62a.2\]]byas pa las ni/_/'bras bur sbyor bar gang gis 'gyur/_/gal te 'di yi byed par 'gyur/_/bdag gi sdug bsngal byed ma yin/_/rang dbang gyur na sdug bsngal ni/_/bdag gis bdag gi byed pa su/_/bdag ni rtag pa nyid las ni/_/rnam par 'gyur ba skye min zhing /_/bde dang sdug bsngal
[\[62a.3\]]thob pa las/_/de yis rnam par 'gyur ba mthong /_/ye shes thob pas dang nyon mongs/_/spangs las thar pa yod pa ste/_/bya ba med khyab bdag 'di yin/_/de phyir thar pa yod ma yin/_/yod min gyur las de nyid kyis/_/bdag ste 'di ni brjod min la/_/rgyur gyur pas kyang ma yin zhing /_/
[\[62a.4\]]'di ni cung zad byed ma yin/_/bya ba las kyang gsal min zhing /_/gang rnams kyis 'di byas min la/_/rnam pa de ltar gyur min smra/_/de phyir bdag gi yod ma yin/_/byed pa po med 'dir ni rig pa po yang med/_/bdag po med pa'i lus po 'di ni 'dren par byed/_/ji ltar 'khor ba'i chu
[\[62a.5\]]bo rab tu bskor ba ste/_/smra ba de ni nyon mdzod nyan pa rnams kyi mchog_/dbang po drug dang dbang po'i spyod yul drug rnams la/_/brten nas rnam par shes pa rnam drug 'char ba ste/_/gsum po so sor rig pa'i cho ga rab bskor zhing /_/gang las dran dang blo dang las kyi 'jug par yin/_/nor bu bud
[\[62a.6\]]shing nyi ma yang dag phrad pa las/_/ji ltar me ni sbyar ba'i dbang gis skye ba ste/_/de bzhin blo dang dbang don dbang po la brten nas/_/skyes bu la brten bya ba rnams ni thams cad 'gyur/_/ji ltar sa bon las ni myu gu skye ba ste/_/myu gu des na sa bon de ni shes min zhing /_/gzhan las gzhan du ma yin de
[\[62a.7\]]las de ma yin/_/de bzhin lus dang dbang po blo yi rim pa'o/_/de ltar thub pa mchog gi gsung ni mchog tu dge_/dam pa'i don du bsngags pa yang dag thos nas ni/_/dri ma med pa'i rdul med gzhal du med pa'o/_/ma ga d+hA yi bdag po chos mig skyes par gyur/_/'khor der ma ga d+hA yi grong na
[\[62b\]]
[\[62b.1\]]gnas pa yi/_/mi ni du ma rnams dang lha na gnas pa rnams/_/thub pa'i gsung thob pa las rnam dag bsam ldan rnams/_/'gyur med 'chi ba med pa'i go 'phang thob par gyur/_/sangs rgyas kyi spyod pa zhes bya ba'i snyan dngags chen po las/_slob ma mang po dang ldan pa'i le'u ste
[\[62b.2\]]bcu drug pa'o//_//de nas rgyal po des ni thub la rnam gnas phyir/_/dpal ldan nags tshal 'od ma'i tshal ni rab phul nas/_/de nyid khong du chud phyir kun nas dmigs pa ni/_/mngon par rjes gnang byas pa grong khyer la zhugs so/_/de nas gtsug lag khang der
[\[62b.3\]]'gro la phan pa'i phyir/_/ye shes las gyur dge ba'i sgron ma bsnams pa ste/_/tshangs dang lha dang de bzhin 'phags pa rnams kyi ni/_/gnas pa de dang de yis sangs rgyas rnam par gnas/_/de nas rta thul dbang po'i rta ni kun bsdams shing /_/bsod snyoms 'dod pas rgyal po'i khab
[\[62b.4\]]ni rab thob ste/_/gzugs kyis dang ni zhi ba yis dang rnam 'gyur gyis/_/skye bo chen po rnams kyi mig rnams phrogs par gyur/_/ser skya'i rigs kyi dge slong slob ma du ma can/_/sha ra dwa ti'i bu zhes rab tu grags pa yis/_/dbang po zhi bar 'ongs pa de ni mthong ba ste/_/lam na rjes su gnas
[\[62b.5\]]nas tshig ni mngon par smras/_/khyod kyi gsar pa'i rtags mtshan dang ni zhi ba nyid/_/mthong nas kho bo'i blo gros ya mtshan mchog gyur te/_/de phyir re zhig gal te de nyid rig pa dang /_/khyod kyi ston pa'i mtshan ci smra ba gang yin smros/_/de ltar mchod mang sngon 'gro bram ze de yis ni/_/de skad
[\[62b.6\]]brjod cing rta thul gyis kyang smras pa ste/_/bu ram shing pa'i rigs su rab 'khrungs thams cad mkhyen/_/bdag gi ston pa bla na med pa shes par mdzod/_/byis pa gsar bu chos las skyes par gyur pa yis/_/khyod la ston pa brjod par nus pa ma yin te/_/smras pa mkhyen pa'i mchog gyur thub pa
[\[62b.7\]]chen po'i gsung /_/nyung ngu cung zad tsam zhig nges par rtogs par mdzod/_/gang zhig chos rnams mtshan ma las ni byung ba ste/_/de dag rnams kyi mtshan ma bcom ldan gyis gsungs shing /_/gang zhig de dag rnams kyis nges par 'gog pa dang /_/yang dag 'gog pa de yi thabs gang gsungs
[\[63a\]]
[\[63a.1\]]pa'o/_/de ltar rta thul gyi ni tshig 'di thos nas ni/_/gnyis skyes nyer rgyal zhes bya'i ming can de yi ni/_/skyen par chos la mig ni rdul dang bral ba ni/_/dge zhing rnam par dag par nges par gyur pa'o/_/rgyu med pa dang bya ba med dang dbang phyug ste/_/zhing shes pa ni
[\[63a.2\]]nges par de yis sngon rig cing /_/rgyu las 'di rnams rab tu 'jug par thos nas ni/_/bdag med gyur pa mthong nas dam pa'i bden pa gzigs/_/sbom po'i nyon mongs tshogs kyis rnam par nyams pa ni/_/grangs can lus las cha shas dang bcas mthong ba ste/_/sbom po dang ni phra mo de yis nyams
[\[63a.3\]]pa ni/_/sangs rgyas pa yi bstan las 'gyur zhes snyam par gyur/_/bdag tu 'du shes skyes pa nye bar mkhyud nas ni/_/ngar 'dzin spong ba ma yin de nas nga yi nyid/_/sgron ma dang ni nyin mor byed pa yod pa na/_/'od kyi rnam par nyams par gtan tshigs shes bya ci/_/ji ltar pad+ma'i chu ba che bar gyur pa
[\[63a.4\]]yi/_/snal ma phra mo nyid ni bzhin dang 'brel pa ste/_/thar pa'i cho ga mthar thug min par de snyam zhing /_/sangs rgyas pa yis rdo ba phye dang mnyam par rtogs/_/de nas bram zes rta thul de la mngon mchod nas/_/tshim zhing rang nyid kyi ni khang par rnam song zhing /_/bsod snyoms rim bzhin rta thul gyis kyang
[\[63a.5\]]rab thob nas/_/rang bzhin gnas shing mkhas pa 'od ma'i tshal du song /_/de bzhin rab tu dang bas mchog dang ldan pa yi/_/nye rgyal kyang ni mngon du zhugs pa mthong nas ni/_/thos pa dang ni bsam pas bya ba mnyam pa yi/_/maud gal rigs su rab tu skyes pas smras pa'o/_/dge slong de nyid gang
[\[63a.6\]]gis gzhan bzhin gyur pa ste/_/brtan pa yin yang yang dag dga' bzhin nye bar song /_/khyed kyis 'chi med ci zhig de ring thob pa ste/_/bzhin ni rab tu dang 'di gtan tshigs med ma yin/_/de nas 'di ltar bgyi zhes 'di la nges bden smras/_/de nas des ni bdag la smos pa shes des smras/_/de
[\[63a.7\]]nas tshig de nyid ni de yis smras pa ste/_/thos nas nyid kyi yang dag mig ni skyes par gyur/_/las dang bsam pa rnam dag blo ldan de gnyis ni/_/lag nas sgron ma bzhin du de nyid mthong ba ste/_/shes pas ston la rnam par g.yo min bsam ldan dag_/de ni lta ba'i don du da lta nyid du gshegs/_/slob
[\[63b\]]
[\[63b.1\]]ma'i sder bcas de gnyis rgyang ma nas gzigs nas/_/bcom ldan drang srong chen pos dge slong rnams la gsungs/_/shes rab can dang rdzu 'phrul ldan ba rnams kyi gtso/_/kho bo'i mchog gi slob ma 'di gnyis 'dir 'ongs so/_/de nas zab dang brtan pa'i gsung ni zhi ba yis/_/thub pas de
[\[63b.2\]]gnyis la ni gtam dag mdzad pa ste/_/dge slong 'dir ni mngon par nyer 'ongs rab zhi'i phyir/_/chos 'di ji lta ba bzhin yang dag thob par gyis/_/dbyu gu gsum lag gtsug phud dang ldan gnyis skyes te/_/gnyis la de bzhin gshegs pas 'di skad ces gsungs te/_/sangs rgyas mthu
[\[63b.3\]]yis ngur smrig gos dang ldan pa yi/_/dge slong nyid du skad cig gis ni gyur pa'o/_/slob ma'i sder bcas cha lugs de yis de gnyis kyis/_/mgo bo dag gis thams cad mkhyen la mchod pa ste/_/de nas sangs rgyas kyis chos de gnyis la gsungs shing /_/dus kyis de gnyis kyis ni nges
[\[63b.4\]]legs thob par gyur/_/de nas 'od srungs rigs kyi sgron ma gnyis skyes kyis/_/kha dog dang ni gzugs dang nor dang nyer ldan las/_/rdzu 'phrul dang ni bdag ldan bzang mo rnams spangs nas/_/thar pa'i ched du ngur smrig bzung zhing gshegs pa'o/_/mdog bzangs gser gyi mchod sdong dang
[\[63b.5\]]mtshungs 'bar ba ni/_/bu mangs ming bcas mchod rten du ni nges mthong nas/_/dngos po thams cad spangs shing ya mtshan dang bcas pas/_/thams cad mkhyen la thal mo rab sbyar mngon par song /_/thub pa la ni rgyang nas mgo bos phyag 'tshal zhing /_/phyag 'tshal nas ni ji lta ba bzhin mthon
[\[63b.6\]]por gsol/_/bdag ni slob ma bcom ldan bdag gi ston pa lags/_/mun pa rnams su bstan pa bdag gi sgron mar gyur/_/gnyis skyes skom pa skyes shing nye bar 'ongs par ni/_/mkhyen nas bsam pa rnam dag thar 'dod de la ni/_/sems la gsung gi chab kyis rab tu tshim mdzad pa/_/de bzhin
[\[63b.7\]]gshegs pas legs par 'ongs zhes bka' stsal to/_/gsung 'di yis ni ngal ba rnam par sos bzhin te/_/nges par legs par rtogs pa'i ched du gnas pa ste/_/de nas dag pa'i bdag nyid 'di la thugs rje can/_/thub pas chos ni mdor bsdus pa yis gsungs pa'o/_/gang phyir thub
[\[64a\]]
[\[64a.1\]]pas chos ni phra mor gsungs tsam na/_/de yis don ni mtha' dag yang dag thob gyur te/_/de phyir yang dag rig dang na tshod che gnyis las/_/dgra bcom 'od srungs chen po nyid du mtshan gyur to/_/gang gis lus las gzhan dang yang na lus su ni/_/bdag dang bdag gi
[\[64a.2\]]ba zhes bdag tu rtogs pa ste/_/de yis bdag tu lta ba de ni nges spangs shing /_/nyi tshe ba min sdug bsngal 'di ni mthong bar gyur/_/tshul khrims brtul zhugs dag gis dag par byed ces gang /_/rgyu med pa dang rgyu las de yis rtogs pa ste/_/sdug bsngal nyid dang lam ni yang dag thob nas te/_/tshul
[\[64a.3\]]khrims dang ni brtul zhugs mchog tu ma bzung ngo /_/phyin ci log tu gyur par song ba gang gis ni/_/mngon du bskor zhing mchog ni rab tu thob ma yin/_/bden pa bzhi po'i go 'phang rnams ni mthong gyur nas/_/the tshom som nyir gyur te yang dag mchod par gyur/_/'dod pa gang rnams su ni yang dag
[\[64a.4\]]rgyar nyid dang /_/brgyal bar gyur dang brgyal bar 'gyur nyid 'jig rten pa/_/mi gtsang bden pa ma yin de rnams des shes nas/_/'dod chags shes bya'i yul de spangs par gyur pa'o/_/de bzhin du ni byams par gyur ba'i sems kyis des/_/bshes dang bshes min rnams su khyad par med pa ste/_/
[\[64a.5\]]'byung po kun la rjes su brtse ba byas pa yis/_/nad du song ba'i gnod sems spangs par gyur pa'o/_/gzugs la brten pa rnams dang grong khyer brten pa rnams/_/sna tshogs nyid dang ldan pa'i 'du shes rnams spangs nas/_/des ni gzugs kyi khams su chags pa rnam bcom ste/_/gzugs la
[\[64a.6\]]'jug pa'i nyes pa rnams ni rtogs nas so/_/rmongs las snyoms 'jug rnams su thar pa'i 'du shes dang /_/gzugs med lha rnams mdzad pa can du rtogs nas ni/_/zhi zhing mtshan ma med pa'i sems ni gzung nas su/_/gzugs med sred pa las ni chags dang bral bar song /_/chu bo sin d+hu'i shugs
[\[64a.7\]]chen rab tu 'jug pa bzhin/_/sems kyis g.yo zhing skyod par byed pa shes nas ni/_/brtan pa'i brten las rgod pa rnam par spangs pa ste/_/zhi zhing rdzing bu gang ba bzhin du gnas par gyur/_/snying po med pa'i phyir dang 'god ba'i chos nyid phyir/_/bdag med nyid phyir dngos rnams yang dag rab mthong nas/_/
[\[64b\]]
[\[64b.1\]]khyad 'phags nyid dang mnyam dang mchog nyid mthong ba ste/_/nga rgyal rnam par spangs nas yod ma yin zhes rtogs/_/ye shes me yis mi shes mun pa rnams bcom nas/_/zad pa can dang zad pa med par sna tshogs mthong /_/rnal 'byor gyis ni rig pa nyid ni yongs bsgoms nas/_/ma rig pa ni
[\[64b.2\]]mtha' dag ji lta ba bzhin spangs/_/mthong dang bsgom pa dag gis kun du sbyor ba ni/_/bcu po 'di dag mtha' dag rnams kyis rnam par grol gyur cing /_/thal mo sbyar byas sangs rgyas nyid la lta bzhin du/_/bya ba kun byas rang bzhin gnas te gnas par gyur/_/skar ma gsum gyis gnas skabs
[\[64b.3\]]gsum skyong rjes skyes lha dang ni/_/ldan pa'i lnga gsum tshes kyi dus su skar ma'i rgyal po bzhin/_/gsum ni chud zos gyur cing gsum ni lhag par thob pa yi/_/gsum rig slob ma gsum gyis bde bar gshegs pa rnam par mdzes/_/sangs rgyas kyi spyod pa zhes bya ba'i snyan dngags chen po las/_
[\[64b.4\]]nyan thos chen po rab tu gshegs par mdzad pa'i le'u ste bcu bdun pa'o//_//de nas 'ga' zhig tshe na nor ldan khyim bdag ni/_/skal ba med pa rnams la nor ni rab sbyin pa/_/bzang sbyin zhes ni rab tu grags pa'i ming ldan pa/_/byang phyogs yul ko sa la rnams nas der song
[\[64b.5\]]gyur/_/de yis der ni thub pa bzhugs pa thos pa ste/_/thos nas blta bar 'dod pas mtshan mo rab tu song /_/rnam dag sems pa des ni rab sleb rab mkhyen nas/_/rab tu phyag byas pa la bde bar gshegs pas bstan/_/gang phyir chos la bsgoms pas nyid ni rnam spangs nas/_/blo ldan
[\[64b.6\]]mtshan mor bdag la lta 'dod rab sleb ste/_/da lta nyid du 'ongs pa de yi de ma thag_/nges par legs pa'i mgron 'di rab tu long mdzod cig_/gang zhig khyod kyis lhag bsam gang zhig bstan pa dang /_/bdag gis grags pa nyid las gang zhig dang ba dang /_/gang zhig sngon gyi rgyu las blo gros rab
[\[64b.7\]]zhugs te/_/des ni yon tan chen po rnams kyi snod yin no/_/de phyir 'jig rten dag na grags dang gzhan du ni/_/'bras bu sbyin pa mchog las byung bar rig nas ni/_/bkur sti byas nas dus su snyoms pa'i bdag nyid kyis/_/chos las thob pa'i nor ni sbyin par bya ba'o/_/tshul khrims yang dag
[\[65a\]]
[\[65a.1\]]blangs nas spyad par bya ba ste/_/tshul khrims nyid ni bsrung ba dang ni rgyan yin zhing /_/'og tu song ba rnams kyi rnam par ldog byed do/_/nam mkha'i steng gi nges par rdzogs pa po nyid yin/_/'dod pa rnams su gcig min zhes pas rjes bcings pa'i/_/yongs su tshol ba la
[\[65a.2\]]sogs skyon rnams thos nas ni/_/nges par 'byung ba'i cho gar yon tan rnam shes nas/_/rnam dben las skyes shi ba'i bden pa bsnyen par mdzod/_/'chi bas nye bar gzir zhing rga bas zil non pa'i/_/'jig rten rab tu bskor ba yang dag yongs shes nas/_/zhi ba skye ba med phyir 'bad pa mdzod cig dang /_/
[\[65a.3\]]skye ba bden pa med na rga med 'chi ba med/_/ji ltar mi rnams la ni mi rtag bdag nyid kyis/_/rab chags sdug bsngal mngon sum du ni rig mdzod la/_/de bzhin lha rnams la yang sdug bsngal rig mdzod dang /_/'jug pa rtag pa nyid ni su yang yod ma yin/_/gang du mi rtag pa nyid der ni sdug bsngal zhing /_/
[\[65a.4\]]gang du rang nyid med pa der yang sdug bsngal te/_/gang du bdag ces pa dang bdag gi ba zhes pa/_/de tshe mi rtag sdug bsngal bdag med gang la yin/_/de phyir sdug bsngal las ni sdug bsngal 'di dang ni/_/mtshan ma las ni 'di yi mtshan ma ltos mdzod la/_/rnam par nye bar zhi las sdug bsngal zhi ba
[\[65a.5\]]dang /_/lam las khyod kyi lam ni dge ba shes par gyis/_/'gro ba g.yo ba sdug bsngal 'di ni shes nas su/_/me dang rab mtshungs dus kyi me yis 'jig rten 'di/_/mtha' dag rab tu tshig par yongs su rtogs bzhin du/_/srid dang srid min rnams su smon pa med par gyis/_/stong pa nyid dang bdag
[\[65a.6\]]med bdag gi ba med pa/_/sgyu ma dang mtshungs 'jig rten 'di ni shes byas nas/_/'du byed tsam zhig rab tu yongs su rtogs bzhin du/_/lus 'di la ni khams kyi 'du shes nyid du gyis/_/sems ni srid pa g.yos las yang dag g.yos nas dang /_/'khor ba'i 'gro ba rnam pa sna tshogs mthong nas
[\[65a.7\]]ni/_/rtog pa med cing zhi la bden zhing chags med par/_/sems ni snyoms shing \u0f37mtshan ma med pa bsnyen par gyis/_/de nas drang srong chen po'i chos de thos pa las/_/chos kyi cho ga'i sngon gyi 'bras bu thob gyur zhing /_/gang zhig thob nas 'di yi sdug bsngal las lhag ma/_/rgya mtsho chen po las ni thigs pa
[\[65b\]]
[\[65b.1\]]gcig bzhin gyur/_/chags bral rnams kyi dgon par yang dag gnas kyang ngam/_/lus med rnams kyis srid rtser yang dag gnas na yang /_/nags sam lha na de nyid mthong min ma yin la/_/khyim na gnas pa yin yang lta bas dge legs gyur/_/rnam pa sna tshogs lta ba'i dra ba rnams kyis
[\[65b.2\]]dang /_/'khor ba'i sdug bsngal rnams kyis de rnams rnam mi 'grol/_/de phyir rab tu nyams shing de nyid ma mthong bar/_/chags pa rnam par bsal nas khyad par 'phags par gshegs/_/lta ba legs skyes des ni lta ba ngan de rnams/_/ston ka'i sprin gyis rdo yi char bzhin spangs pa ste/_/dbang phyug la
[\[65b.3\]]sogs mi mthun rgyu las ma yin zhing /_/des ni 'jig rten rgyu med par min zhes rtogs so/_/de phyir mi mnyam rgyur ni 'thad pa ma yin zhing /_/rgyu med par ni 'gal ba chen po yod pa nyid/_/'dir yang rigs pa shes pas so sor mthong ba ste/_/the tshom med pas de nyid mthong ba kye ma ci/_/gal
[\[65b.4\]]te dbang phyug gis ni 'gro ba skyed gyur na/_/'gro ba rim gyis rab tu 'jug pa ma yin la/_/skye dgu rnams kyi 'khor ba'i 'khor lo ma yin zhing /_/gang du gang zhig bskyed nas de dang de nyid 'gyur/_/lus can rnams kyis mi 'dod thob pa ma yin zhing /_/de yi bdag nyid rnams kyis 'dod pa'i spyod pa
[\[65b.5\]]med/_/gang zhig lus can rnams kyi dge dang mi dger gyur/_/de ni dbang phyug nyid phyir dbang phyug la yin no/_/de yi dbang phyug nyid la the tshom 'gyur min zhing /_/der ni mi rnams dag gis byams pa pha bzhin 'gyur/_/de la nyam thag pas ni smod pa smra min zhing /_/lha rnams de dang de la 'jig rten mchod ma yin/_/
[\[65b.6\]]gal te 'di mi bskyed la dgongs par gyur na ni/_/bya ldan nyid phyir deng 'dir dbang phyug ma yin zhing /_/gal te 'di yis 'jug la 'dod par gyur na ni/_/de nyid dbang phyug yod pa nyid la byed par 'gyur/_/ci ste 'di yi skye la nus pa cung zhig med/_/byis pa bzhin du 'di yis spyod rnams rgyu med do/_/gal
[\[65b.7\]]te dbang phyug gi ni bdag la mnga' nyid med/_/'jig rten bskyed la 'di yi stobs de ci zhig yod/_/ji ltar 'dod la gal te bde sdug la bsnyen na/_/'byung po rnams ni 'jig rten na des byas pa nyid/_/gang phyir 'dod la chags pa khong khro la 'jug ste/_/de phyir de yi dbang nyid yod pa ma yin no/_/
[\[66a\]]
[\[66a.1\]]de'i rten nyid la sems med rnams kyis gnas bya ste/_/skyes bu'i 'bad rtsol tshad mar gyur pa nyid yin no/_/las 'bras med par 'gyur zhing lung ni byas min la/_/las kyi sbyor ba rnams ni de yi rten yin na/_/gal te dbang phyug rang gi las kyis 'gyur na ni/_/thun mong gyur pa'i las
[\[66a.2\]]la dbang phyug gyur ma yin/_/ci ste de yi khyab bdag rgyu med gyur na ni/_/'gro ba kun gyi dbang phyug nyid ni rab tu grub/_/ci ste de yi dbang phyug nyid gzhan las yin zhing /_/de nyid kyi yang byed po'i dbang phyug gzhan yin la/_/de yis gzhan zhes de ltar 'dir ni rnam gzhag med/_/de phyir 'gro ba skyed pa yod
[\[66a.3\]]pa ma yin nyid/_/dbang phyug skyed por gyur na rigs pas tha dad du/_/rnam par 'gal ba rnam pa du ma mthong ba ste/_/de yi phyir yang rang bzhin la ni nyes pa de/_/slar yang rab tu chags par 'gyur ba nyid yin no/_/rgyu shes rnams kyi rten ni cung zad rnam log pa'o/_/rgyu ni bya ba'i cho gar smra ba ma yin zhing /_/bya
[\[66a.4\]]ba'i cho gar sa bon la sogs de dang de/_/ltos pa yin te de phyir rang bzhin rgyu ma yin/_/'bras mi rdzogs par byed pa po ni gcig pa nyid/_/'ga' zhig gi yang rgyu ni cung zad yod ma yin/_/gcig gi bdag nyid can gyi rang bzhin rab bstan te/_/de phyir rab tu 'jug la rang bzhin rgyu ma yin/_/gang gi rang
[\[66a.5\]]bzhin gyis ni khyab pa nyid 'dod pa/_/de yi bya ba med pa nyid kyang rab chags shing /_/bya ba ma gtogs 'bras bu'i cho ga mthong min te/_/de yi phyir yang bskyed la rang bzhin rgyu ma yin/_/de yi khyab pa po nyid la ni rgyu nyid phyir/_/thams cad las ni thams cad rgyun mi 'chad par 'gyur/_/'bras bu'i rab tu
[\[66a.6\]]'jug la nges pa mthong ba ste/_/de phyir skyed pa la ni rang bzhin rgyu ma yin/_/ji ltar 'di yi yon tan med nyid grub pa ste/_/de ltar 'bras bu la ni yon tan med nyid 'gyur/_/rnam 'gyur yon tan can rnams 'jig rten na mthong ste/_/de phyir rab tu 'jug la rang bzhin rgyu ma yin/_/rtag pa'i rgyu las
[\[66a.7\]]khyad par 'gyur ba ma yin phyir/_/rnam 'gyur la ni tha dad yon tan nyid ma yin/_/rnam 'gyur la ni tha dad yon tan zhugs pa ste/_/de phyir rang bzhin las ni skyed pa rigs ma yin/_/rang bzhin gyis ni bskyed pa'i bdag nyid can nyid la/_/'bras bu rnams su nyams pa'i rgyu ni grub ma yin/_/gang
[\[66b\]]
[\[66b.1\]]phyir rnam 'gyur gyi ni nyams pa mthong ba ste/_/de phyir rtogs par bya ba rgyu ni gzhan nyid do/_/nus par gyur pa'i sbyor la shin tu mthar thug pa'i/_/thar pa 'dod pa'i sdom brtson rnams kyi ma yin zhing /_/skye dgu rnams kyi rang bzhin rab tu 'jug pa'i phyir/_/gang las thar pa'i ched dang pha rol gnon
[\[66b.2\]]par gyur/_/skyed pa'i bdag nyid rang bzhin gyis ni nges nyid phyir/_/de yi bdag nyid rnam 'gyur la ni nges nyid yin/_/'jig rten dag na rnam 'gyur la ni brtan nyid med/_/de phyir rang bzhin gyis ni skyed par rigs ma yin/_/sems kyi spyod pa mi gsal rang bzhin zhes bya zhing /_/rnam 'gyur
[\[66b.3\]]gsal ba 'di ni de nas grags pa ste/_/de phyir rab tu 'jug la rang bzhin rgyu min zhing /_/gsal ba'i rgyu la 'dir ni 'bras bu grub pa nyid/_/sems med rang bzhin las ni sems dang bcas pa yi/_/rta glang bong bu la sogs 'bras bu rigs pa ma yin zhing /_/sems dang rnam par bral ba'i rgyu
[\[66b.4\]]rnams dag las ni/_/sems dang ldan pa cung zad zhig ni 'jug ma yin/_/gal te 'gro ba skyed phyir dus ni nges pa ste/_/de phyir yongs su rtog byed rnams kyis thar pa med/_/gang phyir skye dgu rnams kyi mtha' ni byas min te/_/de phyir 'jig rten rgyun chad med par skye bar 'gyur/_/gang zhig
[\[66b.5\]]yon tan rnams kyi gcig dang du mas byas/_/rjes rnams su ni rang nyid nges pa mthong ba ste/_/gal te rgyu gcig nyid du gnas par gyur pa na/_/de yang tha dad khyad par gyur pa ma yin no/_/gang zhig smin pa las skyes rdzas kyi cho gar sar/_/yon tan shes pas yon tan tha dad nyid du mthong /_/gang
[\[66b.6\]]phyir rgyu ni khyad par min pa 'dod pa ste/_/stong pa'i rdzas rnams su yang nges par gyur pa nyid/_/gang gi mi gsal ba las rdzas ni 'char ba ste/_/de yi rjes su dpag pa nges par grub ma yin/_/'bras bu gsal ba yi ni yang dag rab 'jug pa/_/mi gsal ba las gang gis mngon du mthong ma
[\[66b.7\]]yin/_/gsal ba gnyis pa dag las rab tu 'jug pa bzhin/_/mi gsal ba las gang gi 'bras bu dang por gyur/_/de yi 'dod pa las 'dir mi 'dod chen po'o/_/rang bzhin nyid kyis nyes pa gnyis ni rab tu chags/_/ji ltar gser gyi phreng ba khyad par 'phags pa ste/_/de ltar rang bzhin
[\[67a\]]
[\[67a.1\]]gyi ni rnam 'gyur khyad par 'phags/_/'bras bu khyad par yin zhing rgyu yi ma yin te/_/de phyir skyed la rang bzhin rigs pa ma yin no/_/gal te bya bar skyes bu de ni rgyu yin na/_/gang gis nges par gang 'dod des de 'thob par 'gyur/_/'dod kyang kha cig don ni
[\[67a.2\]]'thob pa ma yin la/_/mi 'dod na yang dbang med 'dir ni 'thob par 'gyur/_/gang zhig ba glang rta bong rnga mo'i skye gnas 'gro/_/mnga' bdag nyid du gyur na de ni bsnyen min zhing /_/de ru 'gro ba'i sdig pa'i las ni byed pa dang /_sdug bsngal mi 'dod su yis sdug bsngal byed par 'gyur/_/gal te 'jig rten
[\[67a.3\]]dag na skyes bu byed par gyur/_/sdug bsngal byed pa ma yin bde ba kho na byed/_/'dod pa byed par 'dod kyang mi 'dod byed pa ste/_/dbang phyug chen por 'gyur na mi 'dod su yis spyod/_/gang tshe mi ni chos min pa las rnam 'jigs shing /_/'bad pas chos ni rab tu son par byed pa nyid/_/sna tshogs
[\[67a.4\]]nyon mongs rnams kyis dbang med 'phrog pa ste/_/de phyir 'di na mi ni pha rol rgyud du gyur/_/grang dang dro dang char dang thog dang glog sogs kyi/_/bya ba rnams ni mi la bzlog nas mthong ba ste/_/gang phyir rang dbang ma yin mi ni gzhan ldan te/_/de phyir bya ba rnams su skyes bu dbang phyug min/_/gang tshe
[\[67a.5\]]sa bon las dang sa chu'i rten las ni/_/dus sbyor rab tu 'jug la lo thog phun tshogs shing /_/mar me dag las rab gsal shing las me yin te/_/rgyu med las yin zhes pa rgyu med ma yin no/_/rgyu med pa las gal te 'gro ba'i rab 'jug na/_/mi yi byed pa yis ni med par 'gyur ba ste/_/
[\[67a.6\]]thams cad kyis ni thams cad nges par 'thob byed cing /_/rtag na 'di ni thams cad du ni song bar grub/_/bde dang sdug bsngal gal te rgyu med las yin na/_/gang char kun gyi bde dang sdug bsngal skal min zhing /_/rgyu med las kyang bde dang sdug bsngal rtogs min te/_/de phyir rgyu med las
[\[67a.7\]]shes 'di ni rgyu ma yin/_/de skad ces pa la sogs mi mnyam rgyu rnams des/_/'jig rten rab tu 'jug la rgyu rnams shes ma yin/_/rgyu med par ni 'jig rten mthong ba ma yin zhing /_/nyes pa 'di rnams rgyu med las ni yang dag rtogs/_/brtan pa dang ni g.yo ba'i 'byung po rnams su yang /_/
[\[67b\]]
[\[67b.1\]]de dang de la brten nas de dang de 'byung ste/_/'jig rten dag na rgyu med ci yang yod min zhing /_/kun gyi rgyu ni 'jig rten pa yis shes ma yin/_/de nas sbyin pa bzang por byin pa'i bzang byin des/_/rgya che'i chos kyis dam pa'i chos ni rnam shes nas/_/g.yo ba med pa'i blo gros nges par rab
[\[67b.2\]]dang bas/_/drang srong chen po la ni tshig 'di gsal ba'o/_/mnyan yod rta ljang rta rid kyis bsnyen grong khyer ni/_/bdag gi gnas kyi sa ni bsod nams grags pa can/_/der ni bdag gis khyed kyi gnas ni byed 'dod de/_/sdig med gnas mchog dam pa de ni bsnyen par mdzod/_/gang lta na yang
[\[67b.3\]]thub pa khyed kyi gnas su snyoms pa ni/_/gzhal yas khang gi logs sam rnam dben nags su ste/_/bdag la rjes su brtse phyir gnas kyi ched du ni/_/dgra bcom rab tu gzhes par mdzad par 'os pa lags/_/de nas gtong bar lhag par mos pa 'di yis ni/_/rnam par grol ba'i sems ni
[\[67b.4\]]rnam par mkhyen nas ni/_/chags pa med pa'i blo mnga' blo gros mkhyen pa yis/_/mchog tu zhi bas blo gros yang dag bka' stsal to/_/sems dpa' brtan kye gang zhig rdzas glog g.yo rnams su/_/khyod kyi sems dpa' gtong la lhag par mos pa ste/_/rang bzhin gyis ni sbyin la dga' zhing chos
[\[67b.5\]]la dgyes/_/de nyid mthong ba khyed la de ni ngo mtshar min/_/gang zhig khyim ni tshig las phyi rol 'thon byed pa/_/de yi don de 'tshig par byed pa ma yin te/_/de bzhin dus kyi me yis 'gro ba tshig pa na/_/gang gis gang zhig sbyin pa de yis de nyer 'thob/_/de phyir rnam spangs sems dpa'
[\[67b.6\]]rnams kyis sbyin par dang /_/yul rnams yang dag longs spyod par ni shes pa nyid/_/bkren pa 'jig rten dag na zad pa'i skyon mthong bas/_/nye bar longs spyod ma yin 'jigs las sbyin ma yin/_/dus su smod la don ni rnam par gtong ba dang /_/dpal dang nga rgyal las ni de bzhin g.yul
[\[67b.7\]]'gyed par/_/sems dpa' lhag pa nyid kyis shes te gzhan gyis min/_/sems dpa' yis ni sbyin pa nyid dang g.yul 'gyed do/_/sbyin byed dga' ba nyid du 'gro la 'gro ba ste/_/snyan pa dang ni dam par grags pa rab tu 'thob/_/sbyin pa po yod gang zhes dam pa rnams sbyin nas/_/yang
[\[68a\]]
[\[68a.1\]]dag bkur ba dang ni mngon du 'gro bar byed/_/de bzhin 'jig rten dag na blo gtad nyid 'gyur zhing /_/mi bzad pa rnams las kyang nyes pa 'thob ma yin/_/bsod nams rnams ni bdag gis byas zhes tshim pa ste/_/'chi ba'i dus su skrag par mngon par 'gro ma yin/_/
[\[68a.2\]]sbyin pa'i 'bras bu 'dir ni me tog tsam zhig ste/_/sbyin pa po yi 'bras bu gzhan nyid rab tu 'thob/_/'khor ba'i 'khor lo la ni 'khor ba'i skye bo yi/_/gtong ba dang mnyam gnyen ni yod pa ma yin no/_/mi yi 'jig rten na dang lha na skyes pa rnams/_/gtong ba las dang mnyam pa rnams las lhag
[\[68a.3\]]par 'gyur/_/rta dang glang po'i skye gnas su yang gnas pa rnams/_/'bras bu de ni gtso bo thob par 'gyur ba'o/_/sbyin pas longs spyod rnams kyis yongs su 'dzin pa ste/_/tshul khrims kyis bsrungs mtho ris su ni 'gro bar 'gyur/_/ye shes sngon du 'gro ba can gyi zhi ba yis kyang ni/_/
[\[68a.4\]]rten dang bral ba gang na grangs su 'gro ba 'gro ma yin/_/'chi med bdud rtsi de yis 'thob pa'i ched du yang /_/sdom par gyur pa rab tu sbyin pa yin pa nyid/_/sbyin pa dran nas rab tu dga' bar gyur pa ste/_/yid ni rab tu dga' las nges par ting 'dzin yin/_/mnyam par gzhag na yang
[\[68a.5\]]dag mtho ba 'di ru ni/_/skye dang 'god pa shes par rim gyis 'gyur ba ste/_/gzhan la sbyin pa sbyin pa'i sbyin pa po yis ni/_/snying la gnas pa'i nyon mongs rnams ni bsrabs par 'gyur/_/gang zhig sbyin pa byin byed de yi don rnams su/_/chags par grags pa de ni dang por chod pa
[\[68a.6\]]nyid/_/gang la rab tu byams pa'i sems kyis sbyin pa ste/_/de phyir zhe sdang dang ni nga rgyal spangs par gyur/_/rab tu len pa po ni bde ldan rnams mthong nas/_/gang zhig 'ga' ste des na ser sna yod ma yin/_/sbyin pa pos ni sbyin pa'i 'bras bu mngon rtogs nas/_/med pa nyid dang
[\[68a.7\]]mi shes mun pa 'joms pa po/_/de phyir zhi ba 'phags min gyis bsnyen ser sna dang /_/sred pa gang las sbyin pa byed pas bcom pa ste/_/de nas thar pa'i yan lag gyur pa sbyin pa ni/_/yin zhing nyes pa rab tu thob phyir thar pa'o/_/ji ltar gzhan rnams grib ma'i don du shing 'dod
[\[68b\]]
[\[68b.1\]]cing /_/kha cig 'bras bu'i don du gzhan rnams me tog phyir/_/de ltar sbyin pa yongs su sbyin par byed pa ste/_/kha cig zhi ba'i don du gzhan rnams nor gyi phyir/_/de phyir khyad par du ni khyim na gnas rnams kyis/_/sbyin pa ji ltar nus pa mchog ni gter yin zhing /_/sbyin pa snying po med pa'i nor
[\[68b.2\]]gyi snying po ste/_/dam pa rnams kyi rjes su song ba lam 'di yin/_/bza' ba rab tu sbyin par stobs ni rab ster zhing /_/bgo ba sbyin byed la yang lus ni ster ba'o/_/gang gis dam pa rnams la gnas ni sbyin byed pa/_/des kyang 'jig rten dag na thams cad byin pa yin/_/theg pa sbyin byed
[\[68b.3\]]la yang bde ba byin pa ste/_/mar me sbyin byed la ni spyan mig sbyin pa nyid/_/de nas dbrog bya ma yin 'chi med rab sbyin zhing /_/gang gis mthar thug gyur pa'i chos kyis ston pa nyid/_/kha cig 'dod pa'i ched du sbyin pa gtong ba ste/_/gzhan ni don gyi don du gcig ni grags pa'i phyir/_/
[\[68b.4\]]kha cig mtho ris don du gzhan ni brtse ba'i phyir/_/khyod kyi sbyin pa 'di ni chags pa med pa yin/_/de phyir legs so khyod ni sred pa de ltar gyur/_/gang zhig yang dag bsgrubs mdzod 'dod pa tshim par shog_/rdul bcas mun pa dang ldan gang khyed 'ongs nas ni/_/ye shes rnam dag blo ni rab
[\[68b.5\]]tu 'gro bar 'gyur/_/de nyid de bzhin gshegs pas lam gyi yang dag par/_/dga' ba byas pa dang yang gzhug pa byas pa ni/_/gtsug lag khang de snying la rnam par byas nas ni/_/nye rgyal dang ni lhan cig dus su song bar gyur/_/song nas de na kau shAm rgyal po'i khab dang ni/_/gtsug
[\[68b.6\]]lag khang gi sa la so sor yang dag rgyus/_/dpal ldan mnyam zhing mdzes la yid 'ong shing ldan pa/_/der ni de yis rgyal byed kyi ni tshal mthong ngo /_/de nas de yi don du rgyal byed la zhus te/_/de yis chags pa las ni de la ma byin no/_/khyod kyis gal te don gyis kun nas bkram na yang /_/
[\[68b.7\]]sa ni bdag gis sbyin pa ma yin zhes smras so/_/de nas der ni bzang sbyin gyis de la smras pa/_/tshal de la ni rin byas shes ni mngon 'dod do/_/de nas des ni nor gyis sa ni yongs g.yogs nas/_/chos kyi tha snyad mthong zhing nyos par gyur pa'o/_/de yi gtong ba de ni mthong nas rgyal byed kyis/_/
[\[69a\]]
[\[69a.1\]]sangs rgyas la ni mchog tu rab tu dang ba byas/_/nags tshal de yi lhag ma dag ni kun nas ni/_/de bzhin gshegs pa la ni phul bar gyur pa'o/_/de nas mgon med zas sbyin gyis ni drang srong chen po yis/_/nye rgyal gyis ni nges par gzigs par bya ba'i don
[\[69a.2\]]ldan par/_/myur ba'i blo gros dang ldan ma chags grol ba'i sems kyis ni/_/mdzes shing dge ba mchog gis gtsug lag khang ni byed du bcug_/nor gyi dbang phyug nyid kyi gnas ni 'phos pa lta bu dang /_/byang phyogs ko sha la yi khang pa'i bde ba lta bu dang /_/de bzhin gshegs pa
[\[69a.3\]]nyid kyi gzhi ni mtshungs pa lta bu dang /_/rang gi nor dang stobs kyi dang ni lta ba yi yang ngo /_/sangs rgyas kyi spyod pa zhes bya ba'i snyan dngags chen po las/_mgon med zas sbyin la rjes su ston pa'i le'u ste bco brgyad pa'o//_//de nas thub pa sna tshogs tha dad blo can
[\[69a.4\]]gyi/_/ston pas thams cad ye shes kyis ni zil mnan nas/_/bcu phyed phrag ri nas dang grong khyer nas rim gyis/_/rgyal po bum pas bsnyen pa'i grong khyer du gshegs so/_/de nas slob ma stong phrag tsam ni dul ba na/_/gshegs so des ni yab kyi yul ni rab tu thob/_/de
[\[69a.5\]]nas de la rjes su 'dzin pa mdzad bzhed pa/_/rang gi grong gi gnas la mtha' ru bsnyen pa'o/_/de nas mdun na 'don dang blon po blo gros can/_/dga' ba'i gtam la dam pa rgyu ba de rnams kyis/_/yongs su rdzogs pa'i rab brnyes 'phags pa ste/_/sa skyong rgyal po de la zhus shing
[\[69a.6\]]gsol ba'o/_/de nas de ni 'ongs pa thos nas sa skyong ni/_/dga' ba yongs ldan sems kyis blta bar 'dod pa yis/_/grong khyer ba ni kun gyis rjes su 'gro byas pa/_/myur bas brtan pa spangs shing bsu ba la gshegs so/_/drang srong dbus su tshangs pa bzhugs pa bzhin du
[\[69a.7\]]ni/_/slob mas bskor ba de ni rgyang ring nas gzigs nas/_/drang srong chen po'i chos la rjes su 'gro bas ni/_/shing rta spangs nas rkang pa rnams kyis nye bar gshegs/_/myur bar de yi nye logs su ni yongs phyin nas/_/thub pa mthong ba nyid de des ni ma smras so/_/de la bu zhes smra bar
[\[69b\]]
[\[69b.1\]]nus pa ma yin zhing /_/de bzhin dge slong zhes ni nus pa ma yin no/_/de nas de yi dge slong cha lugs de mthong zhing /_/bdag tu song ba'i sna tshogs dpal la brtags nas ni/_/dbugs ring brgyus nas mchi ma rnam par bton pa de/_/drag tu mun par gyur cing rnam par zlos pa nyid/_/
[\[69b.2\]]lam 'gro skom par gyur pa mngon par song ba yis/_/rgyang ring dag nas rdzing bu skam po mthong nas ltar/_/rang gnas rnam pa dang bral nye bar nyer bzhugs pa/_/mthong nas bdag gi nyam thag stobs ldan mchog tu gyur/_/'jig rten mtha' ru gnas pa'i sems gyur thim pa na/_/sdug pa'i
[\[69b.3\]]rnam 'gyur ri mor song ba ji lta bar/_/gzugs de nyid ni mthong ba na ni bdag la ni/_/dga' ba yod pa ma yin 'di la dga' ba thal/_/gang gis mtha' dag ri yis zlums pas sa gzhi ni/_/dang po'i dus su nga las nu ni gnas pa bzhin/_/gang zhig dbang po la yang slong bar 'os min pa/_/
[\[69b.4\]]bdag gi de ni pha rol rnams la slong mos 'tsho/_/gangs 'di snying po lhun po las ni khyad 'phags shing /_/gsal bas nyi ma la dang mdzes pas zla ba la/_/'gros kyis glang po che la dbyangs kyis khyu mchog la/_/des ni slong mo za zhing sa ni rdzogs la min/_/de nas bu yi 'du shes kyis ni 'phyo
[\[69b.5\]]ba nyid/_/rgyal po'i bsam pa 'di ni rnam par mkhyen nas dang /_/'jig rten lhag ma la yang rdzas su brtse ba ste/_/de yi don du sangs rgyas mkha' la 'phur bar gyur/_/nyi ma'i shing rta phyag gis reg par mdzad nas ni/_/rlung gis bsnyen pa'i lam la zhabs dag gis gshegs shing /_/sku la
[\[69b.6\]]gcig tu gyur zhing du mar gyur pa dang /_/mang po nyid du gyur nas gcig tu gyur pa'o/_/sa la chu bzhin du yang zhugs shing thogs med la/_/chu yi logs la sa la bzhin du spyod pa dang /_/ra ba dang ni ri la thad kar mdzad pa dang /_/thogs pa med cing mkha' la bzhin du rab tu zhugs/_/lus kyi
[\[69b.7\]]phyed kyis chu yi char pa 'bebs pa dang /_/phyed kyis me bzhin du ni 'bar bar gyur pa ste/_/ri bos 'bar ba'i sman dang rab tu 'bar ba bzhin/_/mkha' la gang zhig 'bar dang 'bar bas mdzes par gyur/_/dbang phyug mngon par 'dod pa'i skye bo de yi ni/_/sems kyi rab tu dga' ba de ltar skyed
[\[70a\]]
[\[70a.1\]]nas ni/_/nyi ma gnyis pa bzhin du mkha' la bzhugs nas su/_/mi skyong la ni chos dag bgro bar mdzad pa'o/_/mi skyong khyed kyis bdag la gang zhig ltos pa dang /_/mya ngan rjes su zhugs pa snying rje'i bdag nyid shes/_/bu la dga' ba de ni chod mdzod zhi bar gshegs/_/
[\[70a.2\]]bdag las bu yi 'bras bu gsar pa snoms mdzod cig_/gang zhig sngon chad bu yis pha la ma byin zhing /_/sngon ni pha yis bu las rab tu ma thob pa/_/rgyal srid las khyad 'phags shing mtho ris las khyad 'phags/_/rgyal po mchog gi bdud rtsi de ni bzhes mdzod cig_/sa skyong las kyis bdag nyid las
[\[70a.3\]]kyi skye gnas dang /_/las kyi rten dang las kyi rnam smin skal ba dang /_/las kyi dbang gis gnas par 'gro ba shes nas ni/_/phan pa'i ched du las gang gyur pa de bsnyen mdzod/_/'jig rten de nyid rtogs nas dang ni btsal nas su/_/dam pa'i las ni mi yi bshes min gzhan ma yin/_/
[\[70a.4\]]thams cad bor nas las dang lhan cig khyod kyi ni/_/rten dang bral zhing gcig pur 'gro bar bya ba'o/_/lha 'am dmyal ba dud 'gro mi yi 'jig rten du/_/las kyi rten las son pa'i 'jig rten 'gro ba ste/_/srid pa'i rgyu ni rnam pa gsum dang skye gnas gsum/_/sna tshogs las ni 'jig rten pa
[\[70a.5\]]yis rab tu byed/_/de phyir sde tshan gnyis ni yang dag 'jug par yang /_/lus dang ngag gi las 'di rnam par dag pa dang /_/yid kyis rab tu zhi la 'bad par bya ba ste/_/de ni bdag gi don yin gzhan don ma yin no/_/'gro ba chu yi dba' rlabs g.yo bar shes nas ni/_/brtags nas khyod kyis
[\[70a.6\]]srid pa rnams su dga' mi bya/_/las ni yongs su zad phyir dam pa'i las gang de/_/mchog tu bde ba'i don du gang gyur bsnyen par bya/_/rgyu skar 'khor lo mkha' la bzhin du rtag par ni/_/'jig rten yongs su 'khor bar shes par byas nas ni/_/rtse mo 'das nas lha nas lha yang lhung ba
[\[70a.7\]]ste/_/kye ma mir gyur smos ci blo gtad byed pa su/_/bde ba rnams las mchog tu thar pa'i bde ba dang /_/dga' ba rnams las bdag tu dga' ba gtsor shes nas/_/lag 'gro rnams kyis brang la bzhin du bdag ldan ni/_/su zhig 'jigs pa du ma'i dpal gyis bde la dga'/_/de phyir
[\[70b\]]
[\[70b.1\]]brten pa khyim la mes bzhin 'jig rten ni/_/'jigs pa chen po dang ni yongs ldan mthong nas ni/_/gang zhig skye 'chi ngal ba mya ngan dang bral ba/_/zhi zhing brtan pa'i go 'phang de ni slongs mdzod cig_/don gyis ma yin g.yul gyis ma yin mtshon gyis min/_/gang la rta dang glang pos don ni yod
[\[70b.2\]]ma yin/_/skyon ni dgra bo rnams kyi sde de choms mdzod dang /_/de las rgyal na rnam par rgyal ba gzhal du med/_/sdug bsngal dang ni sdug bsngal gyi rgyu zhi ba dang /_/zhi ba yi yang mngon pa'i thabs ni shes par mdzod/_/bzhi po 'di yi kun nas khong du chud pa las/_/'jigs pa chen po dang
[\[70b.3\]]ni ngan 'gro rnams 'gog go/_/de nas bde bar gshegs pas rdzu 'phrul gyi sngon du/_/zhing du byas pa'i sems la dga' ba skyes pa ste/_/thos nas mi skyong de yis chos ni rab thob cing /_/dga' bzhin thal mo sbyar nas 'di skad ces gsol to/_/blo ldan dang bcas 'bras bu dang bcas khyed
[\[70b.4\]]dgyes shing /_/sdug bsngal chen po las ni rnam grol khyed dgyes so/_/mya ngan ched du don med sa sbyin bdag dga' la/_/bu yi 'bras bu dang ldan bdag ni dga' bar gyur/_/phun tshogs spangs nas gshegs pa khyed ni gnas su gyur/_/ngal ba chen pos dub las khyed ni gnas su gyur/_/
[\[70b.5\]]dga' ba'i gnyen 'dun dga' ba khyod kyis bor ba rnams/_/bdag cag rnams ni snying rje bar du gnas su gyur/_/lha yi drang srong rnams sam rgyal po'i drang srong rnams/_/de rnams sngon dus na yang gang la ma gshegs pa/_/nyam thag 'jig rten dag gi dge ba'i ched du lam/_/nges par
[\[70b.6\]]legs pa 'di dang khyed kyis lhag par thob/_/khyod ni 'khor los sgyur bar gal te gyur na ni/_/bdag gi dga' ba de ltar 'gyur ba ma yin zhing /_/rnam pa de ltar rdzu 'phrul 'di dang khyod kyi chos/_/mthong nas ji ltar bdag gi bstan pa dga' bar 'gyur/_/'dir ni yang srid nyid du sbyor
[\[70b.7\]]ba'i chos la ni/_/'khor los sgyur bas skye dgu rnams ni skyong ba ste/_/'khor ba'i sdug bsngal chen po rnams ni 'joms pa la/_/'jig rten ched du chos kyang thub pa khyod kyis gsungs/_/gang gi rdzu 'phrul 'di dang rnam rgyas blo gros dang /_/'khor ba'i 'jigs pa mtha' dag nges par
[\[71a\]]
[\[71a.1\]]log pa ni/_/dpal dang bral yang 'jig rten na khyod dbang phyug ste/_/dpal ni 'phel yang dbang med sred bcas ma yin no/_/brtse ba'i chos kyis bstan pa'i 'os gyur pa/_/shAkya'i rgyal pos mang po de dag smras nas ni/_/rgyal po nyid dang yab nyid du ni gnas na yang /_/
[\[71a.2\]]sras la de nyid khong du chud phyir phyag byas so/_/thub pa'i mthu ni lhag par thob pa mthong nas dang /_/de nyid rab tu 'bigs pa'i bstan bcos mthong nas dang /_/bla ma rgyal pos sbyar ba'i mchod pa mthong nas ni/_/du ma rnams kyis rab tu 'byung phyir re 'dod byas/_/de nas gzhon nu mang po 'bras bu la gnas rnams/_/chos kyi
[\[71a.3\]]cho ga de nyid rab tu thob gyur te/_/sngags dang 'dod pa chen po rnams la ltos med nas/_/byams pa'i gnyen 'dun du ba rnams ni spangs nas so/_/kun dga' mdzes dga' kra mi la dang ma 'gags pa/_/dga' bo nye dga' dag dang de nas 'khyil pa 'dzin/_/slob ma'i lkog tu ston pa yis ni lha sbyin te/_/thub pas rjes su
[\[71a.4\]]bslabs pa de rnams byung bar gyur/_/de nas mdun na 'don gyi bu ni bdag nyid che/_/'char kas lam de nyid la rab tu song ba ste/_/de yis nges pa rab tu mthong nas de bzhin du/_/nye ba 'khor dang rgyun shes bu yi blo byas so/_/rgyal po yis kyang sras kyi mthu ni mthong nas dang /_/mchog gi bdud rtsi rgyun ni
[\[71a.5\]]rab tu thob byas nas/_/chags pa med par rgyal srid spun zla la byin zhing /_/rgyal po'i drang srong spyod pas khyim rnams la bsnyen to/_/de skad ces pa la sogs legs pa'i gnyen rnams dang /_/'khor dang gnyen rnams rjes su brtul nas sangs rgyas ni/_/mchi ma dang bcas grong khyer pa yis mngon
[\[71a.6\]]dga' ba/_/rang gnas grong khyer la ni dus su rab zhugs pa/_/don kun grub pa zhes pa rgyal po'i sras po ni/_/don mdzad grub pa grong khyer du ni rab zhugs pa/_/zhes ni don thos khang pa rnams su mi mo rnams/_/sgo rnams dang ni skar khung rnams la mnyam par brten/_/mtshams kyi sprin gyis phyed
[\[71a.7\]]bkag 'od zer ldan pa bzhin/_/ngur smrig bsnams shing mdzes pa de ni rab mthong nas/_/bud med de rnams mig nas mchi ma phyung ba ste/_/pad+ma dang mtshungs thal mo rnams kyis phyag 'tshal lo/_/chos kyis dang ni gzugs kyis gsal bar gyur pa ni/_/'og tu zhal gzigs gshegs pa
[\[71b\]]
[\[71b.1\]]de ni mthong gyur nas/_/brtse ba dang ni gus pa rnam par ston pa ste/_/mchi mas rnyogs pa'i mig can rab myos ma rnams zlos/_/legs skyes dbu ni bzhar bar rnam par mdzad nas dang /_/na bza' rnying pa yongs su gsol nas dang /_/sku la gser gyi kha dog rab tu g.yogs nas
[\[71b.2\]]dang /_/des ni spyan mig rab tu bkod nas gshegs/_/gang zhig gdung ba skyob pa'i gdugs dkar bsnyen phyir dang /_/sras po rnam par dul ba blta ba'i phyir 'ongs shing /_/kun nas gnas phyir 'os shing rgyal ba'i phyir 'os pa/_/des ni lhung bzed yang dag yongs su bzung nas gshegs/_/
[\[71b.3\]]'gram par ta ma la yi lo ma rnam bkod pa'i/_/mdzes ma'i gdong dang gdung ba skyob pa'i gdugs dkar ni/_/gang gis bsnyen par 'os shing mgyogs 'gro 'os pa ste/_/des ni lhung bzed yongs su bzung nas rkang pas gshegs/_/sa skyong bdag skyes rnams kyi dgra rnams zad par dang /_/dga'
[\[71b.4\]]ba rnams kyi chags dang 'gro ba'i rjes chags par/_/blta bar 'os shing sna tshogs dbu rgyan bsnams pa gang /_/des ni sa yi gnya' shing gang tsam gzigs shing gshegs/_/'di yi blta ba ci zhig mtshan nyid de ni ci/_/don gnyer ci zhig rol pas dgra bor gyur pa ci/_/gang 'di brtul zhugs
[\[71b.5\]]dang ni lhan cig rol ba ste/_/bu byis rnams dang mo btsun mdzangs ma rnams dang ni/_/rgyal po'i mna' ma nges par mya ngan 'dzin ma'o/_/grags 'dzin ma de shin tu dka' thub byed pa ste/_/gang gis jo bo'i rab tu spyod pa 'di thos shing /_/thos nas kyang ni gnas shing nyams par 'gro ba med/_/'di
[\[71b.6\]]yi gzugs ni nges par rjes su mthun pa dang /_/kha dog ngan pa'i gzugs 'di snang ba mthong nas ni/_/sras 'dod mi dbang rgyal po ji lta bur gyur zhing /_/'tshe ba'i dgra bo la yang ji lta bur byed dam/_/mchi mas gang ba'i sras po sgra gcan 'dzin mthong nas/_/gal te de lta nyid du 'di ni
[\[71b.7\]]chags ma yin/_/byams pa'i gnyen rnams las kyang gzhan du kha bltas pa/_/'di 'dra nges pa'i brtul zhugs la ni dge legs shog_/gzi mdangs dang ni lus kyi dbyibs dang 'gros sam ste/_/bde ba'i rab tu 'jug la nges par tshad ma yin/_/yon tan de rnams dag gis
[\[72a\]]
[\[72a.1\]]'di ni mdzes pa ste/_/zhi bas ldan zhing yul rnams kyis ni rnam par bral/_/sna tshogs ston ni rang mtshungs bsam pa yang dag yongs bzung nas/_/de skad ces sogs rab myos ma rnams mang po rnam par labs/_/sangs rgyas ma chags thugs kyang rang gi grong khyer
[\[72a.2\]]la gshegs nas/_/bsod snyoms brnyes shing n+ya gro d+ha yi mtshan ma'i nags su gshegs/_/nyung ngu nyung ngu'i bsod snyoms sbyin pa rnams kyis nor rdzas phra zhing dge ba ma byas skye bo sgrol bar mdzad bzhed pa/_/spyod pa 'di yis yang dag tshim pa ma yin dge sbyong skye bo bsam pa ma thul ba la
[\[72a.3\]]brten par mdzad bzhed la/_/'jig rten dag na skyid de ba zhes rgol ba nub par mdzad bzhed de bzhin yongs su bris nyid ston par mdzad bzhed pa/_/brtag par snyam la bsod snyoms phyir ni yab kyi grong khyer la ni sred med thugs mnga' de bzhin gshegs pa zhugs par gyur/_/sangs rgyas kyi
[\[72a.4\]]spyod pa zhes bya ba'i snyan dngags chen po las/_yab dang sras mjal ba'i le'u ste bcu dgu pa'o//_//nga rgyal nyid kyis skye bo dam pa ma smod cig_/bshes gnyen 'du shes dka' thub rnams ni ma 'joms shig_/nyon mongs dbang gis dam pa'i brtul zhugs ma byed cig_/
[\[72a.5\]]dam pa min pa'i lta ba cung zad ma bsnyen cig_/mtshar la ma 'gro mi dge'i lam la ma gnas shig_/rgyags par ma 'gro dga' min mi bzod ma nyan cig_/snyan grags mi bzad brdzun la blo gros ma 'dzin cig_/bstan bcos mthong las lhag par gtor ma ma 'phrog cig_/blo ni mnyam
[\[72a.6\]]par zhog cing chos ni gyis mdzod cig_/dam pa rnams dang sbrel mdzod ri mo khod mdzod cig_/ji ltar phul byung 'di ni thob nas slar yang ni/_/rgya cher mngon par 'gro ba de ltar gyis mdzod cig_/brtson 'grus brtsams nas dang ni bstan pa yongs bzung nas/_/rigs pa rnams ni bskyed
[\[72a.7\]]nas skyon rnams zil mnan nas/_/'chi ba yang dag dran nas 'phags pa'i bya ba gyis/_/che ba'i bdag nyid thob nas zhi lam thob par gyis/_/gang gi 'bras bu 'di ni zhi ba skyong ba ni/_/las de nyid ni slar yang byed par 'os pa ste/_/yid gzhungs ldan pa 'di dang byed pa byas pa nyid/_/'bras bu
[\[72b\]]
[\[72b.1\]]gang zhig mthong bas sa bon bskrun par byed/_/'di na mchog gyur gang zhig sdig pa byed pa ste/_/snang ba de ni mun par gnas pa bdag gi lugs/_/chos ni gtso bo skyes bu gtso bo ma yin pa/_/mun pa snang ba la ni gnas pa bdag gi lugs/_/khyad 'phags gang zhig chos kyi cho gar 'jug pa ste/_/
[\[72b.2\]]dkar po dkar por mchog tu 'gro ba bdag gi lugs/_/dman pa gang zhig sdig pa'i las ni byed pa ste/_/de yang mun pa mun pa'i mtha' ru 'gro ba lugs/_/de phyir phung po bzhi po de rnams shes byas nas/_/rgyal po 'bad pa gyis shig de ltar ji ltar 'dir/_/bde nas bde bar gal te 'gro bar
[\[72b.3\]]'dod na ni/_/phyogs ni gsum pa bsnyen zhing snga ma ma yin no/_/gzhan gyis gzhan la dge ba byed pa ma yin zhing /_/ci ste byed na de la rjes su 'gro ma yin/_/byis pa'i nyams pa yod min rang la 'thob pa ste/_/ma byas pa yi 'ong ba 'grub pa yod ma yin/_/ma byas pa yang brgya
[\[72b.4\]]la byed pa ma yin zhing /_/ma byas pa ni gzhan du dge legs 'gyur ma yin/_/der ni 'gro ba la yang nor ni yod min te/_/de phyir dge ba'i las kyi cho gar 'bad pa bgyis/_/gang zhig sdig pa lhag par spyod pa legs min zhing /_/gson pa'i 'jig rten na de'i bdag la dga' ma yin/_/bdag
[\[72b.5\]]gi ched du bdag gis sdig pa byas nas ni/_/gzhan du 'bras bu bdag nyid kho nas longs spyod do/_/rgyal po chen po ri bo chen po bzhi rnams ni/_/'ongs pa rnams su 'gro ba kun nas srub pa ste/_/chos kyi bya ba rnam pa sna tshogs bsten las ni/_/ji ltar 'thad pas gzhan na bya ba ci zhig
[\[72b.6\]]yod/_/rga dang rgud pa nad dang de nas 'chi ba ste/_/bzhi po 'di rnams de bzhin du ni 'ongs pa ste/_/ri bo rnams kyis kun nas bskor ba bzhin du ni/_/'jig rten mtha' dag dbang med 'khol bar byed pa'o/_/de nas 'ongs pa rnams su dbang med sdug bsngal te/_/rten ni yod min mngon du
[\[72b.7\]]'thab min srung ba med/_/der ni byed pa'i ched du nor med chad pa med/_/chos las ma gtogs sman gzhan yod min na/_/de ltar mi rtag gyur na gson pa'i 'jig rten na/_/glog ni g.yo ba'i yul la rab tu zhugs pa na/_/'chi ba'i lag pa'i rtse la yongs su gnas pa ste/_/chos ma yin pas
[\[73a\]]
[\[73a.1\]]'bras bu longs spyod par 'os min/_/dbang chen dang mtshungs mi dbang de dang de rnams ni/_/g.yul du lha yi mngon par 'thab la phyin nas kyang /_/rab tu rgyas pa rnams dang nges par zum pa rnams/_/dus kyi dus su bde dang sdug bsngal skal ba'o/_/'byung po 'dzin
[\[73a.2\]]pa'i sa yang zad par 'gro ba ste/_/'jig pa'i mes ni lhun po de bzhin sreg par byed/_/rgya mtsho chen po yongs su bskams par 'gro ba ste/_/dbu ba dang mtshungs mi yi 'jig rten kye ma ci/_/shugs byas nas kyang rlung ni zhi bar 'gro ba ste/_/'jig rten gdungs nas kyang ni nyi ma
[\[73a.3\]]nub par 'gro/_/bsregs nas kyang ni me nyid 'da' bar nyer 'gro ste/_/gang de de ltar gnas par 'gyur ba yin snyam mam/_/lus po 'di ni yun rings dus su bsrungs kyang ngam/_/sna tshogs longs spyod rnams kyis nye bar bskyangs kyang ni/_/de yis 'dir ni nyin zhag 'ga' zhig bzhugs
[\[73a.4\]]nas su/_/skye bo chen po'i rjes su brtse ba mdzad nas ni/_/bde bar 'pham byed kyis ni phyag gis mngon bsrungs pa'i/_/grong khyer la ni chen po'i tshogs kyis rab tu dpags/_/me tog rab rgyas mya ngan med pas gsal byas shing /_/yan lag dmar por gyur cing khu byug skad sgrogs
[\[73a.5\]]pa/_/ti se'i gangs ltar mtho ba'i lding khang phreng ba can/_/dpal ldan rgyal byed tshal ni de nas rab tu thob/_/des ni gtsang ma'i chus gang phreng ba dkar po can/_/gser gyi bum pa dang bcas bum pa blangs nas ni/_/de nas dus su rgyal byed tshal ni bzang sbyin gyis/_/de bzhin gshegs pa la
[\[73a.6\]]ni rab tu phul bar gyur/_/de nas shAkya thub pa lta 'dod rgyal po ni/_/sde rab 'pham byed rgyal byed tshal du song ba ste/_/song nas de nas bkur sti byas te thub pa la/_/rab tu btud cing gdan byas tshig 'di gsol ba'o/_/thub pa grong khyer 'dir ni khyed kyi gnas bzhed pa/_/nges par rang ni ko
[\[73a.7\]]sa la rnams kyi dge ba'o/_/de nyid gzigs pa 'di 'dra brten pa med pa ni/_/nye bar 'tshe byas yul ni skal ba med pa'am/_/khyed mthong ba 'am yang na mngon par phyag 'tshal ba/_/yang dag thob po bdag cag rnams kyi rjes bzung phyir/_/dam pa rnams kyi 'dus pa thob nas 'jig rten na/_/tshim
[\[73b\]]
[\[73b.1\]]pa med kyang ji ltar tshim pa nyid yin no/_/gang gis rten can rlung ni rab tu g.yos pa ste/_/de yi bdag nyid las ni nye ba las 'gro ste/_/mkha' 'gro'i bya rnams lhun po'i 'dus pa nyer thob nas/_/rang bzhin rnam par spangs nas gser du 'gyur ba'o/_/de phyir 'di dang che ge mor ni mgon gyur
[\[73b.2\]]zhing /_/skye bo legs pa'i rten las gzhan min bdag gi nags/_/ga d+ha'i sras po thub pa chen po rab thob nas/_/phur bu gsum pa'i khyim ltar lta na mdzes par gyur/_/'jig rten dag na rnyed pa rab rnyed sna tshogs pa/_/tshad dang ldan pa dag ni mdzad pa can yin la/_/khyod kyi nye ba las ni don gang
[\[73b.3\]]yin pa rnams/_/de dag rnams kyi grangs med nyams pa yod ma yin/_/legs pa khyod kyi nges pa'i lta ba'i lta ba las/_/'di las gzhan du rnyed pa shes pa ma yin zhing /_/khyab bdag bdag ni gnod pa rnyed bla sdug bsngal ba/_/chags pa dang ldan rgyal po'i chos la spyod par 'gyur/_/de ltar dbang
[\[73b.4\]]po dang mtshungs rgyal po de yis ni/_/rnam pa de ltar mngon du gyur te gsan nas ni/_/don dang 'dod pa dag gi chags pa mkhyen nas su/_/de yi bsam pa yang dag bskul ba thub pas gsungs/_/mi dbang khyod kyi tshig 'di ngo mtshar che ma yin/_/khyod kyi spyod pa 'di ni legs pa rnams la min/_/'og
[\[73b.5\]]nas 'phos pa 'gro bar 'dod pa rnams kyis ni/_/phan pa 'dod pa'i dam pa'i skyes bu rnams la sdang /_/gang phyir sa skyong khyed kyi dgongs ba de nyid ni/_/des na khyod la 'dir ni cung zad smra 'dod de/_/de ni shes par gyis shig bdag gi lta ba ni/_/'bras bcas ji ltar gyur pa khyed kyi de ltar gyis/_/mi skyong
[\[73b.6\]]rgyal bo'i dus kyis bcings nas bkug pa na/_/mdza' bshes ma yin gnyen min phun tshogs rjes 'gro min/_/thams cad kyis ni dman zhing dbang med 'gro ba ni/_/grib ma bzhin du las gcig rjes su 'gro ba nyid/_/de phyir mtho ris dang ni grags pa dam pa ni/_/mngon par 'dod bzhin chos kyi rgyal
[\[73b.7\]]srid rjes su skyongs/_/rmongs pa las ni chos la 'khrul pa'i rgyal po yi/_/rgyal srid de nyid mtho ris na yang ma yin no/_/'dir ni rgyal srid yang dag yongs su bskyangs nas ni/_/chos las ring min rta rid mtho ris rab 'thob nas/_/'dir ni rmongs las mi yi bdag po ni kum+b+ha/_/chos las
[\[74a\]]
[\[74a.1\]]'phos shing ka shi rnams su sa la zhugs/_/'phags pa yi dang sdig pa yi ni las kyi ni/_/khyod la dper bstan zhi ba bdag gis de smras te/_/rang gi skye dgu rnams ni rtag tu legs bsrungs shing /_/dpyad nas de phyir brtan pa dge la 'bad pa gyis/_/ji ltar srog chags
[\[74a.2\]]rnams ni gtse bar ma byed cig_/rtag par dbang po rnams ni rol par ma byed cig_/'phags min gyis bsnyen khro ba 'dzin par ma byed cig_/phyogs min bya bar sems ni g.yo bar ma byed cig_/nga rgyal dang ni rgyags pa khur nas dus su ni/_/rab tu 'thor zhing shin tu gyur pa gnyid log gyur/_/
[\[74a.3\]]rnam pa de ltar 'jig rten 'gro ba shes nas su/_/de la ma nyal dge ba la ni gnyid ma log_/'khor ba'i phyogs ni g.yo bar 'dzegs nas su/_/nges par ltung na sa gzhi bag med 'gyur ba'o/_/gang zhig bde ba 'brel min de ni bsnyen bya min/_/gang gis 'bras bu legs min gang de bya
[\[74a.4\]]ba min/_/gang zhig dge la sbyor min de ni bshes ma yin/_/sdug bsngal rnam par 'joms min gang de ye shes min/_/gal te ye shes min na yang srid ma yin zhing /_/srid par gyur na lus med nyid la yin pa ste/_/lus su gyur na yul las thar pa ma yin zhing /_/nyi tshe ma yin 'dod
[\[74a.5\]]pa'i srid pa don med do/_/gang phyir lha na gnas rnams dus kyi dbang gis ni/_/gzugs med rnams kyang mdzad pa can phyir mi rtag ste/_/de bzhin 'jug pa min la blo gros zhugs bya zhing /_/gal te 'jug pa med na sdug bsngal yod ma yin/_/gang phyir lus ni 'gro dang gnas pa la sogs pa'i/_/
[\[74a.6\]]sna tshogs rten gyi sdug bsngal dag gi rtsa ba ste/_/de phyir lus med du ni ye shes nus pa gang /_/de yod lus kyi bu lon yod pa ma yin no/_/gang las 'gro bas 'dod pa'i ched du bskyed pa yis/_/sdug bsngal chen po du ma rnams la nyer 'gro ste/_/'di las 'dod pa'i srid las rnam par
[\[74a.7\]]dben nus shing /_/sdug bsngal rnams las chags med nyam thag yod ma yin/_/de phyir gzugs dang bral ba'i lha rnams na yang ngam/_/'dod pa rnams dang ldan pa'i gzugs ldan rnams na yang /_/skor ba nyid phyir 'jug pa zhi ba ma yin na/_/'dod pa spyod pa drug po rnams su sngon nyid do/_/
[\[74b\]]
[\[74b.1\]]rnam pa de ltar mi rtag sdug bsngal de med cing /_/rtag par 'bar ba'i 'jig rten gsum po nyid mthong nas/_/bya tshang shing la sgong skyes rnams kyis gdung ba ltar/_/gang du 'jug la smon lam rigs pa ma yin no/_/mchog de rig par bya zhing gzhan ni rig bya min/_/mchog
[\[74b.2\]]de blo gros yin zhing gzhan ni blo gros min/_/mchog de bya ba yin zhing gzhan ni grub pa min/_/chos 'di khyim dang ldan pa'i skye bo rnams kyis te/_/yod pa min zhes de ltar nges par rig bya min/_/nags sam khyim na gnas pa dag gi zhi ba ni/_/gang gis sgrub pa yod pa de yis
[\[74b.3\]]yod pa'o/_/tshad pas mngon par gdungs pa chu la rnam zhugs te/_/spyi las thams cad tshim pa nye bar 'gro ba nyid/_/sgron ma dang ldan mun pa ru ni mthong ba ste/_/rnal 'byor tshad ma'o na tshod ma yin rigs ma yin/_/kha cig nags na gnas kyang na tshod la mi sbyor/_/brtul zhugs zad
[\[74b.4\]]cing ngan 'gro la ni bsnyen pa nyid/_/kha cig khyim na gnas kyang rnam dag las can ni/_/bag dang ldan pa nges legs la ni bsnyen pa'o/_/mun pa'i rgya mtsho la ni lta ngan dba' rlabs can/_/sred pa'i chu la srog chags rnam par 'phyo rnams su/_/shes rab gru bo dran dang brtson 'grus skya ba
[\[74b.5\]]ni/_/gang gis yod pa de ni de la sgrol ba yod/_/de ltar yul la mchog tu song ba'i rgyal po de yis ni/_/thams cad mkhyen las chos kyi de nyid 'di ni nyer thob nas/_/rgyal srid ngan pa mi rtag g.yo zhes nyer skyes blo can ni/_/myos pa dang bral gnyis 'thung bzhin du mnyan yod nyid du zhugs/_/
[\[74b.6\]]sa dbang btud pa de ni shes nas mu stegs can gzhan rnams/_/der ni stobs bcu pa la rdzu 'phrul gyis ni 'gran btsugs gyur/_/sa skyong las ni rnam par gsol nas de nas bdag 'pham pa'i/_/drang srong gis ni rdzu 'phrul ched du sdug pas gnas pa byas/_/de nas gsal zhing 'od zer 'phro
[\[74b.7\]]ba dang bcas dkyil 'khor can/_/skar ma rnams ni 'bar bar gyur pa'i nyi ma shar ba bzhin/_/yang dag dga' zhing rnam pa sna tshogs blo can ston pa rnams/_/der ni thub pas rdzu 'phrul rnam pa mang pos pham par mdzad/_/de nas mnyan yod kyi ni de las skyes pa'i grags pa dang /_/bkur
[\[75a\]]
[\[75a.1\]]sti nges pa mchog gi dpal gyis yongs su spangs par gyur/_/de nyid kyis ni srid pa gsum las gyen du 'dzegs pa ste/_/de'i phyir chos dag gsung bar bzhed cing yul la phan phyir ro/_/de nas thub pa mtho ris gnas pa'i yul ni ye shes kyis/_/rnam par btul nas
[\[75a.2\]]mtho ris gshegs pa lo ni rnam phul des/_/mkha' la lha yi rgyal po'i bsod snyoms cho ga bzhin bzhes nas/_/lha yi 'jig rten dag nas sAm ka par ni yang dag babs/_/de la gzhal med gnam sa'i logs la babs pa yi/_/zhi ba thob cing ltos pa dang bcas lha rnams rjes su 'ongs/_/sar gnas nam
[\[75a.3\]]mkha'i logs la gyen du gdong phyogs rgyal po ni/_/de dang de rnams mgo bo rnams kyis btud cing rab tu bzung /_/sangs rgyas kyi spyod pa zhes bya ba'i snyan dngags chen po las/_rgyal byed kyi tshal rab tu bzhes pa'i le'u ste nyi shu pa'o//_//thar 'dod lha na gnas rnams dang /_/skyed ma
[\[75a.4\]]mtho ris su btul nas/_/thub pas gdul bya rnams 'dul zhing /_/de nas de ni 'jig rten rgyus/_/ri lnga'i dbus kyi grong khyer du/_/'od ldan 'tsho byed dbang po dang /_/gro bzhin skyes dang yan lag sbyin/_/rnam par 'dren pas de nas btul/_/rgyal po'i bu ni 'jigs med dang /_/dpal
[\[75a.5\]]sbas dang ni nye ba 'khor/_/n+ya gro d+ha sogs mthar ldan rnams/_/snga ma'i lta ba las zlog go/_/chos kyi thos pa nyid las ni/_/mi skyong dpal ni yangs pa can/_/spos 'dzin gyi ni dbang phyug 'dir/_/pad+ma zhes bya rnam par btul/_/de nas gnod sbyin gangs ldan dang /_/rtse mo brgya pa de nas ni/_/rnam
[\[75a.6\]]rgyas pha rol gnon pa yis/_/rnam rgyas ri bor btul ba'o/_/yon tan gzigs pas mi skyong ni/_/lta byed btsun mo'i 'khor bcas la/_/'tsho byed a mra'i nags tshal du/_/mtshan mo dad pas sbyar bar mdzad/_/de nas pha rol 'gro ba can/_/bram ze zhi bar 'gro rnams des/_/rdo ba'i
[\[75a.7\]]ri bor phra mo yi/_/tshigs bcad don rnams klog tu bcug_/de nas dam pa dran mdzad pas/_/dngos su nor sbyin mthong ba mo/_/dga' ba'i skyed ma legs ldan ma/_/'od ma'i tsher ma can du btul/_/de nas brtan ldan grong khyer du/_/brtsegs sbyin gnyis skyes dam pa ni/_/mchod
[\[75b\]]
[\[75b.1\]]sbyin rnam pa sna tshogs kyis/_/mchod 'dod thar pa'i chos la btsud/_/de nas lus 'phags ri bo ru/_/btsud phyed rtse mo nyid dang ni/_/lha min skyes ma dang lha rnams/_/nges par 'dzin du btsud par gyur/_/de nas ang+ga'i grong khyer du/_/gnod sbyin gang ba bzang po dang /_/mchog dang dbyug pa
[\[75b.2\]]dkar dmar dang /_/gtum po lto 'phyo che rnams btul/_/a pa Na yi grong khyer du/_/bram ze ke bya she la dag_/dka' thub thob pa thar par sbyar/_/'tsho byed sor mo'i phreng ba can/_/bran bzangs dang mtshungs gnyis skyes ni/_/bcom ldan rdzu 'phrul phun tshogs kyis/_/phra mo rnams su
[\[75b.3\]]btul ba mdzad/_/gang ba bzang po dang mtshungs rdzas/_/lug ces bya ba bzang pos 'tsho/_/nor sbyin bzang dang bzang po'i bu/_/bzang por yang dag rtogs par mdzad/_/de nas tshangs pa'i tshe ldan ming /_/rnam rgyas tshangs pa'i tshe ldan pa/_/gang gi smra ba smra mchog gis/_/lus 'phags po
[\[75b.4\]]yi grong du pham/_/yangs pa can gyi rdzing bu ru/_/srin bu sha za dang seng ge_/la sogs lits+tsha bI rnams dang /_/mchog dang bden byed nyid btul to/_/de nas las bzang pos gnod sbyin/_/bzang po bzang po'i sems ldan pa/_/rgyan byed dang mtshungs grong khyer du/_/chos kyi lam la btsud
[\[75b.5\]]pa'o/_/de nas blo dang ldan pa yis/_/shin tu mi bzad 'brog tu ni/_/gnod sbyin 'brog gnas zhes bya dang /_/gzhon nu legs 'ongs la ston to/_/de nas gnod sbyin sdig med la/_/gnod sbyin bdag pos phyag byas pas/_/bde dga'i grong du thar pa ni/_/thar pa gzigs pas gdams pa
[\[75b.6\]]mdzad/_/thub pa grags pa yangs rnams dang /_/gnod sbyin drag po'i las can dang /_/kha spu ldan pa gnyis la ni/_/ga yar drang srong gis bstan to/_/de nas drang srong dkar min gyi/_/tsha bo kA t+yA ya na ni/_/bA rA Na sI'i grong du sngon/_/gnyis skyes stobs bcu ldan pas btul/_/mtsho 'obs
[\[75b.7\]]bde bar pha rol 'gro'i/_/grong la rdzu 'phrul gyis gshegs nas/_/dus su tshangs pa rna bstod la/_/de nas des ni rjes su bstan/_/rjes su bstan de rab dang bas/_/drang srong mchog gi gtsug lag khang /_/rtag par dri ldan kha la reg_/tsan+dan rang bzhin byed du bcug_/de nas gang du
[\[76a\]]
[\[76a.1\]]thub pa'i zhabs/_/rdo las 'khor lo'i mtshan mthong bas/_/ser skya dka' thub ldan pa ni/_/'od zer ldan pa des btul lo/_/de nas gnod sbyin glang po la/_/glang po ldan par bstan pa ste/_/de bzhin dgra po bong bu ni/_/bcom brlag tu ni btul ba'o/_/
[\[76a.2\]]yul 'khor skyong dang rdzas mnyam pa/_/yul 'khor skyong zhes dran pa ni/_/grong rdal rags pa'i mdzod ldan du/_/ston pas de nas rnam par btul/_/tshangs pa dang 'dra skye bo mchog_/dgra can du ni btul ba ste/_/mkhas pa rgya chen skyes bu can/_/nyon mongs dul bar de
[\[76a.3\]]bzhin no/_/'jigs bcas kyi dang mtshams bzangs kyi/_/bu'i bu mos 'jug bu dag dang /_/mu stegs gzhan rnams kyi mun pa/_/mnyan yod nyid du thub pas bcom/_/'dir ni bram ze mchod sbyin can/_/dge sogs rnams dang rigs gtsang dang /_/ko sa la yi dbang phyug ni/_/
[\[76a.4\]]sangs rgyas nyid kyis dad pas sbyar/_/de nas bram ze mkhas pa ni/_/bram ze su ka sA ri dang /_/she ta bi ka'i 'brog zhi bar/_/bstan pa mchog gis bstan pa'o/_/de nas 'thab pa'i grong khyer du/_/grong khyer gtso dang dus byed dang /_/'jigs pa'i las can chu srin klu/_/rab
[\[76a.5\]]tu ma zhi zhi bar mdzad/_/de nas b+har ga rnams su des/_/gnod sbyin 'jigs byed btul mdzad cing /_/rigs med kyi ni bla ma gnyis/_/rgan po de bzhin rjes su bzung /_/nor ldan gyi mchog dbyangs ldan dang /_/bud med sgur mchog sogs rnams dang /_/skyes chen de rnams de rnams
[\[76a.6\]]ni/_/kau shAm bIr ni rjes su bzung /_/de nas spos 'dzin yul nyid dang /_/klu chen sog ma med pa ni/_/dul ba'i bdag nyid dul ba la/_/nang gi pha rol son par gshegs/_/'bar zhing 'jigs pa'i las can ni/_/mthar byed bzhin du sreg 'dod pa/_/rnam par btul nas mkhas
[\[76a.7\]]pa des/_/dus su de nas gdams ngag bstan/_/de la sogs pa'i 'byung po rnams/_/sa pa rnams dang mkha' 'gro rnams/_/btul nas tshigs su rgya mtsho bzhin/_/sangs rgyas grags pa 'phel bar gyur/_/che ba'i bdag nyid de mthong nas/_/lha sbyin rlom sems byas pa ste/_/bsam
[\[76b\]]
[\[76b.1\]]gtan rnams las 'khrul thob cing /_/'dra ba min pa mang po byas/_/nye bar bcom pa'i sems ldan des/_/thub pa dge 'dun dben byas shing /_/'phye las 'dod pa ma byas te/_/de la gnod pa'i phyir brtsams so/_/de nas bya rgod phung po'i rir/_/rdo ba'i 'khrul 'khor byas pa ste/_/
[\[76b.2\]]thub pa'i steng du gang 'phangs pa/_/ltung ba ma yin gnyis su gyur/_/'jig rten dus su chu 'dzin sngon po sgra sgrogs pa/_/zla ba 'gog pa la ni mkha' la rlung bzhin du/_/de bzhin gshegs pa la ni mngon du gdong phyogs par/_/glang po'i dbang po rgyal po'i lam la gtad pa'o/_/lus kyis snun
[\[76b.3\]]pas yan lag mchog ni nyer blangs shing /_/mche bas phug pas rgyu ma'i dra ba rab bkram pa'i/_/lus po rnams kyis rgyal po'i khab kyi lam rnams ni/_/rgyu bar dka' bar byed la mngon par rab tu zhugs/_/sha ni 'dod pas mi yi brla la rmugs pa ste/_/mche ba'i rtse mos reg cing g.yo
[\[76b.4\]]ba'i rgyu ma'i phreng /_/khrag gis gsher ba'i mgo bo sna ljags drag po yis/_/'phen pa'i don du rdo rnams bzhin du gyen du 'phen/_/gsum du rab dga'i chang gis 'thor ma'i dri ldan zhing /_/rul ba'i khrag dang zhag gi dri yis bsgos rnams kyis/_/de tshe bskor zhing mtha' med khro
[\[76b.5\]]ba dang ldan pa/_/grong khyer skye bo de la skyo bas 'jigs par byed/_/gnyis 'thung myos pa dus kyi dbyug pa 'jigs 'dra ba/_/khengs las gdong ni bcos shing sgra skad 'thon pa ste/_/khros pas rnam par log pa'i mig can de mthong nas/_/hA hA byed pa rgyal po'i khab nas byung bar
[\[76b.6\]]gyur/_/kha cig yid mi bde bas phyogs su bros pa ste/_/gzhan ni mtho ba min pa'i yul rnams la thim zhing /_/de bzhin 'jigs pa las gzhan 'jigs pa ma bzung nas/_/gzhan rnams gzhan rnams dag gi khyim rnams la zhugs so/_/kha cig rnam par 'dug pa'i seng ge'i
[\[76b.7\]]sgra rnams ni/_/rang gi srog la the tshom yang dag ma bsams shing /_/sangs rgyas la ni mngon par 'tshe ba ma byed ces/_/rab tu bzung nas gnyis 'thung de la rgyab nas 'bod/_/de bzhin gzhan rnams glang po skyong la 'bod pa ste/_/gzhan rnams 'di la thal mo dag gis phyag 'tshal lo/_/de nas
[\[77a\]]
[\[77a.1\]]de la gzhan rnams bsdigs par byed pa ste/_/kha cig nor gyis sred cing 'dod par byed pa'o/_/rlung 'gro skar khung dag nas rnam par lta bzhin du/_/lang tsho ma rnams lag pa g.yo zhing ngu ba ste/_/'jigs ma gzhan rnams gser gyi gdu bu dag dang ldan pa yis/_/
[\[77a.2\]]zangs mdog lag pa rnams kyis mig rnams 'gebs pa'o/_/yongs su ro myang glang pos 'joms par 'dod pa na/_/gyen du lag bteg skye bo ngu bar gyur na yang /_/gshegs pa 'byed pa med cing gnod pa mi mnga' bar/_/bde bar gshegs pa rang gnas rnam 'gyur med par gshegs/_/
[\[77a.3\]]byams pas 'byung po rnams la rjes su brtse ba ni/_/gus pas lha rnams kyis ni rjes su 'gro ba ste/_/de la dbang po'i glang po ches kyang reg pa ru/_/nus pa ma yin gang phyir thub pa brtan par gshegs/_/gang phyir sangs rgyas la ni rjes 'gro dge slong ste/_/des ni rgyang nas glang chen mthong nas
[\[77a.4\]]bros pa ste/_/sna tshogs bdag nyid 'jig rten rang bzhin gyis bzhin du/_/kun dga' bo gcig sangs rgyas la ni rjes su song /_/de nas glang chen khros pa de ni nyer 'ongs nas/_/thub pa'i mthu las 'du shes nye bar thob pa ste/_/mig sman ri bo rdo rjes phye mar bcom pa bzhin/_/lus po
[\[77a.5\]]rab tu zegs shing spyi bos 'gyel bar gyur/_/de la shin tu mdzes shing 'dam skyes 'jam po yis/_/legs skyes sor mo'i dra ba'i phyag gis mgo bo la/_/zla ba chu 'dzin la ni 'od zer gyis bzhin du/_/gnyis 'thung dbang bo la ni thub pas reg par gyur/_/chu yi shin tu khur las
[\[77a.6\]]dus kyi sprin bzhin du/_/zhabs kyi rtsa bar gnyis 'thung de ni bsdad pa ste/_/thub pas rna ba'i ta la g.yo med la gzigs shing /_/de la sems can ma 'os zhi bas bstan pa'o/_/sdig med dang bcas rnam par 'joms pa sdug bsngal te/_/sdig med nyid la glang chen gnod pa
[\[77a.7\]]ma byed cig_/srid pa srid par sdig med bcom pa'i srog chags kyis/_/bde 'gro brgyad la glang chen 'gyur ba ma yin no/_/'dod chags dang ni zhe sdang de bzhin gti mug ste/_/glang chen gsum bo bzod par dka' ba'i chang yin la/_/chang gsum rnams dang thub pa rnams ni bral ba ste/_/
[\[77b\]]
[\[77b.1\]]rims nad med cing mya ngan 'das pa mngon par brnyes/_/de phyir mun par 'dod pa 'di ni spongs 'dod pa/_/chang ni spangs la rang bzhin 'du shes thob par gyis/_/'khor ba'i rgya mtsho'i 'dam ni rgyas par chags pa ste/_/slar yang de ltar gnyis 'thung dbang po ma ltung cig_/de nas
[\[77b.2\]]glang po des ni gsung 'di thos nas su/_/chang ni spangs shing yang dag rig par song ba ste/_/bdud rtsi 'thungs nas nad rnams dag las grol ba bzhin/_/nang du song ba'i bde ba dam pa thob par gyur/_/slob ma bzhin du thub la rab btud de ma thag_/chang ni yongs
[\[77b.3\]]spangs glang po'i dbang po de mthong nas/_/kha cig chos rnams bskor zhing g.yug par gyur pa ste/_/gzhan rnams lag pa rnams ni rdebs shing skad 'don to/_/gzhan rnams kyis ni mgo bos thub la phyag 'tshal zhing /_/de nas de la gzhan rnams bskor ba byas pa ste/_/gzhan
[\[77b.4\]]rnams 'phags pa nyid las glang chen la bstod cing /_/ya mtshan dang bcas gzhan rnams reg par gyur pa'o/_/lding khang la gnas bud med gzhan rnams de la ni/_/gtsang zhing rin thang chen po'i gos rnams kyis mchod cing /_/gzhan rnams gsar ba'i phreng ba
[\[77b.5\]]yon tan yid 'ong dang /_/rgyan ni de dang de dag rnams kyis mngon par 'thor/_/dus dang mtshungs pa'i glang po dul bar gnas pa na/_/skye bo dad pa med pa dbus nas song ba ste/_/dbus gnas khyad par las ni dang bar rab song zhing /_/dad pa rnams kyang gang de bstan par nye bar
[\[77b.6\]]song /_/dad pa la gnas ma skyes dgra ni thub pa yis/_/glang chen dbang po de ni brtul ba mthong nas ni/_/ya mtshan gyur zhing de nas dga' ba skyes pa ste/_/sangs rgyas la ni mchog tu dad pa byas pa'o/_/nyon mongs rtsod ldan dus ni nges par log pa na/_/rdzogs ldan
[\[77b.7\]]dus ni 'ongs nas slar yang chos don bzhin/_/de ltar rdzu 'phrul dang ldan snyan grags mchog rnams kyis/_/rab tu gnas pa'i dka' ldan thub pa mchog 'phel to/_/mi dge ba dang yongs su ldan pa'i lha sbyin no/_/nyon mongs sdig pa'i las ni mang po byas nas ni/_/mi skyong
[\[78a\]]
[\[78a.1\]]ste na rgu ba gnyis skyes drang srong gi_/dmod pa las bzhin sa yi 'og tu bying bar gyur/_/sangs rgyas kyi spyod pa zhes bya ba'i snyan dngags chen po las/_las kyi rgyun gyi le'u ste nyi shu rtsa gcig pa'o//_//de nas 'jig rten rjes bzung nas/_/
[\[78a.2\]]dus kyi smra ba rnams kyi mchog_/chos kyis sa ni khyab mdzad nas/_/mya ngan 'da' ba dang mtshungs dgongs/_/de nas dus su rgyal khab na/_/pa TA li yi grong du gshegs/_/mchod rten pa TA li mtshon pa/_/der ni 'phags pa de bzhugs so/_/dus ni de tshe grong khyer gyi/_/lits+tsha
[\[78a.3\]]bI ni zhi ba'i phyir/_/ma ga d+hA yi rgyal po yi/_/blon po char dbyibs kyis byas so/_/lha rnams kyis der rang gi nor/_/nye bar len pa rab gzigs nas/_/grong de 'gro na phul byung du/_/de bzhin gshegs pas rnam par gsungs/_/de tshe char pa'i rnam pa yis/_/bkur
[\[78a.4\]]byas byed pa rnams kyi mchog_/rgya mtsho'i chung ma gtso bo la/_/mngon phyogs slob ma dang bcas gshegs/_/gang+gA'i 'gram du de gshegs nas/_/ji ltar rnyed gru de dang des/_/skye bo rnams ni sgrol ba gzigs/_/de rnams gzigs nas thugs mdzad do/_/'bad pas chu bo sgrol
[\[78a.5\]]ba la/_/bdag gi de ltar 'dra ba yin/_/de phyir rdzu 'phrul mthu yis ni/_/bdag gi gru med rab tu 'gro/_/de ltar der ni slob mar bcas/_/lha mi rnams la mi snang zhing /_/rlung gis 'gros kyang phan mdzad nas/_/skad cig gis ni pha rol gyur/_/sdug bsngal mtsho yi pha rol
[\[78a.6\]]sngon/_/ye shes gru bos de mkhyen nas/_/slar yang gru 'di ma dmigs nas/_/thub pas gang+gA bsgral ba'o/_/bcom ldan nyi ma mdzes pa ni/_/gang gi sgo las nges 'byung ba/_/de ni de tshe gau tam sgor/_/de la mchod don nyid du byas/_/'gram gang dag las rnam 'dren pa/_/gang+gA'i
[\[78a.7\]]pha rol du gshegs pa/_/de ni stegs su 'gro la grags/_/de yi rigs kyis mngon par brjod/_/de nas sgrol 'dod mi rnams dang /_/rgal ba rnams dang sgrol ba rnams/_/ya mtshan rnam rgyas gdong rnams kyi/_/mig rnams de la btung bar gyur/_/de nas gang+gA'i 'gram nas ni/_/
[\[78b\]]
[\[78b.1\]]sangs rgyas ku Da'i grong du gshegs/_/der ni chos ldan gtam mdzad nas/_/nA dA'i kar ni mngon par gshegs/_/dus ni de tshe de na ni/_/skye bo chen po rgud pa ste/_/gang gis gang du gang 'gro ba/_/de rnams la der thub pas gsungs/_/der ni mtshan mo gcig phul nas/_/yangs pa
[\[78b.2\]]can gyi grong du gshegs/_/de nas a mra skyong ba'i sa/_/dpal ldan tshal du dpal stug gshegs/_/a mra skyong ma res ma'i gtso/_/rnam par 'dren pa der thos nas/_/rnam dul theg pa la gnas nas/_/mchog tu dga' bas rab tu song /_/phra ba'i gos dkar 'dzin
[\[78b.3\]]pa mo/_/phreng ba med cing dbyug bral ma/_/lha yi bya ba'i dus su ni/_/legs ma rigs kyi mna' ma 'dra/_/rang gi gzugs kyis khengs pa yi/_/dam pa lits+tsha bI rnams kyi/_/sems rnams dang ni nor rnams dang /_/yon tan mtha' dag rnams kyis phrogs/_/dpal
[\[78b.4\]]dang mdzes pa brtan pa yis/_/nags kyi lha mo'i gzugs 'dra ba/_/de ni theg pa la babs nas/_/skyen par nags der rab tu zhugs/_/rigs kyi mo btsun gdung ba mo/_/mig rab g.yo ba de gzigs nas/_/bde bar gshegs pas rnga dbyangs kyis/_/dge slong rnams la
[\[78b.5\]]bka' stsal pa/_/stobs chung rnams kyi yid kyi rim/_/a mra skyong ma 'di mngon 'ongs/_/dran ldan bdud rtsi'i sems ldan rnams/_/ye shes kyis ni khyed rnams gnas/_/nye sar sbrul ni mchog yin zhing /_/ral gyi gdengs pa'i dgra bo mchog_/dran dang ye shes rnams
[\[78b.6\]]bral ba'i/_/nye sar bud med rnams ma yin/_/bsdad pa'am ni nyal ba'am/_/'gro 'am yang na gnas pa 'am/_/bud med ri mor bris pas kyang /_/mi rnams kyi ni yid 'phrog go/_/'di rnams zhen pas nyam thag gam/_/gyen du lag bteg du na yang /_/skra bkram rnams
[\[78b.7\]]kyis bsreg pa ru/_/nus na mo btsun rnams sngon nyid/_/pha rol po 'brel rnam mang po'i/_/dbrog bya yon tan gyis bslus rnams/_/de yi rang bzhin ma mthong ste/_/bud med rnams la byis rnams rmongs/_/mi rtag sdug bsngal bdag med dang /_/mi dge ba zhes mthong nas ni/_/
[\[79a\]]
[\[79a.1\]]lta zhing sgom pa po rnams kyi/_/sems ni zil gyis non ma yin/_/gnas de rnams su legs goms blo/_/spyod yul rnams su ba lang bzhin/_/lha yi yul rnams kyis 'joms par/_/nus min mi rnams kyis ci smros/_/de phyir shes rab mda'
[\[79a.2\]]'dzin zhing /_/brtson 'grus gzhu ni lag pa na/_/dran pa'i go cha yongs bgos shing /_/yul gyi 'du shes can du mnos/_/lcags kyi thur ma tsha mo yis/_/mig la reg pa mchog yin zhing /_/g.yo ba'i mig can bud med la/_/ma rungs dran pas lta phyir min/_/gal
[\[79a.3\]]te dus ni de yi tshe/_/chags pa'i sems kyis dus byed na/_/dud 'gro 'am ni 'og nyid du/_/dbang med bcings nas khrid par byed/_/de phyir 'jigs pa 'di shes nas/_/mtshan mar spros pa mi bya zhing /_/lus po la ni gzugs tsam du/_/gang gis mthong ba de mthong ngo /_/
[\[79a.4\]]dbang pos 'jig rten na yul rnams/_/'chi min dbang po rnams des min/_/gang zhig de rnams la chags gyur/_/de ni de rnams las 'ching ngo /_/ba lang gnyis kyi sbyor ba'i phyir/_/sbyor ba la gcig ji ltar gyur/_/yul dang dbang po de dag ni/_/chags pa
[\[79a.5\]]phan tshun de ltar min/_/mig gis gzugs ni 'dzin pa ste/_/sems kyis rnam par rtog par byed/_/rnam par rtog las der skye zhing /_/chags dang chags bral nyid kyang ngo /_/rnam par ma brtags dbang po'i don/_/gal te don med ched gyur na/_/dbang po'i
[\[79a.6\]]spyod yul la spyod pa/_/thams cad don med kyis sbyor to/_/de phyir ma dor dran pas dang /_/bag yod mchog tu 'gro bas dang /_/rang don rjes su mthong bas dang /_/gdung med sems kyis bsgom par bya/_/de ltar don mthar ma gyur pa'i/_/dge slong rnams la de rjes
[\[79a.7\]]bstan/_/ltos byas a mra skyong ma ni/_/thal mo sbyar byas nye bar 'ongs/_/des ni thugs zhi drang srong ma/_/shing drung gnas pa mthong nas ni/_/nags kyi yongs su longs spyod kyis/_/mchog tu rjes su 'dzin pa snyam/_/de nas bkur sti mang po las/_/g.yo yang lta
[\[79b\]]
[\[79b.1\]]byed rab bkod nas/_/me tog tsam pa ka rgyas ltar/_/mgo bos thub pa la phyag 'tshal/_/kun mkhyen gyis kyang rjes gnang ma/_/de nas sa la bsdad pa ste/_/de yis blo la bzod gsung gis/_/thub pas de la bka' stsal to/_/bsam pa 'di ni yon tan ldan/_/
[\[79b.2\]]rnam dag sems dpa' nyid bstan to/_/bud med byis pa phul gnas pa/_/chos la 'dod pa rnyed par dka'/_/gal te chos kyi bdag nyid gyur/_/zhen pas bcom pa'i sems ldan pa'i/_/na rab mi mo rnams kyis dang /_/blo ldan mi rnams kyis mtshar cing /_/rang bzhin
[\[79b.3\]]gyis ni blo chung zhing /_/g.yo ba'i sems ldan lang tsho ma/_/yul gcig ro yis 'jig rten na/_/chos shes shes pa ya mtshan no/_/khyod kyi chos la yid gyur pa/_/de ni khyod kyis bdag nyid don/_/mi rtag gson pa'i 'jig rten na/_/chos las gzhan na nor yod min/_/nad kyis
[\[79b.4\]]nad med 'joms pa ste/_/rga bas lang tsho gcod pa nyid/_/'chi bas srog ni len pa ste/_/chos kyis rgud pa yod ma yin/_/gang phyir dga' ba rnams dang bral/_/mi dga' ba rnams dang sbyor zhing /_/mngon par 'dod pa thob pa na/_/de phyir chos ni mchog tu 'gro/_/gzhan dbang
[\[79b.5\]]sdug bsngal chen po ste/_/rang dbang mchog tu bde ba nyid/_/ma nu'i rigs su skyes na yang /_/bud med thams cad gzhan dbang ngo /_/gang phyir gzhan dbang nyid phyir dang /_/de bzhin phru gu 'dzin pa'i phyir/_/bud med rnams kyi sdug bsngal lhag_/de phyir yang dag nges par 'os/_/de
[\[79b.6\]]ltar thub pa chen po'i gsung /_/rang bzhin gyis dang mkhas las dang /_/brtan las byis kyang byis min bzhin/_/thos shing mngon par dga' ba'o/_/de bzhin gshegs pa'i chos kyi smra ba yis/_/'dod pa'i bdag nyid can gyis sems la brabs pa ni/_/bud med nyid ni smad
[\[79b.7\]]cing yul las log pa ste/_/gang gi skye bo'i rten la btsog par byas pa'o/_/de nas me tog khur las tsu ta'i mchod sdong bzhin/_/yang dag kun nas dud pa'i lus kyi mchod sdong can/_/thub pa chen po la ni gus pas mig zhugs shing /_/yang yang chos ni rnam par dag pa'i lta bas
[\[80a\]]
[\[80a.1\]]gnas/_/rang bzhin gyis ni ngo tsha dang ldan bud med de/_/chos ni mngon par 'dod pas yang yang bskul ba ni/_/'dam skyes mdzod dang 'dra bas thal mo sbyar nas ni/_/dal bus smra ba'i skad kyi gdangs kyis gsol ba'o/_/bcom ldan don mdzad bdag la
[\[80a.2\]]gsung don du/_/nang par bsod snyoms dus su dge slong sder bcas pa/_/sdug bsngal nye bar zhi ba'i mdzad po 'jig rten na/_/'bras bur gyur pa'i bdag la 'bras bur mdzad du gsol/_/de nas de yi gus pa de ltar gzigs nas dang /_/sems can rnams ni bza' ba'i dbang
[\[80a.3\]]nyid mkhyen nas ni/_/gsung ma phye nas bde bar gshegs pas de ltar zhes/_/de la nges par rnam 'gyur brda yis mdzad pa'o/_/skad cig mdzad pa dang ldan spyan yangs mchog gi chos mnga' zhing /_/chos kyi snod la des ni dga' zhing mgu la rungs pa ste/_/gus pas rnyed pa
[\[80a.4\]]mchog ni rnam par nges shing bstod par gyur/_/sangs rgyas kyi spyod pa zhes bya ba'i snyan dngags chen po las/_a mra skyong ma'i nags gzigs pa'i le'u ste nyi shu rtsa gnyis pa'o//_//de nas thub pa'i thugs rig nas/_/phyag 'tshal nas kyang grong du song /_/de
[\[80a.5\]]ni lits+tsha bIs thos nas/_/lta 'dod sangs rgyas la song ngo /_/dkar po'i rta dang shing rta gdugs/_/phreng ba rgyan dang bgo ba rnams/_/kha cig kha cig de rnams dang /_/dmar ser rnams dang de bzhin gzhan/_/kha cig bai DUr+ya ljang dang /_/gzhan rnams rma bya'i mjug ma ste/_/de ltar cha
[\[80a.6\]]lugs rgya chen po/_/bdag gis dga' byed rnams dang song /_/ri bo rnam rgyas ro stod can/_/gser gyi gnya' shing lag pa rnams/_/dpal ldan bong ring dngos su ni/_/de rnams mtho ris bzhin du mdzes/_/mtshams sprin rkang la sna tshogs rnams/_/glog ni rab tu
[\[80a.7\]]snang ba bzhin/_/shing rta rnams las babs 'dod pas/_/de rnams gnas pa rnam par mdzes/_/dbu rgyan rnam g.yo rnam btud pa'i/_/brtan rnams thub la phyag 'tshal nas/_/nga rgyal ldan rnams rgyags med bzhin/_/chos la dga' bas de rnams gnas/_/nyi ma sprin
[\[80b\]]
[\[80b.1\]]dang bral ba yi/_/logs su khyer 'jigs gzhu bzhin du/_/thub pa'i drung der de rnams kyi/_/chags bral dkyil 'khor mdzes pa'o/_/sa la seng ge gnas pa rnams/_/gser gyis spras pa'i seng ge'i gdan/_/seng ge la sogs de rnams la/_/mi yi seng ges de
[\[80b.2\]]nas gsungs/_/gzugs dang dpal dang stobs la sogs/_/bkur mang rnams dang ldan pa ni/_/khyed kyi chos la gus 'di gang /_/de las lhag par mdzes pa nyid/_/tshul khrims la sogs yon tan gyis/_/ji ltar 'jig rten mdzes de ltar/_/lus ni sna tshogs gos
[\[80b.3\]]sam rgyan/_/phreng ba rnams kyis ma yin no/_/gang du khyed cag bdag po rnams/_/chos shes 'dul ba 'dod pa rnams/_/spong byed pa rnams rjes bzung zhing /_/skal ba bcas rnams bdag gi lugs/_/'phags skyes rnyed par dka' dus su/_/chos la gnas rnams srung
[\[80b.4\]]byed gyur/_/phyis 'byung ma yin yul rnams kyi/_/skal bas dman pa rnams kyis min/_/dpal ldan skal ba chen po rnams/_/chos shes srung bar byed rnams kyis/_/bsrung ba nyid kyis yul 'di ni/_/chos kyis kyang ni rjes su 'dzin/_/rlung rnams rgal 'dod pa la rnams/_/
[\[80b.5\]]khyu mchog rgal ba rnams kyi bzhin/_/rgyal po rnams kyis gang bzung ba'i/_/yul la de nas skye dgu 'gro/_/khyed cag rnams la tshul khrims de/_/rtag par 'gyur bar 'os pa ste/_/bdag gi don ni 'dod rnams kyi/_/'dir dang song nas dbrog bya min/_/yid ni tshim zhing
[\[80b.6\]]bkur mang dang /_/rnyed dang grags dang yid ches nyid/_/dga' ba nyid dang song nas bde/_/tshul khrims kyi ni 'bras bu che/_/'byung po rgyu dang mi rgyu yi/_/rten ni ji ltar sa yin pa/_/de ltar yon tan thams cad kyi/_/rten ni tshul khrims dam pa'o/_/'phur 'dod gshogs
[\[80b.7\]]pa med pa dang /_/rgal 'dod gru med ji lta bar/_/mi ni tshul khrims rnam spangs par/_/dge legs 'dod pa de ltar shes/_/me tog 'bras bus khyab pa'i shing /_/tsher ma can gyur ji lta bar/_/thos dang gzugs don phun tshogs pa/_/tshul khrims 'chal pa de ltar ro/_/
[\[81a\]]
[\[81a.1\]]sna tshogs gos dang rgyan ldan zhing /_/khang bzangs rnams su gnas na yang /_/tshul khrims dang ldan skye bo gang /_/de yi drang srong dang mnyam 'gros/_/ngur smrig shing shun zur phud dang /_/gtsug phud spyi bo ral pa rnams/_/tshul khrims nyams pa kun rnams
[\[81a.2\]]kyi/_/bcos ma nyid du shes par bya/_/stegs las dus gsum khrus byas nas/_/me la lan gnyis bsregs nas dang /_/gdung ba drag por gdungs nas kyang /_/tshul khrims med na bdag ma yin/_/sha za rnams la lus byin nas/_/ri yi logs nas bor nas sam/_/me 'am
[\[81a.3\]]chur ni bdag mchongs na/_/tshul khrims med na bdag ma yin/_/'bras bu rtsa ba chu za zhing /_/ri dgas bzhin du rtswa za'am/_/rlung gi bza' ba 'dod pa yang /_/tshul khrims med na bdag mi 'gyur/_/mi gang tshul khrims kyis dman pa/_/de ni bya dang ri dwags mtshungs/_/rdol
[\[81a.4\]]ba'i snod ni chu yis bzhin/_/de ni chos kyi snod ma yin/_/'jigs pa dang ni gtam ngan dang /_/yid mi ches dang mi dga' nyid/_/mngon sum 'dir ni thob pa ste/_/song nas don med za bar 'gyur/_/de phyir tshul khrims gzhom mi bya/_/'brog dgon dag na lam mkhan bzhin/_/rang
[\[81a.5\]]dbang dag ni rnyed dka' ba'i/_/tshul khrims mtho ris dag na gru/_/skyon rnams kyis bcom sems kyis ni/_/thams cad bcom nas 'jug pa ste/_/tshul khrims rab tu gnas byas nas/_/nyon mongs 'joms la 'bad pa gyis/_/de phyir dang por nga snyam pa/_/brgyan par 'dod
[\[81a.6\]]pas spang bar bya/_/bsreg bya za ba'i du ba bzhin/_/yon tan rnams kyis nga snyam nyid/_/skar ma nyi ma zla ba rnams/_/sprin gyi dra ba chen pos bzhin/_/nga rgyal gyis bcom yon tan rnams/_/yod par gyur kyang mdzes ma yin/_/dregs pa ngo tsha 'joms pa ste/_/mya ngan gyis
[\[81a.7\]]gtan dga' bas lus/_/yon tan rnams kyi rtsa ba nas/_/'joms phyir nga'o snyam pa skye/_/'gran pa dang ldan nga rgyal las/_/lha min lha rnams kyis bcom zhing /_/mi skyong ta la'i byin pa dang /_/dong gsum pa rnams zad par gyur/_/gang zhig mi rtag dngos rnams su/_/mchog
[\[81b\]]
[\[81b.1\]]ni nga yin snyam pa dang /_/mi dman pa ni nga zhes snyam/_/de ni mkhas pa min par rtogs/_/gzugs ni brtan pa ma yin zhing /_/'jig pa'i chos can g.yo ba yis/_/nga zhes gang zhig nga rgyal te/_/yongs su rtog pa min gzhan ci/_/'dod pa'i 'dod chags stobs ldan
[\[81b.2\]]pa/_/rab gab lhan skyes dgra bo ste/_/bshes min nang na spyod pa bzhin/_/gang zhig bshes kyi sgo nas 'joms/_/'dod chags me dang me nyid ni/_/sreg pa'i bdag nyid kyis mnyam ste/_/'dod chags me ni 'bar ba na/_/mtshan mo de nyid ring bar 'gyur/_/'dod chags me'i
[\[81b.3\]]stobs ji 'dra ba/_/me yi stobs ni de 'drar smin/_/me ni chu rnams kyis shes te/_/'dod chags me ni mtshos kyang min/_/dus su nags su mes tshig rnams/_/nags kyi shing rnams skye ba ste/_/'dod chags mes tshig blo med rnams/_/chos la skye ba ma yin no/_/chags las
[\[81b.4\]]bde ba tshol ba ste/_/bde phyir mi dge ba byed cing /_/mi dge ba las dmyal bar 'gro/_/chags pa dang mnyam dgra bo med/_/chags las sred pa skye ba ste/_/sred las 'dod pa rnams la chags/_/'dod pa rnams las sdug bsngal 'thob/_/chags pa dang mnyam yul med do/_/chags pa zhes bya'i
[\[81b.5\]]nad chen po/_/de ni byis pas rtogs ma yin/_/mi rtag nyid las mi gtsang las/_/sdug bsngal nyid las bdag med las/_/gal te mthong na mi chags te/_/log pa'i blo yis chags pa'o/_/de phyir dngos po la chags pa/_/gang du nye bar skye ba na/_/der ni ji ltar 'gyur brtag
[\[81b.6\]]ste/_/gyur pa mthong ba zhes brjod do/_/yon tan yongs su rtogs pa na/_/ji ltar chags par nye bar 'gro/_/yon tan med na yongs rtogs na/_/de bzhin khro ba 'gugs par byed/_/de phyir khro ba spong 'dod pas/_/zhe sdang yongs su brtag mi bya/_/dkar min 'gros
[\[81b.7\]]las ngu ba bzhin/_/khro ba las ni zhe sdang 'dzag_/khro ba gzugs ldan rnams kyi dga'/_/mig ldan rnams kyi mun pa yang /_/chos don 'dod pa rnams kyi gshed/_/mos pa'i mi mthun pa nyid do/_/khro ba blo yi mun pa mchog_/mdza' bshes gyur pa'i dgra bo mchog_/
[\[82a\]]
[\[82a.1\]]bkur sti mang po'i gcod pa po/_/zil gyis non pa'i byed pa po/_/de bzhin khro ba mi bya zhing /_/byas nas kyang ni dor bar bya/_/dmug pa'i rang bzhin lto 'phye bzhin/_/khro ba'i rjes su 'jug mi bya/_/skor ba'i shing rta bzhin gang gis/_/khro ba brtan pas thag
[\[82a.2\]]pas bzung /_/de bdag kha lo sgyur snyam ste/_/cig shos skye bo thag pa 'dzin/_/gang zhig khro ba 'dod pa ste/_/skye ba 'gog pa 'dod ma yin/_/phyis de khro ba med pa na/_/me la reg pa bzhin du bsreg_/khro ba skyes pas sngon rol du/_/bdag nyid kyis ni sems bsreg ste/_/rnam par
[\[82a.3\]]'phel zhing phyin pa ni/_/gzhan ni sreg gam mi sreg gam/_/nad sogs nye bar 'tshe rnams kyi/_/gang tshe 'jig rten brtse ba rnams/_/lus can bshes ma yin rnams la/_/gnod sems byas nas yon tan ci/_/de phyir 'jig rten sdug bsngal ba/_/shes nas khro ba zlog
[\[82a.4\]]pa'i phyir/_/'byung po kun la byams pa dang /_/snying rje nyid ni bsgom par bya/_/de ltar nyon mongs lhag pa gang /_/de yi de tshe gzigs pa ste/_/de la brtse bas sangs rgyas kyis/_/de rnams la gsungs smad pa'o/_/sems can nyam thag rnams la ni/_/ji ltar rang bzhin gyis
[\[82a.5\]]mkhas pa'i/_/sman pas sman ni gsungs pa ste/_/nad rnams nye par zhi phyir ro/_/de bzhin chags dang rga sogs kyi/_/nad kyis 'byung po nyam thag la/_/thub pas bsam pa mkhyen nas ni/_/de nyid shes pa'i sman byin to/_/de ltar thub pa'i gsung la ni/_/lits+tsha bI rnams
[\[82a.6\]]mngon dga' ste/_/rab 'phyang gtsug gi nor bu can/_/mgo bo rnams kyis phyag 'tshal lo/_/de nas thal mo rnam sbyar nas/_/cung zhig dud pa'i lus rnams kyis/_/phur bu la ni lha rnams bzhin/_/sangs rgyas la ni byon par zhus/_/dang po a mra skyong ma'i rigs/_/thub pas
[\[82a.7\]]de rnams la gsungs shing /_/dam pa rnams kyis thog mar ni/_/snyan mnan 'dor bya min par gsungs/_/de rnams bud med de yis ni/_/bdag la bslus par shes pa ste/_/de bzhin gshegs la mchod mang po/_/nyis 'gyur nyid du byas pa'o/_/legs brjod drang srong sngags
[\[82b\]]
[\[82b.1\]]rnams kyis/_/sbrul rnams kyi ni dug bzhin du/_/kun mkhyen gyis bstan de rnams ni/_/rab tu zhi ba'i yid rnams song /_/de yi mtshan mo 'das nas ni/_/a mra skyong mas bkur byas te/_/'od ma ldan pa'i grong du ni/_/dbyar rnams rnam par 'das pa na/_/yangs pa can nyid
[\[82b.2\]]du gshegs shing /_/spre'u rdzing gi 'gram du ni/_/thub pa chen po bzhugs pa'o/_/shing gi rtsa bar de bzhugs so/_/de bzhin du ni 'bar ba la/_/nags tshal de ni snang byas shing /_/nye bar 'ongs nas bdud kyis smras/_/nai rany+dza na'i 'gram du sngon/_/thub pa khyod la bdag gis
[\[82b.3\]]smras/_/bya ba byas pa mya ngan zlos/_/zhes 'dir khyod kyis lan smras so/_/nyam thag pa rnams 'jigs med cing /_/nyan thos rnams ni don byas par/_/bdag gi ji srid ma gyur pa/_/de srid mya ngan mi 'da' zhes/_/de 'di mang po rnams grol zhing /_/de bzhin grol bar
[\[82b.4\]]'dod rnams dang /_/grol bar gyur pa rnams nyid de/_/de phyir mya ngan 'da' bar 'os/_/de nas tshig 'di gsan gyur nas/_/zla ba gsum na mya ngan 'da'/_/mi brtan pa ni dor cig ces/_/dgra bcom rnams kyi mchog gis gsungs/_/de nas dam bca' 'di shes nas/_/yid la re
[\[82b.5\]]ba gang ba ste/_/rab tu dga' zhing mgu ba ni/_/de nyid du ni mi snang gyur/_/de nas drang srong chen po'i thugs kyi ting nge 'dzin/_/rnam pa de ltar rnal 'byor stobs las mdzad pa nyid/_/sku tshe ji ltar gyur pa sngon du btang ba ste/_/rdzu 'phrul mthu las mtshungs pa med pa 'tsho bar gyur/_/
[\[82b.6\]]des ni sku tshe btang ba'i yud tsam de la ni/_/bud med myos ma bzhin du sa ni g.yos gyur la/_/ma yis tshos pa'i lhun po'i rdo ba rim bzhin du/_/phyogs rnams dag las sgron ma chen po rnams lhu dang /_/de bzhin kun nas dbang po'i rdo rje mi bzad rnams/_/glog dang bcas shing me yi snying po
[\[82b.7\]]can g.yos shing /_/bskal pa 'jig che 'jig rten bsreg par 'dod pa bzhin/_/phyogs rnams thams cad rnams su me dag 'bar bar gyur/_/shing rnams kyis ni phung po 'khogs pa rnams bor zhing /_/ri rnams kyis ni rtse mo rnams ni dor ba ste/_/rlung gis mngon par gang ba'i rdo ba'i phug
[\[83a\]]
[\[83a.1\]]bzhin du/_/mkha' la rnga rnams kyi ni ma rungs sgra rnams bsgrags/_/de nas de ltar kun du bskyod tshe yud tsam la/_/mi yi 'jig rten na dang lha dang nam mkha' la/_/ting 'dzin chen po de las rnam par bzhengs mdzad nas/_/thub pa chen pos gsung ni 'di nyid
[\[83a.2\]]gsungs pa'o/_/shing rta srog shing rnam par nyams pa dang 'dra ba'i/_/tshe btang lus po nang gi stobs las 'dren bgyi zhing /_/sgo nga'i skye gnas pa rnams sgo nga phye nas bzhin/_/srid pa'i 'ching las tshe dang lhan cig 'grol bar bgyi/_/sangs rgyas kyi spyod pa zhes bya ba'i snyan dngags
[\[83a.3\]]chen po las/_sku tshe'i 'du byed byin gyis brlabs pa'i le'u ste nyi shu rtsa gsum pa'o//_//de nas bskyod pa de mthong nas/_/kun dga' bo ni spu langs shing /_/ci zhig gyur zhes shugs 'ongs te/_/'dar bar gyur cing dga' ma gyur/_/kun mkhyen gtan tshigs
[\[83a.4\]]mkhas pa la/_/des der gtan tshigs dris pa ste/_/de nas de la thub pas ni/_/khyu mchog myos pa'i dbyangs kyis gsungs/_/rgyu mtshan gang gis g.yos pa 'di/_/bdag gi tshe 'di btang ba la/_/zla ba gsum ni yongs bgrangs par/_/byin gyis brlabs nas de ni 'tsho/_/de
[\[83a.5\]]ltar thos nas kun dga' bo/_/tsan+dan ljon pa'i thang chu ni/_/glang po che yis brabs pa bzhin/_/mchi ma phyung zhing g.yos par gyur/_/des gnyen nyid phyir bla ma'i phyir/_/chags bral min phyir sdug bsngal zhing /_/snying rje bar ni rnam zlos te/_/yongs su dga' ba med par
[\[83a.6\]]dus/_/mgon gyi nges pa thos gyur nas/_/bdag gi lus ni lhung ba bzhin/_/bdag gi phyogs rnams spobs pa med/_/bdag gis chos rnams thos pa rmongs/_/gangs kyis gtser rnams la me bzhin/_/rga ba rnyings pa'i chos rnams su/_/kyi hud mis bsngags skyen par ni/_/
[\[83a.7\]]de bzhin gshegs pa mya ngan 'da'/_/nyon mongs 'brog dgon chen po ru/_/chud zos lus dang ldan rnams la/_/lam mkhyen shin tu skyen pa ru/_/lam mkhan nges par nyams par 'gyur/_/thag ring lam la rab zhugs pa'i/_/sred pa yongs ldan bdag rnams kyi/_/lam
[\[83b\]]
[\[83b.1\]]na rdzing bu bsil ba'i chu/_/shin tu myur bar bskam par gyur/_/blo ni rdzi ma zhi ba smin/_/'das dang ma 'ongs da ltar gzigs/_/ye shes rnam spangs 'jig rten gyi/_/mig ni nges par zum par 'gyur/_/nges par lo thog skyed rnams su/_/chu ni don gnyer ngal rnams la/_/char
[\[83b.2\]]bab gyur nas skyen pa ru/_/chu sbyin sprin ni nub par 'gyur/_/mi shes mun pas phrogs rnams su/_/sems can lam gol ba rnams la/_/rab tu gsal ba'i sgron ma ni/_/shin tu skyen par zhi bar 'gyur/_/de nas de ltar mya ngan gyis/_/sems gzir kun dga' bo gzigs nas/_/
[\[83b.3\]]zhi byed mgon pos de nyid ni/_/de nyid rig pa'i mchog gis gsungs/_/'gro ba'i rang bzhin shes nas ni/_/mya ngan ma byed kun dga' bo/_/'dus byas ngo bo mi rtag cing /_/'gro ba 'di kun 'dzad pa nyid/_/lus can rtsod pa'i skyed tshal du/_/sdug pa kun dang bral ba ste/_/brtse
[\[83b.4\]]ba kun nas thang cig ces/_/sngon du bdag gis smras pa nyid/_/'dus byas g.yo ba skyes pa gang /_/rten nas 'byung ba dbang med de/_/bdag gis rtag par gyur cig ces/_/'di ni rnyed par mi nus so/_/sa stengs 'byung po rtag gyur na/_/'jug pa g.yo ba ma yin zhing /_/thar
[\[83b.5\]]pas bya ba su yis 'gyur/_/de phyir mthar thug 'dod pa'o/_/ci ste khyod dam skye bo gzhan/_/bdag la khyod kyi sred pa ci/_/gang phyir ngal ba skyes pa 'di/_/khyod kyis bdag dang bral bas byas/_/lam ni mtha' dag khyed cag la/_/bdag gis bstan cing bshad pa ste/_/sangs
[\[83b.6\]]rgyas rnams dang slob dpon gyi/_/dpe mkhyud med ces gzung mdzod cig_/bdag gi gnas sam nyer zhi na/_/don ni de tsam nyid yin te/_/de bzhin gshegs rnams chos kyi sku/_/lus kyis khyed cag la don ci/_/de phyir dang ngam bdag 'das tshe/_/skyo ba yis dang bag yod
[\[83b.7\]]dang /_/bdag gi sgron mas gsal byas te/_/chos kyi sgron ma rtag par ro/_/der zhugs brtson 'grus brtan pa dang /_/rtsod med bdag gi don la mkhas/_/blo ni gzhan dbang ma yin pa/_/bdag gi sgron ma zhes shes bya/_/rig pa dang ldan mkhas pa ni/_/gang gi sgron mas
[\[84a\]]
[\[84a.1\]]mun pa bzhin/_/shes rab sgron mas 'joms pa ste/_/chos kyi sgron mar shes par bya/_/dge legs nye bar thob bya'i phyir/_/de dag rnams kyi spyod yul zhi/_/lus dang tshor ba nyid dang ni/_/sems dang bdag med pa nyid do/_/rus lpags khrag dang rgyus
[\[84a.2\]]pa dang /_/sha dang spu sogs rnams kyis dkris/_/mi gtsang lus su mthong bas ni/_/lus la chags pa ma yin no/_/de lta de ltar rkyen rnams kyis/_/'jug pa'i tshor ba rnams su ni/_/sdug bsngal zhes de ltar mthong ba'i/_/bde ba'i shes rab rab tu 'joms/_/skye ba dang ni
[\[84a.3\]]gnas pa dang /_/chos kyi 'god pa nyid dag ni/_/zhi ba'i sems kyis mthong ba yin/_/rtag par 'dzin pa ldog pa'o/_/rkyen rnams las ni skyes pa rnams/_/phung po rnams ni mthong ba yi/_/ngar 'dzin gyis ni skyed pa po/_/bdag tu 'dzin pa 'jug ma yin/_/sdug bsngal nye bar
[\[84a.4\]]zhi ba'i phyir/_/bgrod pa gcig pa'i lam 'di ni/_/lam ni bzhi po de rnams su/_/de ltar dran pa nye bar gzhag_/de ltar ram ni bdag 'das tshe/_/gang rnams 'di la gnas 'gyur ba/_/de rnams 'god med go 'phang mchog_/nges par legs pa thob par 'gyur/_/de ltar kun
[\[84a.5\]]dga' bo la gtam/_/de rnams rnam par 'dren pas mdzad/_/lits+tsha bI rnams kyis thos nas/_/de la gus phyir skyen par song /_/thub la brtse dang gus pa'i phyir/_/gdung bas phrog pa'i sems can rnams/_/spyod mthas bkod pa'i don rnams kun/_/myur las rdzu 'phrul don
[\[84a.6\]]rnams so/_/ston pa la ni smra 'dod pa/_/de rnams btud nas nye bar gnas/_/smra bar 'dod rnams ston pa yis/_/mkhyen nas thub pas tshig gsungs so/_/gang 'di bdag la song ba'i sems/_/khyed cag rnams kyis de kun shes/_/de nyid gzhan bzhin mya ngan gyis/_/de ring khyed
[\[84a.7\]]kyis spobs par gyur/_/dpal gyi bde rnams la gnas kyang /_/khyed cag rnams kyis thams cad nas/_/mngon par zhugs pa 'di yis ni/_/gsal ba nyid dang chos mkhan nyid/_/gal te ye shes bdag las kyang /_/cung zhig thos shing shes pa na/_/bdag gi zhing ba rab dmigs te/_/
[\[84b\]]
[\[84b.1\]]gdung ba ma byed brtan par song /_/mi rtag 'dus byas dngos po rnams/_/g.yo zhing yongs su gyur pa can/_/snying po dang bral blo gtad min/_/cung zhig brtan par gnas pa med/_/gnas 'jog rgyun shes la sogs dang /_/gang gzhan thig le gzhan rnams dang /_/dus kyi dbang
[\[84b.2\]]du song ba ste/_/srid pa 'di ni ma rungs nyid/_/sa 'dzin nga las nu dang ni/_/brgya byin dang mtshungs dbyig nor dang /_/skal ba che dang skal med min/_/'byung por mnyes gshin 'byung ba'o/_/'gro mgyogs de nas 'gro byar 'gro/_/skal ldan shing rta shing rta bzang /_/sgra ngan gyis smad sgra ngan
[\[84b.3\]]rdzogs/_/rangs byed ri mo rdul ma skyes/_/mi skyong drang srong bdag nyid che/_/de rnams dang gzhan mang po rnams/_/dbang chen dang mtshungs nyams pa ste/_/mi nyams pa ni yod ma yin/_/nyi ma gnas las 'phos pa ste/_/nor lha rnams ni sa la song /_/dbang po brgya
[\[84b.4\]]rnams 'das pa ste/_/rtag pa ci yang yod ma yin/_/gang gzhan yang dag sangs rgyas rnams/_/'gro ba'i snang ba mdzad nas su/_/mar me snum zad bzhin du ni/_/de rnams mya ngan 'das par gyur/_/gang gzhan bdag nyid chen po rnams/_/'byung 'gyur de bzhin gshegs rnams
[\[84b.5\]]kyang /_/bud shing tshig pa'i me bzhin du/_/de rnams mya ngan 'da' bar 'gyur/_/thar 'dod dka' thub nags su bzhin/_/de phyir bdag kyang 'gro bar bgyi/_/bdag gi don med lus ming ni/_/'gran pa la ni rgyu mtshan med/_/gang du gdul bya 'ga' zhig yod/_/gang phyir 'di nas
[\[84b.6\]]'gro bar blo/_/nyams dga' yangs pa can la ni/_/khyed cag blo gzhan ma gyur cig_/de phyir 'jig rten skyabs med cing /_/dbang med g.yo bar shes nas su/_/chags bral la ni 'gro bar dang /_/skyo ba thob par 'os ba'o/_/de ltar gtam bcad nas dus su/_/ltos med
[\[84b.7\]]de bzhin gshegs pa ni/_/ston gyi zla ba snang byed bzhin/_/lus ngan phyogs su rab tu gshegs/_/de la mchi mas yongs gang mig_/lits+tsha bI rnams rjes song zhing /_/rgyan bcas lag pa rgyas rnams kyis/_/thal mo sbyar nas rnam par smras/_/kyi hud 'o brgyal gser
[\[85a\]]
[\[85a.1\]]mtshungs shing /_/sum cu rtsa gnyis mtshan mnga' ba/_/ston pa'i sku lus dbye 'gyur zhing /_/thugs rje mnga' ba mi rtag nyid/_/srid cing 'o ma med pa yi/_/sems ma thob pa'i be'u ni/_/bkren rnams ye shes 'jo ba'i bas/_/kye ma shin tu skyen par 'bor/_/
[\[85a.2\]]'gro na mig ldan mi rnams kyis/_/rmongs pa'i mun pa bcom mdzad nas/_/ye shes 'od zer skyen pa ru/_/thub pa nyi ma nub par 'gyur/_/mi shes rgyun gyis 'jig rten na/_/de las de las khyer ba la/_/rnam yangs chos kyi zam pa ni/_/shin tu myur bar chag par 'gyur/_/brtse ldan
[\[85a.3\]]sman pa chen po ni/_/ye shes mchog gi sman mnga' bas/_/sems nad kyis na 'jig rten ni/_/bor nas nges par gshegs par 'gyur/_/sems kyis gzer bu'i yo byad dang /_/shes rab rgyan gyis brgyan pa ste/_/ltad mo la ni skom rnams kyis/_/dbang po'i tog ni 'gyel bar 'gyur/_/
[\[85a.4\]]'gro ba sdug bsngal skal ba can/_/'khor ba'i 'ching bas bcings pa la/_/gal te thar pa'i sgo 'di ni/_/dus kyis sdom par 'gyur ba'o/_/de ltar rnam zlog lits+tsha bI/_/mig rnams mchi mas rnams 'khrugs pa/_/rjes su 'ongs pa de rnams ni/_/thub pas slar la zlog
[\[85a.5\]]par mdzad/_/de nas thub pas bcad shes nas/_/bstan pa rab tu bzung nas su/_/phyir la ldog phyir nges pa ni/_/sdug bsngal sdug bsngal gyis byas so/_/rlung gis bskyod pa'i me tog rnams/_/kar ni ka ra'i ljon shing bzhin/_/gser gyi ri ltar dkar de rnams/_/
[\[85a.6\]]thub pa'i zhabs la phyag 'tshal te/_/de la sems rnams kyis chags shing /_/rkang pa rnams kyang 'khyar ba ste/_/gnyen po'i rlung la chu gnyer bzhin/_/'gro ba med par de rnams log_/zhe sa yin zhing dga' ma yin/_/dga' ba yin zhing zhe sa min/_/thub pa la ni de dag
[\[85a.7\]]gis/_/dga' dang zhe sa g.yo ba med/_/'brog mtha' nas 'thon khyu mchog che/_/khyu mchog chen po rnams kyis bzhin/_/gnas na gnas kyang de rnams kyis/_/yang yang stobs bcu ldan la lta/_/de bzhin gshegs par sems song ba/_/lus dang ldan yang 'od med
[\[85b\]]
[\[85b.1\]]rnams/_/rkang pas de nas mya ngan 'das/_/log pa'i 'khrus bzhin rjes su 'ongs/_/rnam par ma 'khrugs mnga' gzhu rnams kyi sgra rnams zil mnan nas/_/de rnams nga rgyal ldan yang stobs dang ldan yang 'gugs ldan yang /_/'gro na dpal 'dod li ts+tsha bI ni 'dod pa chen po rnams/_/mya ngan
[\[85b.2\]]gyis 'khrugs gdong rnams rang gi khang pa rnams su 'ongs/_/sangs rgyas kyi spyod pa zhes bya ba'i snyan dngags chen po las/_li ts+tsha bI rnams la thugs brtse ba'i le'u ste nyi shu rtsa bzhi pa'o//_//snang byed 'dzin par gyur pa na/_/mun bcas kyis 'khrugs nam mkha' bzhin/_/
[\[85b.3\]]thub pa 'da' phyir gshegs pa na/_/de phyir yangs pa can ma mdzes/_/dpal ldan dregs pa mi ldan zhing /_/thams cad du ni nyams dga' yang /_/bdag po nyams las bud med bzhin/_/kun nas gdungs pas mdzes ma gyur/_/thos pas dman pa'i gzugs bzhin dang /_/yon tan
[\[85b.4\]]dang bral rig pa bzhin/_/ngag gis dman pa'i blo bzhin dang /_/'du byed dang bral ngag bzhin no/_/spyod pas dman pa'i dpa' bzhin dang /_/dang po dang bral byams pa bzhin/_/rnam gnon phun sum tshogs pa bzhin/_/chos kyis dman pa'i bya ba bzhin/_/ston kar char ni log pa na/_/
[\[85b.5\]]sha li bskams pas nor 'dzin bzhin/_/de tshe mya ngan las ma mdzes/_/gang du der ni ma btsos shing /_/zos pa ma yin mya ngan des/_/kun du ngu zhing thams cad kyis/_/grags ldan thub pa grags pa byas/_/gzhan ni ma gtams ma byas shing /_/sus kyang bsams pa ma yin la/_/mya
[\[85b.6\]]ngan dang ni ngu ba ste/_/grong khyer pa kun bya ba gcig_/de nas dga' 'dun gtso bo la/_/brtan kyang mya ngan gyis nyam thag_/sde chen bdag po seng ge ni/_/bsams shing rnam par zlos pa'o/_/lam log mu stegs rnams 'pham nas/_/'di 'dra'i lam la gshegs nas su/_/gang
[\[85b.7\]]gis dam pa'i lam bstan te/_/slar mi ldog phyir gshegs pa nyid/_/nyam thag nyams par gyur pa yi/_/snang med 'jig rten bor nas su/_/skye dgu mgon med mdzad nas ni/_/mgon po de ni zhi phyir gshegs/_/rnal 'byor gtso bo bla ma mchog_/mthar thug zhi la mngon phyogs nas/_/
[\[86a\]]
[\[86a.1\]]tshe zad pa las gzi mdangs bzhin/_/bdag gi brtan pa nyams par 'gyur/_/mi skyong sgra ngan mtho ris las/_/rdzu 'phrul dang ldan lhung pa bzhin/_/de dang bral ba rtse byar gyur/_/sa la mi shes bya ba ci/_/tsha bas dub pa chur bzhin dang /_/grang bas nyam thag me
[\[86a.2\]]la bzhin/_/the tshom gcod la skye bo rnams/_/da ni su la brten par 'gyur/_/me ni 'phel phyir sbud pa bzhin/_/gang gis sbud ba dge legs phyir/_/'jig rten slob dpon thub pa der/_/nyams tshe chos ni nyams par 'gyur/_/tshul med tshul ngan gyis bcings pa'i/_/rga shi dbang bdag
[\[86a.3\]]rnams kyi ni/_/sdug bsngal 'khrul 'khor chen po yi/_/bshig byed de 'dra su zhig yod/_/sin d+hur shing ni skams pa rnams/_/dpyid mthar chu gter gyis bzhin du/_/chags skyes rgod pa'i mi rnams ni/_/gsung gis tshim mdzad su zhig lags/_/gang du bla ma lhun po'i snying /_/kun mkhyen
[\[86a.4\]]nyid kyang rgud 'gyur na/_/blo gros ldan pa 'jig rten na/_/blo gtad la 'gro 'os pa su/_/ji ltar gsang bya bskyangs byas nas/_/'chi ba'i ched du 'khrid par byed/_/de bzhin gson pa'i 'jig rten sdug_/'ching ba'i ched du skye bar byed/_/ji ltar shing ni rno ba yi/_/sog le yis ni
[\[86a.5\]]gshegs par byed/_/de bzhin 'gro 'di nyams pa yi/_/sog le yis ni gshegs par byed/_/nyon mongs mtha' dag bsregs nas kyang /_/ye shes kyi ni stobs ldan kyang /_/'gro ba'i mchog gi slob dpon ni/_/rab tu nyams phyir gshegs par gyur/_/lta ngan srog chags ngan pa
[\[86a.6\]]chu/_/srid pa'i dba' rlabs rdul ni nya/_/ye shes gru bo chen po yis/_/gang gi srid pa'i mtsho las rgal/_/rga ba'i yal ga nad me tog_/'chi ba'i rtsa ba srid myu gu/_/ye shes mtshon cha chen po yis/_/gang gis srid pa'i ljon shing bcad/_/ma rig gtsub shing las skyes shing /_/
[\[86a.7\]]'dod chags me lce yul bud shing /_/gang gis ye shes bsil ba'i chus/_/skyon gyi me ni zhi bar mdzad/_/gang gis zhi ba'i lam la gshegs/_/gang gis mun pa chen po spangs/_/gang gis dge legs mchog mkhyen zhing /_/mkhyen nas byams pa yis bstan to/_/nges kyang nyon mongs kun
[\[86b\]]
[\[86b.1\]]mthar phyir/_/kun du zhi ba gzigs pa ste/_/kun mkhyen kun la phan pa mdzad/_/kun spangs ched du gshegs pa nyid/_/mnyen zhing rnam yangs dbyangs mnga' ba'i/_/phyag ring thub pa chen po de'i/_/gal te mtha' na su yi mtha'/_/'byung 'gyur ma yin 'byung 'gyur min/_/'brog
[\[86b.2\]]dgon dag na chu mthong nas/_/lam 'gro don bcas 'khrul ba bzhin/_/myur ba dang ldan mkhas pas ni/_/de phyir chos la bsnyen par 'os/_/nyams phyir khyad par med pa yi/_/sdig pa mi rtag nyid shes nas/_/gang zhig chos la gnyid ma log_/de ni nyal yang gnyid ma
[\[86b.3\]]log_/de nas mi yi seng ge yi/_/ye shes za phod seng ge des/_/skye ba'i nyes pa rnams smad cing /_/srid pa zad pa'i bstod pa nyid/_/srid pa'i rtsa ba 'dor 'dod cing /_/brtul zhugs dam pa len 'dod la/_/g.yo ba'i sems ni thul 'dod de/_/dge ba'i lam la gnas par
[\[86b.4\]]'dod/_/zhi ba'i lam la 'gro 'dod cing /_/srid pa'i mtsho las rgal 'dod la/_/rtag par sbyin pa gtong 'dod de/_/yang srid gcod par 'dod pa'o/_/sbyin pa byin zhing nga rgyal spangs/_/chos ni bsams shing zhi bar song /_/thub pa mya ngan 'da' bzhed tshe/_/de yis sa ni stong par
[\[86b.5\]]go/_/de nas sku lus thams cad kyis/_/gnyis 'thung rgyal po bzhin bzlog nas/_/grong khyer la ni gzigs bzhin du/_/thub pas 'di skad bka' stsal to/_/yangs pa can gyi bdag gi 'di/_/khyod la lta ba'i phyi ma yin/_/gyad gnas kyi tshe tshong dus su/_/mya ngan
[\[86b.6\]]'da' phyir 'gro par gyis/_/de nas gus ldan chos 'dod pa/_/nye bar 'ongs pa rnams gzigs nas/_/de yi rab spyod las rnams la/_/thub pas mngon par rjes gnang mdzad/_/de nas rim gyis rnam 'dren pa/_/longs spyod grong la bsnyen pa ste/_/der bzhugs
[\[86b.7\]]thams cad mkhyen pa yis/_/dge slong rnams la mngon par gsungs/_/da ltar ram ni bdag 'das nas/_/chos la mchog tu gzhol bar bya/_/de ni khyod kyi don mchog ste/_/gang gzhan de ni ngal bar 'gyur/_/gang zhig mdo sder ma zhugs shing /_/'dul ba na yang mi snang
[\[87a\]]
[\[87a.1\]]la/_/rigs par so sor gnod pa ste/_/de ni cis kyang gzung mi bya/_/de ni chos min 'dul ba min/_/de ni bdag gi tshig ma yin/_/mang po rnams kyi tshig yin kyang /_/nag po'i gdams pa de dor bya/_/dag pa'i gdams pa gzung bya zhing /_/gang
[\[87a.2\]]la yod min zlog pa ste/_/de ni chos yin 'dul ba ste/_/de ni bdag gi tshig yin no/_/de phyir bdag gis mdor bsdus nas/_/tshad ma 'di rnams bshad pa ste/_/gang zhig byed de tshad ma yin/_/'di las gzhan du tshad ma min/_/bdag gi dgongs pa phra mo de/_/rnam par ma
[\[87a.3\]]bzhag ma shes nas/_/rmongs las chos ma yin pa la/_/chos kyi blo rnams 'byung bar 'gyur/_/mun pa dang bcas lta bas sam/_/khyad par rnams ni shes min las/_/gser dang rab tu mtshungs pa yi/_/ji ltar zangs kyis slu bar byed/_/shes rab khyab pa med pas sam/_/
[\[87a.4\]]de nyid 'dzin pa ma yin pas/_/dam pa'i chos kyi gzugs brnyan gyi/_/de ltar chos ma yin pas slu/_/brdar las gcad las bsregs pa las/_/mkhas pa rnams kyis gser bzhin du/_/'dul ba mdo las rigs pa las/_/de phyir yongs su rtog par rigs/_/bstan
[\[87a.5\]]bcos rnam par mi shes pas/_/mkhas pa rnams ni ma yin zhing /_/tshul min la tshul blo gros dang /_/tshul la tshul min mthong ba nyid/_/de phyir don dang tshig gis ni/_/yang dag thos pas gzung bya ste/_/bstan bcos log par gzung ba yis/_/mtshon cha bzhin du rnam par 'joms/_/
[\[87a.6\]]sngar med ldan pas 'khyog mang po'i/_/mtshan mo'i 'od byed khyim la bzhin/_/tshig ni log par brjod pa yi/_/don la sdug bsngal gyis 'jug go/_/don nyams pa las chos nyams shing /_/chos nyams pa las nus pa ste/_/de phyir ma log don la ni/_/gang gi blo de blo ldan no/_/dge
[\[87a.7\]]mang de skad gsungs nas ni/_/dus su sdig pa'i grong la gshegs/_/der ni 'di la mkhyen rnams kyis/_/bsnyen bkur dam pa byas pa'o/_/de nas der ni gus ldan pa/_/skul byed legs pa'i khyim nyid du/_/bcom ldan 'das kyis zas mdzad de/_/de yi phyir yin rgyas phyir
[\[87b\]]
[\[87b.1\]]min/_/de nas nyan thos tshogs bcas te/_/de bzhin gshegs pas zas mdzad nas/_/skul byed la ni chos gsungs te/_/ku sha ldan pa'i grong du gshegs/_/de bzhin nor ldan zhes pa'i klung /_/skul byed bcas pa de rgal nas/_/grong khyer der ni zhi ba yi/_/pad ma'i nags
[\[87b.2\]]bcas nags su bsnyen/_/gser dang 'dra ba'i 'od mnga' des/_/gser ldan la ni khrus mdzad nas/_/kun dga' bo ni dga' med la/_/'jig rten dga' bas bka' stsal to/_/kun dga' gshin rje'i ra ba yi/_/dbus su bdag gi khri shoms shig_/de ring nam gyi cha smad la/_/
[\[87b.3\]]de bzhin gshegs pa mya ngan 'da'/_/zhes gsungs kun dga' bos thos nas/_/mchi mas zhag ngan mig ldan pas/_/thub pa'i gzims mal bshams pa ste/_/bshams nas bstod cing kyi hud do/_/de nas gzims mal bstabs pa la/_/rkang gnyis rnams kyi mchog byon te/_/
[\[87b.4\]]yang yang sad pa med phyir dang /_/sdug bsngal thams cad zad phyir ro/_/de ni rtsib logs g.yas kyi ni/_/phyag la dbu ni rnam gzhag nas/_/zhabs la zhabs ni bkod nas su/_/slob mas mdun bdar gzims pa'o/_/de nas yud tsam de na der/_/bya rnams skad ni mi sgrogs te/_/
[\[87b.5\]]zags shing snyoms pa'i lus rnams kyis/_/bsam gtan la ni gzhol bzhin gnas/_/de tshe 'dab ma g.yo rnams las/_/rlung rnams kyis kyang ma g.yos pa'i/_/ljon shing rnams kyi mchi ma bzhin/_/mdog ngan me tog rnams gtor to/_/nub ri'i rtse la nyin mor byed/_/gnas la
[\[87b.6\]]lam 'gro rnam pa bzhin/_/khri la thub pa lta bzhin du/_/don dam mthong rnams skyen par gyur/_/de nas mthar thug gzims mal la/_/thams cad mkhyen pa gzims pa yis/_/mchi mas rnam 'khrug kun dga' la/_/rjes su brtse bas bka' stsal to/_/bdag ni mya ngan 'da' ba'i
[\[87b.7\]]dus/_/gyad rnams la smros kun dga' bo/_/mya ngan 'da' ba ma mthong na/_/phyis nas bdag la gdung bar 'gyur/_/de nas gsung ni rab bzung nas/_/mchi mas brgyal ba'i kun dga' bos/_/thub pa'i gzims mal mthar thug pa/_/gyad rnams la ni smras pa'o/_/de nas de'i tshe kun
[\[88a\]]
[\[88a.1\]]dga' bo yi tshig thos nas/_/mig nas chu yi char ldan de rnams ngu bzhin du/_/seng ge'i 'jigs las sa 'dzin dag nas khyu mchog ltar/_/brtan min rnam par gnon rnams grong khyer nas 'thon to/_/zhen pa med pas gos rnams g.yengs shing rnam bkram
[\[88a.2\]]ste/_/'gros kyis kun nas bskyod pas cod pan g.yo ba rnams/_/lha na gnas rnams bsod nams yongs su zad las bzhin/_/de na nyam thag 'ongs pa rnams ni nags der song /_/de ltar 'ongs pa rnams kyis thub pa mthong ba ste/_/mthong nas mchi ma'i gdod ldan rnams
[\[88a.3\]]kyis phyag 'tshal zhing /_/phyag 'tshal nas ni yongs gdung sems rnams gnas pa ste/_/gnas pa de rnams la ni thub pas bka' stsal to/_/dga' ba'i dus su mya ngan byed par rigs min zhing /_/yid mi bde bas don med bstan pa bsnyen par gyis/_/bskal pa du ma rnams su
[\[88a.4\]]bdag gi 'dod pa gang /_/shin tu rnyed dka'i don de bdag la nye bar gnas/_/sa dang chu dang me dang rlung dang mkha' med pa'i/_/dge zhing 'gyur med dbang po'i dbang don las 'das pa/_/zhi zhing dbrog bya ma yin mchog de gang thob nas/_/skye ba med cing 'pho ba med la mya ngan med/_/
[\[88a.5\]]ga ya rnams su byang chub tshe na bdag gis sngon/_/dge min srid pa'i rgyu rnams sbrul bzhin dor ba ste/_/sngon tshe bsags pa'i lus kyis rnam par gnas pa 'di/_/lus 'di nyid ni de ring nye bar 'gro bar 'gyur/_/sdug bsngal gyi ni gter chen phung po song ba na/_/'jigs pa chen po
[\[88a.6\]]yang srid nye bar zhi ba na/_/gang tshe sdug bsngal chen po las ni byung ba ste/_/gang gis ngu ba bdag la mya ngan 'os ci yod/_/rab tu zhi ba'i dus yin na yang 'brug gi dbyangs/_/shAkya thub pa'i gsung ni de rnams kyis thos nas/_/de nas kha rnams bye zhing smra 'dod gyur pa ste/_/de dag
[\[88a.7\]]rnams kyi tshig de gnas brtan gyis gsol to/_/gang gis ngu ba khyod kyi mya ngan 'os ci yod/_/me ni khang pa 'bar las rnam par 'thon pa ltar/_/de ltar thub pa de ni lha gtso rnams kyis kyang /_/nges par bsnyen bya yin na mi rnams kyis smros ci/_/khyab bdag skye bo gang 'di de bzhin
[\[88b\]]
[\[88b.1\]]gshegs pa ni/_/mya ngan 'das 'di mthon min des na mya ngan byed/_/'brog dgon dag na song ba'i lam mkhan bzang po ni/_/rnam par nyams tshe kun nas 'khrul bar cis ma 'gyur/_/bla ma drang srong chen po thams cad gzigs pa ni/_/dngos su mthong nas gal te khyad par ma thob na/_/
[\[88b.2\]]gser gyi 'byung gnas dag nas dbul po song rnams bzhin/_/de tshe 'di na bzhad gad nyid du 'gro ba nyid/_/de ltar don ldan mang po de de smra ba rnams/_/bu rnams la bzhin gus ldan thal mo sbyar ba rnams/_/dge zhing zhi la dam pa'i don ni bsngags pa yis/_/gyad rnams dag la
[\[88b.3\]]mchog bdag rnams kyi mchog gis gsungs/_/de ltar nges pa de ni kho bo mthong ba las/_/rnal 'byor cho gar 'bad rtsol med par grol min te/_/bdag gi chos 'di gang zhig rjes su rtog byed pa/_/sdug bsngal dra ba las de ma mthong na yang grol/_/ji ltar sman ni bsnyen par mi byed
[\[88b.4\]]skyes bu yis/_/sman pa mthong ba las kyang nad ni 'joms min te/_/de bzhin bdag gis ye shes 'di ni ma bsgoms na/_/bdag ni mthong ba las kyang sdug bsngal 'joms ma yin/_/'di ni bdag ldan gang zhig bdag gi chos mthong ba/_/rgyang ring dag na gnas kyang des ni bdag
[\[88b.5\]]mthong ste/_/gang zhig dge legs la ni gzhol zhing mi 'jug pa/_/bdag gi nye bar gnas kyang de ni rgyang ring nyid/_/de phyir brtson 'grus ma spangs bsdams pa'i sems rnams kyis/_/dge ba'i las rnams la ni bag dang ldan par gyis/_/sdug bsngal du ma nye bar 'dus shing g.yo ba
[\[88b.6\]]ste/_/srog ni tho rangs mar me dang ni mtshungs pa nyid/_/de ltar thub pa'i skyes mchog gis bstan de rnams ni/_/mig nas chu ni rnam byung nyam thag yid rnams kyis/_/chu bo'i gzhung ni so sor sgrol bar byed pa bzhin/_/ku sha zhes bya'i grong la dal bus dbang med zhugs/_/sangs rgyas
[\[88b.7\]]kyi spyod pa zhes bya ba'i snyan dngags chen po las/_mya ngan las 'da' bar gshegs pa'i le'u ste nyi shu rtsa lnga pa'o//_//de nas bzang pos yang dag nyer ldan legs bzang ni/_/dbyu gu gsum 'dzin 'byung po'i tshogs su mi mchod pa/_/bde bar gshegs pa lta 'dod
[\[89a\]]
[\[89a.1\]]dge slong thar 'dod pas/_/kun dga' byed pa'i kun dga' bo la smras pa'o/_/thub pa mya ngan 'da' ba'i dus ni bdag gis thos/_/gang gi ched du bdag gis lta 'dod skyes pa ste/_/'jig rten dag na mchog gi chos kyi rtogs pa po/_/zla ba gnam stong la bzhin mthong
[\[89a.2\]]bar zla ba min/_/sdug bsngal mtha' dag rnams kyi tha mar gshegs bzhed pa/_/khyod kyi 'dren pa de ni lta bar 'dod pa ste/_/sprin gyis mngon par bkag pa'i mkha' la nyi ma bzhin/_/bdag gis ma mthong bar de nub par 'gro ma yin/_/de nas yongs su 'gro ba po ni 'ongs pa ste/_/smra
[\[89a.3\]]bar 'dod cing chos 'dod pa ni des shes nas/_/ngal ba dang ni ldan pa'i sems ldan kun dga' bos/_/dus ma yin zhes mchi ma'i gdong gis smras pa'o/_/de ni zla ba'i 'od mnga' bsam pa mkhyen pa po/_/'dab ma rgyas pa'i spyan yangs rnam par mkhyen nas su/_/gang phyir kho bo 'jig
[\[89a.4\]]rten phan phyir skyes pa ste/_/kun dga' bo kye gnyis skyes ma 'gogs zhes gsungs so/_/de las legs bzang mchog tu dga' zhing yid ches shing /_/dpal stug dge legs mdzod la mngon du song ba ste/_/de nas dus kyi rjes su mthun pas zhi ba yi/_/gsung ni mngon par gsungs
[\[89a.5\]]nas slar yang de gsol to/_/kho bo lta ba'i yongs su rtog pa po rnams las/_/thar pa'i lam gzhan lhag par khyed kyis lhag par thob ces grag_/de phyir bdag la gsung mdzod bdag la 'dzin 'dod yod/_/bdag gis lta 'dod rtse bar 'dod pa'i phyir ma yin/_/de nas gnyis
[\[89a.6\]]skyes mngon par 'ongs pa de la ni/_/yan lag brgyad kyi lam ni sangs rgyas kyis gsungs shing /_/rab tu chud zos lam ni yang dag dran pa bzhin/_/thos nas gang ni gang gis yang dag rtogs/_/des ni sngon du mthong bar gyur pa'i lam gzhan la/_/des ni mthar thug dam pa nye bar ma thob
[\[89a.7\]]ste/_/sngon du ma mthong lam ni lhag par thob nas su/_/snying la mun pa dang bcas lam de dor bar gyur/_/rdul dang lhan cig mun pa rab tu 'phel ba ste/_/de dag rnams kyi mi dge'i las ni sogs zhes grags/_/snying stobs dang bcas rdul ni rab tu 'phel ba ste/_/de dag rnams
[\[89b\]]
[\[89b.1\]]kyi dge ba'i las ni rgyas zhes grags/_/thos dang blo dang 'bad pas snying stobs 'phel ba na/_/rdul dang mun pa nag ni rnam pa med pa'i phyir/_/las nyams pa las las ni zad par 'gro ba ste/_/de dag rnams kyi las de 'thad pa yin zhes grags/_/yid ni rmongs par byed
[\[89b.2\]]pa rdul dang mun pa dag_/rang bzhin par ni 'jig rten dag na smra ba ste/_/de phyir de gnyis zad pa yod min brtan nyid phyir/_/rang bzhin par ni brtan pa nyid du rab tu grub/_/snying stobs sbyor las de dag bde skye bar gyur na yang /_/dus kyi dbang gis slar yang 'byung bar 'gyur ba
[\[89b.3\]]ste/_/bsil ba'i chu ni tshan mo bzhin du rim gyis ni/_/dus kyi rim las rang bzhin du ni 'gro bar 'gyur/_/rtag pa'i bdag nyid snying stobs de ltar 'phel ba ru/_/thos pa blo dang 'bad pa rnams kyis mi nus te/_/de ma 'phel na de dag nyams pa yod min zhing /_/de dag ma
[\[89b.4\]]nyams pa las zhi ba yod ma yin/_/sngon du des ni rang bzhin las ni skyes snyam ste/_/des kyang der ni thar pa mthong ba ma yin zhing /_/me yi 'bar ba'i 'od kyi nyams pa ji lta bar/_/rang bzhin la ni gnas na mthar thug gang las yin/_/sangs rgyas pa yi lam gyis de nyid mthong ba
[\[89b.5\]]ste/_/srid pa la ni brten nas 'jig rten des rtogs shing /_/de yi rnam par nyams pas zhi ba rigs pa ste/_/rgyu ni rab tu nyams phyir 'bras bu nyams pa'o/_/gsal ba 'di yin rnam par 'gyur ba med pa'i bdag_/lus las gzhan ni de yis sngon du rtogs pa ste/_/thub pa'i
[\[89b.6\]]gsung ni yongs su thob nas 'jig rten ni/_/bdag med pa dang bdag tu bya ba med par shes/_/chos ni du ma so sor brten nas skyes pa ste/_/rang nyid dbang med yongs su shes nas ni/_/des ni rab tu 'jug pa sdug bsngal nyid du dang /_/nges par ldog ste sdug bsngal nyid du kye ma mthong /_/
[\[89b.7\]]ji ltar 'jig rten dag ni skye ba rtogs nas su/_/des ni chad pa'i lta ba rnam par spangs pa ste/_/'jig rten dag gi nub par 'gro ba shes nas su/_/rtag pa'i lta ba brtan po skyen par spangs pa'o/_/drang srong chen po'i gsung ni thos nas bzung ba ste/_/de ltar 'di na des ni sngon gyi lta ba dang /_
[\[90a\]]
[\[90a.1\]]de yis sngon du yongs su las ni byas pas te/_/gang gis skyen par dam pa'i chos la rjes su song /_/yid ni rab tu dang bas mchog dang ldan pa des/_/zhi zhing 'gyur med go 'phang de ni rab thob nas/_/thub pa gzims pa la ni bsngags pa byas pa ste/_/lta bzhin 'di
[\[90a.2\]]las blo 'di rnams ni byas pa'o/_/mchod 'os dam pa mya ngan 'da' bar 'os pa yi/_/mgon po mthong nas bdag ni gnas par 'os ma yin/_/ston pa thugs rje ldan pa mya ngan 'da' ba yi/_/sngon du re zhig bdag ni mthar thug la 'gro'o/_/de nas des ni thub pa la ni phyag 'tshal nas/_/
[\[90a.3\]]sbrul bzhin g.yo ba med pa'i gdan ni bcings nas su/_/sprin rlung gis ni phra mo'i phra mor byed pa bzhin/_/de ma thag tu zhi ba mya ngan 'da' bar gshegs/_/de nas de phyir gdung gi 'du byed cho ga ni/_/cho ga mkhyen pa'i thub pas rnam par bka' stsal pa/_/mthar gyur de ni skye
[\[90a.4\]]ba mthar mdzad drang srong che/_/rgya chen slob ma mnga' ba'i slob mar gyur pa'o/_/de nas nam gyi thun ni 'das pa na/_/zla bas skar ma rnams kyi 'od ni phrogs pa na/_/nags rnams nyal ba bzhin du sgra med gyur pa na/_/dge slong rnams la thugs rje chen po mnga' bas bstan/_/slob dpon
[\[90a.5\]]bzhin du sgron ma bzhin du don bzhin du/_/bdag 'das tshe na so sor thar pa bstan bya ste/_/khyed kyi ston pa de yin de'i dbang gis 'gyur bya/_/kho bo gnas pa na yang de tsam nyid smra'o/_/lus dang ngag gi las ni rnam par dag 'dod pas/_/de bzhin 'jig rten tha snyad thams cad 'dor
[\[90a.6\]]ba dang /_/sa dang srog chags sa bon rdzas la sogs rnams kyis/_/rab tu 'dzin pa las ni me bzhin ldog pa'o/_/sa la skye ba gcod dang 'byed pa dag las dang /_/sa yi logs la rko dang rmo ba dag las dang /_/gso ba dang ni skar rtsis mtshan nyid rnams las ni/_/nges par
[\[90a.7\]]ldog pa bza' ba'i cho ga dus yin no/_/pho nya'i rigs pa sman dang sngags ni bsnyen rnams la/_/sbyor min nyid dang 'chab pa nyid ni med pa nyid/_/chos las ma bkag pa yi sgrub pa rnams la ni/_/tshod shes nyid dang tshim dang sogs pa ma yin no/_/rnam pa de ltar tshul khrims
[\[90b\]]
[\[90b.1\]]yang dag bsdus pa 'di/_/thar pa'i rtsa ba zhes pa so sor thar pa ste/_/'di las ting nge 'dzin rnams rab tu skye ba ste/_/ye shes thams cad rnams dang mthar thug rnam 'da'o/_/de phyir ma ral ma nyams dbrog bya ma yin pa'i/_/gang gis tshul khrims gtsang ma yod pa de yi
[\[90b.2\]]chos/_/de med gal te 'di yi thams cad med pa ste/_/tshul khrims yon tan dam pa rnams kyi rten yin no/_/tshul khrims ma nyams rnam par dag pa gnas pa na/_/dbang po spyod yul rnams la 'jug pa ma yin zhing /_/dbyug pas ba lang tshogs rnams lo thog la
[\[90b.3\]]bzhin du/_/brtan las dbang po drug rnams bsgrib par bya ba'o/_/dbang po'i rta rnams yul rnams la grol gang zhig gzhan/_/len zhing de rnams las ni de tsam nyid ma yin/_/g.yo ba'i rta rnams kyis phrogs lam ngan la bzhin du/_/des ni de yi ched du don med thob par
[\[90b.4\]]'gyur/_/dgra bo chen po rnams kyi dbang du song ba rnams/_/'di na kha cig sdug bsngal 'thob par 'gyur ba ste/_/rmongs pas yul rnams dag gi dbang du song nas ni/_/song nas deng 'dir dbang med rnams ni sdug bsngal 'os/_/de phyir dgra bo ma rungs dbang po rnams kyi
[\[90b.5\]]bzhin/_/dbang po rnams kyi 'gro ba 'gro bya ma yin zhing /_/dbang po rnams kyi dga' bo 'jig rten na byas nas/_/dbang po rnams kyi gshed ma 'jig rten na mthong ngo /_/rang gi g.yo ba'i sems las 'jigs pa ji lta bar/_/stag rnams las dang sbrul dang 'bar ba'i me
[\[90b.6\]]las dang /_/dgra bo las ni de ltar 'jigs par mi bya ste/_/gang gis sbrang rtsi dang ni yang dag rtog pa med/_/lcags kyu med pa'i gnyis 'thung myos pa lta bu dang /_/yal ga'i ri dgas shing la rab tu ma zhi ltar/_/sems ni ji ltar 'dod bzhin phyogs su skor ba ste/_/g.yo zhing
[\[90b.7\]]bskyod pa de la go skabs sbyin mi bya/_/de ni rang dbang yin na zhi ba yod min zhing /_/de yi gnas pa yin na byed pa byas pa nyid/_/de phyir sems 'di ji ltar rnam par mi g.yo ba/_/de ltar rab tu 'bad pa yis ni gyis mdzod cig_/bza' ba tsam ni sman bzhin nges par bsten
[\[91a\]]
[\[91a.1\]]bya ste/_/'dir ni khong khro bya ba ma yin chags pa min/_/ji srid bkres pa nyid ni ldog pa'i ched du dang /_/lus kyi 'khrul 'khor gyis 'dzin pa yi ched du'o/_/ji ltar nags su bung ba rnams kyis me tog ro/_/'thung ste me tog rnams ni nyams par byed
[\[91a.2\]]ma yin/_/de bzhin dus kyi dbang las bsod snyoms rgyu ba ste/_/pha rol dad pa rnams ni nyams par byed ma yin/_/drang pos rtag par khur bar byed ces khur bya dang /_/skye bo sbyin pa po yang yod pa ma yin te/_/'di na sbyor ba min las khur ba ltung ba ste/_/ji ltar khur bu de
[\[91a.3\]]ltar sbyin pa po yin no/_/rnal 'byor rim las nyin mo mtha' dag phul nas dang /_/mtshan mo'i dang po'i thun dang cig shos dag kyang ste/_/dran pa dang bcas snga ma'i cig shos la nyol la/_/gnyid kyi tshe ni don med byed pa ma yin no/_/dus kyi me yis 'di na 'gro ba sreg pa na/_/
[\[91a.4\]]mtshan mo mtha' dag la ni gnyid par 'os pa su/_/nyon mongs dgra po dang mtshungs 'joms pa po rnams ni/_/snying la gnas pa yin na su yi gnyid log 'gyur/_/de phyir khyim na nag po'i sbrul rnams nyal ba ltar/_/yid la nyes skyon sbrul rnams rab tu nyal ba rnams/_/rigs pa dang ni
[\[91a.5\]]rkang pa sman gyis ston nas su/_/gnyid log par 'os 'di las gzhan du ngo tsha'o/_/ngo tsha rgyan nyid dang ni mchog gi gos yin zhing /_/ngo tsha lam las 'khyog pa rnams kyi lcags kyus te/_/ngo tsha ldan pas de ltar gyur na 'jug bya zhing /_/ngo tshas rnam par spangs ba'i yon tan
[\[91a.6\]]rnams kyis spangs/_/ji srid pa la skyes bu ngo tsha dang bcas pa/_/de srid de yi mi yi ngo tsha nyid yin te/_/don dang don min rnams la rnam dpyod med pa ni/_/ngo tshas rnam par dman pa phyugs dang mnyam pa'o/_/gang yang yan lag nying lag rnams ni ral gris gcod/_/der yang
[\[91a.7\]]yid kyis nyes pa bya ba ma yin zhing /_/zhi ba ma yin dag ni brjod par mi bya ste/_/bdag gi de yis khyed cag rnams kyi bar chod yin/_/bzod pa dang mnyam dka' thub yod pa ma yin zhing /_/gang gi bzod pa de yis stobs dang brtan pa ste/_/gang rnams pha rol rnams las
[\[91b\]]
[\[91b.1\]]rtsub mo mi bzod pa/_/de rnams chos byed rnams kyi lugs min grol ba min/_/chos kyi 'byed pa po dang grags pa'i 'joms pa po/_/gzugs kyi dgra bo dang ni snying gi me yin te/_/khro ba de yis go skabs rab 'byam mi sbyin zhing /_/yon tan rnams kyi dgra bo de 'dra gzhan ma yin/_/
[\[91b.2\]]yongs su bsil ba'i chu las glog gi me bzhin du/_/ji ltar rab byung las ni khro ba 'gal ba ste/_/de ltar khyim pa rnams kyi skyes pa mi 'gal te/_/chags ldan de rnams de la dam bca' ma yin no/_/mdzes pa'i skra ni rgyang ring mgo la reg nas dang /_/rnam par 'gyur ba'i gos dang
[\[91b.3\]]lhung bzed mthong nas dang /_/gzhan las mthar gyur spyod pa rnam par bsams nas su/_/snying la skyes pa'i nga rgyal rab tu spang bar bya/_/khyim la brten pa khengs pa ldan pa rnams kyi yang /_/nga rgyal rnam par 'phel ba 'joms pa'i phyir yin na/_/slong mo za bas bdag nyid
[\[91b.4\]]yongs su rtog pa po/_/thar pa la dmigs skra bzhar rnams kyi sngon nyid do/_/ngan g.yo dang ni chos kyi mtshams sbyor yod min te/_/gang phyir 'di las 'khyog po nyid ni bsnyen mi bya/_/ngan g.yo nyid dang sgyu ni slu ba'i don du ste/_/chos kyi bdag nyid rnams kyi bslu bya yod ma yin/_/
[\[91b.5\]]gang zhig rgya chen rnams las sdug bsngal 'ongs pa ste/_/nyung ngu 'dod la 'ong ba ma yin de dang bral/_/de yi phyir yang nyung ngu 'dod nyid bsnyen bya ste/_/gang zhig yon tan rnams kyis rdzogs byed kye ma ci/_/de ni bkren pa'i lta ba rnams la mi 'jigs shing /_/dbang po
[\[91b.6\]]rnams las gang zhig cung zad 'jigs min la/_/gang zhig thos nas med ces mya ngan med pa ste/_/gang gis nyung ngu 'dod de de yi thar pa min/_/gal te grol bar 'dod na tshim pa bsnyen mdzod dang /_/tshim pa na ni 'dir bde de 'di chos yin zhing /_/tshim pa rnams ni sar yang bde bar
[\[91b.7\]]gnyid log ste/_/tshim med rnams ni mtho ris na yang rnam par sreg_/phyug kyang tshim pa med pa rtag tu dbul po ste/_/dbul yang tshim pa dang ldan rtag tu phyug po nyid/_/tshim pa med pa sdug pa'i yul rnams dang 'bye zhing /_/tshim pas 'gro ba ngal ba ldan la mya ngan byed/_/zhi
[\[92a\]]
[\[92a.1\]]ba'i bde ba dam pa thob par 'dod rnams kyis/_/de ltar tshogs la dga' ba rnams su 'gyur mi bya/_/zhi ba'i bdag nyid gcig tu rgyu phyir 'jig rten na/_/brgya byin la sogs lha rnams kyis kyang re 'dod byed/_/chags po sdug bsngal gyi ni gnas pa'i shing yin
[\[92a.2\]]te/_/rang gi skye bo la 'am skye la chags pa spangs/_/chags pa rnam rgyas sdug bsngal la ni 'jig rten na/_/gnyis 'thung 'khogs pa 'dam la bzhin du chags par 'gyur/_/rtag par rab zhugs chu yi rgyun ni mnyen na yang /_/rdo yi logs la dus su rnam par 'bigs pa ste/_/brtson
[\[92a.3\]]'grus kyis ni rnyed par dka' ba ci yang med/_/de phyir khur rnams mi 'bor bar ni bzod bgyis dang /_/gang zhig yang yang ngal bso nas ni srub byed pa/_/de yi shing la me ni rnyed par sla min zhing /_/brtson 'grus brtsams pas rnyed par sla bar 'gyur ba ste/_/de phyir sbyor ba yod na bya ba
[\[92a.4\]]'grub pa nyid/_/dran pa yod na skyon rnams 'jug pa ma yin te/_/dran pa dang mnyam mdza' bo med cing bsrung ba med/_/dran pa nyams las des par thams cad nyams pa ste/_/de phyir lus la song ba'i dran pa spang mi bya/_/ji ltar dpa' bo rnams ni go cha bzung nas su/_/dgra bo'i
[\[92a.5\]]sde la 'jigs pa med rnams 'jug pa ste/_/de bzhin lus la dran pa'i go cha bgos nas su/_/brtan pa rnams ni yul gyi g.yul rnams la spyod do/_/mnyam par gzhag pa'i blo dang sems ni yongs bsdams shing /_/'jig rten dag gi skye dang 'god pa shes pa ste/_/de phyir ting nge
[\[92a.6\]]'dzin la yongs su 'jug bya ste/_/ting 'dzin rab tu thob pa'i sems nad yod ma yin/_/rnam par 'thor ba'i chu ni rnam par 'dzin don du/_/ji ltar 'bad pas dong dang 'obs ni byed pa ste/_/ye shes chu ni gnas pa'i don du ting nge 'dzin/_/de ltar dong dang 'obs dang mtshungs par rab
[\[92a.7\]]tu bstan/_/shes rab ldan pa yongs su 'dzin pa btang ba yi/_/chos 'di nang la mchog tu gzhol ba dag gis te/_/de ltar gnas pa'i grol ba yod cing 'di yi ni/_/phyin ci log ni khyim pa ma yin dge slong min/_/shes rab dga' dang 'chi ba'i mtsho chen dag la gru/_/rmongs
[\[92b\]]
[\[92b.1\]]pa'i mun pa rnams la ji ltar sgron ma ste/_/nad rnams thams cad 'joms pa dag gi sman yin zhing /_/nyon mongs ljon shing 'joms byed mtshon cha rnon po yin/_/de phyir thos pa bsam pa bsgom pa rnams kyi ni/_/shes rab rnam par 'phel la rab tu 'jug par bya/_/gang gi shes
[\[92b.2\]]rab rang bzhin lta byed mig yod pa/_/de ni mig dang bral yang mig dang ldan pa nyid/_/sems la rgyu ba'i spros pa de dang de rnams kyis/_/khyim na gnas pa spangs nas kyang ni grol min nyid/_/mchog tu zhi ba thob par 'dod pa rnams kyis 'di/_/shes nas spros pa med pa rnams su
[\[92b.3\]]'gyur bar bya/_/de phyir bag yod bla ma bzhin du bsnyen mdzod la/_/bag med dgra bo bzhin du rnam par spongs mdzod dang /_/bag yod pa las brgya byin gyi na dpal thob cing /_/bag med pa las lha min khengs rnams rnam par nyams/_/phan pa dang ldan rjes su brtse ba mnga' ba yi/_/
[\[92b.4\]]ston pa thugs rje mnga' bas mdzad bya gang yin pa/_/de ni bdag gis byas shing dang ni rab bsdams pa/_/khyed cag rnams kyi sems ni zhi bas byas pa'o/_/ci ste ri rnams dang ni khang pa stong pa dang /_/dgon pa de rnams gang dang der ni yod pa na/_/rab tu sbyor la rtag tu 'bad pa bya ba ste/_/
[\[92b.5\]]phyi nas yongs su gdung ba ldan par ma gyur cig_/sman pa rang bzhin yang dag legs par shes nas ni/_/nad pa rnams la dam pa'i sman ni brjod bya ste/_/de yi dus kyis sbyar bar nges par bsten pa la/_/nad pa gang de bdag po yin te sman pa min/_/dpal ldan drang zhing mnyam la 'jigs
[\[92b.6\]]pa med pa yi/_/lam ni lam mkhan gyis ni rnam par bstan pa na/_/thos nas gang zhig mi 'gro de yi nyams pa ste/_/bstan pas 'dren pa po ni bu lon yod ma yin/_/sdug bsngal la sogs bden pa bzhi po kho bo yis/_/bstan pa rnams la 'di ni gang gi 'dod pa yod/_/de ni myur zhing
[\[92b.7\]]spobs par bdag la smros shig dang /_/the tshom shin tu rnam par dpyad bya bcad par bgyi/_/de ltar mthon por gsungs pa'i drang srong chen po la/_/the tshom med pa de rnams ci yang ma gsol to/_/sems kyis de dag rnams kyi sems kyi gting dpags nas/_/byed ldan ma 'gags pas
[\[93a\]]
[\[93a.1\]]kyang tshig 'di smras pa'o/_/rlung ni g.yo ba ma yin nyi ma bsil ba dang /_/ri bong mtshan ma can ni dro ba nyid na yang /_/'jig rten dag na rkang pa bzhi po de rnams ni/_/bden pa min par byed par nus pa ma yin no/_/gang zhig sdug bsngal brjod pa de ni bde ba min/_/
[\[93a.2\]]'di yi rgyu gang rab tu skye bo de gzhan min/_/rgyu ni 'gags pa las ni nges par thar pa ste/_/gang zhig 'di yi lam ni thabs ma yin pa min/_/de phyir bdag nyid chen po bden pa bzhi rnams la/_/dge slong skye bo nges 'di gtam ci yod ma yin/_/ston pa mya ngan 'da' ba rnyed par 'gyur
[\[93a.3\]]zhes te/_/gang zhig don ni rdzogs pa ma yin sdug bsngal te/_/gang zhig tshogs pa 'di ni brtul zhugs gzhon nyid las/_/sngon du don ni mthong bar gyur pa ma yin pa/_/de yang khyed kyi gsung 'dis da ni de ma thag_/glog gi 'od kyis lam bzhin yang dag mthong bar gyur/_/gang
[\[93a.4\]]gi don gyi lhag ma yod pa ma yin zhing /_/gang yang srid pa'i mtsho yi pha rol phyin pa ste/_/mgon po shin tu skyen par nges par gshegs thos te/_/de dag gi yang snying la bsams par gyur pa nyid/_/de ltar 'phags pa ma 'gags pa yi tshig de yis/_/don ni rnam par shes kyang
[\[93a.5\]]shes nas slar yang ni/_/gus ldan rnams kyi blo gros brtan po mdzad bzhed pa/_/byams pas slar yang sangs rgyas kyis ni bka' stsal to/_/gang phyir skal bar gnas kyang de ni nyams pa ste/_/phan tshun du ni 'du ba nges par yod ma yin/_/bdag nyid kyi dang gzhan gyi don ni byas nas
[\[93a.6\]]ni/_/kho bo gnas pa la ni dgos pa yod ma yin/_/gang rnams mkhar dang sa na bdag gi gdul bya rnams/_/de rnams thar par byas shing rgyun la bcug pa ste/_/'di las gzhan du slob ma rim dang rim rnams kyis/_/nga yi chos 'di skye dgu rnams la gnas par 'gyur/_/de
[\[93a.7\]]phyir 'gro ba'i rang bzhin rnam par shes byas nas/_/bsam mno ma byed nges par rnam par 'bral ba ste/_/rnam pa de ltar 'gro ba shes nas su/_/ji ltar 'di ltar ma yin de ltar gyis mdzod cig_/ye shes sgron mas mun pa rnam par bsal byas nas/_/srid pa rnams la snying po
[\[93b\]]
[\[93b.1\]]med par mthong nas su/_/ji ltar nad ni nye bar zhi ba de ltar ni/_/tshe ni rnam par 'gags na tshim pa nyid yin no/_/dor bar bya zhing rtsod ldan lus zhes bya ba ni/_/srid pa'i mtsho yi rgyun ni rnam par 'gags pa na/_/don med byed pa'i dgra bo'i rnam par nyams las bzhin/_/tshe ni nye bar
[\[93b.2\]]zhi bas tshim pa ma yin su/_/rgyu dang mi rgyu thams cad rnam par 'god pa ste/_/de phyir khyed cag rnams ni legs par bag yod gyis/_/mya ngan 'da' ba'i dus ni yongs su gyur pa ste/_/khyed cag ma smra 'di ni bdag gi phyi ma'i tshig_/de nas bsam gtan rig pa rnams kyi mchog
[\[93b.3\]]gis ni/_/yud tsam de la bsam gtan dang po thob mdzad nas/_/de las rnam par bzhengs nas gnyis par gshegs pa ste/_/rim gyis ma tshang med par thams cad la gshegs so/_/de nas rjes su rim pas rab tu byed pa dgu/_/snyoms par 'jug pa'i tshogs ni mtha' dag
[\[93b.4\]]bsam gtan mdzad/_/de nas drang srong chen pos slar yang rim gyis ni/_/bsam gtan dang po de nyid la ni bab pa'o/_/de las rnam par bzhengs nas kyang ni rim gyis ni/_/bsam gtan bzhi pa la ni slar yang 'dzegs pa ste/_/bsam gtan bzhi pa'i cho ga las de rnams
[\[93b.5\]]bzhengs shing /_/mngon sum nyid du nye bar zhi ba la gshegs so/_/de nas thub pa mya ngan 'da' bar gshegs pa na/_/char gyis snun pa'i ba lang bzhin du sa g.yos shing /_/phyogs kyi glang po rnams kyis sbyangs pa bzhin du ni/_/nam mkha' las kyang sgron ma rnams ni lhung bar gyur/_/
[\[93b.6\]]lha yi nags tshal sna tshogs shing rta sreg 'dod pa'i/_/nags kyi me ni bar snang dag la byung ba bzhin/_/bud shing med cing rlung med du ba med pa'i me/_/phyogs ni sreg par byed pa byung bar gyur pa nyid/_/lha min 'joms par 'dod pa g.yul du 'jug pa na/_/khro ba brgya bas khro ba
[\[93b.7\]]rnam par gtong ba bzhin/_/de bzhin me stag brgya pa'i me ni skyug pa yi/_/dbang po'i rdo rje mi bzad pa rnams lhung bar gyur/_/'jig pa'i rlung rnams dag gis btags pa rnams kyi bzhin/_/'dzin pa 'dzin pa rnams kyi rtse mo rnams lhung zhing /_/'khri shing shing rnams dag ni
[\[94a\]]
[\[94a.1\]]zug rngu byed pa yi/_/phyag dar khur ba'i rlung ni drag tu g.yos par gyur/_/'dam gyi chus bsgos sdong du gzhon nu rnams kyis ni/_/lus ni yongs su dkris pa'i ngang pa'i rgyal po bzhin/_/cung zhig 'od zer kha dog ngan pa de rnams kyis/_/'od ni bcom ste zla
[\[94a.2\]]ba mngon par gsal bar gyur/_/sprin dang bral yang mkha' la zla ba gnas na yang /_/mun pa mi bzad rnams kyis phyogs rnams rgyas pa ste/_/yud tsam de la mya ngan gyis ni zil non bzhin/_/chu bo rnams ni de ma thag tu chu dron 'bab/_/de nas nye sar skyes pa'i sha la'i shing dag gis/_/
[\[94a.3\]]rang gis me tog mdzes pa 'jug pa dus min la/_/rnam par btud nas drang srong chen po'i sku lus ni/_/gser gyi stegs bu'i gzugs brnyan la ni yang dag gtor/_/mkha' la mgo bo lnga rnams mi g.yo'i klu rnams ni/_/mya ngan gyis slar so sor dmar ba'i mig can rnams/_/rab
[\[94a.4\]]tu gnyid log gdengs ka stod pa'i lus rnams kyis/_/thub pa la ni gus pas lta bzhin gnas par gyur/_/nang du song ba'i kun nas gdung ba rnams/_/de rnams shin tu dron po'i dbugs ni brgyus pa ste/_/'gro ba'i rang bzhin mi rtag pa ni rtogs nas su/_/mya ngan 'ongs pa min rnams
[\[94a.5\]]mya ngan smad par gyur/_/nges par legs pa'i chos kyis cho gar rab zhugs pa/_/rgyal po rnam thos sras kyi 'dus pa dam pa de/_/chos la mngon par chags pas mya ngan ma byas shing /_/lha yi rten la mchi ma phyung bar ma gyur to/_/gtsang mar lhag par gnas pa'i byed ldan lha rnams
[\[94a.6\]]kyang /_/drang srong chen po'i yang dag shin tu gus ldan rnams/_/rang gnas gyur zhing rnam par 'gyur ba ma song ste/_/'jig rten dag ni rang bzhin rnam par smad pa'o/_/dri za'i rgyal po rnams dang de nas klu yi rgyal po rnams/_/gnod sbyin rnams dang dam chos la dga' lha rnams ni/_/mya
[\[94a.7\]]ngan byed cing mya ngan mchog la gzhol rnams kyis/_/rigs chen po yi nyam thag bzhin du kha la gyur/_/yid la re ba thob pa'i bdud kyi sde rnams ni/_/rab tu dga' bas skad ni 'thon zhing dgod pa ste/_/'phyo zhing glu dbyangs gar byas dga' bar gyur pa rnams/_/rnga bo che dang rdza rnga pa Ta
[\[94b\]]
[\[94b.1\]]ha rnams brdungs/_/de nas rdo rje rtse mo bcom pa'i ri bo bzhin/_/chang dang bral ba'i gnyis 'thung dga' ba med pa bzhin/_/nog gis rnam par dman pa'i dbyibs can khyu mchog bzhin/_/thub pa'i khyu mchog nub ba na ni 'jig rten gyur/_/nyin mor byed pas rab tu dman pa'i nam mkha'
[\[94b.2\]]bzhin/_/ba mos bsregs pa'i pad+ma dang ldan rdzing bu bzhin/_/nor dang bral zhing bya ba med pa'i rigs bzhin du/_/srid pa nyams mdzad rab tu nyams las 'gro bar gyur/_/sangs rgyas kyi spyod pa zhes bya ba'i snyan dngags chen po las/_yongs su mya ngan las 'da' ba chen po'i le'u ste nyi
[\[94b.3\]]shu rtsa drug pa'o//_//de nas ngang pa stong dang ldan pa'i lha yi ni/_/gzhal med khang nas gdong ni cung zhig rab btud nas/_/yud tsam thams cad mkhyen pa la ni bltas nas su/_/lha na gnas pa chen po gzhan zhig gis smras pa'o/_/kye ma 'gro na dngos po thams cad
[\[94b.4\]]mi rtag cing /_/skye ba'i chos can dang ni 'dzad pa'i chos can la/_/skye ba rnams ni sdug bsngal skyed par byed pa ste/_/de dag rnams ni lhag med zhi bas zhi ba nyid/_/skye ba'i bud shing tshad ma min pa bsregs mdzad nas/_/ye shes me lce grags pas rnam khyab du ba can/_/chu yis
[\[94b.5\]]mi bzhin du ni dus kyi chu yis ni/_/de bzhin gshegs pa'i me de mya ngan 'da' bar bya/_/de nas mchog gi drang srong dang mtshungs drang srong gzhan/_/mtho ris gnas kyang 'bras bu rnams la ma chags pas/_/rab tu zhi ba'i dgra bcom drang srong mthong nas su/_/ri dbang brtan pas tshig
[\[94b.6\]]ni rnam par smras pa'o/_/'jig rten dag na 'ga' zhig nyams par mi 'gro med/_/de ltar 'gro ba med cing song ba med pa ste/_/mchog dang mchog min mkhyen pa mchog gi don rig pa/_/ston pa mtshungs med gang du rab tu zhi bar gyur/_/shes rab rnam par dag cing mchog gi spyan mnga'
[\[94b.7\]]ba/_/yongs su 'dren pa po nyid 'di yis dman pa ni/_/rmongs pa nges par mig long gson pa'i 'jig rten ni/_/'du shes nyams shing lam ngan la ni gnas par 'gyur/_/de nas 'gro ba'i 'gal ba ma yin ma 'gags pa/_/rjes su chags pa nyams shing skye ba 'gags byas
[\[95a\]]
[\[95a.1\]]pas/_/'jig rten snang bas dman pa mthong nas su/_/thub ba zhi ba na ni zhi ba'i yid kyis smras/_/shes rab ldan pa 'du byed cho ga la gnas pa/_/dus 'dir nges par blo gtad bya ba ma yin zhing /_/mi rtag nyid kyi rdo rje nges par btung ba yis/_/gang du thub
[\[95a.2\]]ba ri bo chen po bcom par 'gyur/_/snying po med cing nga med rnam par nyams pa'i chos/_/'jig rten gson pa'i 'jig rten kye ma smod par shog_/gang du thub dka' drang srong chen po seng ge yang /_/nyes pa'i gnyis 'thung rnams ni nyams par mdzad nas nyams/_/'dod chags bral ba
[\[95a.3\]]min pa'i 'gro ba 'jug pa la/_/da ni 'jigs pa chen po ma yin su yi lags/_/thun mong las ni gang du de bzhin gshegs pa yang /_/gser gyi ka ba lta bu kun nas chag par gyur/_/sa bon drug dang myu gu gcig dang lo ma gcig_/rtsa ba drug dang 'bras bu lnga dang yal ga gnyis/_/
[\[95a.4\]]phung po gsum dang bdag nyid gcig la nyon mongs kyi/_/sdong po 'di ni bcag nas thub pa gnyis 'thung gzims/_/'gro rgyal mda' bzhin dgra bo rnams ni bcom nas su/_/chu med pa na rma bya bzhin du chags bral zhing /_/mgyogs 'gro rta bzhin du ni rnam rgyal lam song ba/_/me bzhin
[\[95a.5\]]thub pa skye ba med cing zhi bar gyur/_/mtho ris dbang phyug rdo rje 'dzin pa mig 'phel na/_/rab tu tshim byed rgyun bzhin gsung rnams btang nas su/_/'od kyis nyam thag ba lang bzhin sar rnam brgyus nas/_/grags pas phyogs ni mngon par bkang nas bla ma gzims/_/snyan grags
[\[95a.6\]]ldan pa nyid dang 'od zer ldan pa ste/_/chu bo sin d+hu bzhin du gser skyug shugs ldan pa/_/rnam thos bu yi rdzu 'phrul mi skyong sder bcas pa/_/lam la bcug nas mi yi nyi ma nub par gyur/_/rmug pa'i do shal gyi ni phyogs rnams dkris pa bzhin/_/rgya chen sprin rnams kyis dkris nyi ma'i 'od
[\[95a.7\]]rnams bzhin/_/mchod sbyin rdzogs tshe mar gyis sman pa'i me bzhin du/_/thub pa zhi tshe de ring 'jig rten gsal ma gyur/_/mdud pa med pa bden pa'i lam ni bsnyen nas su/_/mdud pa med pa zhi ba'i chos 'di brnyes nas ni/_/rdzu 'phrul gyis ni sku lus 'dren par nus na yang /_/sdug bsngal
[\[95b\]]
[\[95b.1\]]dag gi gter ni lus yin zhes spangs so/_/mun pa mun pa nyi mas bzhin du zil mnan nas/_/rdul ni rdul ni char pa bzhin du mngon bcom nas/_/slar yang slar yang sdug bsngal 'khrul 'khor mi len te/_/thub pa thub pa skar rgyal bzhin du mngon par gshegs/_/gang zhig skye ba'i
[\[95b.2\]]sdug bsngal 'joms phyir skyes pa ste/_/gang la 'jig rten pas ni zhi ba'i ched du bsnyen/_/gang zhig 'od zer mchog gis rnam par gsal ba dang /_/khyad par 'phags pa'i blo yis rnam par gsal bar gyur/_/gang gis skye dgu rnams ni dge legs la bcug ste/_/yon tan rgya chen rnams kyis sa
[\[95b.3\]]la rgyas pa nyid/_/'dod pa'i snyan grags gsal ba rnams kyis 'phel ba ste/_/khyim na gnas pa yin kyang grags pas 'phel ba nyid/_/gang gis mkhyen zhing smod pas 'o dod ma bos shing /_/mi ni nyam thag rnams la brtse bas bos pa ste/_/bza' ba ngan pa rab tu 'joms shing ma gsol la/_/bza'
[\[95b.4\]]ba legs pa rjes su 'gro zhing ma gsol to/_/mi gnas dbang po zhi ba gang zhig yul rnams la/_/stobs rab dbang po nyid las yang dag mi gnas shing /_/gzhan rnams kyis ma thob pa'i lam bzangs thob pa ste/_/ro mkhyen pas ni nges par 'byung ba'i ro gsol to/_/
[\[95b.5\]]gang gis sngar ma byin pa'i sbyin pa byin pa ste/_/'bras bu 'dod pas cung zad zhig ni mi byin la/_/mnyam nyid rjes mthun phun sum tshogs pa dor ba ste/_/dam pa rnams kyi yid rnams yon tan rnams kyis phrogs/_/brtan pa rnams kyi g.yo ba'i spyan ni bsrungs pa ste/_/
[\[95b.6\]]brtan par gshegs shing sems ni bsrung du bcug gyur la/_/dge legs rnams ni bsrungs shing 'phel bar mdzad pa ste/_/chos skyes pa ni cung zhig 'dod par ma mdzad do/_/brtan pas mi dge ba las mi dge rnam spangs nas/_/dge legs kyi ni dgra bo skyon rnams spangs pa
[\[95b.7\]]ste/_/gang zhig blo yis nyes pa rnams ni kun spangs la/_/de ni 'phags min mi rtag nyid kyis nub par gyur/_/gang la chos ni 'dod pa yang dag rjes song zhing /_/dga' bas mchog tu nges pa rnam par bzung ba ste/_/me yis nor ni zos pa ji lta ba bzhin du/_/khyab bdag ye
[\[96a\]]
[\[96a.1\]]shes nor can de yang srog song ngo /_/brgyad po rnams la mchog tu sde [(]tshen [,]tshan [)]lnga thul zhing /_/gsum gzigs spyod pa gsum ni zad byed spyan gsum pa/_/gcig ni bsrungs nas gcig ni thob nas gcig rtogs nas/_/lci ba bdun rnams spangs nas
[\[96a.2\]]bla ma gzims par gyur/_/gang gi zhi ba'i ched du lam ni gsal mdzad de/_/legs pa'i skye bo zhi bas rab tu dang mdzad cing /_/nyon mongs ljon shing rab tu chags pa bcad pa ste/_/srid pa rnams las gus pa ldan pa rnams bsgral to/_/gsung gi bdud rtsis 'jig rten shin tu tshim
[\[96a.3\]]mdzad cing /_/bzod pa yis ni khro ba yongs su bzung ba ste/_/slob ma'i sde ni dge legs la ni rol mdzad la/_/dge legs don du gnyer rnams phra mo rtogs su bcug_/legs pa rnams la chos kyi sa bon skyed mdzad cing /_/rgyu yi bdag nyid 'phags pa'i lam ni thob mdzad la/_/
[\[96a.4\]]'jig rten 'das pas 'phags pa min pa ma brten zhing /_/chos las ma gtogs gzhan la sbyar ba ma yin no/_/kA shi gnas su chos kyi 'khor lo bskor ba ste/_/blo dang ldan pa nyid kyis 'jig rten tshim mdzad cing /_/gdul bya rnams ni chos kyi cho gar spyad mdzad la/_/bdag cag
[\[96a.5\]]rnams la phan pa'i ched du dge bar mdzad/_/gzhan rnams kyis ma mthong ba'i de nyid mthong mdzad cing /_/yon tan rnams kyis chos byed rnams la sbyar ba ste/_/gzhan gyi lugs rnams tshar bcad nas ni skul gyur la/_/rtogs par dka' ba'i don ni rnam par shes par mdzad/_/
[\[96a.6\]]thams cad mi rtag pa dang bdag med par gsungs shing /_/srid pa rnams su bde ba cung zad ma bsrungs la/_/snyan pa'i ba dan gyen du rnam par bsgrengs pa ste/_/nga rgyal ka ba mthon po rnam par bsgyel ba mdzad/_/smad kyang rang gi thugs ni bskyod pa ma yin zhing /_/thams cad
[\[96a.7\]]la ni 'jug pa rnams la sred ma mdzad/_/rang nyid rgal zhing bying ba bsgral bar mdzad pa ste/_/zhi zhing pha rol 'khrul pa zhi bar mdzad gyur la/_/grol zhing pha rol bcings pa grol bar mdzad pa ste/_/rtogs shing pha rol rmongs pas rtogs par mdzad pa'o/_/thub pa thub pas tshul dang
[\[96b\]]
[\[96b.1\]]tshul min mkhyen 'di des/_/sems can rnams ni yang dag gtam gyis rjes bzung nas/_/tshul min la dga' tshul min 'byung po rnams la ni/_/bskal pa 'jig pa'i tshe na chos bzhin rab tu gzims/_/chu ldan sprin bzhin sa 'dzin ri bo nags tshal bzhin/_/'od ldan rgan po
[\[96b.2\]]bzhin du 'od ldan gzhon nu bzhin/_/'jig rten dag gi lta byed bcom nas 'jig rten gyi/_/lta byed nye bar phrogs nas 'gros su 'di gshegs so/_/dbang phyug dam pa gang la ltung bas me reg cing /_/gang gis mchog tu zhi ba'i lam ni brnyes pa ste/_/zhi ba brnyes pa de ni gus
[\[96b.3\]]pas mthong nas su/_/de ring 'jig rten gnyen 'dun med cing rgud pa 'dra/_/'joms par 'dod cing stobs ni rab zhugs bdud kyang ni/_/sde dang bcas pas gang ni thub par ma nus pa/_/'joms par 'dod cing stobs zhugs bdud kyis de ring ni/_/de ni dus kyi sbyor las 'joms
[\[96b.4\]]par nus par gyur/_/'byung po rnams ni thams cad rnams ni 'dus pa rnams/_/sdug bsngal rnams kyis zil non lha dang bcas pa rnams/_/'khor ba'i 'jigs pa gang rnams zad pa ma yin zhing /_/de ltar mchog tu mya ngan 'das pa thob ma yin/_/skye dgu rnams kyi snang mdzad
[\[96b.5\]]gang gis 'jig rten ni/_/nye bar skye ba me long bzhin du gzigs pa ste/_/rgyang ring du'am nye bar mtho ris su'am mthar/_/lha yi rna bas sgra ni rnam par thos pa'o/_/bar snang dag la skar ma'i khang par 'dzegs pa ste/_/sa la rab tu zhugs kyang theg pa ma yin zhing /_/chu la rab
[\[96b.6\]]tu gshegs kyang nub pa ma yin la/_/sku yis rnam par 'gyur ba mang po rnams mdzad do/_/de rnams de rnams gnas rnams lam 'gros lam na bzhin/_/gang gis skye ba du ma rnams kyang dran pa ste/_/yid kyis pha rol rnams kyi yid kyi spyod pa rnams/_/dbang po las 'das sna
[\[96b.7\]]tshogs rnams kyang mkhyen ba'o/_/thams cad mnyam par rab zhugs thams cad mkhyen pa des/_/zag pa thams cad bcad cing bya ba thams cad mdzad/_/ye shes kyis ni nyon mongs thams cad rnam spangs nas/_/ye shes de nyid kun nas brnyes nas gzims par gyur/_/skyes bu
[\[97a\]]
[\[97a.1\]]rnams kyi rno ba'i sems rnams btul ba ste/_/rno ba ma yin blo rnams rim gyis drag par mdzad/_/rigs las chos kyi nyes pa spang bar mdzad pa ste/_/'chi med ched du chos ni su yis ston par 'gyur/_/rten dang bral ba'i 'jig rten nyam thag pa la
[\[97a.2\]]ni/_/zhi ba'i ched du chos kyi 'thor ma su yis ster/_/thugs rje'i bdag nyid ldan la rang gi don mdzad nas/_/gzhan gyi nyon mongs dra ba su yis 'byed par 'gyur/_/'khor ba'i rgya mtshor gzhol ba'i 'jig rten dag gi ni/_/zhi ba'i ched du ye shes dam pa su yis smra/_/shes
[\[97a.3\]]pa med par gzhol ba'i 'jig rten dag gi ni/_/dge ba'i ched du ye shes dam pa su yis smra/_/ji ltar nyin mor byed pa 'od zer med pa dang /_/ji ltar chu bo sin d+hu 'bab pa med pa dang /_/sa bdag rgyal srid dang ni rnam par bral ba'am/_/de phyir 'jig rten 'jig rten mkhyen
[\[97a.4\]]pas rnam par dman/_/blo yis rig pa bzhin du bde bas dbyangs bzhin du/_/dpal gyis mi skyong bzhin du bzod pas chos bzhin du/_/de bzhin skyes bu mchog gis rnam par dman pa ni/_/'gro ba de ni yod pa dang ni med pa nyid/_/ji ltar kha lo sgyur bas shing rta dor ba
[\[97a.5\]]dang /_/skya ba 'dzin pas gru dang tshul gyis sde dang ni/_/tshong dpon gyis ni tshong pa sman pas nad pa ste/_/de bzhin 'jig rten bde bar gshegs pas rnam par sman/_/dbyar tha dang ni ston rar mkha' la sprin med na/_/rlung gis kyang ni mkha' la bsnyen pa med pa na/_/'tsho bar
[\[97a.6\]]'dod pa rnams kyi sdug bsngal ji lta ba/_/de ltar thar 'dod rnams kyi nga ni nyam thag 'di/_/de ltar dam pa'i don mdzad dgra bcom yin na yang /_/byed pa shes pa nyid kyis bla ma la zhugs pa/_/de ni chags bral yin kyang srid pa'i skyon rnams dang /_/ston pa'i yon tan rnams
[\[97a.7\]]ni mang po rnams smras so/_/de nas chags bral min rnams mchi ma 'thon pa ste/_/brtan pa btang nas dge slong tshogs ni mya ngan dang /_/'jig rten 'god pa'i bdag nyid can zhes byar bzung nas/_/bya ba'i 'khor lo rnams ni brtan las ma g.yos so/_/de nas dus kyi dbang gis
[\[97b\]]
[\[97b.1\]]gyad rnams kyis thos nas/_/gus pa'i dbang gis skyen par 'thon zhing song ba ste/_/khra yi stobs kyis zil mnan khrung khrung rnams bzhin du/_/kyi hud 'o brgyal zhes ni nyam thag 'thon pa'o/_/mun pa rab tu rgyas phyir thub pa rab gzims pa/_/nyi ma 'od med bzhin du de
[\[97b.2\]]rnams kyis mthong nas/_/seng ges khyu mchog rmugs tsha ba lang rnams bzhin du/_/gus pas drag tu cho nges btab cing ngus pa'o/_/chos dga' chos kyi bla ma rab tu zhi ba na/_/gus pas ji lta ba dang bsam pa ji lta bar/_/'o dod 'bod cing mchi mas mig bcom de
[\[97b.3\]]rnams kyi/_/dpal ldan dam pa 'ga' zhig 'di ni smras pa'o/_/gang zhig gson pa'i 'jig rten gnyid tshe rab sad pa/_/'di de mthar thug gzims mal la ni gzims pa ste/_/chos ni rnam par 'dzin pa'i rgyal mtshan 'di de ni/_/mchod sbyin mtha' na dbang po'i rgyal
[\[97b.4\]]mtshan bzhin du btul/_/de bzhin gshegs pa'i nyi ma nges par blo gsal zhing /_/brtson 'grus tshad gdung ye shes 'od zer stong ldan pa/_/nub par gyur tshe mi shes mun pa rnams bcom nas/_/'jig rten dag na slar yang mun pa 'di mdzad do/_/'das dang ma 'ongs
[\[97b.5\]]pa dang da ltar gzigs nas su/_/da ni nges par 'jig rten mig ni sgrib pa ste/_/sdug bsngal rgya mtsho chen po rgod pa'i dba' rlabs las/_/'dren mdzad zam pa 'di ni nges par de ni rgud/_/de ltar 'di na kha cig snying rje bar zlos shing /_/gzhan rnams shing rta'i rta rnams dud
[\[97b.6\]]pa bzhin du sems/_/gzhan rnams skad bton gzhan rnams sa la 'gyel ba ste/_/bya ba de rnams de rnams sems can dbang gis byas/_/de nas dus su gser gyis spras shing sna tshogs pa/_/mche ba rin thang chen po longs ma spyad pa'i khyogs/_/gyad rnams ngu bzhin
[\[97b.7\]]drang srong la ni glang chen gyi/_/lag pa dang mtshungs lag pa rnams ni btsugs pa'o/_/de nas dus dang mthun pa'i cho ga byas nas su/_/de la phreng ba yid 'ong rnam pa sna tshogs dang /_/dri mchog dam pa rnams kyis de rnams kyis mchod cing /_/de nas dga' dang gus pas
[\[98a\]]
[\[98a.1\]]mtha' dag bzung ba'o/_/de nas shing gzhon lus can gzhon nu ma rnams kyis/_/gdu bu rab 'khrol zangs mdog lag pa rnams kyis ni/_/glog gi 'phan rnams dag gis sprin ni dkar po bzhin/_/'di la rin thang mchog gi bla re bzung ba'o/_/de bzhin
[\[98a.2\]]mi rnams kha cig dag gis gdugs rnams ni/_/phreng ba dkar po ldan rnams kun nas bzung ba ste/_/kha cig dag gis gser gyi yo byad dang ldan pa'i/_/rnga yab dkar po rnams ni rnam par g.yabs pa'o/_/de nas khyu mchog rnams kyis bzhin du ngal ba yis/_/mig
[\[98a.3\]]dmar gyad rnams dag gis khyogs ni bzung ba ste/_/sil snyan rnams ni rna ba'i yid du 'ong ba rnams/_/dbyar dus chu gter bzhin du mkha' la rab tu grags/_/phyogs kyi glang po'i dbang po rnams kyi bskul ba yis/_/mdzes pa dang ni rtsub 'gyur shing rnams las bzhin du/_/me tog
[\[98a.4\]]pad+ma la sogs de rnams de rnams ni/_/lha yi me tog rnams ni lha nas lhung bar gyur/_/dbang po'i glang po las skyes glang po che rnams kyis/_/nor gnas snying po'i chu skyes pad+ma rnams dang ni/_/man dA ra yi me tog 'dab bcas chags pa rnams/_/chu thigs zer mas 'thor
[\[98a.5\]]ba rnams kyis mngon bar 'thor/_/de nas dga' ba'i tshal skyes lus mchog ldan pa yi/_/tsan+dan dmar po'i ro ni rnam par dul ba dang /_/'bad pas ma bsgrubs bgo ba rnams ni dkar po rnams/_/dri za'i bu mo rnams kyis yang dag 'thor ba'o/_/rab tu g.yo ba'i ba dan rnams ni
[\[98a.6\]]bzung ba ste/_/phreng ba rnam pa sna tshogs rnams kyis bkram pa ste/_/sil snyan rgya chen rnams kyis rjes su 'gro ba ste/_/zhi ba'i ched du zhi ba'i lam las khyogs te drangs/_/gus pa dang ldan gyad rnams kyis de yongs bzung nas/_/thub pa'i mthu las lan brgyar mngon
[\[98a.7\]]par phyag 'tshal zhing /_/de yi rnam par nyams las kun nas ngu ba ste/_/grong khyer gyi ni dbus nas yongs su drangs pa'o/_/klu yi sgo nas zhugs te phyi rol byung nas ni/_/chu bo gser ldan zhes pa yang dag rgal nas su/_/cod pan zhes bya'i mchod rten gyi ni rtsa ba ru/_/grags
[\[98b\]]
[\[98b.1\]]pas bsags phyir bsags pa de rnams kyis byas so/_/de nas shun pa 'dab ma dri bzangs a ka ru/_/tsan+dan e la klu rnams kyis bsags bsags pa ru/_/mya ngan las ni sbrul bzhin dbugs rgyu de rnams ni/_/brtan min mig can rnams kyis thub pa'i sku bzhus so/_/
[\[98b.2\]]de nas lan gsum bkod kyang me yi sgron ma yis/_/de tshe drang srong chen po'i bsags pa ma 'bar te/_/bag med ldan pa gzhu ni rnam par 'khrugs pa yis/_/mda' ni rang bzhin sa yi bdag po'i dpal bzhin no/_/lam dag tu ni rnam par 'ong ba'i 'od srungs ni/_/rnam
[\[98b.3\]]par dag pa'i sems kyis sems ni gyur pa ste/_/bcom ldan 'das kyi sku gdung tshang ba lta 'dod de/_/gang gi mthu las me yi 'bar ba ma yin no/_/de nas de tshe bla ma blta ba'i don du ni/_/der ni dge slong skyen par nye bar song ba na/_/thub pa mchog la rab tu btud pa byas pa na/_/
[\[98b.4\]]de ma thag tu me ni rang nyid 'bar bar gyur/_/nyon mongs rnams kyis ma tshig thub pa'i sku gdung la/_/pags pa sha dang spu dang cha shas rnams tshig nas/_/mar dang rlung dang bud shing yongs su rgyas na yang /_/me yis rus pa tshig par nus pa ma yin no/_/de nas bdag nyid chen
[\[98b.5\]]po 'das pa'i de rnams ni/_/chu mchog gis ni dang bar byas nas dus su ni/_/mngon par bstod cing gyad rnams dag gis grong khyer du/_/gser gyi bum pa rnams kyis rab tu spyan drangs so/_/'di ni ri bo chen po'i rin chen khams bzhin no/_/dge legs gang ba chen po rnams ni
[\[98b.6\]]'dzin pa ste/_/mtho ris dag na lha yi gtso bo'i khams bzhin du/_/khams ni me yis log par sbyor ba ma yin nyid/_/byams pas yongs su rnam par bsgoms pa 'di rnams ni/_/'dod chags me yis tshig pas rnam par spangs pa ste/_/de yi gus pa'i dbang gis gzung
[\[98b.7\]]ba'i gdung rus rnams/_/bsil ba yin kyang bdag cag rnams kyi yid rnams bsregs/_/sred pa 'joms mdzad gang gi mthu las khyab 'jug gi_/mkha' lding gis kyang khur bar nus pa ma yin pa/_/'jig rten dag na mtshungs med de yi rus pa rnams/_/mi rus gyur
[\[99a\]]
[\[99a.1\]]pa kho bo cag gis khur bar gyis/_/e ma 'jig rten chos ni nges par stobs ldan te/_/chos la nus kyang nus pas gang gis ma bzlog cing /_/gang zhig snyan pas 'gro ba mtha' dag khyab pa ste/_/de yi sku yi cha shas 'di ni bum par gnas/_/gang zhig bdag gi snang bas nyi ma gzhan snang zhing /_/de yi
[\[99a.2\]]sa ni snang bas rnam par mdzad pa ste/_/gser gyi mdog dang ldan pa de yi sku lus ni/_/me rnams kyis ni rus pa lhag mar byas pa'o/_/gang gis nyon mongs ri bo rgyas pa rnams phye ste/_/sdug bsngal thob pa na yang bstan pa ma phye zhing /_/sdug bsngal mtha' dag rnams ni bkag par gyur pa ste/_/drang srong de yi sku lus
[\[99a.3\]]me yis bsregs pa'o/_/g.yul du dgra bo rnams kyis mchi ma phyung nas su/_/skyabs 'ongs rnams kyi mchi ma rnam par btul nas su/_/sdug pa na yang mchi ma bstan pas ma bton pa/_/lam du mchi ma 'thon zhing de rnams rnam par zlos/_/de rnams nga rgyal ldan zhing lag pa stobs dang ldan na yang /_/de ltar
[\[99a.4\]]mya ngan byed cing nags bzhin grong khyer der zhugs shing /_/lam rnams su ni gdung de rnams ni skye bos mchod pa ste/_/mchod pa'i don du gzhal yas khang par mdzes par byas pa'o/_/sangs rgyas kyi spyod pa zhes bya ba'i snyan dngags chen po las/_/mya ngan las 'da' ba bsngags pa'i le'u ste nyi shu rtsa bdun pa'o//_//
[\[99a.5\]]ji lta ba bzhin nyin zhag 'ga' zhig de rnams kyis/_/de rnams mchod pa dam pa rnams kyis mchod pa ste/_/chab 'og rgyal phran pho nya bdun rnams rim gyis ni/_/de yi ched du grong khyer der ni nye bar 'ongs/_/de nas de'i tshe gang rnams thos nas dus su ni/_/nga rgyal las dang de yi gus pa'i dbang las ni/_/
[\[99a.6\]]gyad rnams 'thab mo la yang nges par song ba ste/_/sbyin pa la ni yid rnams byas pa ma yin no/_/de nas de dag rnams kyis rnam gzhag 'di rtogs nas/_/rlung bdun bzhin du mi dbang bdun po de rnams ni/_/gyen du zhugs pa'i gang gA'i shugs 'dra stobs tshogs ni/_/shin tu drag po rnams kyis ku sha
[\[99a.7\]]zhes byar 'ongs/_/de nas grong ba'i skye bo nags mtha' nas skyen par/_/mi skyong de dag rnams kyi mgyogs 'gro'i sgra yis ni/_/khros pa las ni mgo bo rnams la bzung ba bzhin/_/'jigs pas rgyas pa'i gdong rnams grong khyer la zhugs so/_/de nas mi skyong de rnams grong khyer de bkag nas/_/glang
[\[99b\]]
[\[99b.1\]]po'i dbang po rnams bcings rtsed mo'i nags rnams su/_/gyad mchog rnams kyis mi mthun spyad du gyur pa rnams/_/rigs kyi rjes mthun cha lugs ldan rnams la gsos so/_/de nas mda' yab mdzes shing ring pa'i smin ma de/_/sgo yi mig ni rnam par btsums shing grong khyer de/_/mi dga' ba dang 'dus pa'i yan
[\[99b.2\]]lag ma bzhin du/_/dpung pa'i khyogs ni bteg pa nyam thag par gyur to/_/rgyal po bdun po rnams ni bya ba gcig pa ste/_/dpal gyis 'bar zhing shugs kyis 'phro ba rnams kyis ni/_/mnyam du dus gcig la ni gza' bdun rnams kyi ni/_/'jigs pa dang bcas nam mkha' bzhin du sa gyur to/_/
[\[99b.3\]]sna rnams gnyis 'thung myos pa'i chang dri rnams kyis dang /_/mig rnams dpung gis bsnun pa'i rdul rnams dag gis dang /_/rna ba rnams ni rta glang rnga yi dbyangs rnams kyis/_/mi mo'i skye bo yi yang der ni bcom par gyur/_/de nas skyogs rnams nang du khu ba 'bab pa ni/_/mdun du bdar rnams bsdogs byas
[\[99b.4\]]rta pa'i tshogs rnams dang /_/glang po rnams kyis yongs bskor sgo ni phyed bkag ste/_/'gegs shing g.yul la phyogs rnams kyis byas so/_/de nas shag ti ral gri mda' lag grong khyer pa/_/skrag pas da ni dpa' bas ngo tsha btang ba rnams/_/khra rnams bzhin du dgra bo rnams la lta bzhin du/_/nye ba'i 'thab ra rnams su kun
[\[99b.5\]]nas gnas pa'o/_/brtan min ldan pa kha cig 'o dod 'bod pa ste/_/de bzhin gzhan rnams tshogs nas dung ni rab tu sgrogs/_/drag tu dregs rnams kha cig rab tu 'phen pa ste/_/de bzhin gzhan rnams ral gri sngon po rnams 'debs so/_/de nas rgyal ba'i ched du gyad rnams 'thab 'dod cing /_/gyad rnams bzhin du mtshan rnams sgrogs
[\[99b.6\]]pa mthong nas ni/_/g.yul 'gyed yan lag ma rnams dag gi sems rnams dang /_/sman rnams dang mnyam mchod yon rnams ni g.yos par gyur/_/g.yul der thog mar 'gro bar 'dod pa'i bu la ni/_/yul 'gyed yan lag ma rnams der ni yongs 'dar zhing /_/go cha bcings nas zhi ba'i shes pa byed pa ste/_/sems khral gdong
[\[99b.7\]]rnams mchi ma bton pa ma yin no/_/sems khral gdong las gzhan rnams ri dwags mo bzhin du/_/khyim thab 'gro bar 'dod pa'i gzhu la 'phyangs pa ste/_/gang gi gdong ni 'thab la dpa' ba de mthong nas/_/bcings pa'i 'phro spong song ba ma yin gnas ma yin/_/bum pa'i nang du yang dag bkag pa'i sbrul rnams bzhin/_/stobs
[\[100a\]]
[\[100a.1\]]kyis de ltar rab tu 'phro ba de rnams ni/_/de ltar rnam par gzhag pa'i gyad rnams mthong nas ni/_/mi dbang rnams kyis g.yul gyi ched du blo bsams so/_/shing rta glang po rta dang rkang thang dregs pa ni/_/g.yul la kun nas nye bar gzhol ba mthong nas ni/_/
[\[100a.2\]]mkhas pa nyid kyis dang ni mdza' bo nyid kyis ni/_/gnyis skyes bre bos tshig ni 'di skad ces smras so/_/g.yul du dgra bo rnams kyi srog dang dregs pa ni/_/khyed cag rnams kyi mda' yis 'joms par nus pa ste/_/rdzod pa tha dad gnas rnams bde bar
[\[100a.3\]]mi nus na/_/pha rol bya ba gcig pa rnams ni smos ci dgos/_/ci ste kun nas bkag pas pha rol 'joms pa la/_/blo ni byas rnams de ni rnam par zlog mdzod dang /_/nyes pa med pa'i grong pa'i skye bo 'gegs pa yi/_/gtse bar byed pa de ni chos ni ci zhig yin/_/dong du zhugs
[\[100a.4\]]pa'i nag po'i sbrul rnams bgrod pa ni/_/gcig la gnas pa rnams kyis dus su rmugs pa bzhin/_/bkag nas rgyal ba mtha' gcig yod pa ma yin zhing /_/brgya la bkag pa rnams kyis rgyal ba 'thob par 'gyur/_/grong gi nang du bkag pa'i gtad rnams
[\[100a.5\]]zhugs pa rnams/_/yid dang ldan pa nyid las mi rnams kyis thos nas/_/bsreg bya rnams kyis 'thor ba'i chung ngu'i me bzhin du/_/gzi brjid dman kyang legs pa chen por 'gro bar 'gyur/_/chos kyi bdag nyid can rnams grong du bkag na yang /_/'joms 'dod
[\[100a.6\]]thob pa rnams ni dka' thub [(]gyis [,]kyis [)]gtor te/_/dpung ni zad par gyur kyang kA sha'i grong khyer du/_/lag pa sgra byed chos kyi stobs las rnam par rgyal/_/snyan grags ched dam yul ni 'thob pa'i ched du sa/_/mtha' dag gang rnams kyis kyang mngon par thob pa ste/_/ba lang
[\[100a.7\]]rnams kyis chu gnas nas chu 'thungs nas bzhin/_/bor nas nor 'dzin bdag po de rnams sa la song /_/de phyir chos dang don ni yang dag mthong nas su/_/khyed cag rnams kyis zhi bas 'bad pa mdzod cig dang /_/mda' yis 'pham pa rnams ni slar yang 'bar ba ste/_zhi bas
[\[100b\]]
[\[100b.1\]]'pham pa rnams kyi rnam 'gyur yod ma yin/_/'di kun khyed cag rnams kyi tshad ma ma yin te/_/khyed kyi stobs kyi dgra yi stobs las 'gro bar nus/_/shAkya thub pa gang la mchod par blo yod na/_/de nyid kyi ni gsung la bzod pas bsnyen mdzod cig_/de skad ces sogs 'dod pa
[\[100b.2\]]rnam par nges pa ni/_/bram ze'i drang pos dang ni rab tu dga' ba yis/_/rgyal po yin yang rjes su bstan nas legs pa des/_/dge legs smras shing de nas de rnams kyis smras so/_/dus dang sbyar te mkhas shing phan la bshes kyis ni/_/tshig gang 'di de khyed kyis rnam par smras pa ste/_/
[\[100b.3\]]chos la dga' ba nyid dang stobs la brten pa las/_/rgyal po rnams kyis bsam pa nges par shes par mdzod/_/'dod pa'i phyir dang khro phyir stobs phyir 'chi ba'i phyir/_/phal che bar ni bya bar song zhing 'gro ba ste/_/mngon pa'i nga rgyal dang bcas kho bo cag rnams kyis/_/sangs rgyas nyid la
[\[100b.4\]]mchod pa la ni gzhu rnams bzung /_/nga rgyal don du mchod yon blangs la rtsod pa ni/_/byis pa skyong dang drag po dag gis khyab 'jug byung /_/nga rgyal spang phyir mchod pa'i don du nged rnams kyis/_/tshe rnams dag kyang 'dor bar mi bgyi gang las yin/_/bu mo la ni sa skyong dag gi rgyal
[\[100b.5\]]po rnams/_/gtum po long byed rnams ni rtsod par song ba ste/_/'dod pa 'joms phyir mchod pa'i don du nged rnams kyis/_/tshe rnams dag kyang 'dor bar mi bgyid gang las yin/_/rgyal rigs zad phyir drang srong drag tu khros pa ni/_/ngan spong bu yis g.yul du mtshon rnams bzung
[\[100b.6\]]ba ste/_/khro ba 'joms phyir mchod pa'i don du nged rnams kyis/_/tshe rnams dag kyang 'dor bar mi bgyid gang las yin/_/lha mo sI tar mngon brjod 'chi ba yongs bzung nas/_/srin po shin tu dregs pa yang ni nyams pa ste/_/yongs 'dzin spong phyir mchod pa don du nged rnams
[\[100b.7\]]kyis/_/tshe rnams dag kyang 'dor bar mi bgyid gang las yin/_/e Di lam ni pa ka zhes ni dgra 'phel zhing /_/rgyal rigs bye ba rnams ni de ltar nyams pa ste/_/rmongs mun gtor phyir mchod pa'i don du nged rnams kyis/_/tshe rnams dag kyang 'dor bar mi bgyid gang las yin/_/
[\[101a\]]
[\[101a.1\]]de skad ces sogs 'jig rten dag na 'thab mo ni/_/skyon las skyes pa mang po rnams ni byung gyur te/_/ston pa bla na med pa'i gus pas mchi ba dang /_/bcas pa yin kyang 'thab mo mi bgyid gang las yin/_/de lta na yang bdag cag rnams kyi nges pa 'di/_/
[\[101a.2\]]khyed kyi pho nyar gyur cig skyen par gshegs mdzod la/_/ji ltar don ni 'thab mo min pas 'grub pa cig_/de ltar bdag nyid kun gyis 'bad pa gyis mdzod cig_/khyed kyis chos ldan tshig rnams kyis ni nged cag rnams/_/'thab par 'dod cing mda' yi mche ba rnon po can/_/
[\[101a.3\]]nang du rab tu 'phel ba'i dug ni 'thungs pa rnams/_/sngags rnams kyis ni sbrul rnams bzhin du bkag pa'o/_/de ltar bgyi zhes rgyal po rnams kyi tshig bzung nas/_/bram ze de ni grong khyer de la rab zhugs shing /_/ji ltar rim gyis gyad rnams dag ni mthong ba ste/_/mthong nas
[\[101a.4\]]dus su tshig ni 'di skad ces smras so/_/gzhu rnams lag na gnas pa'i mi dbang 'di rnams ni/_/nyi ltar byi dor go cha 'bar rnams kyis/_/khyed cag rnams kyis grong 'dir nges par ro myang zhing /_/seng ge bzhin du rnam par 'gying zhing gnas pa'o/_/de rnams kyi ni shubs su bkod
[\[101a.5\]]pa'i ral gri dang /_/gser gyi rgyab ldan gzhu rnams nges par rtogs pa ste/_/grub pa'i chos dran nas ni chos min gyis 'jigs shing /_/zhu ba gsol bar byed de g.yul la 'jigs rnams min/_/de rnams mngon par 'ongs rnams sa yi phyir min zhing /_/nor phyir ma yin
[\[101a.6\]]rgyags phyir ma yin dgra phyir min/_/thub pa'i gus pas nged cag rnams kyi zhe sa 'di/_/de phyir khyed cag rnams kyi bya bas bkur sti mdzad/_/thub pa de la khyed cag gi dang nged cag gi_/bla ma nyid du mnyam ste 'di las ngal ba 'di/_/de phyir spun gyi tshogs ni 'dus nas
[\[101a.7\]]'ongs pa ste/_/bla ma'i gdung rnams mchod pa la ni bya ba gcig_/ji ltar chos kyi cho ga la ni ser sna nyid/_/nor rnams la ni ser sna de ltar skyon ma yin/_/ser sna smra ba nges pa nyid du skyon yin zhing /_/skyon ni chos kyi dgra bor gyur pa nyid yin no/_/gal te mi sbyin par ni khyed
[\[101b\]]
[\[101b.1\]]rnams kyis ngas na/_/rdzong nas 'thon nas 'gron po rnams la bsnyen par mdzod/_/gang rnams kyis stobs mnga' rnams ma yin sgo glegs rnams/_/de rnams rigs su skyes pa'i rgyal rigs ma yin no/_/byams pa dang ni gzi brjid ston par byed bzhin du/_/mi dbang rnams
[\[101b.2\]]kyis khyed cag rnams la de skad smras/_/bdag gi smra 'dod gang yang rang gis rtogs nas su/_/dga' las bdag gi de ni khyed cag rnams kyis nyon/_/'ga' zhig rtsod pa dge ba ma yin chos min te/_/rnam par 'gras par ma 'gro zhi ba bsnyen par mdzod/_/thub pa des ni bzod
[\[101b.3\]]pa rab tu bsngags pa ste/_/gang gis gus pas me ni kun nas 'phel bar 'gyur/_/nor dang 'dod pa dag gi gcig gi ched du ni/_/rnam par rtsod pa tshul ni nye bar 'gyur ba ste/_/chos kyi ched du slar yang 'phags par gyur pa ni/_/zhi ba dang ni dgra bo rnam par rtsod par smra/_/gang zhig nye
[\[101b.4\]]bar zhi zhing byams pa'i thugs kyis ni/_/sems can thams cad rnams la brtse ba gsungs pa ste/_/thugs rje chen po mnga' ba de la mchod pa ni/_/'tshe ba byas nas bdag gi lugs dang mtshungs ma yin/_/de phyir gdung ni rab tu sbyin las 'di rnams la/_/grags pa dang ni chos kyis
[\[101b.5\]]yang dag bgo ba mdzod/_/de ltar gyur na khyed kyis rtsod min de dag dang /_/de dag gis kyang chos dang grags pa 'thob par 'gyur/_/chos ldan skyes bu rnams kyis chos las g.yos pa ni/_/chos la 'bad pa las kyang nged rnams kyis sbyor na/_/gang bdag rnams kyis gzhan dag chos la sbyor
[\[101b.6\]]byed pa/_/de dag rnams kyis chos ni gnas pa'i ched du 'jug_/drang srong dam pa mchog gis chos kyi sbyin pa ni/_/sbyin pa thams cad kyi ni khyad par 'phags par gsungs/_/gang zhig la las nor la sbyor bar byed pa ste/_/chos kyi sbyin pa po ni rnam par bsags pa yin/_/de nas
[\[101b.7\]]snyan grags dang ni bde ba 'dren pa dang /_/chos kyi tshig ni de las nye bar thob nas ni/_/ngo tsha dang bcas phan tshun lta ba de rnams kyis/_/bre bo'i rigs mnyam bram ze la ni smras pa'o/_/e ma mdza' bo'i dge la khyod kyis nges pa ste/_/yon tan rnams la bram ze'i rjes su mthun pas
[\[102a\]]
[\[102a.1\]]chags/_/lam gzhan gyis ni 'khrul ba'i rta ngan rnams bzhin du/_/gang gis legs par bsnyen pa'i lam la bkod par 'gyur/_/ji ltar smras pa de ltar de ni ldan 'gyur zhing /_/brtse zhing mnyen pa'i tshig 'di 'dzin par rigs pa ste/_/mdza' bo'i skye bo'i tshig la
[\[102a.2\]]shin tu 'das nas su/_/phyi nas sdug bsngal nyid du lhung rnams mya ngan 'gyur/_/de nas 'gro ba'i khams rig gdung ni gyad rnams kyis/_/de rnams brgyad du gus pas yon tan las bgos so/_/de nas rang nyid kyis ni cha shas bzung nas ni/_/bdun po so so so sor gzhan rnams la byin to/_/
[\[102a.3\]]gyad rnams dag gis mngon mchod sa skyong de rnams kyang /_/dga' zhing don byas rnams ni rang yul rnams su gshegs/_/de nas drang srong gis gdung de rnams cho ga bzhin/_/rang grong rnams su mchod rten rab gnas rnams de byas/_/de nas rang gi yul du thub pa'i mchod rten ni/_/byed 'dod
[\[102a.4\]]bre bos so sor bgos pa'i bum pa blangs/_/sol ba lhag ma rnams kyang pi sa la zhes pa'i/_/gus pas rjes su rab ldan rnams kyis bslangs par gyur/_/de nas gdung gi snying po can gyi sngon du brgyad/_/brag ri dkar po dang mtshungs mchod rten rnams gyur zhing /_/de yi bum pas
[\[102a.5\]]bsnyen pa bram ze'i dgu pa ste/_/sol ba'i snying po dang ldan bcu pa byung bar gyur/_/thub pa'i mchod rten sna tshogs ba dan g.yo ba rnams/_/ti se'i gangs ri'i rtse mo dang mtshungs de rnams la/_/rang gi skye bo dang bcas mi skyong de rnams dang /_/skye dgu dang bcas bram ze rnams kyis
[\[102a.6\]]sa na mchod/_/phreng ba mngon sbyar rnams dang dri bzangs mchog rnams dang /_/phreng ba dge ba rnams dang sil snyan dbyangs rnams kyis/_/mchod pa dam pa mi skyong de rnams de rnams kyis/_/rgyal ba'i gdung ni 'dzin pa de rnams la byas so/_/de nas dus su dgra bcom rnams kyi lnga brgya
[\[102a.7\]]rnams/_/ri bo lngas mtshan grong khyer du ni yongs 'dus nas/_/slar yang ji lta ba bzhin chos ni gnas pa'i phyir/_/thub pa'i gsung ni ri yi logs su yang dag bsdus/_/gnas skabs kun du drang srong che las thos pa ni/_/kun dga' bo nyid yin zhes nges par gyur pa yi/_/dge
[\[102b\]]
[\[102b.1\]]slong de rnams kyis ni 'dus pa mthun pa ru/_/gsung bar zhu zhes lus 'phags thub pa la zhus so/_/de nas de dag rnams kyi dbus su de bzhugs nas/_/smra ba rnams kyi mchog gis ji ltar gsungs pa'i tshig_/gang du gang la gang gi tshe na gang zhig dang /_/'di skad bdag
[\[102b.2\]]gis 'di ni thos zhes gsungs par gyur/_/de phyir dgra bcom rnams kyis rjes su bcings pa des/_/thub pa chen po'i chos kyi bstan bcos gnas pa ste/_/gang zhig 'bad pas yang dag rab tu thob pa ni/_/mya ngan 'das shing 'da' la mya ngan 'da' bar 'gyur/_/dgra bo khengs
[\[102b.3\]]pa rnams kyi mya ngan ster ba po/_/skye dgu sdug bsngal rnams kyi mya ngan gcod pa po/_/me tog 'bras ldan mya ngan med ltar blta na sdug_/dus su de gus sa bdag mya ngan med pa byung /_/'phags pa mau rgya'i dpal des skye dgur phan don du/_/'jig rten kun la mchod rten mtshan ma
[\[102b.4\]]byed du bcug_/gtum po mya ngan med nyid thob nas sa la ni/_/chos rgyal mya ngan med nyid las de thob par gyur/_/mngon du byas pa'i mchod rten bdun po de rnams las/_/drang srong de yi gdung rnams mau rgya des blangs nas/_/dpal ldan mchod rten ston ka'i sprin gyi 'od rnams kyi/_/
[\[102b.5\]]stong phrag brgyad cur babs pa dus su zhag gis byas/_/dga' byed grong gnas mchod rten brgyad pa dang po ni/_/de yi dus su gus ldan klu rnams kyis bsrungs te/_/de phyir gdung rnams thob pa ma yin rgyal po des/_/der byas pa la ma dad rgya chen gyur pa'o/_/de'i phyir yid kyis
[\[102b.6\]]dgra bo 'bras bu rnams la ni/_/kun nas gnas shing g.yo ba'i dpal ni bsrungs na yang /_/mi skyong des ni ngur smrig gon pa las gzhan du/_/lta ba rnam par dag cing 'bras bu dang po thob/_/de las gzhan du gzhan gyis thub pa'i mchod pa ni/_/gang gis byas shing byed la byed
[\[102b.7\]]par 'gyur ba ste/_/dam pa'i skye bos bsnyen pa'i 'bras bu bla na med/_/de yis thob cing 'thob la 'thob par 'gyur ba nyid/_/drang srong bzhugs pa la ni mchod pa sbyar nas sam/_/yongs su mya ngan 'das pa'i gdung la phyag byas nas/_/yid kyi dang ba mnyam na 'bras bu mnyam pa
[\[103a\]]
[\[103a.1\]]ste/_/sangs rgyas yon tan rnams ni mkhas rnams shes par mdzod/_/de phyir rtag tu mchog gi chos ni mkhyen pa'o/_/mchog tu mi 'gyur 'pho ba med pa brnyes ldan pa/_/brtse ba dang bcas thub pa blo gros chen po ni/_/mchod 'os mchog la mchod la dam
[\[103a.2\]]pa 'ongs pa'o/_/mchog tu thugs rje dang ldan mchog gi thugs mkhyen pa/_/gzhan la phan phyir mchog tu ngal bar byon pa de/_/mdzad pa mkhyen pa nyid kyis dam pa mkhas rnams kyi/_/'di na gtang rag mchod pa gang phyir 'os ma yin/_/sa na 'chi dang rga ba dang mnyam
[\[103a.3\]]'jigs pa dang /_/mtho ris dag na 'pho ba dang mnyam yod min te/_/'gro ba'i de gnyis mkhyen nas gang zhig gnas pa ste/_/de phyir mchod par bya ba dam pa su 'dra yod/_/skye ba yod na bde ba min pa 'byung ba ste/_/yang srid med las shin tu bde bas bde ba med/_/de
[\[103a.4\]]ni brnyes shing gang gis 'gro la byin pa ste/_/de'i phyir mchod par bya ba dam pa su 'dra yod/_/de ltar thub pa'i skyes mchog de yi gus pa yis/_/mkhas nyid yon tan las min snyan dngags nus pas min/_/thub pa'i lung gi rjes su 'brangs nas 'di brtsams te/_/skye dgu
[\[103a.5\]]rnams kyi phan dang bde ba'i phyir gyur cig_/yul shA se ta ka'i gser mig ma'i bu dge slong slob dpon snyan dngags mkhan chen po/_/smra ba dang ldan pa phyogs su rnam par grags pa/_btsun pa rta dbyangs kyis mdzad pa'i/_sangs rgyas kyi spyod pa zhes bya ba'i snyan dngags chen po
[\[103a.6\]]las sku gdung rnam par bgo ba'i le'u ste nyi shu rtsa brgyad pa yongs su rdzogs so//_//sa stengs rgya mtsho'i mthar thug bstan pa'i bdag po mchog_/yon tan mtshungs med phul byung du ma'i gter chen po/_/mkhas pa rnams kyi bla ma skye dgu rnams kyi dpal/_/
[\[103a.7\]]bla ma dam pa chos kyi rgyal po'i bka' lung gis/_/'jig rten kun na zla bral skyes mchog de nyid kyi/_/phrin las sgrub pa snye ba'i thugs dgongs rnam dag dang /_/mi rje lha sras gung thang rgyal mo yum sras dang /_/chos la gcig tu dkar ba'i lha gcig kun dga' 'bum/_/mang yul
[\[103b\]]
[\[103b.1\]]skyi rong bzang mo yon tan skyid la sogs/_/chos ldan dam pa rnams kyis sbyin bdag bgyis pa'i ngor/_/'phags pa rta dbyangs kyis mdzad thub pa'i mdzad pa 'di/_/sa dbang bzang po dang ni blo gros rgyal pos bsgyur/_/'di bsgyur bsod nams rgyal po gang des pha ma dang /_/'gro
[\[103b.2\]]rnams lam gyi rgyal po dam pa 'dir zhugs te/_/nyes tshogs tshang tshing kun dang bdud bzhi'i rgyal po rnams/_/bcom nas chos kyi rgyal po dam pa thob par shog/_//[{D4157}]@##/_/rgya gar skad du/_bo d+hi satwa dzA ta ka s+ya d+har+m+ma gaN+DI/_bod skad du/_
[\[103b.3\]]byang chub sems dpa'i skyes pa'i rabs kyi chos kyi gaN+DI/_sangs rgyas dang byang chub sems dpa' thams cad la phyag 'tshal lo/_/rab mtho brag ri'i rtse yi yul ngos rab zhi bde ba'i longs spyod 'dug 'dug pas/_/de 'og stag mo bkres pas gnam g.yos mtha' dag phyogs
[\[103b.4\]]su mchi mar ldan zhum mig blta ba/_/bdag nyid bu yang gsad 'dod de la der ni thugs brtses rang gi lus byin mdzad pa gang /_/de ni 'jig rten gsum gyis phyag byas 'dod lha'i stobs 'joms chos kyi gaN+DI'i sgra bsgrags so/_/rab tu dbang 'byor bdag po shi ba'i mi bdag dus
[\[103b.5\]]rnams thams cad du/_/'jig rten gcig tu thugs brtses bskul te rgyas par sbyin pa'i chu yi char gyis tshim mdzad la/_/long ba'i bram zes spyan ni gcig blangs pa las gnyis ka yang ni byin par 'gyur/_/rang dga'i mchog brnyes des ni srid pa gsum po'i 'jigs bcom
[\[103b.6\]]chos kyi gaN+DI'i sgra bsgrags so/_/grong khyer 'dir ni dman pa'i gla mis rang nyid zas bcad don gnyer rang sangs rgyas zhig la/_/lhad zan changs pas yang dag bkur byas mchod pa de yis grong khyer der ni ko sa la'i/_/dbang phyug nyid thob dge ba yongs gyur rmad du byung ba'i rgyal
[\[103b.7\]]por gyur te de la 'dir/_/'jig rten gsum du ngo mtshar sgra bsgrags 'dir ni thub pa'i chos kyi gaN+DI'i sgra bsgrags so/_/bsod snyoms don gnyer 'dod chags bral la bdag nyid sngon skyid bsod snyoms sbyin pa las/_/rab tu rab 'jigs dmyal ba sprul te mngon par log brjod lha
[\[104a\]]
[\[104a.1\]]yi bu yis bkag pa las/_/de dag ma mnyan dmyal skyes pad+ma'i sdong bu mdzes la rim gyis gom pa dor nas ni/_/de 'dir bdud las rgyal gyur lha mi'i bla ma de yi chos kyi gaN+DI'i sgra bsgrags so/_/sbyin la goms pas rab tu phul byung mtha' dag rtog
[\[104a.2\]]pa'i tshong dpon gang gi nor/_/lha yi dbang po de yi nor sbas na yang zad par ma nus de ni sbyin pa'i chos dang ldan/_/'di ltar des ni phongs pa zil mnan nyams par byed bcom pa de yi/_/nyon mongs rab zad stobs bcu'i stobs mda' ston pa'i chos kyi gaN+DI'i sgra bsgrags so/_/
[\[104a.3\]]ri bong lus 'dzin brgya byin lus gzhan bsgyur ba gang de rnam sprul du med pa yi me/_/rab gsal gser gyi 'od 'tsher me stag tshogs 'phro mi bzad par ni mchongs nas byin par gyur/_/de ni dbang pos mngon par gsal bar bstan pa'i don du sbyin pa 'di ni ngo mtshar tshul/_/zla ba'i dkyil
[\[104a.4\]]'khor la mtshan de rjes thub pa mchog gi chos kyi gaN+DI'i sgra bsgrags so/_/bram ze a ga sti zhes bya ba gang byung rgyas pa'i khyim skyes rtswa dang 'dra bar ni/_/bde bas yid byung rab zhi nges par byung ba'i gling ni nye gyur te/_/'dab ma btsos pa tsam zhig gis tshim de yang dbang pos sbas byas
[\[104a.5\]]mtha' dag rig mod kyi/_/gang 'dug nges tshim bstan pas phung tshogs mtha' dag rtsod rgyal chos kyi gaN+DI'i sgra bsgrags so/_/sa yi bdag po'i bla ma byams pa'i stobs ni byung gyur gang gi yang dag don gyi ming /_/bdag nyid lus ni bdag gis bcad cing phug ste sha dang khrag
[\[104a.6\]]dag zos shing 'thung gyur gang /_/gnod sbyin lnga ni thog mar mngon par byung bas de kho na nyid thob pas tshim mdzad rgyal ba nyid/_/gcig pu rjes brtse dri ma med pa'i rgya mtsho'i chos kyi gaN+DI'i sgra bsgrags so/_/rang gis srog dang mnyam pa'i bu ni gsar pa'i lus dang yid 'ong btsun mo
[\[104a.7\]]rjes su mthun pa dag_/sdug bsngal zug rngur ldan pa'i mun sbrul bram zes rab 'gyed bzhin yang rab dgas legs par byin/_/yang dag rdzogs pa'i byang chub tu ni smon lam mi g.yo gang gis thams cad sgrol de yis/_/srid gsum dman pa'i 'dod las rnam par
[\[104b\]]
[\[104b.1\]]rgyal bar gyur pa'i chos kyi gaN+DI'i sgra bsgrags so/_/mchod sbyin brtsams phyir rang gi 'jig rten dag la 'di skad smras te skyes bu dag_/'di ltar skye bo sdig pas mchod sbyin byed rnams myur du rlag par 'gyur ro zhes thos kyi/_/'dir ni skye bo'i tshogs rnams sdig pa las
[\[104b.2\]]ldog dge ba bcu yi lam nyid la gzhag cing /_/'phel bar byed pa gang yin thub de'i rjes su snyan pa'i chos kyi gaN+DI'i sgra bsgrags so/_/lha min grong khyer tshal du lha rnams pham gyur lhan cig bros tshe brgya byin gzugs 'dzin kyis/_/mkha' lding phru gu shing rta'i lam
[\[104b.3\]]gnas nyams par mthong ste lha rnams lha smra brtse ba yis/_/bdag nyid gcig pu'i shing rta phyir log grong khyer sa gzhir zhugs te gang gis lha min las/_/rgyal gyur de yi rjes brtses 'gro ba gsum las rnam rgyal chos kyi gaN+DI'i sgra bsgrags so/_/bram ze gang zhig legs
[\[104b.4\]]par spyod dang yul gzhan brtan zhing zab mo'i shis dang ldan dbul bor/_/rang gi rnam gsal byas nas sus kyang mtshor bar ni brkur rung zhes/_/mkhan po'i cho gas gzhan nor brlag bstan 'gog par byed ldan de ni slob mas ma mnyan te/_/gzhan gyi nor brlag mi byed rnyog
[\[104b.5\]]pa med pa'i chos kyi gaN+DI'i sgra bsgrags so/_/bud med rin chen gang zhig ji bzhin don ming mtha' dag 'jig rten myos byed byung bar gyur/_/sa yi bdag po shin tu gzhon sdug de las skyes pa'i 'dod chags thob gyur na 'ang gang de la/_/de las byung ba'i me yis bdag gi
[\[104b.6\]]srog bsregs kyang ni tshul khrims lhod cing nyams ma gyur/_/de lta'i tshul khrims phung pos gsal zhing rab tu snyan pa'i chos kyi gaN+DI'i sgra bsgrags so/_/gang zhig gru bo'i tshong pas 'gron bsgrubs 'dod pas gsol btab de dag bltas nas gru bor ni/_/dka' bas bdag
[\[104b.7\]]nyid zhugs gyur rlung chen shugs rlabs kyis ni rgya mtshor bying bar gyur pa'i tshe/_/bden pa'i tshig brjod pas ni rlung gis gru bo phyir log dga' mtha'i ngos su khyer song gyur/_/rab mtho bsten pa'i bden pa'i tshig des chos kyi gaN+DI'i sgra bsgrags so/_/lteng ka nyi ma'i zer gyis skams par
[\[105a\]]
[\[105a.1\]]gnyen tshogs dang bcas nya dag la ni khra la sogs/_/bya tshogs rgyags pas phyogs kun nas bskor za bar 'dod pa rnams la bden pa'i tshig dag gis/_/byin rlabs gang brjod myur bar lha yi bdag pos char gyi rgyun phab srog chags rnams la yid mthun pas/_/
[\[105a.2\]]rjes su srung byed rab zhi'i rang bzhin blo gros can des chos kyi gaN+DI'i sgra bsgrags so/_/gang zhig chu 'dzin gzhan gyi zer las rgyal ba'i me yis bsregs te de dag rlung gis bskyod pa yi/_/me rnams kyis ni nam mkha' khyab par byas te sreg pa phru gu za bar 'dod 'dra la/_/des ni zhi
[\[105a.3\]]byed bden pa'i tshig gis byin gyis brlabs brjod pa las zhi ba thob par gyur/_/brdzun gyi tshig las slar log bzod pa dang ldan de yi chos kyi gaN+DI'i sgra bsgrags so/_/mi yi bdag po thams cad bshes gnyen chang 'thung ba las mngon par dga' ba nyid gyur dbang pos ni/_/skyes bu de
[\[105a.4\]]dag mthong ste bram ze'i gzugs bsgyur chang gis gang ba'i bum pa gang zhig thogs/_/mi bdag skye tshogs bcas pa de dag mdun du chang gi nyes pa gang dag bstan pa yin/_/de las des ni thams cad rnam par btul te skyon spangs pa yi mthu ldan chos kyi gaN+DI'i sgra bsgrags so/_/
[\[105a.5\]]bdag nyid rigs dang ldan pa 'ga' zhig byung gyur 'dod pa rgyas pa'i khyim las yid phyung nas/_/zhi bde 'dod pas zhi ba'i nags mthar song ste rab tu byung gyur pha mtshungs des/_/nye bar 'dod pa'i yid las gnyen gcig de la rang khyim nyes pa mngon par bstan nas kyang /_/'dod bya min
[\[105a.6\]]blos rab mchog gnas kyi bde rnyed de yi chos kyi gaN+DI'i sgra bsgrags so/_/pha ma dus 'das khyim gyi bde las skyo bar gang gyur bas mtha'i nags su gnas bcas te/_/des ni dran gzhag bi sa la yi 'dab ma rtag tu rung ba kham gyi zas kyis 'tsho byed de/_/brtan te nyams sad bya
[\[105a.7\]]phyir lha yi dbang po der song gang gi skal ba'i 'dab ma ni/_/nyin lnga brkus na'ang bsam gtan brtan pa bdud rtsi'i ros 'tsho de yi chos kyi gaN+DI'i sgra bsgrags so/_/rgyal po'i gnang chen gyur nas nor gyi bdag po na tshod thog ma nad med pha yi lus ldan zhing /_/gnyen tshogs rnams
[\[105b\]]
[\[105b.1\]]la byams dang ldan pa'i 'jig rten dag gi ded dpon mchog tu gyur pa gang /_/rab tu byung bar gyur ces 'di ltar mi bden par yang yon tan bsgrags pas bskul nas ni/_/legs par rab byung mtha' dag yon tan gtam gyi 'bras bcas de yi chos kyi gaN+DI'i sgra bsgrags so/_/khyim
[\[105b.2\]]gnas dga' yang nye bar spangs gyur gang 'gar brtse ba kho nas chung ma gcig yod las/_/bas mtha' gang du gnas bcas rab zhi dga' bas gnas las der ni rgyal po gang gis de/_/brtag phyir brtul zhugs legs zhes bstod nas khyim thab phrogs kyang rab tu khro ba nges bcom ste/_/de la slar
[\[105b.3\]]yang chos bstan rnam rgyal de yi rjes su chos kyi gaN+DI'i sgra bsgrags so/_/sna tshogs yid bzhin mtsho ni dri ma med par bzhin bzangs mdun bdar ngang pa'i rgyal po ni/_/rgyal po thob gyur blon bor bcas bzung nas ni tshangs pas byin gyis rgyal po thob gyur te/_/chos bstan kun nas nyon mongs
[\[105b.4\]]sra ba'i bya rnyi las grol gang gyur 'gro ba gsum po yi/_/nyon mongs rnyi rnams rab tu bcom pa'i mkhas pa de yi chos kyi gaN+DI'i sgra bsgrags so/_/rgyal po gang gi gnas na gcig tu byams dang ldan pa'i kun du rgyu zhig yod gyur la/_/de yi bka' rig nas ni bdag nyid de gnas las song
[\[105b.5\]]gang zhig gcig tu zhi ba'i nags mthar gnas/_/der ni mngon shes ye shes thob byas slar yang mi bdag de yi log lta'i dra ba las/_/rab tu bsrungs te lta ba spangs gyur sman pa de yi chos kyi gaN+DI'i sgra bsgrags so/_/bas mtha' gang du spre'u'i bdag nyid gyur nas mi yi yon tan las rgyal
[\[105b.6\]]legs pa'i yon tan can/_/der ni mi zhig sdong po mchog chag g.yang sa cher lhung khur bur cho nges 'don pa mthong bar gyur/_/mthong nas kyang ni 'di ltar snying la rjes brtse yongs ldan gang des mchongs nas phyung ste brtas/_/mi bde rnams las srid gsum phan par mdzad pa de yi chos kyi
[\[105b.7\]]gaN+DI'i sgra bsgrags so/_/mi bdag gang zhig dngos su ri dgas sha ra b+ha yi ri dgas gsad phyir rta la zhon nas ni/_/mgyogs brgyugs pa las khron par lhung nas de mngon song ste g.yang sa las gang phyung gyur pa/_/mi shes pa dang bu yang mtshungs nyid lta bu kho nar byas te rjes su brtse ba
[\[106a\]]
[\[106a.1\]]yis/_/sems can rnams kyi sdug bsngal kun zad mdzangs par gyur das chos kyi gaN+DI'i sgra bsgrags so/_/mi gang chu bos khyer gyur sna tshogs mdzes pa'i ru ru'i ri dgas kyis ni phyung nas su/_/'di skad mngags te 'jig rten su la'ang ma smra kho bo gnas kyang ma
[\[106a.2\]]brjod zhes pa las/_/des ni sa 'dzin la ni lag bas mi rnams la bstan mkhrig ma gcig ni chad par gyur/_/mi de'ang skyabs shing mi yi dbang po la ni gdams byas de yi chos kyi gaN+DI'i sgra bsgrags so/_/gnas gang zhig na ljon pa'i ri dang ldan pa'i 'bras bu lhung gyur chu bos khyer ba
[\[106a.3\]]zhig_/rgyal po de yi mthu rtsal rjes su 'tshol bas rang gi gnyen rnams gsad 'dod ri bo'i rtser/_/rang gi rkang pa gnyis char rab tu sra bar bcings te sra bar byas nas mthar phyung nus/_/ngal bas der ni bdag nyid dor gyur de yi rjes su chos kyi gaN+DI'i sgra bsgrags so/_/brdzun
[\[106a.4\]]pas rab tu brtags pa'i skyon gyis nyams par 'os pa'i blo gros can yid rang gi lus/_/'dar zhing khro bas mi bdag 'jigs byed mig ni dmar zhing nyon mongs ral gri sa rab tu bcom/_/bden pa'i don can bzod par smra bas rang lus ltos dor gang zhig 'gar yang mi bzod pas//_
[\[106a.5\]]rab tu gnod par byed la gnod bzod yid la byed pa'i chos kyi gaN+DI'i sgra bsgrags so/_/mi yi bdag po yan lag byin ni mi dge chad lta rab tu bskyed la tshangs bar gyur pa yis/_/mdun gyi nam mkhar gnas te rab tu gsal ba'i tshig gis sun phyung 'jig rten gzhan pa ni/_/thugs
[\[106a.6\]]brtses bsrungs te mi shes pa yi mun pa mtha' dag rab tu bcom nas mi bden pa'i/_/lta ba'i dra ba gcod byed blo gros ldan pa de yi chos kyi gaN+DI'i sgra bsgrags so/_/shin tu mthug pa'i nags su gnas nas phyung tshe mi ni bdun brgya mthong nas nye ba yi/_/ri bo'i steng na glang chen mchog ni shi
[\[106a.7\]]ba'i sha yod song la lam brgyags byos zhes smras/_/glang po'i rgyal po gang zhig brtse bar ldan bya'i ri bo'i rtse nas bdag nyid lus mchongs dor/_/srog chags rnams la byams ldan rdul rnams spangs pa de yi chos kyi gaN+DI'i sgra bsgrags so/_/gang zhig shin tu dul bas tsha gdung mi yi sgyu
[\[106b\]]
[\[106b.1\]]ma dang ni sha tshil glo bas mngon gang bar/_/su da sa ni chos kyi dbyi gus dpe med brtse ba brtson 'grus bden pa rab tu 'khrungs/_/de thabs smon pas srog chags sman pa dang ni bde ba'i cho gas srid pa'i gnas/_/sdug bsngal rgyu dang sdug bsngal slar zlog pa yi don byas chos kyi gaN+DI'i sgra
[\[106b.2\]]bsgrags so/_/na dang skye ba la sogs zug rngu 'jigs pa mang po mthong ste 'bar ba'i me stag rab 'phro ba'i/_/khang pa nye bar zhi bya'i phyir ni 'gro 'di mtha' dag skyo ba'i sems gyur cing /_/rgyal po'i phun tshogs ji ltar rtswa bzhin gang spangs lcags khyim chen por bsrungs na yang /_/
[\[106b.3\]]nags mthar rab tu song gyur de yi rjes su legs pa'i spyod ldan chos kyi gaN+DI'i sgra bsgrags so/_/rtag tu mang po'i rnam pas rnam par gnod byed yal ga ri dgas 'dug pa 'khrugs pas ni/_/gang 'dod mchog gi lus can lang tsho ldan pa'i ma he la ni gnod sbyin gyis bskul nas/_/
[\[106b.4\]]gang brjod mtha' dag shin tu bzod pa'i yon tan gter gyur thar pa'i lam gyi gtso/_/bzod pa'i 'byung gnas dang mtshungs pa yi mi g.yo de yi chos kyi gaN+DI'i sgra bsgrags so/_/gang zhig 'dab gshog rgyas pa yon tan brgya phrag rab mchog yang dag brgyan pa'i bdag nyid kyi/_/
[\[106b.5\]]bya zhig byung gyur ri dgas dgra yi mgrin par rus pa'i dum bu ring por zug pa phyung byas te/_/ri dgas des slar bsad cing za phyir brnyas thob gyur mod de ni nus na'ang khro ma gyur/_/bzod pa'i zhing de'i 'chi med rang bzhin 'bras bu bcas gyur chos kyi gaN+DI'i sgra bsgrags so/_/ji
[\[106b.6\]]srid ri rab nyi ma zla bas rab gsal rtse nas 'od chen 'phros pas snang bar byas ljongs dang /_/ji srid chu bo 'dzin khri nya dang chu srin rlung rnams kyis dkrugs gnas ni lan tshwa'i rgya mtsho dang /_/ji srid sa ni ri dang grong dang ljon shing nags tshal grong khyer ljongs dang lteng rgyun 'bab bcas
[\[106b.7\]]gnas/_/de srid mdor na ston pa'i bka' yis srid pa'i khang pa mi bzad lhung gyur 'gro ba mtha' dag rab zhi shog_/byang chub sems dpa'i skyes pa'i rabs kyi chos kyi gaN+DI'i sgra bsgrags pa snyan dngags mkhan chen po slob dpon dpa' bos mdzad pa rdzogs so//_//dpal
[\[107a\]]
[\[107a.1\]]chos kyi rje sa'i steng na 'gran zla dang bral ba'i paN+Di ta chen po kha che shAkya shrI bzang po dang /_lo tsA ba dge slong byams pa'i dpal gyis bsgyur/_/[{D4158}#]@##/_/rgya gar skad du/_rA dza pa ri ka thA rat+na mA lI[#]/_bod skad du/_rgyal po la gtam
[\[107a.2\]]bya ba rin po che'i phreng ba/_sangs rgyas dang byang chub sems dpa' thams cad la phyag 'tshal lo/_/nyes pa kun las rnam grol zhing /_/yon tan kun gyis brgyan pa po/_/sems can kun gyi gnyen gcig po/_/thams cad mkhyen la bdag phyag 'tshal/_/rgyal po khyod la chos
[\[107a.3\]]sgrub [#]phyir/_/gcig tu dge ba'i chos [#]bshad de/_/dam pa'i chos kyi snod la ni/_/chos 'grub 'gyur te gang zhig la/_/dang por mngon par mtho ba'i chos/_/phyis [#]ni nges par legs 'byung ba/_/gang phyir mngon par mtho thob nas/_/rim gyis nges par legs pa 'ong /_/_
[\[107a.4\]]de la mngon mtho bde ba ste/_/nges par legs pa thar par 'dod/_/de yi bsgrub pa mdor bsdu na/_/mdor na dad dang shes rab po/_/dad can nyid phyir chos la brten/_/shes rab ldan phyir yang dag rig_/'di gnyis gtso bo shes rab ste/_/'di sngon 'gro ba dad pa yin/_/'dun dang
[\[107a.5\]]zhe sdang 'jigs pa dang /_/rmongs pas gang zhig chos mi 'da'/_/de ni dad pa can zhes bya/_/nges par legs pa'i [#]snod mchog yin/_/gang zhig lus ngag yid kyi las/_/thams cad legs par yongs brtags te/_/bdag dang gzhan la phan shes nas/_/rtag tu byed pa de
[\[107a.6\]]mkhas pa/_/mi gsod [#]pa dang rku spong dang /_/gzhan gyi chung ma sbod ba dang /_/log dang phra ma rtsub nyid dang /_/ma 'brel smra ba yang dag sdom/_/chags dang gnod sems med pa la/_/nyid kyi lta ba yongs spong ba/_/'di dag las lam dkar bcu ste/_/bzlog pa dag ni nag po
[\[107a.7\]]yin/_/chang mi 'thung dang 'tsho ba bzang /_/rnam mi 'tshe dang gus sbyin dang /_/mchod 'os mchod dang byams pa ste/_/mdor na chos ni de yin no[#]/_/lus gdung byed pa 'ba' zhig las/_/chos med 'di ltar de yis ni/_/gzhan la gnod pa spong med cing /_/gzhan la phan 'dogs
[\[107b\]]
[\[107b.1\]]yod ma yin/_/sbyin dang tshul khrims bzod gsal ba/_/dam chos lam po che la gang /_/ma gus lus gdung gnag lam lta'i/_/lam gol dag nas 'gro ba de/_/'khor ba'i 'brog ni mi bzad pa'i/_/mtha' yas skye bo shing can du/_/nyon mongs gdug pas 'khyud pa'i lus/_/
[\[107b.2\]]shin tu yun ring 'jug par 'gyur/_/gsod pa yis ni tshe thung 'gyur/_/rnam par 'tshe bas gnod pa mang /_/rku [#]ba yis ni longs spyod phongs/_/byi bo byed pas dgra dang bcas/_/brdzun du smra bas skur ba ste/_/phra ma yis ni bshes dang 'bye[#]/_/tshig rtsub nyid kyis mi snyan thos/_/
[\[107b.3\]]ma 'brel pa yis tshig mi btsun/_/brnab sems yid la re ba 'joms/_/gnod sems 'jigs pa sbyin par byed/_/log par lta bas lta ngan nyid/_/chang 'thungs pas [#]ni blo 'khrul te/_/sbyin pa ma btang [#]dbul ba nyid/_/log par 'tsho bas bslus pa ste/_/khengs pa yis ni
[\[107b.4\]]rigs ngan nyid/_/phrag dog gis ni gzi chung nyid/_/khro bas kha dog ngan pa nyid/_/mkhas la mi 'dri blun pa nyid/_/mi nyid la ni 'bras bu 'di/_/kun gyi [#]dang po ngan 'gror ro/_/mi dge zhes bya de dag gi_/rnam smin bsgrags pa gang yin pa/_/dge ba dag ni thams cad
[\[107b.5\]]la/_/'bras bu de ni bzlog ste 'byung /_/chags dang zhe sdang gti mug dang /_/des bskyed las ni mi dge ba/_/ma chags zhe sdang gti mug med/_/des bskyed las de dge ba yin/_/mi dge ba las sdug bsngal kun/_/de bzhin ngan 'gro thams cad do/_/dge las
[\[107b.6\]]bde 'gro [#]thams cad dang /_/skye ba kun du bde ba dag_/yid dang lus dang ngag gis ni/_/mi dge kun las ldog bya zhing /_/dge la rtag tu 'jug bya ba/_/chos 'di rnam pa gnyis su bshad/_/chos 'dis dmyal ba yi dgas dang /_/dud 'gro dag las rnam grol zhing /_/_
[\[107b.7\]]lha dang mi yi nang dag tu/_/bde dpal rgyal srid rgyas pa 'thob/_/bsam gtan tshad med gzugs med kyi/_/tshangs stsogs [#]bde ba myong bar byed/_/de [#]ltar mngon mtho'i chos 'di dang /_/de yi 'bras bu mdor bsdus pa'o/_/nges par legs pa'i chos dag kyang /_/phra zhing
[\[108a\]]
[\[108a.1\]]zab par snang ba dang /_/byis pa thos dang mi [#]ldan la/_/skrag par byed par rgyal bas gsungs/_/bdag yod ma yin yod mi 'gyur/_/bdag gi yod min mi 'gyur zhes/_/byis pa dag ni de ltar skrag_/mkhas pa la ni skrag pa zad/_/skye dgu 'di ni ma lus
[\[108a.2\]]pa/_/ngar 'dzin pa las byung ba dang /_/nga yir 'dzin ldan skye dgu la/_/phan pa gcig tu gsung bas gsungs/_/bdag yod bdag gir [#]yod ces pa/_/'di ni dam pa'i don du log_/gang phyir yang dag ji lta ba/_/yongs su shes pas gnyis mi 'byung /_/ngar 'dzin las byung phung
[\[108a.3\]]po rnams/_/ngar 'dzin de ni don du brdzun/_/gang gis sa bon brdzun pa de'i/_/skye ba bden pa ga la zhig_/phung po de ltar mi bden par/_/mthong nas ngar 'dzin spong bar 'gyur/_/ngar 'dzin pa dag spangs nas ni/_/phyis ni phung po 'byung mi 'gyur/_/ji ltar me long brten nas su/_/
[\[108a.4\]]rang bzhin gzugs brnyan snang mod [#]kyi/_/de ni yang dag nyid du na/_/cung zad [#]kyang ni yod min pa/_/de bzhin phung po rnams brten nas/_/ngar 'dzin pa ni dmigs par 'gyur/_/rang gi bzhin gyi gzugs brnyan bzhin/_/yang dag nyid du de 'ga' [#]med/_/ji ltar me long ma brten
[\[108a.5\]]par/_/rang bzhin gzugs brnyan mi snang ltar/_/phung po rnams la ma brten par/_/ngar 'dzin pa yang de dang 'dra/_/'phags pa kun dga' bo yis ni/_/de lta bu yi don thos nas/_/chos la mig 'thob [#]bdag nyid kyis[#]/_/dge slong rnams la bzlas te smras/_/ji srid phung por
[\[108a.6\]]'dzin yod par[#]/_/de srid de la ngar 'dzin yod/_/ngar 'dzin yod na yang las te/_/de las yang ni skye ba yin/_/lam gsum thog mtha' dbus med pa/_/'khor ba'i dkyil 'khor mgal me yi/_/dkyil 'khor lta bur phan tshun gyi[#]/_/rgyu can 'di ni 'khor bar 'gyur/_/de ni rang gzhan
[\[108a.7\]]gnyis ka dang /_/dus gsum nyid du'ang ma thob phyir/_/ngar 'dzin pa ni zad par 'gyur/_/de nas las dang skye ba yang /_/de ltar rgyu 'bras skye ba dang /_/de dag zad pa nyid mthong nas/_/yang dag nyid du 'jig rten la/_/yod med nyid du mi sems so/_/sdug bsngal thams cad zad pa yis/_/
[\[108b\]]
[\[108b.1\]]chos 'di thos nas rtog med pa/_/mi 'jigs gnas la sdar ba dag_/yongs su mi shes phyir skrag go/_/mya ngan 'das la 'di dag kun/_/med par gyur na khyod mi 'jigs/_/'dir ni [#]med par bshad pa la/_/khyod ni ji ste 'jigs par byed/_/thar [#]la bdag med phung po
[\[108b.2\]]med/_/gal te thar pa de 'drar [#]'dod/_/bdag dang phung po gsal ba la/_/'dir ni khyod ko cis mi dga'/_/mya ngan 'das pa dngos med pa'ang /_/min na de dngos ga la yin/_/dngos dang dngos med der 'dzin pa/_/zad pa mya ngan 'das shes bya'o/_/mdor na med par lta ba
[\[108b.3\]]nyid/_/las kyi 'bras bu med ces pa/_/bsod nams ma yin ngan song ba/_/de ni log par lta zhes bshad/_/mdor na yod par lta ba nyid/_/las kyi 'bras bu yod ces pa/_/bsod nams bde 'gro rgyu mthun pa/_/yang dag lta ba zhes bshad do/_/shes pas med dang yod
[\[108b.4\]]zhi'i phyir/_/sdig dang bsod nams las 'das pa/_/de yis [#]ngan 'gro bde 'gro la/_/de ni thar par dam pas bshad/_/rgyu dang bcas pas skye mthong bas/_/med pa nyid las 'das pa yin/_/rgyu dang bcas pas 'gag mthong bas/_/yod pa nyid du'ang khas mi len/_/sngar
[\[108b.5\]]skyes pa dang lhan cig skyes/_/rgyu min don du rgyu med do/_/btags [#]dang yang dag nyid du na/_/skye ba'ang rab tu ma grags phyir/_/'di yod pas na 'di 'byung dper/_/ring po yod pas thung ngu bzhin/_/'di skyes pas na 'di skye [#]dper/_/mar me byung bas 'od bzhin no/_/
[\[108b.6\]]ring bo yod na thung ngu nyid/_/rang gi ngo bo las ma yin/_/mar me byung ba med pa'i phyir/_/'on [#]kyang 'byung ba med pa bzhin/_/de ltar rgyu 'bras skye mthong zhing /_/'jig rten 'di na ji bzhin du/_/spros las byung bar khas blangs nas[#]/_/med pa nyid du khas mi len/_/'gog
[\[108b.7\]]pa spros las ma byung ba/_/yang dag ji bzhin nyid gyur pa/_/khas len yod pa nyid mi 'gyur/_/des na gnyis mi brten [#]pa grol/_/thag ring nas ni mthong ba'i gzugs/_/nye ba rnams kyis gsal bar mthong /_/smig rgyu gal te chu yin na/_/nye ba rnams kyis [#]cis mi mthong /_/
[\[109a\]]
[\[109a.1\]]ji ltar ring ba rnams kyis ni/_/'jig rten 'di ni yang dag mthong /_/de ltar de dang nye rnams kyis[#]/_/mi mthong mtshan med smig rgyu bzhin/_/ji ltar smig rgyu chu 'dra ba/_/chu min don du ma yin pa/_/de bzhin phung po bdag 'dra ba/_/de dag bdag min don
[\[109a.2\]]du min/_/smig rgyu la ni 'di chu zhes/_/bsam de de ni song ba las/_/gal te chu de med do zhes/_/'dzin pa de ni blun pa nyid/_/de bzhin smig rgyu lta bu yi/_/'jig rten yod pa'am med pa zhes/_/'dzin pa de ni rmongs pa ste/_/rmongs pa yod na mi grol lo/_/med pa
[\[109a.3\]]pa ni ngan 'gror 'gro/_/yod pa pa ni bde 'gror 'gro/_/yang dag ji bzhin yongs shes phyir/_/gnyis la mi brten [#]thar par 'gyur/_/yang dag ji bzhin yongs shes pas/_/med dang yod par mi 'dod pa/_/de phyir med pa par 'gyur [#]na/_/ci phyir yod pa par mi 'gyur/_/
[\[109a.4\]]gal te yod pa sun phyung bas/_/don gyis 'di ni med par bslan/_/de bzhin med pa sun phyung bas/_/yod par ci yi phyir mi bslan/_/gang dag don gyi med [#]nyid du/_/dam mi [#]'cha' zhing mi spyod pa/_/byang chub rten phyir sems med na/_/de dag ji ltar med par bshad/_/gang
[\[109a.5\]]zag phung por smra ba yi/_/'jig rten grangs can 'ug phrug dang /_/gos med bcas la gal te zhig_/yod med 'das pa smra na dris/_/de phyir sangs rgyas rnams kyi ni/_/bstan pa 'chi med yod med las/_/'das pa zab mo 'di bshad pa/_/chos kyi khud pa yin
[\[109a.6\]]zhes gyis/_/zhig nas [#]'gro med 'ong med cing /_/skad cig kyang ni mi gnas pa/_/de ltar dus gsum 'das pa'i bdag_/'jig rten don du ci yod dam/_/gang phyir gnyis ka'ang yang dag tu/_/'gro dang 'ong dang gnas med pa/_/de phyir 'jig rten mya ngan
[\[109a.7\]]'das/_/don du khyad par ji lta bu/_/gnas pa med phyir skye ba dang /_/'gag pa yang dag nyid min na/_/skye ba dang ni gnas pa dang /_/'gag pa don du ga la zhig_/gal te rtag tu 'gyur [#]na ni/_/ji ltar skad cig ma yin dngos/_/gal te 'gyur ba med na ni/_/don
[\[109b\]]
[\[109b.1\]]du gzhan nyid ga la 'gyur/_/phyogs gcig gam ni thams cad du/_/zad pas [#]skad cig 'gyur grang na/_/mi 'dra ba nyid mi dmigs phyir/_/de rnams gnyis ka'ang rigs ldan min/_/skad cig yin na ril med phyir/_/rnying pa 'ga' lta ga la zhig_/[#]ji ltar skad cig mtha'
[\[109b.2\]]yod pa/_/de bzhin thog ma dbus brtag go/_/de ltar skad cig gsum bdag phyir/_/'jig rten skad cig gnas pa min/_/thog ma dbus dang tha ma yang /_/skad cig bzhin du bsam par bya/_/thog ma dbus dang tha ma nyid/_/rang bzhin las kyang ma yin no/_/tha dad
[\[109b.3\]]phyogs phyir gcig pu min/_/phyogs med pa ni 'ga' yang med/_/gcig med par ni du ma'ang med/_/yod pa med phyir med pa'ang med/_/zhig pa'am ni gnyen po yis/_/yod nyid med par 'gyur grang na/_/yod pa srid pa ma yin phyir/_/'jig pa'am gnyen por ji ltar
[\[109b.4\]]'gyur/_/de phyir mya ngan 'das pa yis/_/'jig rten don du 'grib mi 'gyur/_/'jig rten mtha' dang ldan nam zhes/_/zhus na rgyal ba mi gsung phyir/_/de ltar zab mo'i [#]chos rnams ni/_/snod min 'gro la mi gsung ba/_/de nyid phyir na mkhas rnams kyis/_/kun mkhyen thams cad mkhyen
[\[109b.5\]]par shes/_/de ltar nges par legs pa'i chos/_/zab mo yongs su 'dzin med cing_/gnas med ces ni rdzogs sangs rgyas/_/thams cad gzigs pa rnams kyis gsungs/_/gnas med chos 'dis skrag pa yis/_/skye bo gnas [#]la mngon dga' zhing /_/yod dang med las ma
[\[109b.6\]]'das pa/_/mi mkhas [#]rnams ni phung [#]bar 'gyur/_/'jigs min gnas 'jigs de dag ni/_/phung la gzhan yang phung bar byed/_/rgyal po phung ba de dag gis/_/ci nas mi phung de ltar gyis/_/rgyal po khyod ni mi phung bar/_/bgyi slad 'jig rten 'das kyi tshul/_/gnyis la mi
[\[109b.7\]]brten [#]yang dag pa/_/ji bzhin lung gi dbang gis bshad/_/sdig dang bsod nams bya ba 'das/_/zab mo bkrol ba'i don dang ldan/_/mu stegs gzhan dang rang gi yang /_/gnas med 'jigs pas ma myangs pa'o/_/skyes bu sa min chu ma yin/_/me min rlung min nam
[\[110a\]]
[\[110a.1\]]mkha' min/_/rnam shes ma yin kun min na/_/de las gzhan don skyes bu gang /_/skyes bu khams drug 'dus pa'i phyir/_/yang dag ma yin ji lta ba/_/de bzhin khams ni re re la'ang /_/'dus phyir yang dag nyid du min/_/phung po bdag min der de min/_/de la
[\[110a.2\]]de min de med min/_/phung bdag me shing ltar 'dres min/_/de phyir bdag ni ji ltar yod/_/'byung gsum sa [#]min 'di la min/_/de la 'di min de med min/_/re re'ang de bzhin de yi phyir/_/'byung ba rnams kyang bdag bzhin brdzun/_/sa chu me dang rlung rnams ni/_/re re'ang ngo bo nyid du
[\[110a.3\]]med/_/gang gsum med par re re med/_/gcig med par yang gsum med do/_/gal te gsum med re re med/_/gcig med par yang gsum med na[#]/_/so sor yod pa ma yin te/_/ji ltar 'dus pa skyed par 'gyur/_/'on te so sor rang yod na/_/bud shing med par me cis
[\[110a.4\]]med/_/g.yo dang thogs dang sdud pa dang /_/chu dang rlung dang sa de bzhin/_/'on te me 'di grags yin na/_/ji ltar khyod kyis gsum gzhan rang /_/gsum po rten cing 'byung ba dang /_/chos mi mthun par rung ba'ang min/_/so sor rang yod de dag ni/_/ji lta bur na phan tshun yod/_/so sor
[\[110a.5\]]rang yod ma yin pa/_/de dag ji ltar phan tshun yod/_/so so rang gi yod ce na/_/gang na gcig der lhag ma rnams/_/[#]ma 'dres pa rnams gcig gnas med/_/'dres pa so sor rang yod min/_/so sor rang med [#]'byung ba rnams/_/so so'i rang mtshan ga la yod/_/so so rang med shas
[\[110a.6\]]cher 'ang [#]med/_/mtshan nyid dag ni kun rdzob bshad/_/kha dog dri ro reg pa dag_/de dag la yang tshul 'di yin/_/mig dang rnam shes gzugs rnams dang /_/ma rig las dang skye ba dang /_/byed po las dang bya ba grangs/_/ldan dang rgyu 'bras dus dang ni/_/thung dang ring sogs
[\[110a.7\]]shes bya dang /_/ming dang ming can de bzhin no/_/sa dang chu dang me dang rlung /_/ring thung phra dang sbom nyid dang /_/dge sogs nyid ni rnam shes su/_/'gag par 'gyur zhes thub pas gsungs/_/rnam shes bstan med mtha' yas pa/_/kun du bdag po de la ni/_/sa dang chu dang
[\[110b\]]
[\[110b.1\]]me dang ni/_/rlung gis gnas thod [#]'gyur ma yin/_/'dir ni ring dang thung ba dang /_/phra sbom dge dang mi dge dang /_/'dir ni ming dang gzugs dag kyang /_/ma lus par ni 'gag par 'gyur/_/gang ma shes phyir rnam shes la/_/sngon chad 'byung ba de kun ni/_/de shes phyir na rnam
[\[110b.2\]]shes su/_/phyis ni de ltar 'gag par 'gyur/_/rnam shes me yi bud shing ni/_/'gro chos 'di kun yin par 'dod/_/de dag ji bzhin rab 'byed pa'i/_/'od dang ldan pas bsregs nas zhi[#]/_/mi shes pa ni sngon brtags pa/_/phyis ni de nyid nges pa dang /_/gang tshe dngos po mi
[\[110b.3\]]rnyed pa/_/de tshe dngos med ga [#]la 'gyur/_/gzugs kyi dngos po ming tsam phyir/_/nam mkha' yang ni [#]ming tsam mo/_/'byung med gzugs lta ga la yod/_/de phyir ming tsam nyid kyang yin/_/tshor dang 'du shes 'du byed dang /_/rnam shes 'byung ba lta bu dang /_/bdag nyid du ni bsam
[\[110b.4\]]bya ste/_/de phyir khams drug bdag med do/_/rin po che'i phreng ba las mngon par mtho ba dang nges par legs pa bstan pa ste le'u dang po'o//_//ji ltar chu shing yan lag dag_/ma lus bcas te bshig byas na/_/ci yang med ltar skyes bu yang /_/khams
[\[110b.5\]]bcas bshig na de dang 'dra/_/chos rnams thams cad bdag med ces/_/de phyir rgyal ba rnams kyis gsungs/_/khams drug de kun bdag med par/_/khyod la gtan la phab pa yin/_/de ltar bdag dang bdag med par/_/yang dag ji bzhin dmigs su med/_/bdag
[\[110b.6\]]dang bdag med lta ba dag_/de phyir thub pa chen pos bzlog_/mthong dang thos sogs thub pa yis/_/bden min brdzun pa min par gsungs/_/phyogs las mi mthun phyogs 'gyur na/_/de ni gnyi ga don du min/_/de ltas dam pa'i don du na/_/'jig rten 'di ni
[\[110b.7\]]bden brdzun 'das/_/de nyid phyir na yang dag tu/_/yod ces med ces zhal mi bzhes[#]/_/gang zhig de ltar rnam kun du/_/yod min de ni kun mkhyen gyis/_/mtha' yod mtha' med gnyi ga dang /_/gnyis ma yin zhes ji skad bstan/_/sangs rgyas grangs med gshegs de
[\[111a\]]
[\[111a.1\]]bzhin/_/byon gyur pa dang da ltar bzhugs/_/sems can mtha' ni dus gsum skyes/_/bye ba [#]de dag las 'dod cing /_/'jig rten 'phel ba'i rgyu med la/_/zad pa dus gsum du srid na/_/thams cad mkhyen pas ji ltar de'i/_/phyin chad lung ma bstan
[\[111a.2\]]par mdzad/_/so so'i skye bo la gsang ba/_/gang yin de ni zab mo'i chos/_/'jig rten sgyu ma lta bu nyid/_/sangs rgyas bstan pa bdud rtsi yin/_/ji ltar sgyu ma'i glang po la/_/skye dang 'jig pa nyid snang yang /_/de la don gyi yang dag tu/_/skye dang 'jig pa nyid med ltar/_/de
[\[111a.3\]]bzhin sgyu 'dra'i 'jig rten la/_/skye dang 'jig pa nyid snang yang /_/dam pa'i don du skye ba dang /_/'jig pa nyid ni yod ma yin/_/ji ltar sgyu ma'i glang po ni/_/gang nas ma 'ongs gar mi 'gro/_/sems rmongs tsam du zad pas na[#]/_/yang dag nyid du gnas pa med/_/de bzhin sgyu
[\[111a.4\]]ma'i [#]'jig rten ni/_/gang nas ma 'ongs gar mi 'gro/_/sems rmongs tsam du zad pas na[#]/_/yang dag nyid du gnas pa med/_/de ltar dus gsum 'das bdag nyid/_/tha snyad gdags pa [#]ma gtogs par/_/gang zhig yod dam med 'gyur ba'i/_/'jig rten don du ci zhig yod/_/_
[\[111a.5\]]sangs rgyas kyis [#]ni rgyu 'di las/_/mtha' yod pa dang mtha' med dang /_/gnyis dang gnyis min rnam pa bzhi/_/lung bstan ma mdzad gzhan las min/_/re zhig lus 'di mi gtsang nyid/_/rags shing mngon gsum spyod yul ba/_/rtag tu snang ba gang gi tshe/_/sems la
[\[111a.6\]]gnas pa [#]ma yin pa/_/de tshe dam chos gnas med pa/_/phra rab mngon sum ma yin pa/_/zab mo de go [#]ji lta bur/_/sems la bde blag 'char bar 'gyur/_/chos 'di zab phyir skye bo yis/_/shes par dka' bar thugs chud de/_/des na thub pa sangs rgyas nas/_/chos bstan
[\[111a.7\]]pa las log par gyur/_/chos 'di log par shes gyur na/_/mi mkhas rnams [#]ni chud kyang za/_/'di ltar med par lta ba yi/_/mi gtsang der ni bying bar 'gyur/_/gzhan yang de ni log bzung nas/_/blun pa mkhas pa'i nga rgyal can/_/spong bas ma rungs bdag nyid can/_/mnar
[\[111b\]]
[\[111b.1\]]med par [#]ni spyi'u tshugs 'gro/_/ji ltar kha zas bza' nyes pas/_/phung ba dag tu 'gyur ba dang /_/bza' legs tshe dang nad med dang /_/stobs dang bde bar 'gyur ba ltar [#]/_/de bzhin log par bzung ba des[#]/_/phung ba dag ni thob 'gyur zhing /_/legs par shes pas bde ba dang /_/
[\[111b.2\]]byang chub bla na med pa thob/_/de phyir 'di la spong ba dang /_/med pa'i lta ba spangs nas ni/_/don kun bsgrub phyir yang dag pa'i/_/shes la nan tan mchog mdzod cig_/chos 'di yongs su ma shes na/_/ngar 'dzin pa ni rjes su 'jug_/de las dge dang mi dge'i las/_/de las
[\[111b.3\]]skye ba bzang dang ngan/_/de phyir ji srid ngar 'dzin pa[#]/_/sel pa'i chos 'di ma shes pa/_/de srid sbyin dang tshul khrims dang /_/bzod pa'i chos la gus par mdzod/_/las rnams sngon du chos gtong zhing /_/bar du chos ldan tha mar yang /_/chos ldan bsgrub pa'i sa bdag ni/_/
[\[111b.4\]]'di dang gzhan du gnod mi 'gyur/_/chos kyis 'dir grags bde ba dang /_/'di dang 'chi kar [#]'jigs pa med/_/'jig rten gzhan du bde ba rgyas/_/de bas rtag tu chos brten mdzod/_/chos ni lugs kyi dam pa ste/_/chos kyis [#]'jig rten mngon dgar 'gyur/_/'jig
[\[111b.5\]]rten dga' bar gyur pas kyang /_/'di dang gzhan du bslus mi 'gyur/_/chos min pas ni lugs 'dod gang /_/de yis 'jig rten mi dgar 'gyur/_/'jig rten mi dga' nyid kyi phyir/_/'di dang gzhan du dga' mi 'gyur/_/don med rig pa ngan 'gro'i lam/_/gzhan bslu
[\[111b.6\]]lhur len mi bzad pa/_/shes rab 'chal pa rnams kyis ni/_/ji ltar don gyis rig par byas/_/pha rol slu ba lhur len pa/_/don du ji ltar lugs ldan yin/_/des ni tshe rabs stong phrag tu/_/bdag nyid kho na bslus par 'gyur/_/dgra la gnod pa bya [#]na yang /_/skyon rnams
[\[111b.7\]]btang ste yon tan bsten/_/des ni khyod kyis rang phan 'thob/_/dgra bo yang ni mi dgar 'gyur/_/sbyin dang snyan par smra ba dang /_/phan dang don gcig [#]spyod pa ste/_/de dag rnams kyis [#]'jig rten dang /_/chos kyang bsdu ba nyid du mdzod/_/rgyal po dag la ji lta bur/_/bden gcig yid [#]
[\[112a\]]
[\[112a.1\]]ches brtan [#]bskyed pa/_/de las bzlog ste brdzun pa ni/_/yid mi ches par byed pa'i mchog_/slu ba med [#]ldan bden min te/_/sems pas [#]bsgyur ba don du min/_/gzhan la gcig tu phan pas bden/_/mi phan phyir ni cig [#]shos min/_/ji ltar
[\[112a.2\]]rgyal po'i nyes pa dag_/sbyin gsal gcig gis sbed pa ltar/_/de bzhin 'jungs pa'ang de dag gi_/yon tan bdog pa thams cad 'joms/_/nye bar zhi ba zab pa'i phyir/_/mchog tu gus pa byed par 'gyur/_/gus pas brjid la bka' yang brtsan/_/de bas nye bar zhi ba
[\[112a.3\]]bsten/_/shes rab ldan pas blo mi 'phrogs/_/gzhan gyi dring mi 'jog cing brtan/_/slu bas mi tshugs rgyal po ste/_/de bas shes rab lhur blang mdzod/_/bden gtong zhi dang shes rab dang /_/bzang po bzhi ldan mi dbang ni/_/chos bzangs [#]rnam pa bzhi lta bur/_/lha mi rnams
[\[112a.4\]]kyis bstod par 'gyur[#]/_/phebs par smra zhing dag gyur pa/_/shes rab snying rje dri med dang /_/lhan cig 'grogs na rtag tu yang /_/shes rab dang ni chos kyang 'phel/_/phan par smra ba dkon pa ste/_/nyan par byed pa shin tu dkon/_/de dag bas kyang mi snyan yang /_/phan
[\[112a.5\]]pa'i rjes su byed pa dkon/_/de lta bas na mi snyan yang /_/phan par mkhyen nas myur du spyad/_/nad gso'i don du bdag byams pa/_/mi bzad nga ba'i sman yang 'thung /_/srog dang nad med rgyal srid dag_/mi rtag nyid ni rtag dgongs te/_/de [#]nas yang dag brtson ldan par/_/
[\[112a.6\]]chos la gcig tu nan tan mdzod/_/gdon mi za bar 'chi 'gyur zhing /_/shi nas sdig pas sdug bsngal ba/_/gzigs te 'phral du bde na yang /_/sdig pa bgyi bar mi rigs so/_/la lar 'jigs pa med mthong zhing /_/dus 'gar 'jigs pa mthong gyur pa/_/gal te
[\[112a.7\]]gcig [#]la yid rton [#]na/_/gcig la khyod ko cis mi 'jigs/_/chang gis [#]'jig rten brnyas [#]'gyur zhing /_/don yal nor yang zad par 'gyur/_/rmongs pas bya ba ma yin byed/_/de bas chang ni rtag tu spongs/_/rgyan po chags dang mi [#]dga' dang /_/zhe sdang g.yo sgyu dgong
[\[112b\]]
[\[112b.1\]]pa'i gnas/_/brdzun dang kyal [#]ba tshig rtsub rgyu/_/de bas rtag tu spang bar mdzod/_/bud med chags pa phal cher ni/_/bud med gzugs bzang sems las byung /_/bud med lus la don du ni/_/gtsang ba cung zad yod ma yin/_/kha ni kha chu rul pa dang /_/so rkyag mi gtsang
[\[112b.2\]]snod yin te/_/sna ni rnag snabs sna chu'i snod/_/mig ni mig rdul [#]mchi ma'i snod/_/lto ba'i khong ni bshang gci dang /_/glo ba mchin stsogs snod yin par/_/rmongs pas bud med ma mthong ba/_/de yi lus la chags par [#]byed/_/mi shes 'ga' zhig mi gtsang ba'i/_/bum pa
[\[112b.3\]]rgyan la chags pa ltar/_/'jig rten mi shes rmongs pa yis[#]/_/bud med rnams la de bzhin no/_/lus yul shin tu dri nga ba/_/chags bral rgyu ni gang yin pa/_/de la'ang 'jig rten ches chags na/_/gang gi 'dod chags bral bar bkri/_/ji ltar bshang dang gci gzhi [#]
[\[112b.4\]]la/_/ngan skyugs phag rab chags pa [#]ltar/_/de bzhin bshang dang gci gzhi [#]la/_/'dod chags ngan skyugs phag rnams chags/_/lus kyi grong khyer mi gtsang ba/_/'byung ba'i bu ga dod [#]pa gang /_/de ni skye bo blun pa yis/_/dga' ba'i don du nye bar brtags[#]/_/khyod bdag nyid kyis
[\[112b.5\]]bshang gci stsogs/_/so sor mi gtsang mthong nas ni/_/de 'dus lus la ji lta bur/_/yid du 'ong ba nyid du gyur/_/khrag dang khu ba 'dres pa yi[#]/_/sa bon mi gtsang snying pos bskyed/_/mi gtsang ngo bor shes bzhin du/_/'di la 'dod can gang zhig chags/_/mi gtsang phung po de'i
[\[112b.6\]]blan gyis/_/brlan pa'i pags pas g.yogs pa gang /_/nyal ba de ni bud med kyi/_/chu so'i khong nas nyal bar [#]zad/_/gzugs bzang ba dang gzugs ngan nam/_/rgan nam yang na gzhon yang rung /_/bud med gzugs kun mi gtsang na/_/khyod chags khyad par gang la bskyed/_/
[\[112b.7\]]gal te mi gtsang kha dog bzang /_/shin tu gsar la dbyibs legs kyang /_/de la chags par mi 'os ltar/_/bud med gzugs la'ang de bzhin no/_/khong rul phyi rol pags pas g.yogs/_/ro myags 'di yi rang bzhin ni/_/shin tu mi bzad snang bzhin du/_/ji lta bur na
[\[113a\]]
[\[113a.1\]]mthong ma gyur/_/pags pa 'di yang mi gtsang min/_/ral gu bzhin du 'dug ce na/_/mi gtsang phung po'i pags pa ltar/_/ji lta bur na gtsang mar 'gyur/_/mi gtsang gang ba'i [#]bum pa ni/_/phyi rol sgra [#]yang smad pa yin/_/mi gtsang ba yi rang bzhin
[\[113a.2\]]lus/_/mi gtsang gang ba cis mi smad/_/gal te khyod ni mi gtsang smod/_/dri dang phreng ba bza' btung ni/_/gtsang ma'ang mi gtsang byed pa gang /_/lus 'di ci yi phyir mi smad/_/ji ltar rang ngam gzhan dag gi_/mi gtsang smad par bya ba gang /_/de bzhin rang dang gzhan dag gi/_/
[\[113a.3\]]mi gtsang gzugs ko cis mi smad/_/ji ltar bud med gzugs mi gtsang /_/khyod kyi rang lus de dang 'dra/_/de bas phyi dang nang nyid la/_/'dod chags bral bar rigs min nam/_/rma dgu dag nas 'dzag pa can/_/bdag nyid mngon sum 'khru byed kyang /_/lus mi gtsang
[\[113a.4\]]bar mi rtogs [#]na/_/khyod la bshad pas ci zhig phan/_/gang dag mi gtsang lus 'di la/_/steg chos snyan dngags byed pa ni/_/e ma'o gzu lums e ma'o blun/_/e ma'o skye bos khrel du rung /_/mi shes mun pas bsgribs pa yi/_/sems can 'dir ni phal
[\[113a.5\]]cher yang /_/'dod pa'i don du rtsod [#]'byung ba/_/mi gtsang don du khyi rnams bzhin/_/g.yan pa phrugs na bder 'gyur ba/_/de bas g.yen pa med na bde/_/de bzhin 'jig rten 'dod ldan bde/_/'dod pa med pa de bas bde/_/gal te de ltar brtags [#]na khyod/_/'dod
[\[113a.6\]]chags bral ba ma grub kyang /_/'on kyang 'dod chags bsrabs [#]pa yis/_/bud med chags par mi 'gyur ro/_/tshe thung 'jigs dang sdug bsngal dang /_/dmyal ba'i rgyu ni mi bzad pa/_/ri dgas lings te de lta bas/_/rtag tu gsod med brtan por mdzod/_/yan lag
[\[113a.7\]]thams cad mi gtsang bas/_/bskus pa'i sbrul gdug 'jigs pa ltar/_/gang la brten [#]nas lus can rnams/_/skrag par 'gyur ba de re ngan/_/char sprin chen po langs pa na/_/zhing pa rnams ni ji lta bar/_/gang la brten [#]nas lus can rnams/_/dga' bar 'gyur
[\[113b\]]
[\[113b.1\]]ba de re bzang /_/de bas chos min spang [#]bya ste/_/g.yel ba med par chos la brten/_/bdag nyid dang ni 'jig rten 'dis/_/bla med byang chub thob 'dod na/_/de yi rtsa ba byang chub sems/_/ri dbang rgyal po ltar brtan dang /_/phyogs mthas [#]gtugs pa'i snying rje dang /_/gnyis
[\[113b.2\]]la mi brten ye shes lags/_/rgyal po chen po skyes chen gyi[#]/_/mtshan ni sum cu rtsa gnyis kyis/_/ji ltar khyod sku brgyan gyur pa/_/de lta bu dag gsan par mdzod/_/mchod rten mchod bya 'phags pa dang /_/rgan rabs rnams ni legs bkur [#]bas/_/dpal ldan phyag
[\[113b.3\]]zhabs 'khor lo yis/_/mtshan pa'i 'khor los sgyur bar 'gyur/_/rgyal po chos la rtag par ni/_/yang dag blangs pa brtan par mdzod/_/des ni shin tu zhabs gnas pa'i/_/byang chub sems dpar 'gyur ba lags/_/sbyin dang snyan pa'i tshig dang ni/_/phan dang don
[\[113b.4\]]gcig [#]spyod pa yis/_/dpal ldan phyag sor dra ba yis/_/'brel ba'i phyag ris can du 'gyur/_/bza' ba dang ni btung ba'i mchog_/rab tu mang po byin pa yis/_/dpal ldan phyag dang zhabs mnyen zhing /_/[#]sku che bdun yang mtho bar 'gyur/_/'tshe med gsad [#]pa thar byas
[\[113b.5\]]pas/_/sku mdzes drang zhing che ba dang /_/tshe ring sor mo ring ba dang /_/rting pa yangs pa dag tu 'gyur/_/yang dag blangs pa'i chos rnams ni/_/spel bas dpal ldan mdog bzang zhing /_/zhabs kyi long bu mi mngon dang /_/ba [#]spu gyen du phyogs mtshan 'gyur/_/rig dang bzo la
[\[113b.6\]]sogs pa'i gnas/_/gus pas len dang sbyin pas khyod/_/e na [#]ya yi byin pa dang /_/yid rno shes rab chen por 'gyur/_/rang gi nor bdog blangs gyur na/_/myur du btang ba'i brtul zhugs kyis/_/phyag rgya bde dang 'jig rten gyi/_/rnam par 'dren pa nyid du 'gyur[#]/_/gnyen
[\[113b.7\]]bshes phan tshun bye ba dag_/yang dag bsdum par byas pa yis/_/dpal ldan mdoms [#]kyis sba ba ni/_/sbubs su nub pa'i dam par 'gyur/_/khang bzangs gding ba rgyan [#]dag ni/_/bde zhing bzang ba rab 'byin [#]pas/_/gser ni btso [#]ma dri med pa/_/shin tu 'jam pa'i mdog
[\[114a\]]
[\[114a.1\]]'drar 'gyur/_/bla na med pa'i dbang byin zhing /_/rigs par bla ma'i [#]rjes 'jug pa/_/dpal ldan ba spu nyag re dang /_/zhal ni mdzod spus brgyan par 'gyur/_/snyan cing dga' bar smras pa dang /_/legs par smras dang mthun [#]byas pas/_/khyod ni dpung mgo
[\[114a.2\]]zlum pa dang /_/ro stod seng ge'i [#]'dra bar 'gyur/_/nad pa rnams la rim gro dang /_/gsos pas thal gong rgyas pa dang /_/bdag nyid rnal du gnas pa dang /_/ro bro ba yi mchog tu 'gyur/_/chos dang mthun pa'i bya ba la/_/thog drangs khyod kyi dbu gtsug tor/_/legs gnas [#]n+ya gro d+ha
[\[114a.3\]]lta bur/_/chu zheng gab pa dag tu 'gyur/_/tshig ni bden pa [#]'jam po dag_/yun rings [#]dus su brjod pa yis/_/mi yi dbang po ljags yangs shing /_/tshangs pa yi [#]ni dbyangs ldan 'gyur/_/rtag tu rgyun mi 'chad [#]pa ru/_/bden pa'i tshig ni brjod pa yis/_/'gram pa seng ge'i lta bu dang /_/
[\[114a.4\]]dpal ldan thub pa dga' [#]bar 'gyur/_/lhag par gus dang bkur sti dang /_/ji ltar rigs [#]par rjes 'jug pas[#]/_/tshems ni shin tu dkar ba dang /_/mdog ldan mnyam pa'i tshems su 'gyur/_/dbyen dang phra ma med pa yi/_/tshig ni yun rings goms pa yis/_/dpal ldan tshems
[\[114a.5\]]ni bzhi bcu tham/_/mnyam par thags kyang bzang bar 'gyur/_/chags dang sdang dang rmongs med cing /_/byams pas sems can bltas pa yis/_/spyan ni bkrag can mthon mthing la/_/rdzi ma ba yi lta bur 'gyur/_/de ltar mdor na rgyur byas pa'i/_/sum cu rtsa gnyis de dag ni/_/skyes bu
[\[114a.6\]]seng ge chen po yi[#]/_/mtshan rnams legs par mkhyen par mdzod/_/dpe byad bzang po brgyad cu ni/_/byams pa'i rgyu mthun las byung ba/_/gzhung ni mangs su dogs pa yis/_/rgyal po khyod la ma bshad do/_/'khor los sgyur ba thams cad la/_/'di dag yod par 'dod mod kyi/_/dag
[\[114a.7\]]dang mdzes dang gsal ba ni/_/sangs rgyas rnams kyi char mi phod/_/'khor los sgyur ba'i mtshan dang ni/_/dpe byad bzang po gang dag gcig_/thub dbang po la sems dang ba'i/_/yan lag gcig las 'byung bshad pa'i/_/bskal pa bye ba brgya phrag ni/_/gcig tu bsags pa'i dge
[\[114b\]]
[\[114b.1\]]pas kyang /_/sangs rgyas ba spu nyag gcig kyang /_/bskyed par nus pa ma yin no/_/nyi ma rnams kyi 'od byed pa/_/me khyer rnams dang bag 'dra ltar/_/sangs rgyas rnams kyi mtshan yang ni/_/'khor los sgyur ba rnams dang 'dra/_/rin po che'i phreng ba las spel ma zhes bya ba ste
[\[114b.2\]]le'u gnyis pa'o//_//bsod nams bsam gyis mi khyab las/_/ji ltar sangs rgyas mtshan 'byung ba/_/theg pa chen po'i lung chen las/_/rgyal po chen po de bzhin gson/_/rang sangs rgyas kun las byung dang /_/slob dang mi slob las byung ba[#]/_/'jig
[\[114b.3\]]rten ma lus kun bsod nams/_/'jig rten bzhin du dpag med gang /_/de bcur bsgres par gyur pa yis/_/ba spu'i bu ga gcig 'grub ste/_/sangs rgyas ba spu'i bu ga ni/_/thams cad de dang 'dra bas 'byung /_/ba spu'i bu ga thams cad ni/_/skyed par byed pa'i bsod nams
[\[114b.4\]]gang /_/de dag brgyar ni bsgyur ba yis/_/dpe byad bzang po gcig tu bzhed/_/bsod nams de snyed de snyed kyis/_/rgyal po dpe byad bzang po ni/_/gcig mthar phyin te de lta bur/_/brgyad cu'i bar du 'byung bar 'gyur/_/dpe byad bzang po brgyad cu dag_/'grub pa'i bsod
[\[114b.5\]]nams tshogs gang yin/_/de dag brgyar ni bsgyur ba yis/_/skyes bu chen po'i mtshan gcig go/_/mtshan ni sum cu 'grub pa'i rgyu/_/bsod nams rgya chen gang yin pa/_/de dag stong du bsgyur ba yis/_/zla ba nya 'dra'i mdzod [#]spu'o/_/mdzod spu yi ni bsod nams dag_/stong
[\[114b.6\]]phrag brgyar ni bsdoms pa yis/_/spyi gtsug bltar ni mi snang ba/_/skyob [#]pa'i gtsug tor skyed par byed/_/gtsug tor bsod nams bye ba ni/_/'bum phrag brgyar ni bsgyur ba las/_/stobs bcu mnga' ba'i chos kyi dung [#]/_/gcig 'byung bar ni shes par bya/_/de ltar bsod nams
[\[114b.7\]]tshad med kyang /_/ji ltar 'jig rten phyogs kun du[#]/_/bcur bsgres ma lus brjod pa ltar/_/tshad dang ldan par bag tsam brjod/_/gang tshe sangs rgyas gzugs sku yi/_/rgyu yang de ltar 'jig rten bzhin/_/gzhal med de tshe [#]chos sku yi/_/rgyu lta ji [#]ltar gzhal du yod/_/
[\[115a\]]
[\[115a.1\]]thams cad kyi ni rgyu chung las/_/'bras bu rgya chen skyed 'gyur na[#]/_/sangs rgyas rgyu ni dpag med las/_/'bras bu dpag yod bsam thag chad/_/sangs rgyas rnams kyi gzugs sku ni/_/bsod nams tshogs las byung ba ste/_/chos kyi sku ni mdor bsdu na/_/
[\[115a.2\]]rgyal po ye shes tshogs las 'khrungs/_/de lta bas na tshogs 'di gnyis/_/sangs rgyas nyid ni thob pa'i rgyu/_/de ltar mdor na bsod nams dang /_/ye shes 'di ni rtag brten mdzod/_/rigs pa dang ni lung bstan pa/_/dbugs 'byin byed pa'i rgyu 'di yis/_/byang chub bsgrub [#]pa'i bsod
[\[115a.3\]]nams ni/_/'di la sgyid lug [#]mi bya'o/_/phyogs rnams kun du nam mkha' dang /_/sa dang chu dang me dang rlung /_/ji ltar mtha' yas de bzhin du/_/sdug bsngal sems can mtha' yas 'dod/_/sems can mtha' yas de dag ni/_/byang chub sems dpa'i snying brtse bas/_/sdug
[\[115a.4\]]bsngal dag las drang byas te[#]/_/sangs rgyas nyid la 'god par nges/_/de ltar brtan par gnas de ni/_/mi nyal ba'am nyal yang rung /_/yang dag blangs pa nas bzung ste/_/bag med gyur kyang sems can rnams/_/mtha' yas phyir na sems can bzhin/_/bsod nams mtha' yas rtag
[\[115a.5\]]sogs 'gyur/_/mtha' yas des na sangs rgyas nyid/_/mtha' yas thob min dka' zhes bya/_/gang zhig dpag med dus gnas te/_/lus can dpag tu [#]med don du[#]/_/byang chub dpag tu med 'dod cing /_/dge ba dpag tu med 'dod pa/_/des ko byang chub dpag med kyang /_/dpag
[\[115a.6\]]tu med pa rnam bzhi yi/_/tshogs kyis ring po mi thogs par/_/ci yi phyir [#]na 'thob mi 'gyur/_/bsod nams mtha' yas zhes pa dang /_/ye shes mtha' yas zhes pa des/_/lus dang sems kyi sdug bsngal dag_/myur ba nyid du sel bar byed/_/sdig pas ngan 'gror lus kyis ni/_/
[\[115a.7\]]sdug bsngal bkres skom la sogs 'byung /_/des sdig ma byas bsod nams kyis/_/srid pa gzhan na de med do/_/rmongs pas yid kyi sdug bsngal ni/_/chags sdang 'jigs dang 'dod la sogs/_/des rten med pa'i shes pa yis/_/de ni myur ba nyid du spong /_/lus dang yid
[\[115b\]]
[\[115b.1\]]kyi sdug bsngal gyis/_/de ltar shin tu ma smas na/_/gal te 'jig rten mthas gtugs par/_/'jig rten 'dren kyang cis te skyo/_/sdug bsngal ba la yun thung yang /_/bzod dka' yun ring smos ci dgos/_/sdug bsngal med cing bde ba la/_/mtha' yas dus kyang ji zhig gnod/_/
[\[115b.2\]]de la lus kyi sdug bsngal med/_/yid kyi sdug bsngal ga la yod/_/de ni snying rjes 'jig rten sdug_/de nyid kyis ni yun ring gnas/_/de bas sangs rgyas ring thogs shes/_/blo dang ldan pa sgyid mi lug[# ]/nyes zad yon tan don du ni/_/'di la rtag tu 'bad par bya/_/chags dang
[\[115b.3\]]zhe sdang gti mug dag_/nyes par mkhyen nas yongs su spongs/_/ma chags mi sdang gti mug med/_/yon tan mkhyen nas gus pas brten/_/chags pas yi dgas 'gro bar 'gro/_/zhe sdang gis ni dmyal bar 'phen/_/rmongs pas phal cher dud 'gror 'gro/_/bzlog
[\[115b.4\]]pas lha dang mi nyid do/_/skyon spangs yon tan 'dzin pa ni[#]/_/mngon par mtho ba pa yi chos/_/shes pas 'dzin pa spangs [#]zad pa/_/nges par legs pa pa yi chos/_/sangs rgyas sku gzugs mchod rten dang /_/gtsug lag khang dag gus tshul du/_/shin tu rgya chen gnas
[\[115b.5\]]mal [#]sogs/_/rgya chen phyug pa bsgrub par mdzod/_/rin chen kun las [#]bgyis pa yis/_/sangs rgyas sku gzugs dbyibs mdzes shing /_/legs par bris pa pad+ma la/_/bzhugs pa dag kyang bgyid du stsol[#]/_/dam chos dge slong dge 'dun dag_/nan tan kun gyis
[\[115b.6\]]bskyang bar mdzod/_/gser dang rin chen dra ba dag_/nyid kyis [#]mchod rten rnams la thogs/_/gser dang dngul gyi me tog dang /_/rdo rje byi ru mu tig dang /_/an+da rnyil dang bai DUR+Ya/_/mthon ka chen pos mchod rten mchod/_/dam chos smra la mchod pa ni/_/rnyed dang bkur sti
[\[115b.7\]]dang ldan pa/_/dga' bar 'gyur ba [#]rnams bgyi zhing /_/chos drug gus par bsten [#]par mdzod/_/bla ma rim gro gus nyan dang /_/zham ring dang ni mdongs gsol dang /_/byang chub sems dpa' rnams la yang /_/rtag tu gus pas mchod par mdzod/_/mu stegs gzhan [#]
[\[116a\]]
[\[116a.1\]]la gus pa yis/_/mchod dang phyag kyang mi bgyi ste/_/mi shes pa rnams de'i rkyen gyis/_/skyon dang bcas pa [#]chags 'gyur gda'/_/thub dbang gsung dang des byung ba'i/_/gzhung rnams bri dang glegs bam ni/_/snag tsha dag dang smyu gu dag_/sngon du 'gro
[\[116a.2\]]ba sbyin par mdzod/_/yul du yi ge grwa khang du/_/slob dpon 'tsho ba'i bya ba dag_/zhing stsal [#]ba yi nges pa ni/_/ye shes spel ba'i slad du [#]mdzod/_/rgan dang byis pa nad pa dang /_/sems can sdug bsngal bsal slad du/_/yul du sman pa 'dreg mkhan dag_/zhing gi [#]rngan pa
[\[116a.3\]]'jog tu stsol/_/'gron [#]gnas kun dga' chu lon dang /_/rdzing dang mdun khang chu ra dag_/mal zas rtswa dang shing ldan pa/_/shes rab bzang po bgyid du stsol[#]/_/grong dang gtsug lag khang dag dang /_/grong khyer kun du 'dun [#]khang dang /_/chu dkon lam rnams thams
[\[116a.4\]]cad du/_/chu ra dag ni bgyid du stsol[#]/_/nad pa mgon med [#]sdug bsngal gyis/_/nyam thag dman dang ngan pa dag_/snying rjes rtag tu yongs bzung zhing /_/de dag gso phyir gus bsten [#]mdzod/_/dus su 'byung ba'i zas skom dang /_/bca' ba 'bru dang shing
[\[116a.5\]]tog dang /_/de dag slong ba'i skye bo la/_/ma stsal bar du gsol mi rigs/_/lham dang gdugs dang chu tshags dang /_/tsher ma dbyung ba'i cha sta dang /_/khab dang skud dang bsil yab dang /_/chu ra yi ni gnas su bzhag_/'bras bu gsum dang tsha ba
[\[116a.6\]]gsum/_/mar dang sbrang rtsi mig sman dang /_/dug sel chu rar bzhag bgyi zhing /_/grub pa'i sman dang sngags kyang bri/_/lus dang rkang pa mgo bsku dang /_/bal dang khri'u dang skyo ma dang /_/bum pa zangs dang dgra sta sogs/_/chu ra dag tu 'jog tu stsol[#]/_/til dang 'bras dang 'bru
[\[116a.7\]]dang zas/_/bu ram snum dang ldan pa yi/_/chu ra chung ngu bsil grib tu/_/rung pa'i chus bkang bgyid du stsol[#]/_/grog sbur tshang gi sgo dag tu/_/zas dang chu [#]dang bu ram dang /_/'bru yi phung po rtag par ni/_/thugs brtan mi rnams bgyid du stsol[#]/_/bshos gsol sngon dang
[\[116b\]]
[\[116b.1\]]'og dag tu/_/yi dwags khyi dang [#]grog sbur dang /_/bya la sogs pa ci bde bar/_/rtag tu zas dag stsal bar mdzod/_/gtses [#]pa dang ni lo nyes dang /_/gnon pa dang ni yams nad dang /_/pham gyur yul du 'jig rten pa/_/rjes su bzung ba rgya chen mdzod/_/zhing pa nyam thag gyur
[\[116b.2\]]rnams la/_/sa bon zas kyis [#]rjes su zung /_/nan gyis [#]dpya khral btang ba dang /_/shas [#]rnams kyang ni bskyung ba dang /_/chags nyen pa las yongs bskyab [#]dang /_/sho gam btang dang sho gam dbri/_/de dag sgo na sdod pa yi/_/nyon mongs las kyang bzlog par mdzod/_/rang gi yul dang yul
[\[116b.3\]]gzhan gyi[#]/_/chom rkun rnams kyang zhi bar mdzod/_/dbyig gi spobs ni mnyam pa dang /_/rin thang rigs par bgyid du stsol[#]/_/blon pos ci dang ci gsol pa/_/nyid kyis kun du mkhyen mdzod la/_/'jig rten sman pa gang dang gang /_/de dang de kun rtag tu mdzod/_/bdag phan ci
[\[116b.4\]]dang ci bya zhes/_/ji ltar khyed la gus yod pa/_/gzhan phan ci dang ci bya zhes/_/de bzhin khyod ni gus par mdzod/_/sa dang chu dang me dang rlung /_/sman dang nags kyi shing bzhin du/_/bdag nyid yud tsam gcig tu yang /_/'dod dgur spyad pa nyid du mdzod/_/gom pa bdun pa'i dus su
[\[116b.5\]]yang /_/bdog pa kun gtong sems 'chang ba'i/_/byang chub sems dpa' rnams la ni/_/bsod nams mkha' 'dra dpag med skye/_/bu mo gzugs bzang lus mdzes la/_/de don gnyer ba rnams stsal na[#]/_/des ni dam chos yongs 'dzin pa'i/_/gzungs ni so sor thob par 'gyur/_/
[\[116b.6\]]rgyan rnams kun dang ldan pa yi/_/bu mo stong phrag brgyad cu dag_/yo byad kun dang lhan cig tu/_/thub pa yis ni sngon stsal to/_/sna tshogs pa dang 'od gsal ba'i/_/bgo ba dag dang rgyan rnams dang /_/dri dang phreng ba longs spyod dag_/slong ba rnams la brtse bas stsol/_/gang
[\[116b.7\]]la chos don gang med na/_/shin tu nyam thag gyur pa de/_/de yi mod la bde stsal na/_/de las sbyin mchog ma mchis so/_/gang la dug ni phan 'gyur [#]na/_/de la dug kyang sbyin par bgyi/_/kha zas mchog kyang mi phan na/_/de la de ni sbyin mi bgyi/_/sbrul gyis zin la ji lta bur/_/sor
[\[117a\]]
[\[117a.1\]]mo bcad la [#]phan bshad pa[#]/_/de bzhin thub pas gzhan phan pa/_/mi bde ba yang bya bar gsungs/_/dam pa'i chos dang chos smra la/_/nyid kyis bkur sti mchog dang ni/_/gus par byas te chos nyan zhing /_/chos kyi sbyin pa dag kyang mdzod/_/'jig rten gtam
[\[117a.2\]]la dga' ma mdzad/_/'jig rten 'das la dgyes par mdzod/_/bdag la ji ltar de bzhin du/_/gzhan la yon tan bskyed par mdzod/_/gsan pa'i chos kyis mi ngoms shing /_/don bzung [#]rnam par dbye ba dang /_/bla ma dag la yon dbul ba/_/rtag tu gus par mdzad du gsol/_/
[\[117a.3\]]'jig rten rgyang phan sogs mi gdon/_/rtsod pa'i don gyi nga rgyal spang /_/rang gi yon tan mi bsngags shing /_/dgra la'ang yon tan brjod par mdzod/_/gnod [#]la dbab par mi bgyi zhing /_/ngan sems kyis ni gleng mi bgyi/_/gzhan [#]rnams kyi dang bdag nyid kyi/_/'khrul pa
[\[117a.4\]]so sor brtag par bya/_/nyes pa gang gis [#]gzhan dag la/_/mkhas pas rtag tu kha bya ba/_/de ni rang gis yongs spang zhing /_/nus pas [#]gzhan yang bzlog par mdzod/_/gzhan gyis gnod pa bgyis pa la/_/sngon gyi las dgongs khro mi bgyi/_/sdug bsngal yang 'byung
[\[117a.5\]]mi 'gyur bar/_/rang gi nyes pa med par bgyi/_/lan la re ba ma mchis par/_/gzhan dag la ni phan par mdzod/_/sdug bsngal gcig [#]pus gnag bgyi zhing /_/bde ba slong dang lhan cig spyad/_/lha yi phun sum tshogs pas kyang /_/khengs pa nyid du mi bya zhing /_/yi dgas
[\[117a.6\]]bzhin du dbul ba yi/_/rgud pas kyang ni zhum mi bgyi/_/bden pa gang gis rang don la/_/rgyal srid nyams par gyur na yang [#]/_/rang gi don la rtag brjod cing /_/de las [#]gzhan smra mi bgyi'o/_/ji skad gsungs pa de bzhin du/_/mdzad pa'i brtul zhugs rtag brten mdzod/_/des
[\[117a.7\]]na dpal ldan sa stengs su/_/tshad ma yi ni dam par 'gyur/_/khyod ni rtag tu thams cad la/_/legs par brtags te mdzad pa dang /_/yang dag ji bzhin don gzigs pas/_/gzhan gyi dring mi 'jog par mdzod/_/chos las rgyal srid bde ba dang /_/phyogs rnams kun du grags
[\[117b\]]
[\[117b.1\]]pa yi/_/bla re rgya chen 'byung 'gyur zhing /_/blon po rnams kyang kun du 'dun/_/'chi ba'i rkyen ni mang ba ste/_/gson pa yi ni nyung zad cig[# ]/de dag nyid ni 'chi ba [#]yin/_/de bas rtag tu chos mdzod cig_/'di ltar rtag tu chos mdzad na/_/'jig rten kun dang bdag nyid la/_/nyams
[\[117b.2\]]bder 'gyur ba gang lags pa/_/de nyid re zhig ltog mo [#]lags/_/chos kyis [#]bde bar gnyid log cing /_/bde bar sang pa dag tu 'gyur/_/nang gi bdag nyid skyon med pas[#]/_/rmi lam dag kyang bde ba mthong /_/pha ma sri [#]zhu lhur len dang /_/rigs kyi gtso la rim gro dang /_/longs
[\[117b.3\]]spyod legs spyod bzod gtong dang /_/tshig 'jam phra ma med bden pa'i/_/brtul zhugs rtse gcig [#]byas pa des[#]/_/lha yi dbang po nyid thob nas/_/da dung du yang lha dbang bgyid/_/de bas de 'dra'i chos bsten [#]mdzod/_/rje'u chos sum brgya'i kha zas dag[# ]/nyin re dus gsum byin
[\[117b.4\]]ba bas/_/byams pa yud tsam thang cig gi[# ]/bsod nams dag la [#]char mi phod/_/lha mi byams par 'gyur ba dang /_/de dag kyang ni bsrung ba dang /_/yid bde ba dang bde mang dang /_/dug dang mtshon gyis [#]gnod med dang /_/'bad [#]pa med par don thob dang /_/tshangs pa'i 'jig
[\[117b.5\]]rten skye 'gyur te/_/gal te grol bar ma gyur kyang /_/byams chos yon tan brgyad 'thob po/_/sems can rnams ni byang chub tu/_/sems bskyed bcug cing brtan byas na[#]/_/ri dbang rgyal po ltar brtan zhing /_/byang chub sems ni rtag tu 'thob/_/dad pas mi khom 'gro mi 'gyur/_/_
[\[117b.6\]]khrims kyis [#]'gro ba bzang por 'gro/_/stong pa nyid la goms pa yis/_/chos rnams kun la chags med 'thob/_/g.yo med pas ni dran ldan 'thob/_/sems par byed pas blo gros 'thob/_/bkur sti byed pas don rtogs ldan/_/chos srung shes rab can du 'gyur/_/chos mnyan pa dang
[\[117b.7\]]sbyin pa dag_/sgrib pa med par byas pa yis/_/sangs rgyas rnams dang 'grogs pa nyid/_/'dod pa myur du 'thob [#]par 'gyur/_/ma chags pas ni don 'grub ste/_/ser sna med pas longs spyod 'phel/_/nga rgyal med pas gtso bor 'gyur/_/chos la bzod pas gzungs 'thob po/_/snying
[\[118a\]]
[\[118a.1\]]po lnga rnams byin pa dang /_/'jigs la mi 'jigs byin pa yis/_/bdud rnams kun gyis mi tshugs shing /_/stobs po che yi mchog tu 'gyur/_/mchog [#]rten mar me phreng ba dang /_/mun pa dag tu sgron ma dang /_/mar me 'bru mar byin pa yis[#]/_/lha yi mig ni 'thob
[\[118a.2\]]par 'gyur/_/mchod rten mchod pa rol mo dang /_/dril bu dag ni phul ba dang /_/dung dang rnga ni rab phul bas/_/lha yi rna ba 'thob par 'gyur/_/gzhan gyi 'khrul pa mi gleng zhing /_/yan lag nyams pa rnams mi brjod/_/sems ni rjes su bsrungs pas na/_/gzhan gyi sems ni
[\[118a.3\]]shes pa 'thob/_/lham dang bzhon pa byin pa dang /_/nyam [#]chung bkur ba byas ba dang /_/bzhon [#]pas bla ma bkur ba yis/_/mkhas pas rdzu 'phrul thob par 'gyur/_/chos kyi ched dang de bzhin du/_/chos gzhung don dag dran pa dang /_/chos kyi sbyin pa dri med pas/_/tshe rabs dran pa
[\[118a.4\]]'thob par 'gyur/_/dngos rnams ngo bo nyid med par/_/yang dag ji bzhin yongs shes pas/_/mngon shes drug pa zag pa kun/_/zad pa mchog ni 'thob [#]par 'gyur/_/sems can thams cad dgrol ba'i phyir/_/de bzhin nyid shes mnyam ldan pa/_/snying rjes brlan pa bsgoms
[\[118a.5\]]pa yis/_/rnam pa'i mchog ldan rgyal bar 'gyur/_/smon lam sna chogs dag pa yis/_/sangs rgyas zhing ni dag par 'gyur/_/thub dbang rin chen phul ba yis/_/mtha' yas 'od ni rnam par 'phro/_/de bas de ltar las 'bras dag_/mthun par mkhyen mdzad don du ni/_/'gro
[\[118a.6\]]la phan pa rtag [#]tu mdzod/_/de nyid khyod la phan pa lags/_/rin po che'i phreng ba las byang chub kyi tshogs bsdus pa zhes bya ba ste le'u gsum pa'o//_//gang phyir bzod dam mi bzod pa/_/shes par dka' pas rgyal po ni/_/chos min rigs pa min spyod kyang /_/rjes
[\[118a.7\]]su 'tsho ba phal cher stod/_/re zhig gzhan su'ang rung ba la'ang /_/mi snyan phan pa brjod dga' [#]na/_/sa chen mnga' ba'i rgyal khyod la/_/dge slong bdag lta smos ci dgos/_/khyod kyis dgyes pa mdzad slad dang /_/'gro ba la yang brtse [#]slad du/_/khyod la mi snyan yang sman pa/_/bdag lta
[\[118b\]]
[\[118b.1\]]gcig pus te por gsol/_/bden 'jam don ldan 'phrod pa ni/_/brtse bas dus su slob ma la/_/brjod par bya zhes bcom ldan gsung /_/de lta bas na de skad brjod/_/brtan pa khro ba med gyur pa/_/bden pa'i tshig ni bsgrags pa na/_/khrus byed bzang po'i chu bzhin du/_/mnyan 'os nyams
[\[118b.2\]]su len par bgyid/_/khyod la bdag gis 'di dang ni/_/gzhan du phan pa brjod bgyid pa/_/mkhyen par mdzod de bdag nyid dang /_/gzhan la sman par 'gyur de mdzod/_/slong la [#]sngon chad sbyin bgyis pas/_/don brnyes gyur na [#]mi sbyin na/_/byas mi gzo [#]dang chags pa yis/_/phyi nas don rnams
[\[118b.3\]]'thob mi 'gyur/_/'jig rten 'di ni [#]las byed pa/_/bla med lam brgyags [#]khyer mi btub/_/slong ba dman pa ma dran [#]par/_/phyi ma'i tshe na brgya 'gyur te[#]/_/rtag tu thugs rje chen po dang /_/mdzad pa rgya chen las dgyes mdzod/_/rgya chen las las 'bras bu ni/_/thams cad rgya chen 'byung bar 'gyur/_/
[\[118b.4\]]rgyal po dman pa rnams kyis ni/_/yid la'ang bsams par ma gyur pa'i/_/chos bzhin dkon mchog gsum gyi rten/_/grags pa dpal dang ldan pa'i mdzod/_/chos bzhin gang zhig kun 'byor pa'i/_/rgyal po ba spu mi ldang ba/_/shi na'ang snyan bar mi 'gyur bas/_/rgyal po de ni ma byas bla/_/
[\[118b.5\]]rgya rab che phyir rgya chen rnams/_/snyems bral spro ba skyed byed cing /_/dman rnams spro ba [#]'joms byed [#]pa/_/bdog pa thams cad gtugs te mdzod/_/khyod ni bdog pa kun bor nas/_/dbang med ga shed gshegs 'tshal bas/_/chos kyi slad du spyad pa kun/_/khyod kyi mdun du 'dor [#]ba
[\[118b.6\]]nyid/_/mi dbang snga ma'i bdog pa kun/_/sar pa yis ni dbang gyur na/_/snga ma'i chos sam bde ba 'am/_/grags pa dag tu 'gyur ram ci/_/nor spyad pa yis 'di la bde/_/byin pas gzhan du bde bar 'gyur/_/ma spyad ma sbyin [#]chud zos pas/_/sdug bsngal 'ba' zhig ga la bde/_/
[\[118b.7\]]'chi khar blon po rjes ngan can/_/gces par mi 'dzin rgyal po gsar/_/byams par 'dod pa rnams kyis kyang /_/dbang med byas pas sbyin mi spyod/_/de bas rnal gnas [#]myur du ni/_/bdog pa kun gyis chos gzhi [#]mdzod/_/'chi bdag rkyen gyi [#]nang gnas pa/_/rlung dmar nang 'dug mar
[\[119a\]]
[\[119a.1\]]me bzhin/_/sngon gyi rgyal pos chos kyi gzhi/_/lha khang la sogs gzhan bgyis pa/_/gang dag lags pa de dag kyang /_/snga [#]lugs bzhin du skyong [#]bar mdzod/_/de dag 'tshe med dge spyod cing /_/brtul zhugs la gnas glo bur byams/_/bden bzod 'thab
[\[119a.2\]]krol ma mchis pa/_/rtag tu brtson rnams spyod du gsol/_/long ba nad pa dman pa dang /_/mgon med sdug phongs yan lag nyams/_/de dag kyang ni zas dang skom/_/dgag pa med par snyoms thob mdzod/_/chos ldan don du mi gnyer ba/_/rgyal po gzhan yul gnas rnams
[\[119a.3\]]la'ang /_/rjes su gzung [#]bar bgyid pa dag_/ci rigs pa ni rab tu mdzod/_/chos kyi gzhi ni thams cad du/_/chos 'khor sna bos mi g.yel ba/_/mi gzan [#]mkhas shing chos mthun pa/_/de dag rnams la mi gnod skos/_/lugs shes chos dang ldan la 'byar/_/gtsang zhing snying nye mi
[\[119a.4\]]sdang [#]ba/_/rigs bzang ngang tshul phun sum tshogs/_/byas pa gzo ba'i blon po [#]skos/_/gtong phod ma chags dpa' ba dang /_/'jam zhing ran spyod brtan pa dang /_/rtag tu bag ni yod pa dang /_/chos dang ldan pa'i dmag dpon [#]skos/_/chos kyi ngang tshul gtsang la gzo[#]/_/don shes
[\[119a.5\]]gtsug lag la mkhas pa/_/tshul ldan snyoms shing ngang 'jam pa/_/rgan rabs rnams ni sna bor skos/_/zla re zhing ni de dag las/_/nyid kyis 'du 'god kun gson te/_/gsan nas chos kyi gzhi sogs kyi/_/don kun nyid kyis bka' stsol cig_/khyod kyi [#]rgyal srid chos don du/_/
[\[119a.6\]]grags don 'dod slad ma lags na/_/de ni shin tu 'bras bur bcas/_/de las gzhan du 'gyur ma mchis/_/mi dbang da lta 'jig rten na/_/phal cher phan tshun ltor 'dzud pas/_/ji ltar khyod kyis [#]rgyal srid dang /_/chos su 'gyur ba de bzhin gson/_/shes pas rgan zhing rigs
[\[119a.7\]]bzang ba/_/rig pa shes la sdig la 'dzem/_/nang gshin dgos pa mthong 'gyur ba/_/mang po rtag tu khyod kyis sogs/_/chad pa gzung dang brdeg [#]la sogs/_/rigs pa'ang khyod kyis mi bgyi [#]ste/_/snying rjes brlan par bgyis nas ni/_/rtag tu rjes su gzung [#]bar mdzod/_/mi
[\[119b\]]
[\[119b.1\]]bzad sdig pa byed pa yi[#]/_/lus can dag ni thams cad la'ang /_/rgyal po khyod kyis [#]rtag par yang /_/snying rjes phan sems kho na skyed[#]/_/mi bzad sdig can gsod byed la/_/khyad par du yang snying rje bgyi/_/bdag nyid nyams pa de bdag [#]nyid/_/bdag nyid chen po'i snying rje'i gnas/_/
[\[119b.2\]]nyin gcig bzhin nam zhag lnga bar/_/nyam chung btson rnams gtong bar mdzod/_/lhag ma [#]rnams kyang [#]ci rigs mdzod/_/'ga' yang mi dgrol min par mdzod/_/khyod ni 'ga' la'ang gtang [#]sems med/_/de las sdom pa min pa skye/_/sdom pa ma yin de las ni/_/rgyun mi 'chad
[\[119b.3\]]par sdig pa sogs/_/btson ni ji srid ma btang ba/_/de yi bar du 'dreg mkhan dang /_/khrus dang bza' dang btung ba dang /_/sman dang ldan pas bde bar bgyi/_/snod med pa yi bu dag la/_/snod du rung bar bya 'dod ltar/_/snying rje yis ni tshar gcad [#]
[\[119b.4\]]bya'i/_/sdang bas ma yin nor phyir min/_/rab sdang gsod par byed pa'i mi/_/brtags te legs par shes bgyis nas/_/mi gsad [#]gnod par mi bgyi bar/_/yul nas bskrad pa dag tu [#]mdzod/_/rang dbang yod par yul kun yang /_/bya ma rta yi spyan gyis gzigs/_/rtag tu bag yod
[\[119b.5\]]dran ldan pas/_/chos dang mthun pa'i don mdzod cig_/yon tan gnas la bdag nyid kyis/_/rab sbyin bkur sti rim gro dag_/rgya che rjes su mthun sbyar zhing /_/lhag ma rnams la'ang ci rigs bgyi/_/rgyal po'i ljon shing bzod grib can/_/bkur sti'i me tog rgyas gyur cing [#]/_/_
[\[119b.6\]]rab sbyin 'bras bu che ldan la/_/dmangs kyi bya rnams bsten [#]par 'gyur/_/rgyal po gtong ba'i ngang tshul can/_/brjid dang ldan na dga' 'gyur te/_/sug smel na le sham rtsub pa'i/_/sha kha ra yi la du bzhin/_/de ltar rigs pas dpyad [#]na ni/_/khyod kyi rgyal srid 'god [#]mi
[\[119b.7\]]'gyur/_/rigs pa ma yin mi 'gyur zhing /_/chos min ma yin chos su 'gyur/_/rgyal srid 'jig rten pha rol nas/_/bsnams te ma byon bsnams mi 'gyur/_/chos kyis [#]snyems pas de'i slad du/_/chos min khyod kyis bgyi mi rigs/_/'tshog chas zong ni rgyal srid kyis/_/sdug
[\[120a\]]
[\[120a.1\]]bsngal 'tshog chas brgyud pa dag_/ci nas bsgrub par mi 'gyur bar/_/rgyal po de ltar nan tan mdzod/_/'tshog chas zong ni rgyal srid kyis/_/rgyal srid 'tshog chas brgyud pa dag_/rgyal po ci nas mnyes 'gyur ba/_/de lta bur ni nan tan mdzod/_/gling bzhi pa
[\[120a.2\]]yi sa thob kyang /_/'khor los sgyur ba'i bde ba ni/_/lus kyi dag dang sems kyi ste/_/'di gnyis kho nar zad par 'dod/_/lus kyi tshor ba bde ba ni/_/sdug bsngal phyir na bcos [#]ma tsam/_/sems kyi 'du shes rang bzhin te/_/rtog pas byas pa kho nar zad/_/'jig rten
[\[120a.3\]]bde bas bdog pa kun/_/sdug bsngal phyir ni bcos [#]tsam dang /_/rtog pa tsam nyid yin de'i phyir/_/de ni don du don med do/_/gling dang yul dang gnas dang khyim/_/khyogs dang stan dang gos rnams dang /_/mal cha bza' btung glang po rta/_/bud med spyad bya re rer zad/_/gang tshe
[\[120a.4\]]gang la sems 'jug pa/_/de tshe de yis bde zhes grag[# ]/lhag ma yid la mi byed pas/_/de tshe don du don med nyid/_/mig la sogs pa'i dbang po lngas/_/yul lnga 'dzin tshe gang gi phyir/_/rtog par mi byed de yi phyir/_/de tshe de la bde ba med/_/gang tshe yul ni gang dang gang /_/_
[\[120a.5\]]dbang po gang gis shes gyur pa/_/de tshe lhag mas lhag ma min/_/gang tshe de phyir don med nyid/_/dbang po yis ni mig gyur pa/_/'das pa'i yul gyi rnam pa la/_/yid kyis dmigs nas rtogs pa na[#]/_/bde'o snyam du rlom par byed/_/'di ni dbang po gcig gis ni/_/don gcig shes
[\[120a.6\]]pa gang yin pa/_/de yang don med par don med/_/don yang de med par don med/_/ji ltar pha dang ma dag la/_/brten nas bu ni 'byung bshad pa/_/de bzhin mig dang gzugs brten nas/_/rnam par shes pa 'byung bar bshad/_/yul ni 'das dang ma 'ongs rnams/_/dbang po dang bcas
[\[120a.7\]]don med la/_/de gnyis [#]las tha dad med phyir/_/gang dag da ltar yang don med/_/ji ltar mig ni 'khrul pa yis/_/mgal me'i 'khor lo 'jig [#]byed pa/_/de bzhin dbang po rnams kyis ni/_/de [#]lta'i yul dag 'dzin par byed/_/dbang po rnams dang dbang don rnams/_/'byung
[\[120b\]]
[\[120b.1\]]ba rnams kyi rang bzhin 'dod/_/'byung ba so sor don med pas/_/'di dag don du don med do/_/'byung rnams so sor tha dad na/_/bud shing med ba'i mer [#]thal 'gyur/_/'dus na mtshan nyid med 'gyur te/_/lhag ma la yang de ltar nges/_/de ltar 'byung rnams rnam gnyis su'ang /_/don
[\[120b.2\]]med pas na 'dus don med/_/'dus pa don med nyid kyi phyir/_/gzugs kyang don du don med do/_/rnam shes tshor dang 'du shes dang /_/'du byed rnams kyang thams cad du/_/so sor bdag nyid don med phyir/_/dam pa'i don du don med do/_/ji ltar sdug bsngal phyir bcos la/_/don du bde
[\[120b.3\]]bar nga rgyal byed/_/de bzhin bde 'joms 'byung [#]ba la/_/sdug bsngal du yang nga rgyal byed/_/da ltar ngo bo nyid med phyir/_/bde dang phrad pa'i sred pa dang /_/sdug bsngal bral ba'i sred pa spong /_/de phyir de ltar mthong ba grol/_/gang gis [#]sems mthong 'gyur zhe na/_/tha snyad du ni
[\[120b.4\]]sems brjod de/_/sems byung med par sems mi 'byung /_/don med lhan cig mi 'dod do/_/de ltar yang dag ji bzhin du/_/'gro ba don med shes nas ni/_/rgyu med pa yi me bzhin du/_/gnas med len med mya ngan 'da'/_/de ltar byang chub sems dpas kyang /_/mthong nas
[\[120b.5\]]byang chub nges par 'dod/_/de ni snying rje 'ba' zhig gis/_/byang chub bar du srid mtshams sbyor/_/de bzhin gshegs pas theg chen las/_/byang chub sems dpa'i tshogs bstan na/_/de la kun du rmongs pa dang /_/rab tu sdang bas smod par byed/_/yon tan skyon dag mi shes
[\[120b.6\]]pa'am/_/[#]yon tan skyon du 'du shes pa'am/_/yang na yon tan sdang ba zhig_/theg pa che la smod byed grang [#]/_/gzhan la gnod pa skyon dang ni/_/gzhan la phan pa yon tan du/_/shes na theg pa chen po la/_/smod byed yon tan sdang zhes brjod/_/rang gi don la mi lta zhing /_/gzhan
[\[120b.7\]]don ro gcig dga' ba gang /_/yon tan 'byung gnas theg chen te/_/des na des sdang bsreg [#]par 'gyur/_/dad pa can ni bzung nyes pas/_/cig shos sdang zhing khros pa yis/_/dad pa can yang bsreg [#]bshad na/_/sdang bas phyir phyogs smos ci dgos/_/dug gis [#]dug ni bsal [#]bya
[\[121a\]]
[\[121a.1\]]bar/_/ji ltar sman dpyad las bshad bzhin/_/sdug bsngal gyis kyang mi phan pa/_/bsal bar bya ba [#]ci zhig 'gal/_/chos rnams sngon du [#]yid 'gro zhing /_/yid ni gtso bo zhes grags pas/_/sdug bsngal gyis kyang phan yid kyis[#]/_/phan par byed pa cis mi
[\[121a.2\]]phan/_/mi bde'ang [#]phyis rjes phan 'gyur ba/_/bya na bdag dang gzhan dag la/_/bde phan lta zhig ci smos te/_/chos 'di gna' yi lugs yin no/_/gal te bde chung yongs btang [#]bas/_/bde ba rgya chen mthong 'gyur na/_/brtan pas bde chen yangs [#]gzigs la/_/bde ba chung ngu
[\[121a.3\]]btang bar mdzod/_/gal te de yang mi bzod na/_/des na sman pa la sogs pa/_/mi zhig sman ni sbyin byed pa/_/bcom 'gyur 'di ni rtad ma yin/_/gnod par 'gyur ba gang yin de/_/la lar mkhas pas phan par mthong /_/spyir btang dmigs kyis bsal ba dag_/bstan
[\[121a.4\]]bcos dag ni kun la bsngags/_/theg [#]pa chen bo gang zhig las/_/snying rje sngon btang spyod yul dang [#]/_/ye shes dri ma med bshad pa/_/sems yod su zhig de la smod/_/shin tu rgya che rab zab la/_/sgyid lug bdag nyid ma sbyangs pas/_/bdag gzhan dgra rnams rmongs pa yis/_/
[\[121a.5\]]'di ni theg pa che la smod/_/sbyin dang tshul khrims bzod brtson 'grus/_/bsam gtan shes rab snying rje'i bdag_/theg chen yin na de [#]yi phyir/_/'di la [#]nyes bshad ci zhig yod/_/tshul khrims sbyin pas gzhan gyi don/_/brtson 'grus bzod pas bdag nyid kyi[#]/_/bsam
[\[121a.6\]]gtan shes rab thar pa'i rgyu/_/theg chen don ni bsdus pa yin/_/bdag dang gzhan phan thar pa'i don/_/mdor [#]sangs rgyas bstan de dag ni[#]/_/pha rol phyin drug kho na yin/_/de bas 'di ni sangs rgyas bka'/_/byang chub lam chen bsod nams dang /_/ye shes rang bzhin sangs
[\[121a.7\]]rgyas kyis/_/gang las bstan pa'i theg chen de/_/mi shes ldongs rnams mi bzod do/_/yon tan mkha' ltar bsam yas pas/_/rgyal po'i yon tan bsam yas gsungs/_/gang phyir sangs rgyas bdag nyid che/_/theg chen las bshad 'dir bzod kyi[#]/_/'phags pa
[\[121b\]]
[\[121b.1\]]sha ra dwa [#]ti'i bus/_/tshul khrims tsam yang mi shes pas/_/des na sangs rgyas bdag nyid che/_/de bsam yas par ci mi bzod/_/theg pa che las skye med bstan/_/gzhan gyi zad pa stong pa nyid/_/zad dang mi skye don du ni/_/gcig pas de phyir bzod par gyis/_/stong nyid
[\[121b.2\]]sangs rgyas che bdag nyid/_/de ltar rigs pas rjes bltas [#]na/_/theg chen cig shos las gsungs pa/_/mkhas pa rnams la cis mi mnyam/_/de bzhin gshegs dgongs gsungs pa rnams/_/shes par bla [#]min de yi phyir/_/theg gcig theg pa gsum gsungs pas/_/
[\[121b.3\]]btang snyoms kyis ni bdag bsrung bya/_/btang snyoms kyis ni sdig mi 'gyur/_/sdang bas sdig 'gyur dger mi 'gyur/_/de bas theg chen zhe sdang ba/_/bdag legs 'dod pas byar mi rigs/_/nyan thos theg pa de las ni/_/byang chub sems dpa'i
[\[121b.4\]]smon lam dang /_/spyod pa yongs bsngo ma bshad des/_/byang chub sems dpar ga la 'gyur/_/byang chub sems dpa'i byang chub phyir/_/byin rlabs sangs rgyas kyis ma bshad/_/don 'di la ni rgyal ba las/_/lhag pa'i tshad ma gzhan su yod/_/byin rlabs 'phags pa'i bden don dang /_/_
[\[121b.5\]]byang chub phyogs mthun ldan pa yi/_/lam ni nyan thos thun mong las/_/sangs rgyas 'bras bu gang gis lhag_/byang chub spyod la gnas pa'i don/_/mdo sde las ni bka' ma stsal/_/theg pa che las bka' stsal pas/_/de phyir mkhas pa rnams kyis bzung /_/brda sprod pa dag
[\[121b.6\]]ji lta bur/_/yi ge'i phyi mo'ang klog 'jug ltar/_/de bzhin sangs rgyas gdul bya la/_/ji tsam bzod pa'i chos ston to/_/kha cig las ni sdig pa las/_/rnam par bzlog phyir chos ston te/_/kha cig bsod nams 'grub bya'i phyir/_/kha cig la ni gnyis brten pa/_/kha cig
[\[121b.7\]]la ni gnyis mi brten/_/zab mo khu 'phrigs [#]can 'jigs pa/_/stong nyid snying rje'i snying po can/_/byang chub sgrub [#]pa kha cig la/_/de ltar mkhas pas theg chen la/_/khong khro ba ni zad bya zhing /_/rdzogs pa'i byang chub 'grub bya'i phyir/_/lhag par rab tu dang bar bya/_/theg pa che
[\[122a\]]
[\[122a.1\]]la rab dang zhing /_/de las bshad pa spyad pa yis/_/bla med byang chub thob 'gyur zhing /_/bde ba kun kyang zhar la 'grub/_der ni sbyin dang tshul khrims dang /_/bzod pa'i chos ni khyad par du/_/khyim pa la bshad snying rje yi/_/snying po can
[\[122a.2\]]de bstan [#]goms mdzod/_/'on te 'jig rten mi srun [#]phyir/_/chos kyi rgyal srid bgyid dka' na/_/des na chos dang grags don du/_/khyod kyis [#]rab byung thob mdzad rigs/_/rin po che'i phreng ba las rgyal po'i tshul bstan pa ste le'u bzhi pa'o//_//de nas
[\[122a.3\]]rab tu byung ba yis/_/dang por bslab la rab gus bya/_/so sor thar pa 'dul bcas dang /_/mang thos don gtan [#]dbab la bsgrim/_/de nas nyes pa phran tshegs shes/_/nyes pa'i gzhi rnams spang bar bya/_/lnga bcu rtsa bdun bsgrags pa rnams/_/'bad de nges
[\[122a.4\]]par brtag par bya/_/khro ba sems kyi 'khrugs [#]pa ste/_/de dang rjes 'brel khon du 'dzin/_/'chab pa sdig pa 'chab pa ste/_/'tshig pa sdig la zhen pa'o/_/g.yo ni shin tu slu [#]ba ste/_/sgyu ni sems rgyud gya gyu la/_/phrag dog gzhan gyi yon tan gdung /_/ser sna gtong
[\[122a.5\]]bas 'jigs pa nyid/_/ngo tsha med dang khrel med pa/_/rang dang gzhan la mi 'dzem pa'o/_/khengs pa 'dud par mi byed pa/_/nyes rtsom khros pas bslad [#]pa'o/_/rgyags pa dregs pa bag med pa/_/dge ba rnams la mi sbyor ba'o/_/nga rgyal rnam pa bdun yin te/_/de ni
[\[122a.6\]]rab tu phye ste [#]bshad/_/de la mngon par rlom byed pa/_/dman pa dman zhing mnyam dang mnyam/_/mnyam pas lhag pa mnyam snyam pa/_/bdag nyid nga rgyal zhes pa'o/_/chos gang bdag nyid khyad 'phags dang /_/mnyam par rlom pa gang yin de[#]/_/lhag pa'i nga rgyal
[\[122a.7\]]khyad 'phags pas/_/khyad par 'phags par rlom pa gang /_/shin tu mtho bas mtho snyam pa/_/nga rgyal las kyang nga rgyal te/_/'bras kyi steng du phol mig dag_/byung ba bzhin du thu ba yin/_/nye bar len pa zhes bya ba/_/lnga po stong pa de dag la/_/rmongs pas nga
[\[122b\]]
[\[122b.1\]]snyam 'dzin pa gang /_/de ni nga'o snyam par bshad/_/'bras ma thob par thob snyam pa/_/gang yin mngon pa'i nga rgyal te/_/sdig las byed la bstod pa ni/_/mkhas pas log pa'i nga rgyal rtogs/_/bdag dgos med pa nyid do [#]zhes/_/bdag nyid smod pa gang yin des/_/dman
[\[122b.2\]]pa'i nga rgyal zhes bya ste/_/de dag mdor bdun bshad pa'o/_/tshul 'chos [#]rnyed dang bkur sti'i phyir/_/dbang po sdom [#]par byed pa ste/_/kha gsag rnyed dang bkur sti'i phyir[#]/_/tshig 'jam sngar ni smra ba'o/_/gzhogs slong de ni thob bya'i phyir/_/gzhan gyi [#]rdzas la bsngags byed pa'o[#]/_/_
[\[122b.3\]]thob kyis [#]'jal ba rnyed pa'i phyir/_/mngon sum gzhan la smod byed pa/_/rnyed pas rnyed pa rnam [#]'dod pa/_/sngar thob pa la bsngags byed pa'o/_/skyon zlos gzhan gyi 'khrul gyur pa/_/de dang de ni gang zlos pa'o/_/sbungs med so sor ma brtags par/_/nad las gyur pa'i slong
[\[122b.4\]]ba'am/_/bdag gi yo byad ngan pa la/_/chags ngan le lo can gyi yin/_/tha dad 'du shes 'du shes gang /_/chags sdang mun gyis bsgribs pa'o/_/yid la mi byed gang yin de/_/sems la lta ba med par bshad/_/mthun par bya ba rnams la ni/_/le los bkur sti nyams
[\[122b.5\]]pa gang_/bla mar bcos ldan tshul min te/_/skye bo ngan pa yin [#]par 'dod/_/zhen pas kun nas dkris pa chung /_/'dod pa'i 'dod chags las byung [#]ba'o/_/yongs zhen 'dod pa las byung ba'i/_/kun nas dkris pa che rab yin/_/chags pa rang gi rdzas la ni/_/chags pas
[\[122b.6\]]'dod chags ldan pa'i yid/_/gzhan gyi rdzas la zhen pa ni/_/mi rigs chags pa zhes bya'o/_/spang bya bud med chags ston pa/_/chags pa ma yin 'dod chags so/_/sdig 'dod yon tan med bzhin du/_/yon tan ldan par tshul 'chos pa'o/_/'dod chen shin tu brkam
[\[122b.7\]]pa ste/_/chog shes dpal las 'da' ba'o/_/thob 'dod bdag nyid ci nas kyang /_/yon tan yang dag ldan shes 'dod/_/mi bzod gnod pa byed pa dang /_/sdug bsngal dag kyang mi bzod pa'o/_/tshul med slob dpon bla ma yi/_/bya ba rnams la ma gus pa'o/_/bka'
[\[123a\]]
[\[123a.1\]]blo bde ba ma yin gang /_/chos mthun tshig smras ma gus pa'o/_/nye du dang 'brel rnam rtog ni/_/nye du la byams chags pa'o/_/de bzhin yul sred de don du/_/de yi yon tan brjod pa'o/_/de bzhin mi 'chi rtogs [#]pa gang /_/'chi ba'i 'jigs
[\[123a.2\]]pas mi dogs pa'o[#]/_/rjes rnam rig [#]dang ldan rtog [#]ni/_/bdag nyid ci nas gzhan dag gi_/yon tan bdog pa'i rnam pa yis/_/bla mar byed par 'gyur snyam pa'o/_/gzhan rjes chags dang ldan pa yi/_/rnam rtog gang yin gzhan dag la/_/chags dang gnod sems reg
[\[123a.3\]]pa yis/_/phan dang mi phan [#]rnams sems pa'o/_/mi dga' brtan pa med pa yi/_/phrag dog rnyogs [#]pa'i yid yin no/_/snyam [#]pa brtson pa med pa'i lus/_/sgyid lug don ni nyes pa yin/_/'gyur ba nyon mongs dbang gis ni/_/lus dang kha dog 'gyur ba'o/_/zas [#]mi
[\[123a.4\]]'dod pa bza' drags [#]pas/_/lus mi bde ba yin par bshad/_/sems ni shin tu dma' ba nyid/_/sems zhum yin pa nyid du bstan[#]/_/'dod 'dun yon tan lnga dag pa[#]/_/'dod pa don du gnyer ba nyid/_/gnod sems dag dang [#]grogs dang dgra'i/_/phyogs la dus
[\[123a.5\]]gsum don min pa/_/gnod byas gnod pa gnod dogs [#]phyogs/_/dogs [#]pa'i gzhan la gnod pa'i sems/_/rgyu dgu las ni byung ba yin/_/lus sems lci phyir las bral ba/_/gang yin pa ni rmi ba'o/_/gnyid ni gnyid nyid rgod pa ni/_/lus sems rab tu ma zhi ba'o/_/
[\[123a.6\]]'gyod pa ngan par byas la 'gyod/_/phyis gdung ba las byung ba'o/_/bden dang dkon mchog gsum stsogs [#]la/_/blo rnam [#]gnyis ni the tshom mo/_/de dag byang chub sems dpas spang /_/sdom brtson can gyis [#]lhag par spang /_/nyes pa de rnams dang bral ba[#]/_/yon tan rnams
[\[123a.7\]]la bde blag bsten[#]/_/de la byang chub sems dpa' yi[#]/_/yon tan mdor bstan [#]bya ba ni/_/sbyin dang tshul khrims bzod brtson 'grus/_/bsam gtan shes rab snying brtse sogs/_/sbyin pa rang nor yongs gtong ba/_/tshul khrims gzhan phan bya ba'o/_/bzod pa khro ba spangs pa
[\[123b\]]
[\[123b.1\]]ste/_/brtson 'grus dge la spro ba nyid/_/bsam gtan rtse gcig nyon mongs med/_/shes rab bden don gtan la 'bebs/_/snying brtses [#]sems can thams cad la/_/snying rje ro gcig blo gros so/_/sbyin pas longs spyod khrims kyis [#]bde/_/bzod pas mdangs ldan
[\[123b.2\]]brtson pas brjid/_/bsam gtan gyis zhi blo yis grol/_/snying brtse bas ni don kun 'grub/_/bdun po [#]'di dag ma lus par/_/cig car [#]pha rol phyin pa yis/_/ye shes bsam gyis mi khyab yul/_/'jig rten mgon po nyid thob 'gyur/_/ji ltar nyan thos theg pa
[\[123b.3\]]la/_/nyan thos sa ni brgyad bshad pa/_/de bzhin theg pa chen po la/_/byang chub sems dpa'i sa bcu'o/_/de dag dang por rab dga' ba/_/byang chub sems dpa' dga' byed phyir/_/kun du sbyor ba gsum spangs shing /_/de bzhin gshegs pa'i rigs skyes phyir/_/
[\[123b.4\]]de yi rnam par smin pas na/_/sbyin pa'i pha rol phyin mchog 'gyur/_/'jig rten khams ni brgya g.yo zhing /_/'dzam gling dbang phyug chen por 'gyur/_/gnyis pa dri ma med ces bya/_/lus dang ngag dang sems kyi las/_/bcu char dri ma med pa'i phyir/_/ngang gis de
[\[123b.5\]]dag la gnas phyir/_/de yi rnam par smin pas na/_/tshul khrims pha rol phyin mchog 'gyur/_/dpal ldan rin chen bdun gyi bdag_/'gro phan 'khor los sgyur bar 'gyur/_/sems can rnams kyi 'chal ba'i khrims/_/spong bar byed la mkhas par 'gyur/_/
[\[123b.6\]]sa gsum pa ni 'od byed pa/_/ye shes zhi ba'i 'od 'byung phyir/_/bsam gtan mngon shes skye ba dang /_/'dod chags zhe sdang yongs zad phyir/_/de yi rnam par smin pas ni/_/bzod dang brtson 'grus lhag par spyod/_/lha yi dbang chen mkhas pa ste/_/'dod pa'i
[\[123b.7\]]'dod chags zlog pa yin/_/bzhi pa 'od 'phro can zhes bya/_/yang dag ye shes 'od 'byung phyir/_/byang chub phyogs mthun ma lus pa/_/khyad par du ni bsgoms pa yis/_/de yi rnam par smin pas ni/_/rab 'thab bral gnas [#]lha rgyal 'gyur/_/'jig [#]tshogs lta ba
[\[124a\]]
[\[124a.1\]]rab byung ba/_/kun nas 'joms byed mkhas pa yin/_/lnga pa shin tu sbyang dka' bdud/_/kun gyis [#]shin tu thub dka'i [#]phyir/_/'phags pa'i [#]bden sogs phra mo'i don/_/shes la mkhas pa 'byung ba'i phyir/_/de yi rnam par smin pas ni/_/dga' ldan gnas
[\[124a.2\]]kyi lha rgyal 'gyur/_/mu stegs [#]byed pa thams cad kyi/_/nyon mongs lta gnas [#]zlog byed pa'o/_/drug la [#]mngon phyogs shes [#]bya ste/_/sangs rgyas chos la mngon phyogs phyir/_/zhi gnas lhag mthong goms [#]pa yis/_/'gog [#]pa thob pas rgyas pa'i phyir/_/de yi rnam par smin
[\[124a.3\]]pas ni/_/lha yi rgyal po rab 'phrul 'gyur/_/nyan thos rnams kyis mi 'phrogs pa/_/lhag pa'i nga rgyal can zhi byed/_/bdun pa ring du song ba ste/_/grangs ni ring du song ldan phyir/_/gang phyir skad cig skad cig la/_/der ni 'gog la snyoms par 'jug_/de
[\[124a.4\]]yi rnam par smin pas ni/_/dbang sgyur lha yi bdag por 'gyur/_/'phags pa'i bden mngon rtogs shes [#]pa'i/_/slob dpon khyu mchog chen por 'gyur/_/de bzhin brgyad pa gzhon nu'i sa/_/mi g.yo ba de mi rtog phyir/_/mi g.yo de bzhin lus dang ni/_/ngag sems spyod yul
[\[124a.5\]]bsam mi khyab/_/de yi rnam par smin pas ni/_/stong gi bdag po'i tshangs par 'gyur/_/dgra bcom rang sangs rgyas sogs kyis/_/don gtan 'bebs la [#]'phrogs pa med/_/sa dgu pa ni legs pa yi/_/blo gros zhes bya rgyal tshab bzhin/_/gang phyir so so [#]yang dag
[\[124a.6\]]rig_/thob pas 'di la blo gros bzang /_/de yi rnam par smin pas ni/_/stong gnyis bdag po tshangs par 'gyur/_/sems can bsam pa dris pa la/_/dgra bcom sogs kyis 'phrogs pa med/_/bcu pa chos kyi sprin yin te/_/dam pa chos kyi char 'bebs phyir/_/byang chub sems
[\[124a.7\]]dpa' sangs rgyas kyis/_/'od zer dag gis dbang bskur phyir/_/de yi rnam par smin pas na/_/gnas gtsang lha yi bdag por 'gyur/_/bsam yas ye shes yul gyi bdag_/dbang phyug chen po mchog yin no/_/de ltar bcu po de dag ni/_/byang chub sems dpa'i sa bcur bsgrags/_/
[\[124b\]]
[\[124b.1\]]sangs rgyas rnams kyi sa gzhan te/_/rnam pa kun du gzhal yas par/_/rgya che de ni stobs bcu dang /_/ldan pa [#]yin pa tsam zhig brjod/_/de yi stobs ni re re yang /_/'gro ba kun bzhin dpag tu med/_/sangs rgyas rnams kyi tshad med nyid/_/phyogs rnams kun gyi nam mkha' dang /_/_
[\[124b.2\]]sa chu me rlung ji lta ba/_/de tsam zhig tu brjod pa bas/_/gal te rgyu ni de tsam du/_/tshad med nyid du ma mthong na/_/sangs rgyas rnams kyi tshad med pa/_/de la yid ches mi 'gyur bas/_/de phyir sku gzugs mchod rten gyi/_/spyan snga 'am yang na gzhan yang rung /_/tshigs su bcad pa
[\[124b.3\]]nyi shu 'di/_/nyin gcig bzhin yang dus gsum brjod/_/sangs rgyas chos dang dge 'dun dang /_/byang chub sems dpa' rnams la yang /_/rnam kun btud de skyabs mchis nas/_/mchod 'os rnams la phyag 'tshal lo/_/sdig pa las ni ldog bgyid cing /_/bsod nams thams
[\[124b.4\]]cad yongs su bzung /_/lus can kun gyi bsod nams dag_/kun la rjes su yi rang ngo /_/bdag ni spyi btud thal sbyar te/_/chos kyi 'khor lo bskor slad dang /_/'gro gnas bar du bzhugs slad du/_/rdzogs pa'i sangs rgyas rnams la gsol/_/de ltar bgyis pa'i
[\[124b.5\]]bsod nams dang /_/bdag gis bgyis dang ma bgyis gang /_/des ni sems can thams cad kyang /_/bla med byang chub sems ldan shog_/sems can thams cad dri med dbang /_/yongs rdzogs mi khom kun 'das shing /_/spyod pa rang dbang yod pa dang /_/'tsho ba bzang dang
[\[124b.6\]]ldan par shog_/lus can dag ni thams cad kyang /_/lag na rin chen nyid ldan zhing /_/yo byad thams cad mtha' yas pa/_/'khor ba srid du mi zad shog_/bud med thams cad dus kun du/_/skyes mchog nyid du 'gyur bar shog_/lus can thams cad rig pa dang /_/rkang par
[\[124b.7\]]ldan pa nyid du shog_/lus can kha dog ldan pa dang /_/gzugs bzang gzi brjid che ba dang /_/blta na sdug cing nad med dang /_/stobs can tshe dang ldan par shog_/thams cad thabs la mkhas gyur te/_/sdug bsngal kun las thar pa dang /_/dkon mchog gsum la gzhol
[\[125a\]]
[\[125a.1\]]ba dang /_/sangs rgyas chos nor che ldan shog_/byams dang snying rje dga' ba dang /_/nyon mongs btang snyoms gnas pa dang /_/sbyin dang tshul khrims bzod brtson 'grus/_/bsam gtan shes rab kyis brgyan cing /_/tshogs rnams thams cad yongs
[\[125a.2\]]rdzogs te/_/mtshan dang dpe byad gsal ba dang /_/bsam gyis mi khyab sa bcu dag_/rgyun mi 'chad [#]par bgrod par shog_/bdag kyang yon tan de dag dang /_/gzhan kun gyis kyang brgyan ldan te/_/nyes pa kun las grol ba dang /_/sems can kun mchog
[\[125a.3\]]byams pa dang /_/sems can kun yid re ba yi/_/dge ba thams cad rdzogs bgyid cing /_/rtag tu lus can thams cad kyi/_/sdug bsngal sel bar bgyid par shog_/'jig rten kun na skye bo gang /_/su dag 'jigs pas skye bo kun[#]/_/bdag gi ming tsam thos
[\[125a.4\]]pas kyang /_/shin tu 'jigs pa med par shog_/bdag ni mthong dang dran pa dang /_/ming tsam thos pas skye bo rnams/_/rab dang 'khrug med rnal ma dang [#]/_/rdzogs pa'i byang chub nges pa dang /_/tshe rabs kun du rjes 'brang ba'i/_/mngon shes lnga po thob par shog_/
[\[125a.5\]]sems can kun la rnam kun du/_/rtag tu phan bde bgyid par shog_/'jig rten kun la [#]skye bo gang /_/sdig pa byed par 'dod gyur pa/_/de dag thams cad gnod med par/_/rtag tu cig car zlog gyur cig_/sa dang chu dang me dang rlung /_/sman dang dgon pa'i shing bzhin
[\[125a.6\]]du/_/rtag tu sangs rgyas [#]thams cad kyis/_/rang dgar dgag med spyod par shog_/sems can rnams la srog bzhin phangs[#]/_/bdag las de dag ches phangs shog_/bdag la de dag sdig smin cing /_/bdag dge ma lus der smin shog_/ji srid sems can
[\[125a.7\]]'ga' zhig kyang /_/gang du ma grol de srid du/_/de phyir bla na med pa yi/_/byang chub thob kyang gnas gyur cig_/de ltar brjod pa'i bsod nams gang /_/gal te de ni gzugs can gyur/_/gang gA'i bye ma snyed kyi ni/_/'jig rten khams su shong mi 'gyur/_/de ni
[\[125b\]]
[\[125b.1\]]bcom ldan 'das kyis gsungs/_/gtan tshigs kyang ni 'di la snang /_/sems can khams ni tshad med la/_/phan 'dod de ni de 'dra'o/_/de ltar bdag gis khyod la ni/_/mdor bsdus chos bshad gang yin de[#]/_/khyod la ji ltar rtag tu sku/_/phangs pa bzhin du phangs
[\[125b.2\]]par mdzod/_/gang la chos de phangs gyur pa/_/de la don du bdag lus phangs/_/phangs la phan pa bya dgos na/_/de ni chos kyi byed par 'gyur/_/de bas chos ni bdag bzhin bsten[#]/_/chos bzhin du ni bsgrub [#]pa dang /_/sgrub pa bzhin du shes rab dang /_/[#]shes rab
[\[125b.3\]]bzhin du mkhas pa bsten[#]/_/gtsang zhing byams la blo ldan pa/_/phebs pas phan pa smra ba la/_/gang zhig bdag ngan dogs byed pa/_/de ni rang don chud kyang gson[#]/_/gtsang zhing byams la blo ldan pa/_/spobs la [#]phan par smra ba la/_/bdag ni mgon dang bcas 'gyur zhes/_/
[\[125b.4\]]mi dbang bdag thul thugs dam mdzod/_/dge ba'i bshes gnyen de dag gi_/mtshan nyid mdor bsdus mkhyen par mdzod/_/chog shes snying rje tshul khrims ldan/_/nyon mongs sel ba'i shes rab can/_/de dag gis ni khyod bsten [#]na/_/khyod kyis mkhyen gyi [#]gus par mdzod/_/
[\[125b.5\]]lugs ni phun sum tshogs pa 'dis/_/grub pa yi[#] ni mchog thob 'gyur/_/bden dang sems can 'jam smra zhing /_/bde ba'i ngang tshul bsnyen dka' ba/_/tshul ldan khyad du gsod [#]mi 'dod/_/rang dbang legs par smra bar mdzod/_/legs btul bag la nyal gtong dang /_/brjid
[\[125b.6\]]bag ldan zhing sems zhi ba/_/rgod pa med cing mtha' mi ring /_/g.yo ba med dang nges par mdzod/_/zla ba nya bzhin nges pa dang /_/ston gyi nya [#]bzhin gzi ldan dang /_/rgya mtsho bzhin du zab pa dang /_/ri rab bzhin du ches brtan [#]mdzod/_/nyes pa kun las rnam grol zhing /_/yon tan
[\[125b.7\]]kun gyis brgyan [#]gyur te/_/sems can kun gyi nyer 'tsho dang /_/thams cad mkhyen pa nyid du mdzod/_/chos 'di rgyal po 'ba' zhig la/_/bstan pa kho nar ma bas kyi[#]/_/sems can gzhan la'ang ci rigs par/_/phan par 'dod pas bstan pa lags/_/bdag dang gzhan rnams
[\[126a\]]
[\[126a.1\]]yang dag par/_/rdzogs pa'i sangs rgyas 'grub bgyi [#]slad/_/rgyal po gtam du bgyi ba ni/_/gdugs re zhing yang bsam pa'i rigs/_/tshul khrims skye bo bla ma mchog bkur bzod dang [#]de bzhin phrag dog med/_/ser sna dang bral re ba med par byas nas
[\[126a.2\]]gzhan don nor can dang /_/phongs par gyur la phan byed mchog dang mchog min yongs bzung [#]dor ba dang /_/don [#]chos yongs bzung byang chub don phyir gnyer ba rnams kyis rtag tu bya/_/rin po che'i phreng ba las byang chub sems dpa'i spyod pa'i le'u [#]ste lnga pa'o//_//rgyal
[\[126a.3\]]po la gtam bya ba rin po che'i phreng ba zhes bya ba slob dpon chen po 'phags pa klu sgrub kyis mdzad pa rdzogs so//_//rgya gar gyi mkhan po dz+nyA na gar+b+ha dang /_bod kyi lo tsA [#]ba dge slong klu'i rgyal mtshan gyis bsgyur cing zhus te gtan la phab pa'o/_/slad kyis [#]rgya gar gyi mkhan po ka
[\[126a.4\]]na ka warma dang /_bod kyi lo tsA [#]ba pa tshab nyi ma grags kyis rgya dpe gsum la gtugs nas legs par bcos pa'o//[# {D4159}]@##/_/rgya gar skad du/_rat+nA ba li TI kA/_bod skad du/_rin po che'i phreng ba'i rgya cher bshad pa/_sangs rgyas dang byang chub sems dpa'
[\[126a.5\]]thams cad la phyag 'tshal lo/_/bskal ba bye ba brgya phrag dag_/gang zhig mthong ba rnyed dka' ba/_/don rnams kun la thogs med thugs/_/thub pa che la phyag 'tshal nas/_/bdag ni bsod nams 'dod pa yis/_/rin chen chos kyi phreng ba gang /_/bden pa gzigs pas
[\[126a.6\]]mdzad pa de'i/_/don ni gtan la dbab par bya/_/bsdus la dga' ba'i sems can gyi/_/don phyir bdag nyid chen po yis/_/zab cing rgya che'i mdo rnams kyi/_/don ni yang dag bsdus te bstan/_/de la 'dir btsun pa 'phags pa klu sgrub 'jig rten mtha' dag la phan par
[\[126a.7\]]bzhed pas rgyal po bde spyod kyi dbang du mdzad nas dam pa'i chos rin po che'i phreng ba dgod pa'i nges pa mdzad de dam pa'i spyod pa dang mthun par/_nyes pa kun las zhes bya ba la sogs pas rje btsun sangs rgyas bcom ldan 'das yon tan brjod pa sngon du 'gro ba'i phyag
[\[126b\]]
[\[126b.1\]]'tshal ba dang dgos pa dang bcas pa rtsom mo/_/'di la dgos pa gang zhig yin zhe na/_bcom ldan 'das yon tan tshad med pa la yon tan brjod pa sngon du 'gro ba'i phyag byas pa'i rgyus bsod nams shin tu rgya chen por 'gyur la des na brjod par 'dod pa'i don sgrub pa 'bad mi dgos
[\[126b.2\]]par 'grub par 'gyur te/_re zhig 'di ni gcig yin no/_/'di na nyan pa'i skye bo yang rnam pa gnyis dmigs te/_de la dad pas rjes su 'brang ba rnams ni yon tan brjod pa sngon du 'gro ba'i phyag 'tshal ba dmigs nas 'di ni bde bar gshegs pas byas so zhes dad pa kho nas 'di
[\[126b.3\]]nyan pa la sogs pa la 'jug go/_/chos kyi rjes su 'brang ba ston pa grags pa gang dag yin pa de dag kyang phyag 'tshal ba khyad par dang bcas pa dmigs 'di snyam du sems te/_gzhan la khyad par 'di mi srid pa'i phyir 'di ni 'jig rten mtha' dag gi sgron ma la phyag 'tshal ba
[\[126b.4\]]yin no snyam mo/_/de ltar nges pa'i yid can rnams la rab tu dga' ba skye zhing tshig de lta bu la mkhas pa rnams 'di snyam du sems te/_re zhig dad pa can gzhan yang gsum la skyabs su 'gro ba nyams pa'i 'jigs pas gzhan dag la phyag 'tshal ba'i ngal ba mi byed na 'phags pa
[\[126b.5\]]klu sgrub bden pa gzigs pa mi phyed pa'i dad pa brnyes pa lta smos kyang ci dgos/_de lta bu 'di ni mu stegs can gyi gzhung lugs kyis kun brtags pa'i chos phan tshun 'gal ba mi gsung ste/_de skad du mjug thogs nas/_gcig tu dge ba'i chos bshad de zhes 'chad par
[\[126b.6\]]'gyur ro/_/de lta bas na 'di ni gdon mi za bar skyes bu'i don mchog thob pa dang mthun pa yin no snyam mo/_/de nas 'di nyan pa la sogs pa la 'jug par 'gyur ro/_/rtog pa sngon du gtong ba ston par ma grags pa gang dag yin pa de dag kyang phyag 'tshal ba la yon tan bsnyad pa thos
[\[126b.7\]]nas ngo mtshar dang mthun par sad pas dpyod pa'am nyan par byed do/_/de nas ni de dag gis 'di'i don bzang po dmigs nas 'di lta bu'i don legs par gsungs pa ni des gsungs so zhes sangs rgyas bcom ldan 'das la dad pa thob nas ston pa nyid du khas len pas de dag la ston pa
[\[127a\]]
[\[127a.1\]]rab tu grub par bya ba'i phyir ro/_/de ltar na yon tan brjod pa sngon du 'gro ba'i phyag 'tshal ba 'di ni de gnyi ga la dgos pa dang bcas pa yin pa'i phyir byas te/_dam pa rnams kyang de kho na ltar zhugs so zhes brjod par bya'o/_/da ni ji ltar nus pa bzhin
[\[127a.2\]]don dgrol bar bya ste/_de la nyes pa ni yon tan gyi mi mthun pa'i phyogs su gyur pa 'dod chags la sogs pa la bya ste/_lus dang sems kyi rgyud ma rung par byed pas so/_/kun zhes pa'i sgra ni brjod par 'dod pa'i dbang gis mtha' dag la bya'o/_/de dag ni nyes pa yang yin la kun
[\[127a.3\]]kyang yin pas de lta bu'o/_/rnam grol zhes pa ni mi ldan pa ste bral ba zhes bya ba'i don to/_/yon tan ni shes rab la sogs pa ste/_legs pa don du gnyer ba rnams kyis 'dris par bya zhing goms par bya ba yin pas so/_/'dir yang kun zhes bya ba'i sgra ni gong ma bzhin du shes
[\[127a.4\]]par bya'o/_/de dag gis brgyan pa po zhes bya ba spud pa'o/_/'di dag ni skyes bu rnams kyi rgyan gyis 'byor pa ston par byed pa gdu bu rgyan can dang dpung rgyan dang lag rgyan la sogs pa ni ma yin te/_de skad du gzhan nas/_ljon shing rnams ni me tog dag gis brgyan/_/char sprin rnams
[\[127a.5\]]ni glog gi phreng ba yis/_/mtsho rnams bung ba rgyags lding pad+ma yis/_/lus can khyad par thob pa'i yon tan gyis/_/zhes bshad do/_/de lta yin na go rims zlog pa'i nyes par 'gyur ba ma yin nam/_nyes pa rnams ni mun pa lta bu yin la/_de dag kyang yon tan gyi snang ba 'byung
[\[127a.6\]]ba med par rten mi gtong ngo /_/de'i phyir nyes pa las rnam par grol ba nyid kyis yon tan gnas par grub na 'dis ci zhig bya zhe na/_de ni bden na 'on kyang dbang po rtul po blo zhan pa tshig lhur len pa gang dag yin pa de dag gis nyes pa thams cad las rnam par grol ba nyid ni nyes pa
[\[127a.7\]]las rnam par grol ba 'ba' zhig yin par rtogs kyi/_shugs kyis 'phangs pa'i don ni ma yin pas de dag gis gsal bar rtogs par bya ba'i phyir ro/_/yang dbang po rnon po mgo smos pas go ba de dag la yang de skad du brjod par bya ste/_re zhig srid pa tsam du bya na nyes pa
[\[127b\]]
[\[127b.1\]]thams cad dang bral la yon tan thams cad kyis brgyan pa ma yin pa yang yod de/_dper na shel dang an+da rnyil dang mang+kata la sogs pa lta bu'o/_/de bas na khyad par 'di gnyi ga brjod do/_/de lta bu'i thams cad mkhyen pa gang yin pa de la bdag phyag 'tshal nas chos
[\[127b.2\]]bshad do zhes bya bar sbyar ro/_/phyag 'di su la 'tshal ba yin zhe na/_sangs rgyas bcom ldan 'das la'o/_/de yin par ci mngon zhe na/_yon tan thun mong ma yin pa bstan pa'i phyir te/_sa mtha' dag gi rgyan nyes pa ma lus pa dang bral ba yon tan gyi tshogs mi g.yo ba
[\[127b.3\]]dam pa mchog gi mthar phyin pa ni sangs rgyas bcom ldan 'das ma gtogs pa gzhan thams cad mkhyen par yod par srid pa med do/_/mu stegs can gzhan rnams kyang rang rang gi ston pa yon tan 'di dag dang ldan par sems pa ma yin nam/_de dag yod na ji ltar khyad par la gnas
[\[127b.4\]]she na de'i phyir/_sems can kun gyi gnyen gcig po/_/zhes bya ba smras so/_/de rnams ni sems can la gnod pa byed pa yin par grags te/_'di lta ste drag pos ni grong khyer sum brtsegs bsregs so/_/khyab 'jug gis ni dmag sde chen po bco brgyad rmeg med par
[\[127b.5\]]byas so/_/phyogs kyi gos can rnams kyang skye bo phra mo rig pa tsam gyis 'jigs pa rnams kyis nam mkha' gang bar sems shing slob ma rnams gnas nas phyir 'byung ba'i tshe bslab pa dbul bar smra'o/_/drang srong rnams kyang yid khro ba'i mes bsregs nas dpung gi tshogs yan
[\[127b.6\]]lag bzhi pa rgyal po dang bcas pa yang skad cig tu dmod pa'i me'i bud shing du byed do/_/'on te de dag gi de ni sems can gdul ba'i thabs yin no zhe na/_de lta yin du zad de brtsad pa med do/_/sangs rgyas zhes bya ba'i sgra ni rigs mi mthun pa las log pas don de lta bu kho na
[\[127b.7\]]brjod do/_/bcom ldan 'das de lta bu la phyag 'tshal nas ci zhig bya zhe na/_gcig tu dge ba'i chos zhes bya ba la sogs pa smos so/_/ngan song du ltung ba las 'dzin pa'i phyir ram rgud par ltung ba las 'dzin pa'i phyir chos te/_chos ni sbyin pa la sogs pa'i sems pa'am des
[\[128a\]]
[\[128a.1\]]bcug pa lus dang ngag gi sbyor ba yin no/_/chos de gcig tu yongs su dge ba ste/_thog ma dang /_bar dang /_tha mar dge ba zhes bya ba'i don to/_/khyad par du bya ba don med de sngar bshad pa'i khyad par can gyi chos gang yin pa de ji ltar gzhan du 'gyur
[\[128a.2\]]zhe na/_de ni bden na 'on kyang chos gang yin pa gdung ba lnga la sogs pa la yang chos kyi bsam pas 'jug par snang ngo /_/'on te sdug bsngal dang du len pa de las bzod par 'gyur la/_sbyor ba de 'dra ba ni nyon mongs pa skye ba'i gegs byed pa yang yin no zhe na/_de ltar yang
[\[128a.3\]]rigs pa ma yin te/_bzod pa'i rgyu ni byams pa dang snying rje dag yin la/_nyon mongs pa skye ba'i gnyen po yang mi sdug pa la sogs pa bsgom pa'i ngo bo yin pas so/_/sbyin pa la sogs pa'i sems pa dang des bcug pa'i sbyor ba'i mtshan nyid kyi chos kyang thabs shes
[\[128a.4\]]rab dang bral bas dug dang bcas pa'i zas bzhin du dge ba ma yin par 'gyur bas sdug bsngal du yang byed pas don dang bcas pa yin te/_chos de lta bu bshad do zhes bya bar sbyar ro/_/rgyal po zhes bya ba ni bod pa ste/_rang gi 'khor dang yul zil gyis mnan nas mchog
[\[128a.5\]]tu dpa' bas na rgyal po'o/_/bshad pa la dgos pa ci yod ce na/_chos 'grub phyir zhes bya ba smos te/_'grub pa ni mngon par 'phel ba'o/_/chos kyi 'grub pa la de skad ces bya ste/_de yang phul du dbyung du yod pa dang /_de las gzhan pa dang rnam pa gnyis so/_/
[\[128a.6\]]de yang rnam pa gnyis te/_mngon par mtho ba dang nges par legs pa'o/_/de dag khyod la bshad do zhes bya ba ni bstan par bya ba'o/_/rgyal po kho na la ci'i phyir bshad ce na/_dam pa'i chos kyi snod la ni/_/chos zhes bya ba la sogs pa smos te/_ni zhes bya ba ni gang gi phyir
[\[128a.7\]]gyi don yin te/_gang dang de ni rtag tu 'brel pa'i phyir de'i phyir zhes bya ba khong nas dbyung bar bya'o/_/'grub pa ni 'grub pa ste/_rig sngags dang 'bras chan grub pa bzhin no/_/rig sngags grub pa la ni 'bras bu grub grub pa yin la/_'bras chan grub pa la yang de nyid
[\[128b\]]
[\[128b.1\]]'bras bu nyid du brjod par 'dod pas de grub grub pa zhes bya ba ma yin nam/_chos ni ngo bo gcig pa yin pa'i phyir nam yang 'grub pa'i grub pa med do zhe na/_de ni nyes pa med de chos 'grub pa phul du dbyung du yod pa dang /_de las gzhan pa dang rnam pa gnyis su bshad pa la re zhig phul
[\[128b.2\]]du dbyung du yod pa gang yin pa ni de nyid 'bras bu nyid du brjod par 'dod pas nyes pa med do/_/'grub pa de yang gang la chos bshad na 'gyur zhe na dam pa'i chos kyi snod la ste/_dam pa'i chos mnyan pa dang gzung ba la sogs pa'i snod du gyur pa la'o/_/gzhan la ni mi 'grub pa 'ba'
[\[128b.3\]]zhig tu ma zad kyi rang gi ngo bo yang mi 'thob po/_/de lta bas na bsdus pa'i don ni 'di yin te/_de gang gi phyir dam pa'i chos kyi snod la chos bshad na 'grub par 'gyur ba de'i phyir dam pa'i chos kyi snod khyod la chos de lta bu bshad do zhes bya ba yin te/_drug pa dang bdun pa dag
[\[128b.4\]]khyad par med pa'i phyir ro/_/yang na khyod la chos 'grub par bya ba'i phyir bshad do zhes bdun pa'i don kho na yin par khong du chud par bya'o/_/gang gis phul du dbyung dgos pa de'i tshe ni mngon par mtho ba pa 'bras bu'i ngo bo phul du dbyung du med pa dang nges par legs pa 'grub par
[\[128b.5\]]'gyur zhing 'thob po zhes brjod par bya'o/_/chos bshad do zhes bshad pa'i chos de yang lung gi mtshan nyid dang /_rtogs pa'i mtshan nyid do/_/de la rtogs pa'i mtshan nyid ni/_/so so rang gis rig par bya ba ste/_de yang lung gi mtshan nyid kyi chos goms pas rtogs par bya ba
[\[128b.6\]]yin pas de nyid brjod par bya'o/_/de yang rnam pa gnyis te mngon par mtho ba dang nges par legs pa'o/_/de la nges par legs pa ni mchog tu zab pa phra ba shes rab kyi spyod yul yin pas de dang por bstan na sems can blo ma byang ba gang dag yin pa de dag gis gting mi slebs
[\[128b.7\]]pas spong ba lhur blangs nas mtshams med pa'i 'gro ba dmyal ba la sogs par 'gro bar 'gyur te/_ji skad du 'dis 'di nyid las/_spong bas ma rung bdag nyid can/_/mnar med par ni spyi'u tshugs 'gro/_/zhes 'chad par 'gyur ro/_/kha cig ni don nges par ma zin
[\[129a\]]
[\[129a.1\]]pas chad par lta bar ltung ste/_rang dang gzhan rlag par byed cing sems can gyi 'dron po rab tu mang po ded nas 'khor ba'i 'brog dgon par zhugs te sdug bsngal la gzhol bar 'gyur ro/_/de lta na ni chos bshad de zhes smras nas/_de dag la chos ma yin
[\[129a.2\]]pa bshad par 'gyur ro/_/rgyal po zhes bshad pa 'di yang spyir bstan pa yin te/_de skad du ma byang ba la dang por bstan pa ni bzang po ma yin no zhes bya ba nas de bzhin du/_stong pa nyid la lta nyes na/_/shes rab chung ldan phung bar 'gyur/_/zhes bshad do/_/rtsa ba'i ltung
[\[129a.3\]]ba'i skabs nas kyang /_blo ma sbyangs pa'i sems can la/_/stong pa nyid ni ston pa dang /_/zhes bshad do/_/de lta bu la dgongs nas 'phags pa chos kyi gral rims shom par mdzad pa na sems can snod du gyur pa rnams la thabs mi nyams par bya ba'i phyir/_gang zhig la/_
[\[129a.4\]]dang po mngon par mtho ba'i chos/_/zhes bya ba la sogs pa chos kyi go rims ston par mdzad do/_/gang zhig la zhes pa ni mngon par mtho ba'i chos gang zhig la gnas na thos pa dang bsam pa la sogs pa'i rim gyis dus phyis nges par legs pa 'byung ba bsam gtan dang shes rab kyi mtshan
[\[129a.5\]]nyid 'byung zhing srid pa'o/_/dang por zhes pa ni sngar ro/_/mngon par mtho ba'i rgyu yin pa'i phyir mngon par mtho ba ste/_rgyu la 'bras bu btags pa'i phyir/_/dper na tshe ni mar yin no/_/zhes pa lta bu'o/_/'di ga las she na/_de la mngon mtho bde bas te/_/zhes 'byung ba'i
[\[129a.6\]]phyir ro/_/bde ba ni chos yin par rigs pa ma yin te/_de'i 'bras bu yin pa'i phyir ro/_/nges par legs pa la de bzhin du brjod par bya'o/_/chos ni bshad pa'i mtshan nyid 'jig rten pa'i phun sum tshogs pa la gnas pa'i bde ba thob pa dang mthun pa'i sbyin pa dang /_tshul khrims
[\[129a.7\]]la sogs pa'i mtshan nyid do/_/chos rnam pa gnyi ga'i yang 'bras bu 'brel pa mi slu ba ston pa na 'bras bu sgrub par byed pa kho na'i chos ston par mdzad do/_/mngon par mtho ba dang nges par legs pa sngar bshad pa'i dgongs pa tshigs su bcad pas bshad pa de ma shes
[\[129b\]]
[\[129b.1\]]pa'i phyir gal te 'ga' zhig 'di skad ces ci'i phyir rim pa 'di la brten zhes smra na/_de'i phyir rgyu/_gang phyir mngon par mtho thob nas/_/zhes bya ba la sogs pa smos te/_rgyu gang gi phyir thob cing rnyed nas so/_/rim ni rim pa'o/_/rim gyis zhes bya ba ni rim pa la brten nas
[\[129b.2\]]te/_nas zhes bya ba ni mi mngon par byas pa'i lnga pa yin no/_/yang na rim gyis zhes bya ba rim pas zhes gsum pa'i don yin no/_/'ong bar ni 'ong bar 'gyur ba'o/_/bzlog pa ni sngar bshad pa yin no/_/da ni mngon par mtho ba dang nges par legs pa dag mi shes pa rnams
[\[129b.3\]]la/_de la mngon mtho zhes pa ste/_/zhes bya ba la sogs pas bye brag tu ston par byed do/_/gong ma bzhin du bde ba'i rgyu yin pa'i phyir bde ba ste/_mngon par mtho ba'i chos gang yin pa de ni 'jig rten pa'i phun sum tshogs pa'i bde ba mtha' dag 'thob pa dang mthun pa'i phyir
[\[129b.4\]]bde ba zhes bya'o/_/thar pa 'thob pa mthun pa'i chos ni thar pa'o/_/'dod pa ni bzhed pa ste/_bde ba la yang de bzhin du brjod par bya'o/_/de'i zhes bya ba ni bstan ma thag pa rnam pa gnyi ga'i sgrub pa gang yin pa de'i mdor bsdus pa dang rgyas pa ni mi mthun pa'i phyogs te
[\[129b.5\]]brjod pa nyung ba'o/_/dad pa ni las dang 'bras bu dang bden pa dang dkon mchog dag la mngon par yid ches pa'i rnam pa can gyi sems rab tu dang ba'o/_/don phyin ci ma log par rab tu shes pas na shes rab ste blo'i khyad par ro/_/dad pa dang shes rab la de skad ces bya
[\[129b.6\]]ste/_mdor na de gnyis yin no/_/mdor bsdus na zhes bya ba dang /_mdor na zhes bya ba dag la khyad par ci yod nas 'di ltar gnyis smos she na/_snga ma ni sgrub pa'i khyad par ro/_/gzhan ni dad pa la sogs pa'i yin pas nyes pa med do/_/yang na sgra rnams kyi don du ma
[\[129b.7\]]yin pa'i phyir snga ma ni bstan pa'i tshig yin no/_/'di ltar don gnyis kyis bsgrub pa yin zhe na/_dad can nyid phyir chos la brten/_/zhes bya ba la sogs pa smos te/_gang la dad pa yod pa de ni dad pa can yin no/_/de'i ngo bo ni dad pa can nyid do/_/de'i phyir dad pa
[\[130a\]]
[\[130a.1\]]can la brten nas zhes bya ba rnam par dbye ba snga ma bzhin no/_rten par byed pa ni byed pa'o/_/don ni 'di yin te gal te chos de la yid ches pa skyes par gyur na de'i 'og tu mnyan pa la sogs pa'i rim gyis chos de la brten par 'gyur gyi gzhan du ni ma yin no/_/
[\[130a.2\]]shes rab ldan phyir zhes bya ba la yang de bzhin du brjod par bya'o/_/yang dag ces bya ba ni yang dag pa ji lta ba bzhin du'o/_/rig ces bya ba ni shes pa'o/_/dad pa yang brgyud pas nges par legs pa'i rgyur 'gyur ba nyid de/_ji skad du dkon mchog ta la la las 'byung ba lta bu yin mod
[\[130a.3\]]kyi 'on kyang de kho na nyid rtogs par byed pa ni shes rab kho na yin no snyam du thugs la dgongs nas 'di skad du/_de gnyis gtso bo shes rab ste/_/zhes bya ba la sogs pa smos so/_/gtso bo ni gtso bo ste gces pa zhes bya ba'i tha tshig go/_/'di'i zhes bya ba ni bsgrub pa rnam pa gnyis kyi'o/_/sngon
[\[130a.4\]]du dang por 'gro zhing 'jug pas na sngon du 'gro ba'o/_/yin zhes bya ba ni nges par gzung ba ste/_shes rab kho na yin no zhes bya bar dgongs pa'i phyir ro/_/de bzhin du gnyis pa yang dad pa kho ni yin no zhes bya ba yin no/_/dad pa can yang gang zhig yin zhe na/_'dun dang zhes bya ba
[\[130a.5\]]la sogs pa smos te/_'dun pa ni chags pa'o/_/zhe sdang ni kun nas mnar sems kyi bsam pa'o/_/'jigs pa ni bred pa ste sems kun nas 'khrugs pa'o/_/rmongs pa ni mi shes pa ste/_rigs pa dang mi rigs pa dpyod mi nus pa nyid do/_/gang zhig rgyu de rnams kyis chos
[\[130a.6\]]las mi 'da' zhing mi 'dor ba de ni dad pa can yin no zhes bya bar shes par bya zhing khong du chud par bya'o/_/nges par legs pa thar pa'i snod ni gzhi'o/_/mchog ni dam pa'o/_/dad pa can gyi mtshan nyid bshad zin to/_/gang zhig lus ngag ces bya ba la sogs pas ni shes rab kyi
[\[130a.7\]]mtshan nyid ston to/_/lus ni bsags pa ste lag pa la sogs pa'i tshogs so/_/ngag ni tshig go/_/lus dang ngag dang yid ni lus dang ngag dang yid do/_/de dag gis byas pa'i las ni lus dang ngag dang yid kyi las te/_/'di ni dge ba'o/_/'di ni mi dge ba'o/_/'di ni
[\[130b\]]
[\[130b.1\]]lung du ma bstan pa'o zhes phyin ci ma log pa'i thabs kyis yongs su brtags shing dpyad de/_de la mi dge ba dang lung du ma bstan pa dag yongs su shes nas dge ba byed pa'o/_/de yang bla na med pa yang dag par rdzogs pa'i byang chub tu yongs su bsngos pa'i phyir/_bdag dang gzhan la
[\[130b.2\]]phan pa ste/_bdag dang gzhan ni bdag dang gzhan dag go/_/'di ni de dag gi 'am de dag la phan pa'o zhes bya bar shes nas te shes par byas nas so/_/rtag tu byed pa zhes bya ba ni dus thams cad du'o/_/de mkhas pa ste de ni shes rab dang ldan pa yin no/_/de ltar chos bshad
[\[130b.3\]]pa'i phyir ci la ma reg pa'i cha ba byas nas/_da ni mi gsod pa dang rku spong zhes bya ba la sogs pas chos ston par mdzad de/_gsod pa ni srog chags gsod pa'o/_/mi zhes bya ba ni gsod pa med pa kho na'o zhes med par dgag pa yin pas mi gsod pa ni srog gcod pa spangs pa
[\[130b.4\]]yin no/_/rku ba ni mthu'am 'jab bus gzhan gyi nor rang gir byed pa'o/_/de spong ba ni bsam pa thag pa nas log pa ste ma byin par len pa spangs pa yin no/_/bdag la ltos nas skye bo gzhan ni gzhan te de'i chung ma dag go/_/de dag spong ba ni yongs su spong ba ste/_/
[\[130b.5\]]'dod pas log par g.yem pa spong ba yin no/_/'dis ni lus kyi nyes pa spong ba bshad do/_/log dang phra ma zhes bya ba la sogs pas ni ngag gi nyes pa spong ba ston te/_log pa ni mi bden pa'o/_/phra ma ni dbyen smra ba'o/_/rtsub pa ni brlang ba ste/_mi 'dod pa'o/_/de'i ngo
[\[130b.6\]]bo ni rtsub pa nyid do/_/ma 'brel ba ni chos kyi don la sogs pa dang ma 'brel ba ste tshig kyal pa'o/_/log pa dang /_phra ma dang /_tshig rtsub po dang /_ma 'brel ba ni/_log dang phra ma rtsub nyid dang /_/ma 'brel ba dag go/_/smra ba ni smra bar byed pa ste/_de dag ni log par lta
[\[130b.7\]]ba la sogs pa yang yin la smra ba yang yin pas zhes tshig rnam par sbyar nas tshig bsdu'o/_/de dag yang dag par sdom pa ni sems kyis bag bya ba ste spong ba'o/_/'dis ni ngag gi nyes pa spong ba bshad do/_/yid kyi nyes pa spong ba'i dbang du mdzad nas chags dang
[\[131a\]]
[\[131a.1\]]zhes bya ba la sogs pa smos te/_chags pa ni gzhan gyi rnyed pa la sred pa'o/_/gnod sems ni sems can la rnam par sdang ba'o/_/gang la 'jig rten pha rol la sogs pa med do snyam pa'i blo yod pa de ni med pa pa'o/_/de'i ngo bo ni med pa pa nyid
[\[131a.2\]]do/_/de'i lta ba ni med pa'i rnam pa can gyi mthong ba'o/_/chags pa dang gnod sems dang med pa pa nyid kyi lta ba ni zhes bya bar tshig rnam par sbyar nas gnyis pa zhes bya ba'i tshig bsdu ba yin no/_/de rnams yongs su spong ba ni kun nas spong ba ste/_nyes pa'i bsam pa rnam
[\[131a.3\]]pa bcu char yang mi len pa'i phyir ro/_/'di dag ces bya ba ni mi gsod pa la sogs pa la snyegs so/_/las ni gsod pa la sogs pa spong ba'i mtshan nyid kyis bya ba'o/_/de nyid lam yin te/_gnas gzhan du 'gro ba'i thabs yin pa'i phyir ro/_/de dang 'dra bar las
[\[131a.4\]]nyid lam yin pas na las kyi lam mo/_/dkar po ni nyes pa'i dri ma dang bral ba'i phyir ro/_/bcu zhes bgrang ba ni bde blag tu rtogs par bya ba'i phyir ro/_/de dag las bzlog cing mi mthun pa ni sdig pa'i dri mas dri ma can du byas pa yin pa'i phyir nag po bcu'o/_/ci
[\[131a.5\]]chos de dag kho na tsam du zad dam zhe na/_chang mi 'thung zhes bya ba la sogs pa smos so/_/myos par 'gyur bas na chang ste/_lus dang sems rang dbang med par byed pa'o/_/rang dbang med pas ni/_mi bya ba ci yang med pas med par dgag pa'i
[\[131a.6\]]tshul gyis zhes bya ba ni dgag pa yin no/_/'thung ba ni mid pa'o/_/chang la 'thung ba ni chang la 'thung ba ste/_de lta bu mid pa'o/_/de bzhin du 'dis 'tsho bar byed pas na 'tsho ba ste 'tsho ba nyid 'tsho ba'o/_/'dir yang rgyu la 'bras bu btags pa ni snga ma bzhin no/_/'tsho ba bzang
[\[131a.7\]]po ni tshul 'chos pa la sogs pa'i nyes pa dang bral ba'i phyir ro/_/rnam par 'tshe ba ni rna ba dang sna gcod pa dang rdeg pa dang /_'ching ba la sogs pa'o/_/de lta bu med pas na rnam par mi 'tshe ba'o/_/mi gsod pa dang zhes bya ba nas bzung ste/_rnam mi 'tshe dang zhes bya ba'i bar
[\[131b\]]
[\[131b.1\]]'dis ni ldog pa'i mtshan nyid kyi chos bshad do/_/gus sbyin dang zhes bya ba la sogs pas ni 'jug pa'i mtshan nyid kyi chos bshad do/_/gus pa ni bkur sti dang dus ji lta ba bzhin la sogs pa dang ldan pa'i phyir te/_ji skad du/_dad pa'i chu klung dri med byas pa yid kyis ni/_/rang gi
[\[131b.2\]]lag nas dus su gzhan la gnod med par/_/gus dang bkur sti lhur blangs sbyin ba sbyin pa ni/_/mtshan nyid kun rdzogs yon tan ldan zhes thub rnams gsung /_/zhes bshad pa lta bu'o/_/sems pa'i khyad par gang gis sbyin pa dang /_des bcu pa don yongs su gtong ba ni sbyin
[\[131b.3\]]pa'o/_/de ni rang gi don la sogs pa'i rgyu mtshan te/_de yang zang zing dang /_mi 'jigs pa dang /_chos kyi bye brag gis rnam pa gsum mo/_/dang zhes bya ba'i sgra ni bsdu ba yin no/_/mchod 'os ni mchod par 'os pas te/_sangs rgyas bcom ldan 'das la sogs pa'o/_/de rnams
[\[131b.4\]]mchod pa ste/_de yang zang zing dang /_sgrub pa'i bye brag gis rnam pa gnyis so/_/dang zhes bya ba'i sgra ni snga ma bzhin no/_/byams pa ni sems can thams cad la phan pa nye bar bsgrub pa'i bsam pa 'dod pa'i 'dod chags dang /_lan du phan 'dogs su re ba spangs pa'o/_/chos ni
[\[131b.5\]]'jug pa dang ldog pa'i mtshan nyid do/_/gdung ba lnga la sogs pas kyang lus gdung bar byed pa'i phyir gzhan nas chos su bshad pa ma yin nam/_de ci'i phyir 'dir ma bsdus she na de'i phyir/_lus gdung byed pa 'ba' zhig la/_/zhes bya ba la sogs pa smos te/_lus ni khog
[\[131b.6\]]pa'o/_/gdung ba ni gdung bar byed pa ste/_gnod par byed pa zhes bya ba'i tha tshig go/_/yang dag pa'i thabs dang bral ba de 'ba' zhig la ni chos med cing yod pa ma yin te/_'di ltar lus gdung ba de ni 'ba' zhig pas ni gzhan la gnod pa ste gnod par byed pa spong bar byed cing
[\[131b.7\]]ldog pa yang med la/_gzhan dag la phan 'dogs pa ste/_zang zing dang mi 'jigs pa dang /_chos kyi sbyin pa'i bye brag gis phan pa nye bar bsgrub pa yang yod pa ma yin pas gnyi ga'i mtshan nyid kyi chos ni kho bos gnyis kyi mtshan nyid can bshad pa gang yin pa 'di kho na yin no/_/
[\[132a\]]
[\[132a.1\]]gang zhig mi shes pas chos 'di la ma gus te/_lam ngan pa'i rjes su 'gro zhing mu stegs can gyi chos kyi lam lus la gnod pa byed pa'i mtshan nyid du 'gro ba 'khor ba pa de ni shin tu yun ring por sdug bsngal gyi snod yin no zhes bstan pa'i phyir/_sbyin dang zhes bya ba
[\[132a.2\]]la sogs pa smos te/_sbyin pa'i mtshan nyid bshad zin to/_/lus dang sems bsil bar byed pa'i phyir spong ba bdun gyi mtshan nyid kyi don ni tshul khrims so/_/brnab sems med pa la sogs pa ni 'di nyid du 'dus te/_gang zhig ma byin par len pa spangs pa de ji ltar brnab sems
[\[132a.3\]]skyed par 'gyur/_gsod pa spangs pa yang ji ltar gnod sems skyed par 'gyur/_yang dag pa'i lta ba can ni tshul khrims kyis brgyan pa yin pas log par lta ba spangs pa yin no/_/bcu pa spangs par gsungs pa ni/_/sems can blun pos khong du chud par bya ba'i don du zad do/_/
[\[132a.4\]]bzod pa ni khro ba bzod pa'o/_/bzod pa de yang theg pa chen pos 'gro ba'i 'phags pa rnams kyi rnam pa gsum du 'gyur te/_sgra'i rjes su 'gro ba ni sa lnga pa'o/_/rjes su mthun pa ni sa gnyis pa la'o/_/mi skye ba'i chos la bzod pa thob pa ni sa brgyad pa la'o/_/yang rnam pa
[\[132a.5\]]gsum ste/_sdug bsngal dang du len pa'i bzod pa dang /_gnod pa byas pa la ji mi snyam pa'i bzod pa dang /_chos la nges par rtogs pa'i bzod pa'o/_/sbyin pa dang tshul khrims dang bzod pa dag ni sbyin pa dang tshul khrims dang bzod pa dag ste/_dang zhes bya ba'i don ni
[\[132a.6\]]ba gnyis pa yin pas ba gnyis pa'i tshig bsdu ba yin no/_/de dag gi mtshan nyid gsal ba ni shin tu gsal zhing thibs po ma yin pa'o/_/dam pa bcom ldan 'das dang byang chub sems dpa' rnams kyi chos ni dam pa'i chos so/_/yang na nyes pa thams cad dang bral ba'i phyir
[\[132a.7\]]bzang po yin no/_/'di ni lam yang yin la chen po yang yin pas na lam po che'o/_/gang gis 'di chen po nyid yin zhe na/_grangs las 'das pa'i rgyal ba rnams gshegs shing rjes su gshegs pa'i phyir ro/_/yang na chen po bcom ldan 'das rnams kyi lam yin la/_de dag
[\[132b\]]
[\[132b.1\]]gi tshul khrims la sogs pa'i yon tan che ba'i phyir che ba nyid do/_/dam pa'i chos nyid lam po che yin no/_/'di la lam dang chos mthun pa nyid gang yin zhe na/_brjod par 'dod pa'i thams cad mkhyen pa'i grong khyer du phyin pa'i rgyu mtshan nyid yin pa'o/_/gang zhig gti mug pas dam
[\[132b.2\]]pa'i chos kyi lam po che de lta bu la ma gus shing khyad du bsad de brnyas pa'i bsam pas 'di ni chos ma yin no zhes yongs su bor nas 'gro zhing 'gro bar byed pa'o/_/gang dag tu zhe na/_gnag gi lam lta bu'i lam gol ba dag tu'o/_/gnag rnams kyi lam ste lam gol
[\[132b.3\]]ba'i ngo bo dag go/_/de dag tu ste 'di skad du bshad pa yin no/_/dper na gnag gi khyu nas gnag gtso bo la ma gol ba gang du 'gro ba der gzhan dag kyang rung ba dang yang ba yongs su mi shes pas 'gro bar byed pa de bzhin du mu stegs can phyugs 'di dag kyang /_chos
[\[132b.4\]]kyi lam la ma gus nas chos ma yin pa'i lam lam gol ba'i ngo bo lus gdung ba la sogs pa'i mtshan nyid du 'khor ba'i sdug bsngal las thar pa'i bsam pas 'gro'o zhes bya ba yin no/_/de gang du 'jug cing /_gnas gang du 'gro zhe na/_'khor ba'i 'brog dgon par ro/_/
[\[132b.5\]]'khor ba ni 'khor bar 'gyur ba ste/_phung po'i tshogs 'gro ba gzhan nas 'gro ba gzhan du phyin pa'o/_/'khor ba zhes bya ba de las gzhan ni yod pa ma yin gyi/_phung po de dag nyid 'khor bas na de skad ces bya ste/_dper na bya rog gi nag po dang /_chu skyar gyi dkar po
[\[132b.6\]]zhes bya ba lta bu'o/_/de nyid 'brog yin te/_bya dang /_ri dgas dang /_rtswa dang shing gis gang zhing skyes bu dam pas spangs pa'i yul la ni 'brog ces bya'o/_/de yang mi dge ba'i grogs po bya dang /_ri dgas dang /_rtswa dang /_shing lta bus gang zhing dge ba'i bshes gnyen
[\[132b.7\]]dang bral ba yin no/_/'brog de ni sems can dmyal ba la sogs pa'i sdug bsngal mang ba'i phyir mi bzad cing bgrod dka' ba yin no/_/mtha' yas skye bo'i shing can du/_/zhes bya ba ni chos mthun pa ston pa yin no/_/de dag ni skye bo yang yin la mtha' yas pa yang yin
[\[133a\]]
[\[133a.1\]]pas zhes tshig bsdu ste/_grangs dang tshad dag gis mtha' mi zin pas mtha' yas pa'o/_/gang la shing de dag nyid yod pa de la de skad ces bya'o/_/dam pa'i chos dang bral zhing lta ba ngan pa'i thibs por lhung ba de gang dag dang gnas par gyur pa de dag ni shing
[\[133a.2\]]lta bu yin te/_dam pa'i chos sems pa dang bral bas na de skad ces bya'o/_/'dod chags la sogs pa ni lus dang sems kyi rgyud nyon mongs par byed pas na nyon mongs zhes bya'o/_/de dag nyid gnod par byed pa'i phyir gdug pa'o/_/de dag gi lus 'khyud pa ni 'khyud
[\[133a.3\]]pa'i lus te/_nyon mongs dang nye ba'i nyon mongs par rang dbang med pas shin tu yun ring du zhes bya ba mtha' med par 'jug par 'gyur zhing /_rab tu 'jug par 'gyur ro zhes bya ba'i don to/_/mi gsod pa dang zhes bya ba nas/_byams pa zhes bya ba'i bar ldog pa dang 'jug pa'i
[\[133a.4\]]mtshan nyid can gyi chos mdor bshad pa gang yin pa de'i mi mthun pa ni phyogs gsod pa la sogs pa gang dag yin pa de dag gi rnam par smin pa ni mi 'dod pa yin pa'i phyir de dag dang 'dra ba rnams bstan na de rnams rgyas par bstan par 'gyur bas dang por gsod pa yis ni zhes
[\[133a.5\]]bya ba la sogs pas rgyu mthun pa'i 'bras bu rgyu dang 'dra ba ston par mdzad de/_bshad pa'i mtshan nyid can gyis gsod pas so/_/'di la tshe thung ba yod pas na tshe thung ba ste/_'jig rten gyi khams gang du tshe ji srid par gsungs pa de srid du thams cad mi 'thob pa'o/_/ci'i phyir
[\[133a.6\]]zhe na/_ji tsam du 'dis gzhan gyi srog gcod pa de tsam du gzhan dag gis srog gcod par 'gyur ro/_/de la mtshon la sogs pas gcod cing lus la gnod pa ste gnod pa yang yin la mang po yang yin zhes bya bar tshig bsdu'o/_/rku ba ni ma byin par len pa ste/_de
[\[133a.7\]]kun du bsten nas longs spyod kyis phongs so/_/spyad par bya bas na longs spyod de/_nor dang 'bru la sogs pa'o/_/de rnams kyis phongs pa ni brel ba dang nyams pa'o/_/de 'di la yod pas na ldan pa'i don yin no/_/gzhan gyi chung ma 'phrog pas na byi bo byed pa'o/_/dgra dang
[\[133b\]]
[\[133b.1\]]bcas par 'dug pas na dgra dang bcas pa ste/_gang gis de'i chung ma rang gir byas pa de la mi mthun par spyod pas na dgra ste/_ji ltar 'dis gzhan la dgra nyid byas pa de bzhin du 'di la yang 'byung bas rgyu dang 'dra ba'i 'bras bu yin no/_/de ltar lus kyi nyes pa'i rgyu mthun pa'i
[\[133b.2\]]'bras bu bshad nas/_brdzun du smra bas skur pa ste/_/zhes bya ba la sogs pas ngag gi ston te/_skur pa ni yang dag pa'i don rjod pa chud gson pa'o/_/gang gis der 'gyur zhe na brdzun du smra ba ste/_'du shes gzhan du bsgyur ba'i tshig gis don go ba la brdzun smra bas so/_/phra mas ni
[\[133b.3\]]gzhan dbye ba'i phyir nyon mongs pa can gyi tshig smra bas te/_des ni phan par 'dod pa'i bshes dang 'bye zhing 'bral bar 'gyur ro/_/rtsub po ni 'jam bag med pa ste brlang ba'o/_/de'i ngo bo ni rtsub pa nyid de des so/_/mi snyan pa ni mi mthun pa'o/_/de thos pa ni grag pa'o/_/ma
[\[133b.4\]]'brel pa ni tshig kyal pa ste des so/_/mi btsun pa ni mi 'dod pa ste/_de tsam ni ngag gi nyes pa'i 'bras bu yin no/_/brnab sems yid la re ba 'joms/_/zhes bya ba la sogs pas ni yid kyi nyes pa'i 'bras bu bshad do/_/yid kyis bsams shing mngon par 'dod pa'i don de
[\[133b.5\]]don med cing 'bras bu med par byed do zhes bya ba'i tha tshig go/_/'jigs pa ster bas na 'jigs pa sbyin pa'o/_/bshad pa ni gsungs pa'o/_/'jig rten pha rol la sogs pa med pa'i rnam pa can gyi lta ba ni log par lta ba ste/_de ni lta ba ngan pa nyid do/_/smad pa'i lta ba ni lta
[\[133b.6\]]ba ngan pa ste/_lta ba log pa yin no/_/de'i ngo bo nyid ni lta ba ngan pa nyid do/_/de thob par 'gyur te/_yang log par lta ba kho nar 'gyur ro zhes bya ba'i don to/_/blo 'khrul pa ni smyon pa nyid du 'gyur ro zhes bya ba lhag ma yin no/_/log pa'i mtshan nyid can gyi chos kyi mi mthun pa'i
[\[133b.7\]]phyogs kyi 'bras bu brjod nas 'jug pa'i mtshan nyid can gyi chos kyi mi mthun pa'i phyogs kyi 'bras bu brjod par bzhed de/_ma byin len pas zhes bya ba la sogs pa smos so/_/dbul ba ni nor mi bdog pa ste/_de'i ngo bo ni dbul ba nyid do/_/tshul 'chos pa la sogs pa'i
[\[134a\]]
[\[134a.1\]]skyon gyis bsgrubs pa'i 'tsho ba ni log par 'tsho ba ste/_bshad pa'i don las zlog pas 'tsho ba'i phyir ro/_/de kun du bsten pas na bslus pa ste 'thob par 'gyur zhes bya ba lhag ma yin no/_/khengs pa yis zhes bya ba ni mchod gnas mchod pa'i mi mthun
[\[134a.2\]]pa'i phyogs yin no/_/khengs pa ni gyong zhing 'gying ba ste brjid 'chos pa'i nga rgyal gyis zin pa'o/_/'di'i shing tshal dang mthun pa nyid gang yin zhe na/_mi 'dud pa ste ji ltar shing tshal gang la yang mi 'dud pa ltar nga rgyal gyis zil gyis non pa yang de dang 'dra'o/_/ngan pa ni smad pa
[\[134a.3\]]yin pas rigs smad pa'o/_/der 'byung bas na rigs ngan pa'o/_/de'i ngo bo ni rigs ngan nyid do/_/'di la gzi ste brjid bag chung ba yod pas gzi chung ba'o/_/de'i ngo bo ni gzi chung ba nyid do/_/gang gis der 'gyur zhe na/_phrag dog kun du bsten pas te/_/phrag dog ni
[\[134a.4\]]gzhan gyi phun sum tshogs pa la sems khong nas 'khrugs pa'o/_/'di skad du bshad pa yin zhe na/_gang zhig mchod gnas mchod par mi byed pa de ni nyes pa gnyis kyis te/_nga rgyal dang phrag dog dag gis so/_/de gnyis kyi 'bras bu ni mi 'dod pa 'di gnyis yin
[\[134a.5\]]par dmigs nas spang bar rigs so zhes bya ba yin no/_/gnod pa gsar gyis bskyed pa'i sems kyis 'khrug pa ni khro ba ste/_de ni byams pa'i mi mthun pa'i phyogs yin no/_/des cir 'gyur zhe na/_kha dog ngan pa nyid do/_/khros na mkhas pa rnams la chos 'dod pas
[\[134a.6\]]yongs su mi 'dri'o/_/mi 'dri ba des na blun pa nyid de shes nyen med pa nyid du 'gyur ro/_/mi dge ba'i 'bras bu 'di dag 'gro ba gang la yod ce na/_mi nyid la zhes bya ba smos so/_/de ci mi dge ba 'di rnams kyi 'bras bu rgyu mthun pa tsam du zad dam zhe na ma yin te/_kun
[\[134a.7\]]gyis zhes bya ba la sogs pa smos so/_/'di dag thams cad kyis dang por ngan 'gro'o/_/smad pa'i 'gro ba ni ngan 'gro ste/_dmyal ba dang yi dgas rnams kyi 'gro ba rnams so/_/gang dag la gsod pa la sogs pa bshad ma thag pa 'di dag gi gsod pa la sogs
[\[134b\]]
[\[134b.1\]]pa'i mtshan nyid kyi bya ba bde ba ma yin pa'i don tam/_gzugs ngan pa 'grub pa'i phyir mi dge ba zhes bya ba ming yod pa de dag la de skad ces bya'o/_/rnam smin ni yongs su gyur pa'o/_/bsgrags pa gang yin pa ni bshad pa gang yin pa ste/_gsod pa yis ni tshe thung 'gyur/_/zhes bya
[\[134b.2\]]ba nas/_mkhas la mi 'dri blun pa nyid/_/ces bya ba'i bar yin no/_/gnyis ka'i mtshan nyid can gyi chos kyang bde ba'i don tam/_gzugs bzang po 'grub pa'i phyir dge ba zhes bya ste/_de rnams la ni 'bras bu de nyid zlog cing mi mthun pa yin no/_/'bras bu 'byung ba ni 'bras bu
[\[134b.3\]]'byung ba'o/_/de ltar dge ba dang mi dge ba 'bras bu dang bcas pa dag bstan pa mdzad nas/_chags dang zhes bya ba la sogs pas lung las grags pa'i dge ba dang mi dge ba 'bras bu dang bcas pa dag ston pa mdzad do/_/gzugs dang sgra dang dri dang ro dang reg bya rnams kyis
[\[134b.4\]]'jig rten chags par 'gyur bas na chags pa ste/_srid pa'i 'dod chags zhes bya ba'i don to/_/zhe sdang ni gsod par byed pa'i bdag nyid do/_/gti mug ni mi shes pa'o/_/dang zhes bya ba'i sgra ni chags pa la sogs pa ngo bo nyid kyi mi dge ba yin pa 'ba' zhig tu ma zad kyi
[\[134b.5\]]des bskyed pa'i las kyang mi dge ba yin no zhes bsdus pa yin no/_/de dag gis bskyed pa ni des bskyed pa'o/_/lus dang ngag dang yid kyi bya ba ni las so/_/don gang gis na mi dge ba yin zhe na/_'gro ba de dang de dag tu lus dang sems kyi rgyud mi bzang bar byed pas na mi
[\[134b.6\]]dge ba ste/_'dod chags kyis zil gyis non pa ni 'di dang gzhan du mdog shin tu mi bzad par 'gyur la/_de bzhin du zhe sdang gis zil gyis non pa dang /_gti mug gis zil gyis non pa yang de dang 'dra'o/_/chags pa'i gnyen po 'dod chags dang bral ba ni ma chags pa'o/_/
[\[134b.7\]]zhe sdang gi gnyen po byams pa ni zhe sdang med pa'o/_/gti mug gi gnyen po shes pa ni gti mug med pa ste/_ngo bo nyid kyi dge ba 'di dag dang /_de dag gis bcug pa'i las ni 'di dang gzhan du lus dang sems kyi rgyud bzang por byed pas na dge ba yin no/_/de zhes bya
[\[135a\]]
[\[135a.1\]]ba'i sgra ni ma chags pa la sogs pa dang las la snyegs so/_/mi dge ba las zhes bya ba la sogs pas ni de gnyis kyi 'bras bu ston te/_sdug bsngal ni rdeg pa la sogs pa'i tshor ba'o/_kun ni 'di dang 'jig rten pha rol du 'byung ba rnams so/_/ngan
[\[135a.2\]]'gro ni dmyal ba la sogs pa'i 'gro ba dag go/_/bde 'gro ni lha la sogs pa'i 'gro ba dag go/_/'dzam bu'i gling la sogs pa'i bye brag gam/_yang dang yang du skye ba'i bye brag gis skye ba kun du bde ba dag ces mang po'i tshig smos so/_/de ltar bsams nas ci zhig bya
[\[135a.3\]]zhe na mi dge kun las zhes bya ba la sogs pa smos te/_kun las zhes bya ba ni smos pa dang ma smos pa mchod rten 'jig pa dang /_dam pa'i chos dang /_dge 'dun dang /_pha ma dang /_slob dpon dang /_bla ma dang /_mchod gnas dang /_rigs kyi nang na rgan rabs spong pa la
[\[135a.4\]]sogs pa'i mtshan nyid las so/_/ldog bya zhes bya ba ni phyir ldog pa'o/_/ldog pa dang 'jug pa'i bye brag gis 'di ni rnam pa gnyis so/_/de lta yin na phan yon ci zhig yod ce na/_de ston par mdzad de/_bde ba ni tshim par byed pa'i tshor ba'o/_/de phul du dbyung ba ni bde dpal lo/_/yang
[\[135a.5\]]na dpal zhes bya ba'i sgra ni phun sum tshogs pa'i rnam grangs so/_/de las ma gtogs pa gzhan ni bde ba'o/_/rgyal srid ni dbang phyug gi khyad par te bdag po nyid do/_/rgyas pa zhes bya ba'i sgra ni thams cad la brjod par bya'o/_/bsam gtan ni sems rtse gcig pa'i mtshan nyid do/_/
[\[135a.6\]]de yang rnam pa bzhi ste/_rtog pa dang bcas shing dpyod pa dang bcas pa dang /_rtog pa med cing dpyod pa yang med pa dang /_de nyid dga' ba med pa'i bde ba can dang /_bzhi pa sdug bsngal yang med bde ba yang med pa btang snyoms dang dran pa yongs su dag pa'i yid bde ba dang yid
[\[135a.7\]]mi bde ba dang bral ba'o/_/tshad med pa ni byams pa dang /_snying rje dang /_dga' ba dang /_btang snyoms kyi mtshan nyid de/_sems can tshad med pa la dmigs pa'i phyir ro/_/gzugs med pa ni nam mkha' mtha' yas skye mched la sogs pa snyoms par 'jug pa bzhi ste/_sems mnyam pa nyid du bsgrub
[\[135b\]]
[\[135b.1\]]pa'i phyir ram/_'byung ba chen po mnyam pa nyid du bsgrub pa'i phyir ro/_/ni zhes bya ba'i sgra ni de kho na zhes bya ba nges par bzung ba yin no/_/tshangs sogs bde ba zhes bya ba ni gang la tshangs pa'i bde ba dang po na yod pa'i bde ba'o/_/myong bar byed pa ni nyams su myong bar byed pa'o/_/
[\[135b.2\]]de ltar na mngon par mtho ba'i rgyu dang /_mngon par mtho ba de'i 'bras bu mdor bsdus te bshad pa yin no zhes bya ba'i tha tshig go/_/dang por mngon par mtho ba'i chos/_/phyis ni nges par legs 'byung ba/_/zhes bshad pa de la mngon par mtho ba'i chos ni bshad zin to/_/
[\[135b.3\]]de'i 'og tu nges par legs pa'i chos bshad par bzhed nas/_nges par legs pa'i chos dag kyang /_/zhes bya ba la sogs pa smos so/_/'di las nges par legs shing dge ba thar pa 'grub pas na nges par legs pa ste/_de nyid nges par legs pa yin no/_/kyang
[\[135b.4\]]zhes bya ba'i sgra ni ni zhes bya ba'i sgra'i don yin no/_/phra zhes bya ba ni phra ba ste rnam par shes par dka' ba yin no/_/zab pa ni gting dpag dka' ba'o/_/snang ba ni mthong ba ste ye shes zab mos mthong ba la de skad ces bya'o/_/yang na snang ba ni dmigs pa ste/_gang la zab
[\[135b.5\]]par snang ba yod pa de la de skad ces bya'o/_/byis pa so so'i skye bo thos pa dang mi ldan pa rnams te/_thos pa ni 'dir chos rnam pa gsum thos pa yin par brjod do/_/skrag pa ni 'jig pa'o/_/gang dag gis bdud bzhi las rgyal ba'am sdig pa thams cad las rgyal ba de dag ni
[\[135b.6\]]rgyal ba'o/_/yod ces bya ba'i sgra ni tshig gi phrad yin te/_ji ltar kun rgyal zer ba bzhin/_/bdag la bu ni ye yod min/_/zhes bya ba lta bu'o/_/'jig rten 'dir ni bdag yod pa ma yin la/_'jig rten pha rol du ni yod par mi 'gyur ro snyam pa ste/_'di ni nga'o snyam du 'dzin
[\[135b.7\]]pa'i dbang gis bshad pa yin no/_/nga yir 'dzin pas ni 'di na bdag gi nor la sogs pa yod pa ma yin la/_tshe rabs gzhan du yod par mi 'gyur ro snyam pa ste/_de ltar rnam par rtog pa'i byis pa blun po ni skrag par 'gyur ro/_/mkhas pa shes rab can ni chos
[\[136a\]]
[\[136a.1\]]de lta bu thos pas de thams cad ni yang dag pa ma yin zhes mngon par zhen pa las byung ba'i skrag pa gang yin pa de zad cing 'jig par 'gyur te/_de mi 'byung ngo zhes bya ba'i tha tshig go/_/ngar 'dzin pa dang nga yir 'dzin pa dag ni 'khor bar 'jug pa'i rgyu yin no/_/ji srid du 'khor
[\[136a.2\]]ba de srid du sdug bsngal ba yin no/_/de rab tu zhi ba'i rgyu ni chos 'di yin no zhes bya bar bsams nas skrag pa zad par 'gyur ro/_/de ltar yang ci mngon zhe na/_lung nye bar 'god par/_skye dgu 'di ni ma lus pa/_/ngar 'dzin pa las zhes bya ba la sogs pa smos so/_/skye dgu 'di zhes bya
[\[136a.3\]]bar sbyar te 'gro ba lngar yang dang yang du skye bas na skye dgu'o/_/ma lus pa ni mtha' dag go/_/nga'o snyam du 'dzin pas na ngar 'dzin pa ste bdag tu lta ba'o/_/de las byung ba ni skyes pa'o/_/'di ni nga'i 'o snyam du 'dzin pas na nga yir 'dzin pa'o/_/de dang ldan pa ni nye bar 'brel pa ste/_yang
[\[136a.4\]]dag par ldan pa zhes bya ba'i don to/_/skye dgu'i de nyid la phan pa la de skad ces bya'o/_/'di la de gcig tu nges par gsung ba'i ngang tshul yod pas na de gsung ba'o/_/yang na gsung ba ni bka' stsal pa ste/_gcig tu gsung ba la de skad ces bya'o/_/de 'di la yod pas na gcig tu gsung
[\[136a.5\]]ba'o/_/skye dgu la phan pa kho na bya'o zhes gcig tu gsung ba des gsung zhing bka' stsal to/_/yang ji ltar ngar 'dzin pa dang nga yir 'dzin pa dag mi bden pa yin zhe na/_de dag mi bden pa nyid du bstan pa'i phyir/_bdag yod ces bya ba la sogs pa smos so/_/yod ces bya ba'i sgra
[\[136a.6\]]ni snga ma bzhin no/_/'di ni zhes bya ba ni bshad ma thag pa'o/_/dam pa'i don du zhes bya ba ni don dam pa la brten nas zhes bya ba ste gong ma bzhin du lnga pa yin no/_/tha snyad du ni ma yin no/_/don dam pa yang gang zhig yin zhe na/_mu bzhi dang bral ba'i don yin no/_/de la 'jug pa'i
[\[136a.7\]]thabs skye ba med pa'i don can yang don dam pa yin no/_/log ces bya ba ni brdzun pa ste mi bden pa zhes bya ba'i tha tshig go/_/'di gnyi ga yang log pa yin no zhes bya bar cis mngon zhe na/_gang phyir yang dag ji lta ba/_/zhes bya ba la sogs pa smos te/_yang dag pa ji lta ba ni bden
[\[136b\]]
[\[136b.1\]]pa'o/_/'di skad du bshad pa yin te/_gal te 'di gnyi ga bden pa zhig tu gyur na bden pa mthong ba'i dus na yang 'di gnyis yod par 'gyur ba zhig na yod pa yang ma yin no/_/de lta bas na 'di dag ni log pa'o zhes bya ba yin no/_/de ltar 'khor ba'i rgyur gyur pa 'di dag bden
[\[136b.2\]]pa ma yin pa nyid du bstan nas/_da ni ngar 'dzin las zhes bya ba la sogs pas de las byung ba'i phung po rnams mi bden pa nyid du ston te/_gang dag la ngar 'dzin pa las skye zhing 'byung ba yod pa de dag la de skad ces bya'o/_/phung po ni lnga ste/_gzugs dang /_tshor ba dang /_'du shes dang /_'du
[\[136b.3\]]byed dang /_rnam par shes pa zhes bya bdag go/_/don du zhes bya ba ni sngar bshad pa'i tshul gyis don dam par ro/_/brdzun pa ni mi bden par ro/_/sa bon ni rgyu'o/_/skye ba ni 'byung ba'o/_/ga la zhig ces bya ba ni gong du bshad pa'i tshul gyis na med pa kho na yin no/_/phung po rnams ni
[\[136b.4\]]de'i yul yin pas de rnams med pa'i phyir de yang spong bar 'gyur te/_des na rgyu med pa'i phyir phyis 'bras bu mi 'byung ngo zhes bya ba'i don to/_/'di skad du bshad pa yin te/_sngon ni nga yir 'dzin pas bskyed pa'i phung po rnams la brten nas yang ngar 'dzin pa skye bar 'gyur gyi/_de med
[\[136b.5\]]pa'i phyir de rnams yang skye bar 'gyur ro zhes bya ba yin no/_/don 'di ni tshad mas grub pa yin par bstan pa'i phyir/_ji ltar zhes bya ba la sogs pa smos so/_/mod kyi zhes bya ba ni srid pa'o/_/'di skad du bshad pa yin te/_gang zhig rten cing 'brel par 'byung ba de ni don dam par
[\[136b.6\]]na brdzun te/_rten cing 'brel par 'byung ba'i phyir gzugs brnyan bzhin no/_/gang bden pa de ni rten cing 'brel par 'byung ba ma yin te/_dper na 'phags pa rnams kyi spyod yul de bzhin nyid lta bu'o/_/chos thams cad bdag med pa tsam zhig brjod par 'dod pa'i phyir dpe
[\[136b.7\]]bsgrub byas stong pa ma yin no/_/ji ltar gzugs brnyan brdzun pa ltar ngar 'dzin pa yang de dang 'dra'o zhes mjug thogs kyi tshigs su bcad pas ston to/_/de lta bu'i zhes bya ba la sogs pa la/_de lta bu'i ni bshad ma thag pa lta bu ste/_don ni don ma yin pa yongs su spang ba'i
[\[137a\]]
[\[137a.1\]]phyir ro/_/chos rnams la mig ni bden pa mthong ba'o/_/bzlas te yang dang yang du smras so/_/ji srid phung por 'dzin yod pa/_/zhes bya ba la sogs pas ni de ston par byed de/_chu srin 'dzin khri dang 'dra bar 'dzin cing mngon par zhen pa ste phung po'i rgyu yin pa'i phyir ro/_/phung
[\[137a.2\]]por 'dzin pa de las ngar 'dzin pa'o/_/ngar 'dzin pa yod na las so/_/de las ni skye ba ste ngar 'dzin pa dang /_las dang skye ba'i mtshan nyid rnam pa de gsum mo/_/de nyid rgyun chags su 'jug pa'i phyir lam yin te/_'di la lam rnam pa gsum yod pas na lam gsum mo/_/gang la
[\[137a.3\]]thog ma dang tha ma dang dbus med pa yod pa de la de skad ces bya'o/_/thog ma dang tha ma dang dbus zhes bya ba 'di ci yin zhe na/_gzhan yod la gang las snga ma med pa de ni thog ma'o/_/gzhan yod la gang las gzhan med pa de ni phyi ma'i mtha'o/_/de gnyis kyi bar ni dbus so/_/'khor
[\[137a.4\]]ba nyid dkyil 'khor yin pas na 'khor ba'i dkyil 'khor ro/_/'di dkyil 'khor dang chos mthun pa nyid gang zhig yin zhe na/_kun nas 'khor ba'o/_/mgal me ni shing phyed tshig pa'o/_/de dang 'dra bas na de lta bu ste de dang mtshungs so/_/'di skad du bshad pa yin te/_ji ltar
[\[137a.5\]]mgal me bskor ba med bzhin du 'khrul pas kor kor por dmigs pa de bzhin du/_'khor ba'i dkyil 'khor 'di yang med bzhin shes rab kyi mig zum pa dang /_lta ba ngan par lhung bas dmigs so zhes bya ba yin no/_/'di nas zhes bya ba ni 'khor ba'i dkyil
[\[137a.6\]]'khor te/_phung po la brten nas ngar 'dzin pa de la brten nas phung po zhes bya ba phan tshun gyi rgyu can 'gro ba lngar 'khor bar 'gyur ro/_/'khor ba'i dkyil 'khor 'di ji ltar mgal me'i dkyil 'khor lta bu yin zhe na/_de ni rang gzhan zhes bya ba la sogs pa tshigs su
[\[137a.7\]]bcad pa 'og mas ston to/_/rang las skye ba med pa'i phyir rang las ma thob pa ste/_snga na med pa dngos po med pa'i phyir dang /_rang gi bdag nyid la byed pa 'gal ba'i phyir ro/_/gzhan las kyang ma yin te de ni rgyu ma yin pa'i phyir ro/_/ji ltar rgyu ma yin zhe na/_'di ltar rgyu
[\[137b\]]
[\[137b.1\]]nyid ni 'bras bu la ltos pa yin pas ji srid du 'bras bu ma byung ba de srid du ni rgyu ma yin no/_/gang gi tshe rgyu ma yin pa de'i tshe ni 'bras bu yang mi skyed pa snga ma kho na bzhin no/_/gnyi ga las kyang ma yin te phyogs gnyi ga la bshad pa'i nyes par thal ba'i phyir ro/_/dang zhes bya ba'i
[\[137b.2\]]sgra ni bsdu ba'o/_/dus gsum po nyid dus gsum nyid do/_/'ang zhes bya ba ni ma thob pa srid do zhes srid pa yin no/_/ji ltar dus gsum nyid du ma thob ce na/_'di ltar 'das pas ni mi bskyed de/_de nyid kyi phyir sa bon rul ba bzhin no/_/ma 'ongs pas kyang mi skyed de/_de nyid kyi phyir
[\[137b.3\]]mo gsham gyi bu bzhin no/_/da ltar gyis kyang mi skyed de/_skad cig ma bzhin du mi gnas pa'i phyir ro/_/de nyid dus mnyam pa nyid yin na bskyed par bya ba dang skyed par byed pa'i nges pa mi rung ba'i phyir ro/_/srang mda'i mthon dman bzhin zhes bya ba yang rgyu snga bar 'gyur ro/_/phra ba'i phyir
[\[137b.4\]]dus mi rtogs par zad do/_/de ltar brtags na ngar 'dzin pa ni zad par 'gyur/_de zad pa las so/_/de nas skye ba'o/_/de ltar bshad ma thag pa'i rigs pas brtags na rgyu ni ngar 'dzin pa'i mtshan nyid kyi gti mug go/_/gti mug ni phyin ci log gi shes pa'o/_/phyin ci log
[\[137b.5\]]gi shes pa yang ngar 'dzin pa'i rnam pa can no/_/de yi stobs kyis ni yang srid pa la sred pa dang bcas pa'i las 'khor ba dang mthun pa'o/_/de las ni phung po lnga 'byung ba'i mtshan nyid kyi skye ba'o/_/rgyu dang 'bras bu ni rgyu dang 'bras bu dag ste de dag gi skye ba'o/_/'jig pas na 'jig
[\[137b.6\]]rten te de la'o/_/sdug bsngal thams cad zad pa'i zhes bya ba la sogs pas ni phan yon ston te/_'dis 'jigs pa med pas na mi 'jigs pa ste mya ngan las 'das pa dngos po med pa mar me shi ba lta bu'o/_/phung po med pa'i mya ngan las 'das pa de la'o/_/'dir zhes bya ba ni da
[\[137b.7\]]ltar ro/_/de zhes bya ba ni rgyu dang 'bras bu'i ngo bo'i 'khor ba'o/_/khyod ces bya ba ni khyod de/_ci ste ci'i phyir 'jigs par byed ces bya ba yin no/_/gang zhig de lta bu mi 'dod pa de'i phyir bsam pa ma yin gyi/_gang zhig 'dod pa de la bya ba yin no/_/gal te zhes bya ba ni ci ste zhes
[\[138a\]]
[\[138a.1\]]bya ba'i don to/_/bsal ba ni med pa'o/_/'dir zhes bya ba ni dus 'di nyid do/_/gal te dmigs pa can la la ni 'di snyam du mya ngan las 'das pa dngos po yod pa'o snyam du sems na/_de dgag pa'i phyir/_mya ngan 'das pa dngos med pa'ang /_/zhes bya ba la sogs
[\[138a.2\]]pa smos so/_/'ang zhes bya ba'i sgra ni snga ma bzhin te/_dngos po yin par mi srid pa 'ba' zhig tu ma zad kyi 'o na ci zhe na/_dngos po med pa yang ngo /_/'o na mya ngan las 'das pa'i mtshan nyid ji lta bu yin zhes bya ba ni bshad pa'i lhag ma yin no/_/'dzin pa ni reg pa ste de dag gis ma reg
[\[138a.3\]]cing yul du ma byas pa'o/_/de zad pa ni 'gog pa ste/_so sor ma brtags pa'i 'gog pa'i mtshan nyid yin no/_/gal te rnam pa thams cad du yod pa ma yin no zhes smra na med par lta ba la brten par 'gyur ro zhe na/_de'i mtshan nyid ni ma yin no/_/de'i mtshan nyid ni ji lta bu yin zhe na/_
[\[138a.4\]]mjug thogs kyi tshigs su bcad pas de ston te/_mdor bsdu na mtshan nyid 'di yin no/_/rgyas par bya na ni bde ba dang /_dkon mchog dang /_las dang 'bras bu 'brel pa dang /_ting nge 'dzin dang bsam gtan la sogs pa med do zhes lta ba ni med par lta ba ste/_'bras bu ni mi 'dod
[\[138a.5\]]pa yin pas de'i phyir yongs su spang bar bya ba yin no/_/bsod nams ma yin zhes bya ba la sogs pas de'i 'bras bu ston te/_ngan song rnams las srung zhing skyob pas na bsod nams so/_/de lta bu ma yin pas na bsod nams ma yin pa'o/_/rang gi ngo bo ngan song gi rgyu mtshan yin
[\[138a.6\]]pas na ngan song ba'o/_/yang na ngan song du 'byung ba yin pas na ngan song ba'o/_/log par lta ba ni phyin ci log gi shes pa'o/_/gang la shes pa yod pa de na gzugs can ma yin pa'i phung po bzhi yang yod la/_de la rten gzugs kyi phung po yang gdon mi za bar yod do/_/sems can
[\[138a.7\]]ni de tsam du zad pas de'i 'bras bu ngan song gi 'gro ba de yin no zhes bya bar shes par byas nas de la srid pa zhes bya'o/_/mya ngan las 'das pa dngos po dang dngos po med par yang med do zhes de skad du smra bas yang dag pa'i lta ba bsal nas med par lta ba la brten pa'i phyir log par lta
[\[138b\]]
[\[138b.1\]]ba kho na la yang dag par brten par 'gyur ro zhes de dgag pa'i phyir med pa dang /_yod pa dang mya ngan las 'das pa gsum char gyi mtshan nyid mdor bstan pa yin te/_'di las bde 'gro rgyu mthun par 'gyur zhing 'byung bar 'gyur bas 'bras bu bde 'gro can yin no zhes bya ba'i tha tshig go/_/
[\[138b.2\]]yang dag pa phyin ci ma log pa'i lta ba ni blo gros dang 'dod pa yin te/_de yang kho bo cag la tha snyad du yod na ji ltar de bsal ba yin/_mya ngan las 'das pa yang thar pa 'ching ba dang bral ba yin la/_de yang don 'ga' yang ma yin na de bzhin du brjod pa la nyes pa ci zhig yod/_mya ngan
[\[138b.3\]]'das pa ni rnam pa gnyis te/_phung po'i lhag ma dang bcas pa dang cig shos so/_/re zhig phung po'i lhag ma med pa gang yin pa de la ni dngos po la sogs pa'i rnam par rtog pa shin tu mi srid do/_/phung po'i lhag ma dang bcas pa la yang med do zhes bstan pa'i phyir/_shes pas med dang yod zhi'i
[\[138b.4\]]phyir/_/zhes bya ba la sogs pa smos so/_/shes pa ni 'dir bsgoms pa'i rab kyi mtha' las skyes pa rnam par rtog pa'i tshogs ma lus par bsal ba nyams su myong ba'i rnam par zhugs pa don phyin ci ma log par dmigs pa yin par bshad do/_/med pa dang yod par lta ba
[\[138b.5\]]nye bar zhi ba'i ngo bo de'i phyir ro/_/bsrung zhes bya ba'i sgra ni bsod nams dang gzhan la bya ste/_bsod nams dang gzhan bsrung bas de'i phyir bsrung ba zhes bya ba'i sgras ni bsod nams brjod do/_/gsod pa la sogs pa'i mtshan nyid kyi bya ba ni bsod nams bsrung ba thung zhing
[\[138b.6\]]mi snang bar byed pas na sdig pa zhes bya'o/_/'das pa ni rgal ba ste/_sdig pa dang bsod nams dang las 'das pa de yis rgyu med pa'i phyir ngan 'gro dang bde 'gro las 'das pa zhes bya ba tshig lhag ma yin no/_/de lta bu de ni thar pa yin par dam pa mkhas pa rnams
[\[138b.7\]]kyis bshad do/_/de ltar thar pa ni ngan 'gro dang bde 'gro las 'das pa yin par bshad la/_'das pa zhes bya ba'i don yang 'ga' yang yod pa ma yin na ji ltar dngos po la sogs pa'i ngo bo yin par 'gyur/_gzhan la ltos te yang med par brjod par bya ba ma yin
[\[139a\]]
[\[139a.1\]]te/_yang dag par na de yang ma grub pa'i phyir ro/_/da ni/_skye ba rgyu dang bcas mthong bas/_/zhes bya ba la sogs pas chad pa dang rtag par lta ba mi srid par ston te/_skye ba ni 'byung ba'o/_/'gro bas na rgyu'o/_/rgyu ni 'gro bas te/_'bras bu la 'gro zhing sgrub par
[\[139a.2\]]byed pa zhes bya ba'i tha tshig go/_/rgyu dang bcas par 'jug pas na de skad ces bya'o/_/mthong ba rtogs pa'o/_/'gog pa ni nye bar zhi ba ste/_sngar bshad pa/_ngar 'dzin yod na yang las te/_/de las yang ni skye ba yin/_/zhes bya ba des ni skye ba dang rgyu dang bcas pa bshad do/_/de ni
[\[139a.3\]]rang gzhan gnyi ga dang /_/zhes bya ba dang /_ngar 'dzin pa ni zad par 'gyur/_/de nas las dang skye ba yang /_/zhes bya ba des ni 'gog pa'o/_/tshigs su bcad pa 'dis skye ba rgyu dang bcas pa de kun rdzob pa yin gyi/_yang dag pa ma yin no zhes bya bar sngar skyes pa dang zhes bya ba la
[\[139a.4\]]sogs pas ston par byed de/_'bras bu bas sngar skyes shing byung ba la de skad ces bya'o/_/lhan cig skyes pa ni dus mnyam du skyes pa'o/_/rgyu min zhes bya ba ni rgyu ma yin pa ste de nyid du rgyu med pa'o/_/don du zhes bya ba ni don dam par ro/_/don ni rigs pas bsams pa las byung
[\[139a.5\]]ba'i shes rab phyin ci ma log par don 'dzin pa la bya ste/_de la 'jug pa'i thabs yin pa'i phyir ro/_/des rgyu ma yin pa nyid du dpyad na rnam pa gnyi ga la yang rgyu med do zhes bya ba'i tha tshig ste/_rgyu ma yin pa nyid ni 'bras bu bas sngar skyes pa'i gnas skabs kyi rgyu can yin no/_/'bras bu byung ba yin
[\[139a.6\]]na de'i rten skyed par byed pa rgyu yin la/_de med na go ji ltar rgyu yin/_lhan cig byung ba yang skyed par byed pa ma yin pas rgyu ma yin te/_da ltar 'byung na nges pa med pa'i yang phyir ro/_/don 'di ni 'di lta bur grags pa ma yin no zhes bstan pa'i phyir/_btags dang yang dag nyid
[\[139a.7\]]du na/_/zhes bya ba la sogs pa smos so/_/btags pa ni 'dogs pa ste tha snyad do/_/grags pa ni rab tu grags pa ste tha snyad med pa'i phyir ro zhes bya ba'i tha tshig go/_/yang dag pa nyid kyi dbang du mdzad nas yang dag pa nyid du skye ba ni 'byung ba'o/_/de yang rab tu ma grags pa'i
[\[139b\]]
[\[139b.1\]]phyir te/_'di ni rang gzhan gnyi ga dang zhes bya ba der skye ba med pa yang bstan zin to/_/de ltar yang dag pa nyid du skye ba bkag pa byas pa dang /_gang la la 'o na rkyen nyid 'di pa tsam yang bkag go zhes zer ba de la brjod par bya ste/_rkyen nyid 'di ba tsam ni 'di lta ste/_'di yod pas
[\[139b.2\]]na 'di 'byung zhes bya ba 'di yin no/_/'di zhes bya ba ni rgyu'o/_/yod pas na zhes bya ba ni yod na'o/_/'di zhes bya ba ni 'bras bu'o/_/'di ji lta bu zhig ce na dper na ring po yod na thung ngu bzhin no/_/don de nyid dpe gzhan gyis sgrub par byed de/_'di zhes bya ba ni rgyu'o/_/'di zhes
[\[139b.3\]]bya ba ni 'bras bu'o/_/lhag ma ni go sla'o/_/'di mjug thogs pa ni sun 'byin te/_sngar tha snyad du ring po la ltos nas thung ngur bshad pa gang yin pa de nyid yang dag par na ring po med pa'i phyir la/_thung ngu'i rang gi ngo bo med pa'i phyir de la ltos pa can gyi ring po yang med do/_/'on
[\[139b.4\]]te thung ngu'i ming med kyang ming can ni yod pa kho na'o zhe na/_de yang rung ba ma yin te/_yang dag par na skye ba med pa'i phyir te/_gnyi ga yang mi srid do/_/de bzhin du 'di skyes pas na 'di skye ste/_dper na mar me byung na 'od byung ba bzhin no zhes bya ba mar me la yang brjod par
[\[139b.5\]]bya'o/_/de lta yin dang rgyu dang 'bras bu skye ba ni yang dag pa ma yin no/_/'o na ci zhe na tha snyad pa yin no zhes mjug thogs pas ston par byed de/_rgyu dang 'bras bu ni rgyu dang 'bras bu dag ste de dag gi skye ba'o/_/mthong zhing zhes bya ba ni shes shing ngo /_/ji bzhin zhes bya ba ni rang gi ngo bo
[\[139b.6\]]ji lta ba bzhin no/_/rang gi ngo bo ci yin zhe na/_spros las byung bar zhes bya ba smos te/_spros pa ni rnam par rtog pa'i mngon par brjod pas rgyas par tha snyad 'dogs pa'o zhes bya ba'i don de de las byung ba'o/_/yang dag par skye ba med kyang med pa nyid du khas mi len cing nye bar mi 'gro ste med
[\[139b.7\]]pa nyid kyi lta ba mi 'dzin to/_/yang dag ji bzhin zhes bya ba ni phyin ci ma log pa ste de'i ngo bo la de skad ces bya'o/_/de yongs su shes pa des na 'ching ba thams cad dang sdug bsngal dag las grol bar 'gyur ro/_/yod pa dang med pa'i lta ba gnyis nyid gnyis so/_/gnyis po de la mi
[\[140a\]]
[\[140a.1\]]brten pa ste/_de la mi gnas shing gnyis kyi 'du shes dang bral ba yin no/_/so so'i skye bo'i gnas skabs na mi shes pa'i dbang gis phyin ci log pa'i blo can la rtag pa dang chad pa'i rnam par yod pa dang med par lta ba dag 'byung ngo /_/mya ngan las 'das pa dang
[\[140a.2\]]bar chad med par gnas pa la mi shes pa chung ngu'i chung ngu yang 'gag pa la mngon du phyogs so/_/de bas na phyin ci log tu 'dzin pa med pa'i phyir de ltar ma gyur pa ni de la mi brten pa ste/_de'i phyir grol zhes bshad do/_/thag ring nas zhes bya ba la sogs pas ni don de nyid dpes
[\[140a.3\]]gsal bar byed de/_thag ring po na gnas pa'i mis chu ma yin pa la chu'i rnam par mthong bas na mi gsal ba ltar yul dang dus kyi dbang gis 'khrul pa'i mig gis thag ring po nas mthong ba'i gzugs kyang mi gsal lo/_/lag pa dang bong ba dang dbyug pa la sogs pas
[\[140a.4\]]gzugs su rung zhing gnod pa byar rung bas na gzugs so/_/mthong na go ji ltar mi gsal ba yin zhe na/_chu ma yin pa la chu'i rnam par mthong bas so/_/de dang nye ba rnams kyis ni gzugs nyid gsal zhing mngon par mthong gi chu'i rnam par ni ma yin te/_ji ltar thag ring po
[\[140a.5\]]nas mthong ba'i smig rgyu'i gzugs mi gsal ba zhes bya ba ni tshig lhag ma yin no/_/de bzhin du ji ltar mya ngan las 'das pa dang thag ring ba nyes pa thams cad kyi gzhir gyur pa rnams kyis 'jig rten 'khor ba la yang dag pa'i ngo bor mthong ba de ltar de dang nye ba rnams kyis de mya ngan las
[\[140a.6\]]'das pa dang nye ba yon tan thams cad kyi gzhir gyur pa rnams kyis ni ma yin no/_/'jig rten ji lta bu zhig ce na/_mtshan med ces bya ba smos te/_mtshan ma ni bud med la sogs pa ste de dag tu brjod pa dang shes pa'i rgyu yin no/_/gang la mtshan ma med pa yod pa de ni mtshan ma med pa ste
[\[140a.7\]]stong pa zhes bya ba'i tha tshig go/_/ji lta bu zhig tu mtshan ma med ce na/_smig rgyu bzhin zhes bya ba smos te/_ji ltar smig rgyu chu'i rnam pas stong pa de bzhin du 'jig rten 'di yang gang dang gang gi rnam par snang ba des thams cad stong ngo /_/ji ltar smig rgyu chu 'dra bar mthong ba yang dag par
[\[140b\]]
[\[140b.1\]]brtags na chu'i ngo bo nyid kyang ma yin la smig rgyu yang ngo bo nyid dang bcas pa yin pa de bzhin du phung po chu dang 'dra ba rnams kyang don dam par na bden pa ma yin no/_/de'i phyir bdag gi rang bzhin ma yin la/_phung po'i rang bzhin yang ma yin no/_/de lta bu'i chos rnams la gang dag
[\[140b.2\]]mngon par zhen pa yod pa de dag ni shin tu blun pa ste 'khor ba pa yin no zhes mjug thogs kyi tshigs su bcad pa gnyis kyis ston to/_/smig rgyu la 'di ni chu yin no zhes bya ba'i rnam par bsams nas te/_der zhes bya ba ni smig rgyu der ro/_/smig rgyu dang nye ba la smig rgyu'i sgrar brjod de dper na/_/
[\[140b.3\]]gang+gA'i gnag lhas zhes bya ba yin no/_/smig rgyu'i phyogs dang nye bar song ba las gal te chu de 'di na med do zhes 'dzin pa'o/_/'di skad du bshad pa yin te/_gal te lan 'ga' zhig smig rgyu de la chu yod par mthong bar gyur na ni la lar yod par mthong bas 'di na med do zhes bya bar rung ngo /_/gang
[\[140b.4\]]gi tshe thams cad na de gtan med pa de'i tshe chu de med do zhes 'dzin pa de ni bdag nyid shin tu blun par sgrogs pa yin no zhes bya ba yin no/_/de bzhin du smig rgyu lta bu'i zhes bya ba ni yang dag par na smig rgyu dang 'dra'o/_/'di skad du bshad pa yin te/_tha snyad du ni de lta ma yin no zhes bya ba yin no/_/
[\[140b.5\]]gal te dngos po'i stobs kyis yod pa nyid spangs pa'i phyir med pa par 'gyur na med pa nyid spangs pa'i phyir yod pa par yang ci'i phyir mi 'gyur/_gal te 'di snyam du re zhig mya ngan las 'das pa'i gnas skabs na ni rnam par mi rtog pa'i ye shes yod pas de ltar yang 'gyur grang na/_so so'i
[\[140b.6\]]skye bo'i gnas skabs na de 'thob pa'i thabs kyi lam mam/_gzhan la yod pa gang yin pa sun phyung ba byas pa gang yin pa de nyid dngos po'i stobs kyi don gyis med par bslan dgos zhes bya bar sems na de drang ba'am 'thob po zhes bya ba'i tha tshig go/_/de ltar thabs des med pa pa nyid kyi
[\[140b.7\]]don rgyas par bkag pas na/_gang dag don gyi med nyid du/_/dam mi 'cha' zhing zhes bya ba la sogs pa smos pa yin te/_don gyi stobs kyis med pa nyid du bsgrub par bya bar ro/_/yang na dam 'cha' ba la sogs pa med pa pa zhes bya'i gzhan du ni ma yin na de dag thams cad ni 'di la
[\[141a\]]
[\[141a.1\]]med do zhes bya ba ston pa yin no/_/dam 'cha' ba ni 'jig rten pha rol la sogs pa med do zhes khas len pa yin na tha snyad du thams cad khas len pa kho bo cag la ni de med do/_/'on te 'jig rten kha zer bas 'jigs pas de mi byed do zhe na/_'o na ni lus dang ngag
[\[141a.2\]]gi nyes par spyod pa'i mtshan nyid kyi spyod pa yod par 'gyur ba zhig na/_de yang bsam gtan dang 'don pa lhur len pa'i tshangs par spyod pa la sogs pa'i yon tan gyis brgyan pa la med do/_/'on te rnyed pa dang bkur sti rnams par chad kyis dogs pas nyes par spyod pa bor nas legs par spyad pa
[\[141a.3\]]spyod du zad/_sems ni med par lta bas gnas so zhe na/_byang chub rten phyir sems med na/_/zhes bya ba smos so/_/byang chub ni bla na med pa'i ye shes te/_/don 'di la ni sde pa mi 'jug pa'i phyir ro/_/ji ltar zhes bya ba ni rgyu gang gis na'o/_/dmigs pa'i gdon gyis zin pa rnams kyis
[\[141a.4\]]bshad cing smras zhes bya ba yin no/_/chos 'di ni dmigs pa can thams cad dang thun mong ma yin no zhes bya bar tshigs su bcad pa gnyis kyis ston to/_/yang na/_gnyis la mi brten thar bar 'gyur/_/zhes bya ba'i don 'di su zhig gis ma smras na gang gi phyir bshad ces bya ba'i phyogs snga ma
[\[141a.5\]]'di la mjug thogs kyi tshigs su bcad pa smos so/_/'di la gang zag dang phung por smra ba'i ngang tshul yod pas na de dag ni de dag tu smra ba'o/_/drang srong ser skya ni bgrang bar byed pas na grangs can zhes bya la/_de'i slob ma ser skya ba rnams la yang grangs can zhes bya'o/_/'ug pa ni gzegs zan
[\[141a.6\]]te gzegs ma za zhing 'ug pa ltar spyod pas so/_/de'i slob ma rnams ni bu dang 'dra bas na 'ug phrug go/_/gos ni bgo ba'o/_/'di dag gos dang bral bas na de skad ces bya ste gcer bu zhes bya ba'i don to/_/grangs can dang 'ug phrug dang gos med pa rnams la de skad ces bya'o/_/'di dag dang
[\[141a.7\]]bcas pas na grangs can 'ug phrug dang gos med bcas pa'o/_/gal te dris na yod pa dang med pa las 'das pa gnyis dang bral ba smra na de la dris shig ces bya ba'i tha tshig go/_/grangs can la sogs pa ji ltar mi smra zhe na/_'di ltar re zhig grangs can rnams ni skyes bu dang gang zag la ni
[\[141b\]]
[\[141b.1\]]yod pa nyid du shes so/_/sa la sogs pa la ni bskal pa chen po'i bar du'o/_/'das pa dang med pa dag la ni med pa nyid du'o/_/'gyur ba'i tshogs la ni yang dag par na med pa nyid du shes te/_de ltar la la ni yod pa la ni med pas na yod pa dang /_med pa las 'das pa yin no zhes
[\[141b.2\]]smra ba la dgongs nas dris zhes bya ba smos so/_/bye brag pa rnams kyang rdul phra rab rnams dang rdul gnyis pa la sogs pas brtsams pa bum pa la sogs pa la yod pa dang med pa nyid du shes so/_/gos med pa rnams kyang yin par smra ba ste/_yod pa yang yin med pa yang yin zhes
[\[141b.3\]]bya ba dang /_de bzhin du srog la ni yod pa nyid dang /_lhag ma la ni med pa nyid du shes so/_/gang zag dang phung por smra ba gang yin pa de dag kyang gang zag la ni yod pa nyid du/_sa la sogs pa la ni bskal pa chen po'i bar du/_'das pa dang ma 'ongs pa dag la ni med pa nyid du shes te/_de
[\[141b.4\]]ltar la la ni yod la/_la la ni med pas na yod pa dang med pa las 'das pa yin no zhes smra ba la dgongs nas dris zhes bya ba smos so/_/de ltar bshad ma thag pa'i rgyu de'i phyir sangs rgyas bcom ldan 'das rnams kyi bstan pa ni bya ba dang bya ba ma yin pa blang ba dang dor ba ston pa'o/_/'chi med
[\[141b.5\]]ces bya ba la/_'chi ba med pa ni mya ngan las 'das pa la ste 'di la 'chi ba med pas na 'chi ba med do/_/de 'thob pa'i thabs yin pas na de skad ces bya'o/_/ji skad smos pa'i rigs pas yod pa dang med pa las 'das par bshad pa zab mo gting dpag dka' ba de kho na chos kyi khud pa yin
[\[141b.6\]]no zhes bya bar shes shing khong du chud par gyis shig_/sgo ris dang 'dra bas na khud pa ste thun mong ma yin pa zhes bya ba'i don to/_/gong du ni/_de ni rang gzhan gnyi ga dang /_/dus gsum nyid du'ang ma thob phyir/_/zhes skye ba med par bshad do/_/da ni skye ba khas blangs nas 'jig rten zhes bya ba 'ga' yang
[\[141b.7\]]med do zhes mjug thogs pas ston to/_/skye ba ni 'byung ba'o/_/'jig pa ni nyams pa ste 'jig cing nyams pa na yang 'gro ba med cing gang du yang 'pho ba med la/_skye ba na yang gnas gang nas kyang 'ong ba med do/_/skyes pa yang skad cig kyang mi gnas pa ste/_de lta yin dang 'das pa'i dus
[\[142a\]]
[\[142a.1\]]na yang med/_ma 'ongs pa na yang med/_da ltar yang med pa yin no/_/gang las dus gsum char las 'das shing rnam par 'das pa'i bdag ste/_ngo bo nyid yod pa de la de skad ces bya'o/_/dam zhes bya ba'i sgra ni rnam par rtog pa ste/_de lta bu yang tha snyad du ni yod
[\[142a.2\]]do snyam du dgongs pa yin no/_/'das ma thag pas 'gro ba dang 'ong ba dgag pa mdzad nas/_gang phyir gnyi ga 'ong zhes bya ba la sogs pas 'jig rten dang mya ngan las 'das pa dag don dam par na khyad par med par ston te/_gang phyir zhes bya ba'i sgra ni gang gi phyir zhes bya ba'i don to/_/
[\[142a.3\]]gnyi ga zhes bya ba ni 'jig rten dang mya ngan las 'das pa dag go/_/gal te 'ga' zhig gnas pa yod na ni 'di gnyis rung ba zhig na ma skyes pa la gnas pa de med pa'i phyir de ni med do/_/de med pa nyid kyis 'gag pa yang med de/_'di thams cad yang dag par yod pa ma yin no/_/tha snyad
[\[142a.4\]]du ni rgyun gyis 'jug pa yod do zhes bya bar gzung ngo lhag ma ni go sla'o/_/de ltar skye ba la sogs pa dgag pa mdzad pa dang /_rgol ba la la 'di snyam du gang dag dngos po thams cad skye zhing dgag par 'dod na de dag kho na la nyes pa 'dir 'gyur gyi/_kho bo cag ni skye ba med pa dang 'gag pa med pa
[\[142a.5\]]dang skad cig ma ma yin par 'dod de/_de'i phyir kho bo cag la nyes pa 'di med do snyam du sems pa de'i phyir/_gal te rtag par 'gyur na ni/_/ji ltar zhes bya ba la sogs pa smos te/_gzhan yang 'jig par mi 'gyur ro zhes bya ba de lta bu la sogs pa'i sun dbyung ba zhig kyang yod na gzhan du
[\[142a.6\]]bshad zin pas 'dir mi brjod do/_/de ji ltar skad cig ma ma yin zhes bya zhes dri ba ste/_rnam pa gang gis yin pa smros shig ces bya bar dgongs pa yin no/_/ci'i phyir ma yin zhe na/_gal te rtag par 'gyur na ni/_/zhes bya ba smos te/_gal te zhes bya ba ni khas len pa'am/_gang
[\[142a.7\]]gi phyir zhes bya ba'i don to/_/rtag par zhes bya ba ni dus thams cad du'o/_/'gyur ba ni yongs su 'gyur ba ste gnas skabs gzhan 'thob pa'o/_/don ni rtag pa'i don dpyad pa nyid kyis gnas skabs dpyad pa yin no zhes bya ba 'di yin no/_/skad cig ma ma yin pa'i dngos po ni med
[\[142b\]]
[\[142b.1\]]de/_rtag tu 'gyur ba'i phyir blo dang sgra dang me lce bzhin no/_/gang zhig skad cig ma ma yin pa de la ni 'gyur ba yang med de dper na nam mkha' lta bu'o/_/'on te des 'jig par 'gyur bar mi 'dod na de'i tshe nyes pa gzhan/_gal te 'gyur ba med na ni/_/zhes bya ba la sogs pa smos te/_gal te
[\[142b.2\]]zhes bya ba ni gal te na zhes bya ba'i don to/_/don du gzhan nyid du mi 'dra ba nyid du ga la 'gyur te/_de lta bur snang ba'i phyir med do zhes bya ba brjod par yang mi nus so/_/'on te nyes pa 'dir 'gyur du 'ong zhes te/_rtag pa'i phyogs gcig zad par skad cig ma nyid du 'dod la/_phyogs gcig dang ldan pa
[\[142b.3\]]'ga' zhig ni 'gyur gyi thams cad du ni khas mi len te/_bye brag pa rnams kyi ltar na bum pa la sogs pa rdul phra rab kyi phyogs gcig yin gyi rdul phra rab ni skad cig ma ma yin no zhe na/_de'i phyir de rnams gnyi ga'ang zhes bya ba la sogs pa smos so/_/rigs pa ni 'thad pa'o/_/de 'di las
[\[142b.4\]]yod pas na rigs pa dang ldan pa'o/_/de lta bu ma yin pas na rigs ldan min zhes bya'o/_/de ci'i phyir zhe na/_rgyu mi 'dra ba nyid/_mi dmigs phyir zhes bya ba smos so/_/'dra ba ni mtshungs pa ste mnyam pa'o/_/de lta bu ma yin pas na mi mnyam pa'o/_/de'i ngo bo ni mi mnyam pa nyid de/_de mi
[\[142b.5\]]dmigs shing mi snang ba'i phyir ro/_/bstan bcos dang 'gal ba'i yang phyir te/_bstan bcos ni 'ga' las kyang phyogs gcig zad pas skad cig mar mi 'dod do/_/thams cad du zad pas skad cig ma yin par yang rtag par smra ba rnams mi 'dod pas rnam pa gnyi ga yang rigs pa dang ldan pa yin
[\[142b.6\]]no/_/rtag pa nyid du yang rung ba ma yin te/_gzhan du gyur pa snang ba'i phyir ro/_/rdul phra rab rnams rdul gnyis la sogs pa'i rim gyis 'bras bu ras yug la sogs pa byed pa na sngon gyi ngo bo dbang po mi gsod pas byed pa ni ma yin te/_de dang 'dra ba kho nar ras yug la sogs pa yang mi
[\[142b.7\]]dmigs par thal bar 'gyur ba'i phyir ro/_/de'i phyir gdon mi za bar 'gyur bas khas blangs dgos so/_/yang na rang gi sde pa dag kho na skad cig ma dgag pa mdzad pa dang /_'di skad ces skad cig ma ma yin pa ni 'ga' yang med de/_/'o na ci zhe na/_skad cig ma kho na'o zhes zer ba de'i
[\[143a\]]
[\[143a.1\]]phyir 'di bshad de/_tha snyad du yang mi 'dra ba nyid mi dmigs pa'i phyir dang /_yang dag par na mi 'thad pa'i phyir de ltar skad cig ma ma yin no/_/yang 'di la khyab 'jug pa la la kho bo cag gi khyab 'jug ni skye ba thog ma dang tha ma med pas rtag pa rnying pa yin no zhes zer te/_
[\[143a.2\]]de la nyes pa de dag med kyang skad cig ma ma yin pa'i phyogs la nyes pa gang dag bshad pa de dag go/_/ji ltar med ces brjod par bya/_/gzhan yang dngos po skad cig ma yin na ril gyis med pa'i phyir ga la zhig yod de med pa kho na'o/_/brten phyir zhes bya ba ni rtag pa'i phyir ro/_/rtag pa ni kho na nyid
[\[143a.3\]]gcig pa yin pa'i phyir rtag tu sar pa kho na yin no/_/de'i phyir rnying pa nyid mi rigs te/_rnying pa ni rgas pa nyid yin no/_/phyi nang gi dngos po rnams la rnying ba nyid snang ba ma yin nam/_de ji ltar rnying pa med ce na/_tha snyad du lta skye ba dang /_gnas pa dang 'jig pa ci ste mi snang na/_'di ni de kho na nyid bsam
[\[143a.4\]]par brjod pa yin no/_/de lta bu'i zhar la 'ongs pa bzhag nas yang /_ji ltar zhes bya ba la sogs pas dkyus ma rtsom ste mtha' ni tha ma'o/_/thog ma ni gang las sngon rol na med pa'o/_/dbus ni mtha' gnyis kyis yongs su bcad pa'o/_/brtag dgos zhes bya ba 'dis ni 'di rtog pas kun
[\[143a.5\]]nas bslang ba tha snyad pa yin gyi yang dag pa ni ma yin no zhes ston par byed do/_/de ltar zhes bya ba ni bshad ma thag pa'i tshul gyis so/_/gang la gsum gyi bdag nyid kyis rang gi ngo bo yod pa de ni gsum bdag go/_/'jig rten ni sems can dang snod du bgrang ba'o/_/skad cig ma ni skyes ma thag
[\[143a.6\]]tu 'jig pa'i dus so/_/ji ltar skad cig ma'i tha ma la sogs pa la bsam pa byas pa de bzhin du thog ma la sogs pa la yang bya'o/_/de lta yin na gnas med pa'i phyir ngo bo mang po kho nar 'gyur gyi skad cig ces bya ba gcig ni yod pa ma yin no/_/brgya la gal te skad cig ma gcig med na
[\[143a.7\]]'o na thog ma la sogs pa yod do snyam du sems na/_rang bzhin las kyang ma yin no/_/zhes bya ba la sogs pa de dgag pa mdzad do/_/'di skad du bshad pa yin te/_cung zad cig skye na rang ngam gzhan las rang gi ngo bo thob grang na/_de la re zhig rang las ni ma yin te 'gal ba'i phyir ro/_/
[\[143b\]]
[\[143b.1\]]gzhan las kyang ma yin te/_rgyu khyad par med pa las 'bras bu tha dad pa med par thal bar 'gyur ba'i phyir ro/_/de ltar na rang dang gzhan las kyang ma yin pas gsum char yang de lta bu nyid du mi 'gyur ro/_/de ltar na du ma'i bdag nyid yin pa'i phyir gcig ces bya ba med
[\[143b.2\]]do/_/gal te de ltar phyogs tha dad pa'i phyir gcig pa med na gang zhig phyogs med cing cha shas med pa gang yin pa de de 'dra ba yin na 'gyur ro/_/de gang zhig yin sems re zhig de ni gcig pa ma yin te/_skye ba dang gnas pa dang /_'jig pa dus mang po dang ldan pa nyid kyis
[\[143b.3\]]gsum gyi bdag nyid yin pa'i phyir ro/_/'o na rdul phra rab dag yin no zhe na/_de dag kyang cha shas dang bcas pa nyid du brgya pa dang bdun brgya pa las rab tu bsgrubs zin to/_/'o na brda sprod pa pas brtags pa sgra gsal zhes bya ba'i sgra yin par 'gyur ro zhe na/_de yang cha shas med pa nyid
[\[143b.4\]]yin na nga ro bzhin gsal bar byed pa ma yin pas cha shas dang bcas pa yin no/_/de dag thams cad kyang skad cig ma yin pa'i phyir cha shas dang bcas pa yin te/_des na sun dbyung ba de nyid yin no/_/de'i phyir de ltar na phyogs med pa ni 'ga' yang med/_gal te 'di snyam du
[\[143b.5\]]gcig pa ma yin du zad/_ma yin par 'gyur ro snyam du sems na/_de'i phyir gcig med par ni zhes bya ba la sogs pa smos te/_du ma ni gcig la ltos nas yin gyi de med par ni ma yin pas gcig kyang med la du ma yang med do/_/med pa nyid kho nar 'gyur ro zhe na/_de lhag mas
[\[143b.6\]]'gag go/_/don ni 'di yin te/_gal te yod pa nyid gcig khas blangs par gyur na ni de la ltos nas der 'gyur ro zhes bya ba yin no/_/gal te ji ltar de lta bu yin zhe na/_don de mjug thogs kyi tshigs su bcad pas ston to/_yod pa nyid dang ldan pa na yod pa nyid de/_dper na bya rog nag po
[\[143b.7\]]nyid ces bya ba lta bu'o/_/de zhig cing zad pa'am gnyen po ste dper na 'di na sbrul yod do zhes sbrul gyi dug gis 'jigs par gyur pa las de'i gnyen po ne'u le yod pas med do zhes bya ba lta bus so/_/med pa nyid ni de lta yin par 'gyur grang na/_yod pa srid pa ma yin phyir/_/yod
[\[144a\]]
[\[144a.1\]]pa nyid mi srid cing khas ma blangs pa'i phyir gnyi ga mi rigs so/_/gang gi phyir de lta yin pa de'i phyir de mya ngan las 'das pa'i rgyus sems can zhes bya ba'i 'jig rten don du don dam par 'grib cing 'bri bar mi 'gyur nye bar mi 'gro'o/_/de'i phyir 'jig rten 'di mtha' dang
[\[144a.2\]]ldan nam ci lags zhes zhus na/_bcom ldan 'das cang mi gsung bar bzhugs te/_skye ba yod na yod pa nyid yod la/_/de'i mtha' ma ni mtha' yin na de med pa'i phyir de ni med la/_'di yang chos de lta bu mnyan par bya ba'i skal ba can ma yin pas de yongs su spang bar bzhed nas cang mi
[\[144a.3\]]gsung bar bzhugs pa yin no/_/don de nyid gsal bar mdzad pa dang /_phan yon bstan par mjug thogs pas smos te rgyu gang gi phyir ro/_/zab mo'i chos ni 'di zab pa yang yin la chos kyang yin pas so/_/mi gsung ba ni bka' mi stsol pa'o/_/gang la zhe na/_snod min zhing snod du ma gyur
[\[144a.4\]]pa'i 'gro ba'o/_/rgyu de nyid kyi phyir mkhas pa shes nyen can rnams kyis kun mkhyen pa'i ngo bor thams cad mkhyen pa'o zhes bya bar shes shing rtogs so/_/'di skad du bshad pa yin te/_yang dag par na ngo bo nyid med pa yin pas chos thams cad ni gnyis su med pa yin la/_de dag kyang
[\[144a.5\]]bcom ldan 'das kyis mdo sde de dang de dag las de kho na bzhin du gsungs te/_'di skad du/_chos kun rtag tu ngo bo nyid kyis stong /_/rgyal ba'i sras rnams dngos po rnam par 'jig_/srid pa thams cad rnam pa kun du stong /_/nyi tshe'i stong nyid mu stegs can rnams kyis/_/zhes
[\[144a.6\]]gsungs pa dang /_yang /_gang zhig stong nyid shes pa de bag yod/_/ces gsungs pa lta bu'o/_/brjod pa ni shes pa'i 'bras bu yin no zhes gzhan nas rgyas par bstan zin to/_/don 'di ni 'jig rten thams cad kyis nyams su myong bas grub pa yang yin te/_rnam par bsams nas de
[\[144a.7\]]bzhin du smra ba'i phyir ro/_/gang la shes pa snang bar gyur pa yod pa de la mi shes pa mun par gyur pa 'gag ste snang ba dang mun pa bzhin no/_/gang la yul thams cad pa'i ye shes yod pa de ni thams cad mkhyen pa zhes bya'o/_/de ltar zhes bya ba ni de ltar ji skad bshad pa'i rim pas zhes
[\[144b\]]
[\[144b.1\]]mjug sdud pa ston pa yin no/_/gang la yongs su 'dzin pa ste rang gir byed pa yod pa de la de skad ces bya'o/_/gnas ni rten no/_/'di la gnas yod pa ma yin pas na gnas med pa'o/_/rdzogs sangs rgyas ni kun nas mkhyen pa can no/_/thams cad gzigs pa rnams kyis zhes bya ba la gzigs
[\[144b.2\]]pa ni gzigs par byed pa ste spyan gyi rnam par shes pa'o/_/thams cad du gzigs pas thams cad gzigs pa'o/_/thams cad du 'gro ba'i spyan gyis rnam par shes pa can rnams kyis te lha'i spyan can rnams kyis zhes bya ba'i tha tshig go/_/yang dang yang du bka' stsal ba ni gsungs pa'o/_/chos
[\[144b.3\]]'dis skrag par zhes bya bar sbyar ro/_/khyad par ji lta bu can zhig gis she na gnas med pas so/_/ci'i phyir skrag ce na/_gnas la mngon dga' zhes bya ba smos te/_de dang der skye bas na skye ba'o/_/gnas dang bcas pa kho na'i chos la mngon par dga' zhing chags pa zhes bya ba'i tha tshig go/_/skrag
[\[144b.4\]]pa'i rgyu gzhan ni 'di yin te/_ma 'das pa ni de nyid la gnas pa zhes bya ba'i don to/_/mi mkhas pa ni shes rab can ma yin pa'o/_/de lta bu de dag cir 'gyur zhe na phung bar 'gyur te/_mya ngan las 'das pa dang bde 'gro la lan mang du mi snang zhing nyams par 'gyur ro/_/de lta bu de dag bdag nyid
[\[144b.5\]]phung ba yin no zhes de ltar bsams nas ci phung bar mi 'gyur ba de ltar sngar bshad pa'i don de la sems brtan por gyis shig_/khyod chos kyi snod yin no zhes khyod mi rung zhing yongs su nyams par mi 'gyur bar bya ba'i phyir ro/_/'jig rten 'khor ba las 'das pa ni mchog go/_/'dis lan
[\[144b.6\]]cing 'thob pas na de skad ces bya'o/_/yang na khyer bar byed pas na tshul de yang dag pa'i gdams ngag go/_/gnyis pa rten cing 'brel pa med pa de la de skad ces bya'o/_/yang dag pa ji lta bu bzhin ni bden pa'o/_/lung ni yid ches pa'i bka' ste/_de'i dbang gis zhes bya ba ni de
[\[144b.7\]]gsungs pa'i lugs kyis rjes su 'brangs nas yin gyi rang gi blo ni ma yin no zhes bya ba yin no/_/sdig dang zhes bya ba la sogs pa ni sdig pa la sogs pa mi srid par ston te/_sdig pa dang bsod nams ni sdig dang bsod nams dag ste de dag nyid bya ba yin te/_de dag ni lus dang ngag dang
[\[145a\]]
[\[145a.1\]]yid rab tu 'jug pa'i mtshan nyid yin pa'i phyir ro/_/gang la de dag 'das shing rgal ba yod pa de la de skad ces bya'o/_/tshul de zhes bya bar sbyar ro/_/de ni bkrol zhing rab tu bstan pa yang yin la don yang yin pas bkrol ba'i don to/_/de 'di la yod pas na bkrol ba'i
[\[145a.2\]]don dang ldan pa'o/_/chu bo dang rgya mtshor 'jug pa'i lam ni mu stegs te/_grub pa'i mtha' thams cad kyang 'khor ba dang mya ngan las 'das pa'i rgya mtsho'i rang gi ngo bo la 'jug pa'i phyir rab tu sbyar ba yin pas mu stegs yin par brtag go/_/de 'di la yod pas na mu stegs can no/_/gsung
[\[145a.3\]]rab 'di las gzhan pa 'di dag gis ma myangs shing ro myangs pa ste bye brag tu ma shes pa zhes bya ba'i don to/_/gnas ni dmigs pa'o/_/'di la brten pas na de skad ces bya ste/_des 'jigs shing skrag pa rnams kyis so/_/'jig rten 'das kyi tshul bshad ces smos pa ste/_de skyes bus min
[\[145a.4\]]zhes bya ba la sogs pas ston to/_/'di skad du bshad pa yin te/_'jig rten zhes bya ba'am 'khor ba zhes bya ba ni gzugs la sogs pa'i phung po 'di dag kho na la bya'o/_/de la gzugs kyi phung po ni 'byung ba dang 'byung ba las gyur pa'i tshogs yin no/_/tshor ba la sogs pa'i phung po
[\[145a.5\]]yang sems dang sems las byung ba'i ngo bo yin no/_/'di la ni 'jig rten pho dang mo zhes bya bar mngon par zhen pas de dpyad par mdzad de/_re zhig 'ba' zhig ni skyes bu ma yin no/_/lhag ma rnams kyang 'ba' zhig ni de dang 'dra'o/_/kun 'dus pa yang ma yin te/_de lta bas
[\[145a.6\]]na skyes bu ni de ltar ngo bo nyid med do/_/de'i phyir skyes bu ni med pa kho na ste/_khams drug la skyes bu zhes bshad kyi gzhan ni ma yin na de dag kyang de ltar dpyad na khams drug car yang skyes bu ma yin no/_/gal te 'di snyam du skyes bu ma yin du zad/_khams rnams ni yod do snyam
[\[145a.7\]]du sems na/_mjug thogs nas 'byung bas de 'gog ste/_khams drug la btags par zad pas khams drug skyes bu 'dus pa'i phyir de'i ngo bo yin pa ji lta ba yin pa de bzhin khams la sogs pa'i mtshan nyid kyang tshul 'di nyid kyis so/_/'di skad du bshad pa yin te/_sa la sogs
[\[145b\]]
[\[145b.1\]]pa yang rdul phra rab 'dus pa yin pa de'i phyir de dag kyang yang dag par na sa la sogs pa'i ngo bo nyid du mi 'gyur ro/_/gal te bdag tu smra ba rnams 'di snyam du sems te/_skyes bu dang khams rnams lta med du zad bdag ni yod do zhe na/_mjug thogs nas 'byung bas de 'gog ste/_
[\[145b.2\]]re zhig phung po rnams ni bdag ma yin te/_de'i ngo bo nyid ma yin no zhes bya ba'i don to/_/bdag der phung po de rdza ma dang rgya shug gi tshul du ni ma yin te/_gal te yin par gyur na so so rang gi ngo bo dmigs par 'gyur ba zhig na de lta na yang ma yin no/_/'on te lus can ma yin pa'i phyir da
[\[145b.3\]]ltar mi 'gyur ro zhes lus can ma yin pa nam mkha' dang 'dra ba lta/_rten kyang ji lta bu zhig yin par 'gyur/_/chu la sogs pa rlung gi dkyil 'khor la gnas pa zhes bya ba dper byar ni mi rung ngo /_/phung po de la bdag de yang ma yin no/_/de med par te phung po de med par yang rigs
[\[145b.4\]]pa'i sgo nas dmigs pa ma yin no/_/phung po dag dang lhan cig me dang bud shing ltar 'dres shing gcig tu gyur pa yang ma yin te/_de lta yin na ni 'di ni bdag go/_/'di dag ni phung po zhes bya bar phyed par mi 'gyur te chu dang 'o ma bzhin no/_/de'i phyir ji ltar na yod ces bya bar shes/_ji ltar
[\[145b.5\]]bdag dang srog med pa ltar sa la sogs pa yang de dang 'dra'o zhes bya bar bstan pa'i phyir 'byung gsum sa min zhes bya ba la sogs pa smos so/_/re zhig sa 'di 'byung ba gsum ma yin te/_de'i ngo bo nyid ma yin no/_/sa 'di la 'byung ba gsum yang ma yin te snga ma yin te snga ma bzhin no/_/
[\[145b.6\]]'byung ba gsum la yang sa 'di ma yin no/_/de med par te 'byung ba gsum med par ma yin no/_/sa ji lta bar lhag ma gsum yang de dang 'dra ba'o/_/yin zhes bya ba'i sgra ni de lta bas na zhes pa'i don yin te/_gtan tshigs de'i phyir ro/_/sa la sogs pa 'byung ba re re yang ngo bo nyid med do zhes
[\[145b.7\]]bya ba'i gtan tshigs su gang zhes bya ba'i sgra smos te/_gang gi phyir gsum med par re re med la/_gcig med par yang gsum med pa zhes bya ba ni tshig lhag ma yin no/_/gal te zhes bya ba'i sgra ni ci ste zhes bya ba'i don yin te/_ci ste gsum med par yang re re med la/_gcig med
[\[146a\]]
[\[146a.1\]]par yang gsum med na/_sa la sogs pa so sor rang yod pa ma yin no/_/so so rang ste rang gi ngo bo zhes bya ba'i tha tshig go/_/yod pa ma yin pa ni med pa ste/_'di skad du rang rang gi ngo bor yod pa rnams 'dus pa ni 'dres pa yin no zhes bshad pa yin no/_/'on te
[\[146a.2\]]so so rang ste rang rang gi ngo bor so sor logs shig na yod na'o/_/cis med de/_de ci'i phyir med/_g.yo ba ni rlung ngo /_/thogs pa ni rdugs pa ste sa'i khams so/_/sdud pa ni 'byar ba'i ngo bo ste chu'i khams so/_/de dag med par chu dang rlung dang sa re re yang de bzhin no/_/'on te me 'di bud shing
[\[146a.3\]]med na mi dmigs pa'i phyir/_logs shig tu rang gi ngo bo med na ji ltar thabs gang gis khyod kyi lhag ma gsum po rang bzhin te/_de dag phan tshun ma 'dres par logs shig na so so'i rang gi ngo bor yod do snyam du dgongs pa yin no/_/de lta bas na de ni 'dra bar blta bar bya'o/_/'di la
[\[146a.4\]]gtan tshigs ci yod snyam na/_lhag mas gtan tshigs smos te/_gsum po ni me ma gtogs pa lhag ma rnams so/_/rgyu la brten cing gnas nas 'byung ba ni skye ba'o/_/chos mi mthun pa ni mi 'dra ba'o/_/'ang zhes bya ba'i sgra ni gang gi phyir zhes bya ba'i don to/_/'di skad du bshad pa yin
[\[146a.5\]]te/_rnam par shes pa'i rkyen gyis ming dang gzugs zhes bya ba de la gzugs zhes bya ba ni 'byung ba chen po bzhi dang 'byung ba chen po bzhi rgyur byas pa dag yin no/_/gal te me logs shig tu rang gi ngo bor yod par gyur na gsum kho na lhan cig 'byung bas rten cing 'brel par 'byung ba dang
[\[146a.6\]]chos mi mthun par 'gyur te/_de ltar ni rung ba ma yin no/_/yang na nyes pa gzhan 'di yang yod do zhes bya ba tshig lhag ma yin te/_'ang zhes bya ba'i sgra ni bsdu ba'i don du bya'o/_/so so rang yod kyang rung med kyang rung phan tshun bsten pa yang skyon yin par ni mjug thogs nas 'byung bas
[\[146a.7\]]ston to/_/gal te nyes pa der 'gyur du 'ong zhes te/_gang na 'byung ba gcig yod pa de na lhag ma rnams yod do zhes bya bar khas len na gcig tu gnas pa nyid la gzhan du gyur pa mi 'thad pas de lta na gcig tu gnas pa nyid du khas blangs par 'gyur ro/_/gyur du zad mod nyes pa ci yod ce na/_
[\[146b\]]
[\[146b.1\]]ma 'dres pa rnams gcig gnas med/_/zhes bya ba la sogs pa smos te/_'dres pa rnams ni so so logs shig gi rang gi ngo bo nyams par 'gyur te/_sbrang rtsi dang mar dang 'o ma dang chu bzhin no/_/'byung ba rnams kyi mtshan nyid kyang rung ba ma yin no zhes mjug thogs nas 'byung bas ston te
[\[146b.2\]]shas che ba ni lhag pa'o/_/'o na mtshan nyid ji ltar bka' stsal zhe na/_mtshan nyid dag ni kun rdzob bshad/_/zhes bya ba smos te/_kun rdzob tu tha snyad du yin la/_'di ni de kho na nyid bsam pa yin pas nyes pa med do/_/'byung ba chen po med par bstan pa'i tshul te/_thabs
[\[146b.3\]]bshad pa gang yin pa'i thabs de nyid kha dog la sogs pa'i yang yin no/_/'byung ba dgag pa 'das ma thag pas brten pa yang bkag zin pa nyid yin mod kyi gsal bar bya ba'i phyir 'dir smos par zad de/_kha dog ni gzugs so/_/'di skad du bshad pa yin te/_'di
[\[146b.4\]]dag kyang 'dres par 'gyur bar 'dod do/_/phra rab rdul ni rdzas brgyad do/_/zhes bya bas so/_/de lta bas na de dag kyang 'byung ba bzhin med par sgrub pa la rigs pa ni de nyid yin no/_/de ltar 'byung ba dang 'byung ba las gyur pa rnams yod pa ma yin par bstan nas/_da ni mig ces
[\[146b.5\]]bya ba nas bzung ste/_ming dang ming can zhes bya ba'i bar spyir gzugs can ma yin pa'i don rnams la yang tshul ni 'di nyid yin no zhes bya bar de bzhin no zhes bya ba'i sgras ston to/_/mig gis mtshon pa rna ba la sogs pa dang /_gzugs kyis mtshon pa sgra la sogs pa dang /_mig gi
[\[146b.6\]]rnam par shes pas mtshon pa rna ba'i rnam par shes pa la sogs pa la yang ngo /_/yang na gzugs zhes bya ba ngo bo nyid kyi rnam grangs su byas nas mig gi ngo bo nyid kyi rna ba la sogs pa 'byung ba las gyur pa'i ngo bo nyid la brten pa dang /_de bzhin du rnam par shes pa'i ngo bo nyid rna ba'i
[\[146b.7\]]rnam par shes pa la sogs pa rnam par shes pa'i ngo bo nyid la brten nas so/_/mig la sogs pa'i gzugs rnams ngo bo nyid yin pa ni de dag kyang bsags pa'i ngo bo nyid yin pa'i phyir ro/_/rnam par shes pa la sogs pa yang tshogs pa'i ngo bor 'byung ba'i phyir de dang 'dra
[\[147a\]]
[\[147a.1\]]bar bsam par bya ba yin no/_/ma rig pa yang nyon mongs pa dang nye ba'i nyon mongs pa dag dang 'dra ba yin pas de dang 'dra ba nyid do/_/rnam par shes pa smos pas/_sems las byung ba yin pa'i phyir ma rig pa yang smos pa nyid ma yin nam/_yang ci ste smos she na/_
[\[147a.2\]]de ni bden na 'on kyang de ni gtso bo yin pa'i phyir yang smos te/_'di ltar de'i stobs kyis ni nyon mongs pa dang nye ba'i nyon mongs pa gzhan dag kyang rab tu 'jug la 'khor ba yang de las 'byung ngo /_/las gnyis smos pa'i phyir 'di gang gis yin par bzung ngo /_/las zhes bya ba'am bya
[\[147a.3\]]ba phung po la ma gtogs pa don gyi khyad par gzhan du brjod pa'am dmigs pa ni ma yin te/_rgyu ma rig pa la sogs pa snga ma la brten nas phung po'i tshogs phyi ma phyi ma la las zhes bya bar zad do/_/ma rig pa dang sred pa dang len pa'i rgyu can gyi phung po 'byung ba tshogs pa'i ngo bo ni skye
[\[147a.4\]]ba'o/_/ma rig pa dang las dang skye ba ni ma rig pa dang las dang skye ba rnams te de rnams la'o/_/byed pas na rang dbang can gyi byed pa ni byed pa po ste phung po lnga'i ngo bo nyid yin no/_/de'i bya bas khyab pa ni las te 'dod pa'am mi 'dod pa yin no/_/yang na 'ga' yang mi 'dod pa dug 'thung ba'am/_
[\[147a.5\]]g.yang sar mchod pa med pas gang gis mi 'dod pa de res 'ga' de nyid kyi 'dod pa yin pa'i phyir te/_de yang phung po 'dus pa'i ngo bo yin pa'i phyir ro/_/de dag nyid tshogs pa'i stobs kyis de dang der skye ba na zhes bya ba'i ming 'thob po/_/grangs ni gcig la sogs pa ste/_/de yang
[\[147a.6\]]bgrang bar bya ba las ma gtogs pa gzhan ni med do/_/rdzas dang rdzas gzhan du sbyor ba ni ldan pa ste/_de yang de las gzhan pa ni ma yin no/_/'on te bsam gtan gyi mtshan nyid yin na yang de'i tshe bsam gtan ni sems rtse gcig pa'i tshogs kyi ngo bo yin no/_/rgyu ni phyi'i sa bon no/_/'bras bu ni
[\[147a.7\]]de las skyes pa 'bru la sogs pa'o/_/dus ni 'das pa la sogs pa'i ngo bo gsum mo/_/de dag kyang phung po las ma gtogs pa gzhan ni ma yin te/_de skad du/_de dag nyid dus gtam gzhi dang /_/nges par 'byung bcas gzhir bcas pa/_/zhes bshad pas so/_/ring po bas thung
[\[147b\]]
[\[147b.1\]]ba ni thung ngu'o/_/de bas srid du lhag pa ni ring ba'o/_/stsogs zhes smos pa ni gru bzhi dang zlum po la sogs pa bsdu'o/_/gang dag la thung ngu dang ring po zhes bya ba la sogs pa'i ming yod pa de dag ni de dag ces bya'o/_/de dag thams cad kyang 'dus pa'i ngo bo yin pas tshul ni de nyid yin te/_
[\[147b.2\]]bdag bzhin du brdzun pa'i chos yin no zhes bya ba'i tha tshig go/_/de ltar rgyas par brjod nas/_yang ming dang zhes bya ba la sogs pas mdor bsdu ba mdzad de ming zhes bya ba'i sgra ni ming gi rnam grangs yin no/_/'di la ming du btags pa yod pas na ming can te de dag la'o/_/ji ltar 'byung ba dang 'byung
[\[147b.3\]]ba las gyur pa rnams 'dus pa'i ngo bo yin pa'i phyir brtags na bdag bzhin du brdzun te bden pa ma yin pa ltar 'di dag kyang de bzhin no zhes bya ba'i tha tshig go/_/bcom ldan 'das kyis de dang de nas sa la sogs pa bshad pa ma yin nam/_de ji ltar de skad ces bya zhe na/_de ni tha
[\[147b.4\]]snyad du gsungs kyi don dam par ni ma yin no/_/'di ltar yang dag par bsgoms pa'i mthar phyin pa las skyes pa'i rnam par shes pa de 'gag par 'gyur te mi dmigs so zhes bya ba'i don to/_/rgyas par ston te bye brag tu shes pas na rnam par shes pa'o/_/'di ni 'di na'o/_/pha bi ni pha bi na'o
[\[147b.5\]]zhes bya bar bstan par mi nus pas na bstan du med do/_/gzhi mtha' yas pa la dmigs pas na mtha' yas pa ste/_thams cad mkhyen pa'i ye shes yon tan mtha' yas pa dang ldan pa zhes bya ba'i tha tshig go/_/de'i stobs kyis thams cad rab tu 'jug ste/_de bas na kun du chos thams
[\[147b.6\]]cad la bdag po dang dbang sgyur ba yin no/_/ji skad bshad pa'i rnam par shes pa de la ni gnas thod par 'gyur ba ma yin te/_gnas skabs rnyed par mi 'gyur ro/_/re re la brten nas gcig gi tshig tu byas te bstan du med pa la de dag gi gnas med do zhes bya ba'i tha tshig go/_/'o na de
[\[147b.7\]]dag lta med du zad/_gzhan dag yod par 'gyur ro zhe na/_'dir ni zhes bya ba la sogs pas ston to/_/gang zhes bya ba ni gang gi phyir ram/_gang 'di zhes bya bar thams cad kyi khyad par yin te/_sngon so so'i skye bo'i gnas skabs kyi rnam par shes pa las byung zhing skyes pa de thams cad
[\[148a\]]
[\[148a.1\]]ni zag pa dang bcas pa'i rnam par shes pas brtags pa yin no zhes bya ba'i tha tshig go/_/yod pa ma yin pa las brtags pa de shes pa'i phyir te 'di la bden pa gang yin zhes de ltar brtags na yang dag pa ji lta ba bzhin yongs su shes pa'i phyir byis pa so so'i skye
[\[148a.2\]]bo'i gnas skabs kyi 'og rol tu rnam par shes pa kho nar 'gag par 'gyur zhing de la mi snang bar 'gyur ro/_/rnam par shes pa mer gyur pa de lta bu ni bud shing med na yod par mi 'gyur ro zhes bya bar rnam shes me'i zhes bya ba la sogs pas ston to/_/skyes nas 'gro ba gzhan de dang der 'gro bas
[\[148a.3\]]na 'gro ba'o/_/de'i chos ni skye ba la sogs pa'i mtshan nyid do/_/phyin ci ma log par rtog pa ni ji bzhin rab 'byed pa'o/_/'di la 'od zer de nyid yod pas na de lta bu ste/_gang gi tshe rang gi ngo bo nyid kyang mi mthong ba de'i tshe nye bar zhi ba zhes bya'o/_/de ltar na thams cad med par khas blangs pa'i phyir
[\[148a.4\]]de nyid dngos po med par smra ba khas blangs pa yin no zhe na/_mjug thogs nas 'byung bas de 'gog ste/_nges pa ni de gtan la phab pa'o/_/gal te nam mkha' dngos por yod par 'gyur ro zhe na/_gzugs kyi zhes bya ba la sogs pas de 'gog go/_/'o na gzugs kyi zhes smos
[\[148a.5\]]pas de ni yod do zhe na/_'byung med ces bya bas de 'gog go/_/'byung ba med pa'i gzugs med de de'i phyir ming can med pas ming yang med pa'i phyir ming tsam med do/_/sngar ni khyad par du mig dang /_rnam par shes pa dang /_gzugs dang ma rig pa med par ston to/_/da ni spyir
[\[148a.6\]]tshor ba dang /_'du shes dang /_'du byed dang zhes bya ba la sogs pa'i 'byung ba bzhin dang /_bdag bzhin du med pa'i ngo bo zhes ston to/_/de'i phyir khams drug bdag med do zhes bya ba ni ngo bo nyid med do zhes bya ba'i don to/_/de ltar mngon par mtho ba dang nges par legs pa'i rgyu'i
[\[148a.7\]]chos so sor rnam par phye ste bstan nas yang /_ji ltar chu shing yan lag dag_/ces bya ba la sogs pas rigs pa gzhan gyis bsgres te bstan pa/_ji ltar yan lag ji snyed kyis chu shing bzhin du bsgrubs pa'i yan lag de dag thams cad ma lus pa dang bcas te bshig cing so sor phye na de
[\[148b\]]
[\[148b.1\]]la chu shing zhes bya ba ci yang med pa de bzhin du khams ji snyed kyi skyes bur brjod pa de dag ma lus pa dang bcas te bshig cing dpyad na mi dmigs so/_/ci yang zhes bya ba ni rdzas la ltos nas so/_/gang gi phyir de lta yin pa de'i phyir rgyal ba sangs rgyas bcom ldan 'das kyis
[\[148b.2\]]chos thams cad bdag med par gsungs te/_skyes bu med do zhes bya bar blta bar bya'o/_/khams drug yod par 'gyur ro zhe na/_lhag mas de 'gog go/_/gtan la phab pas na med do zhes nges par bya ste/_khams drug po de yang gtan la phab pa des na med do/_/de ltar yang dag
[\[148b.3\]]par na chos thams cad bdag med pa yin dang /_de la ltos nas dngos por yod pa ma yin no zhes lhag mas ston te/_rgyu de'i phyir sku dang gsung dang thugs thub cing yang dag par bsdoms pas thub pa chen po ste bcom ldan 'das so/_/bzlog pa ni zlog par gyur pa'o/_/de ltar mthong
[\[148b.4\]]ba dang thos pa la sogs pa ste/_stsogs pa ni dang po'o/_/bye brag phyed pa dang rnam par shes pa gang la dang po mthong ba dang thos pa yod pa de ni mthong ba dang thos pa la sogs pa ste/_de thub pas bden pa ma yin pa ste/_'di ni de kho na nyid la brten nas gsungs so/_/brdzun pa ma yin pa
[\[148b.5\]]ni tha snyad du'o/_/'di gnyi ga bden pa ma yin pa la brten nas ci ste ma gsungs she na phyogs las zhes bya ba la sogs pas de 'gog ste/_mngon zhing gsal bar byed pas na phyogs so/_/gal te don 'ga' zhig sngar phyogs su byas par gyur na de la ltos nas 'gal ba'i phyogs mi
[\[148b.6\]]mthun pa'i phyogs su 'gyur ro/_/de lta bas na thabs 'dis yod pa nyid dang med pa nyid du zhal gyis bzhes par mi mdzad de de'i ngo bo nyid du ma yin no zhes bya ba'i don to/_/'jig rten gang zhig de ltar bshad pa'i lugs kyis rnam pa thams cad du ngo bo nyid yod pa ma yin pa'i 'jig rten
[\[148b.7\]]de lta bu de la mtha' yod ces bya ba la sogs par ji skad bstan/_ci sangs rgyas bcom ldan 'das kyang tha snyad du yod pa dang med pa'i zhal gyis mi bzhes sam zhe na/_dus gsum du gnas par zhal gyis mi bzhes te/_de kho na nyid du cung zad kyang yod pa ma yin no zhes don de mjug
[\[149a\]]
[\[149a.1\]]thogs kyi tshigs su bcad pas ston to/_/gang dag la grangs le'u drug cu las 'das pa yod pa de dag ni grangs med pa'o/_/gshegs pa ni 'das pa'o/_/de bzhin zhes bya ba spyir brjod par bya'o/_/byon par 'gyur ba ni ma 'ongs pa'o/_/dang zhes bya ba ni skabs gzhan
[\[149a.2\]]no/_/yang na de bzhin zhes bya ba ni mgon po rnams ji lta ba bzhin du sems can rnams song ba dang /_'ong bar 'gyur ba dang 'gro'o zhes sems can rnams dang sbyar ba yin no/_/yang na mang po zhes bshad pa yin no/_/skyes nas 'jig pa'am ro myang ba'i dngos po de dang /_de dag la chags pas na
[\[149a.3\]]sems can rnams so/_/bye bar gyur ces bya ba la gyur ces bya ba ni lhag pa'o/_/bye ba pas gyur pa ni de bas ches mang ba zhes bya ba'i tha tshig gis 'di ni tha snyad la brten nas bstan pa yin no/_/lhag mas ni de kho na nyid la brten pa'o/_/de dag las dus gsum du gnas pa dgongs shing bzhed de/_chos thams
[\[149a.4\]]cad bdag med pa yin pas 'dod pa la brten pa med do snyam du dgongs pa yin no/_/don de nyid mjug thogs nas 'byung ba zad pa zhes bya ba la sogs pas gsal bar byed de/_'phel ba ni skye ba'o/_/de'i rgyu de byed rgyu ma yin no/_/gang gi zhe na/_'jig rten gyi ste 'khor ba'o/_/ma yin pa de gang
[\[149a.5\]]zhe na/_zad cing mi skye ba ste zad pa dang 'dra bas so/_/ngo bo ji lta bu zhig ce na/_dus gsum du gnas pa'o/_/'di skad du bshad pa yin te/_gang gi tshe dngos po 'di rnams rtag tu bdag med pa de'i tshe gang zhig ni skye la gang zhig ni skyed ces bya ba yin no/_/de ltar mkhyen nas kyang bcom ldan
[\[149a.6\]]'das thams cad mkhyen pas ji ltar rgyu gang gis 'khor ba de'i sngon dang mtha'i lung ma bstan cing lung bstan par bya ba ma yin par mdzad cing bstan zhe na/_'di ni mu bzhi dang bral ba yin pas de'i phyir de ltar mdzad do snyam du dgongs pa yin te/_'di ni 'og nas ston par 'gyur ro/_/chos
[\[149a.7\]]'di kho na sangs rgyas kyi go 'phang thob pa'i rgyu yin gyi gzhan ni ma yin no zhes bstan pa'i phyir/_so so'i skye bo la gsang ba zhes bya ba la sogs pa smos te/_so so'i skye bo la gsang ba gang yin pa de ni zhes bya ba ni nges par legs pa'i chos kyi skabs su don dam par cung zad kyang med do zhes bshad
[\[149b\]]
[\[149b.1\]]pa gang yin pa de ste/_chos de lta bu ni thos pa la sogs pa dang bral ba'am/_log par 'dzin pa la mngon par zhen pa'i dmigs pa can la gsang zhing bstan par bya ba ma yin pa'o/_/sgyu ma'i rig sngags la legs par goms pas 'jim pa'i dum bu blangs te gsang sngags kyi stobs kyis
[\[149b.2\]]bsgrubs pa'i glang po che la sogs pa'i gzugs ni sgyu ma'o/_/'jig rten gang la sgyu ma lta bu ste/_/mtshungs pa yod pa de ni 'jig rten sgyu ma lta bu'o/_/de'i ngo bo ni de nyid de/_'di kho na sangs rgyas bcom ldan 'das rnams kyis bstan pa bdud rtsi yin gyi dmigs pa'i gdon gyis zin pas brtags pa
[\[149b.3\]]gzhan ni ma yin no/_/'di ji ltar sgyu ma dang 'dra zhe na/_mjug thogs nas 'byung bas ston par byed do/_/sgyu ma'i ngo bo'i glang po che ste slu ba'i glang po ni sgyu ma'i glang po ste slu ba'i bdag nyid yin pa'i phyir ro/_/de la skye zhing 'byung ba dang 'jig cing 'gag pa ji ltar snang zhing ji ltar dmigs kyang ngo /_/skye ba
[\[149b.4\]]nyid du snang gi mi skye bar ni ma yin la/_'jig pa nyid du snang gi ther zug tu ma yin te/_nyid ces bya ba'i don ni de yin no/_/don gyi yang dag tu zhes bya ba ni don dam par te/_de ni don yang yin la yang dag pa yang yin pas so/_/skye ba nyid dang 'jig pa nyid do/_/dpe 'di brjod
[\[149b.5\]]nas don de bzhin sgyu 'dra'i zhes bya ba la sogs pas dngos dang sbyor bar byed do/_/sgyu ma'i glang po che rgyu dang rkyen las byung ba yin yang ji ltar de kho na nyid du ma yin no zhe na/_/ji ltar zhes bya ba la sogs pas de ston te/_bden pa'i ngo bor ma skyes pa'i phyir skye ba na yang gang nas kyang
[\[149b.6\]]ma 'ongs la mjug brtul ba na yang gang du mi 'gro'o/_/sems rmongs tsam du zad pas na/_/zhes bya ba rmongs pa ni nor ba'o/_/tsam zhes smos pa ni lhag pa'i don dgag go/_/yang dag nyid du ste bden pa'i ngo bor gnas pa med do/_/de ltar zhes bya ba ni ji skad bshad pa'i rigs pas
[\[149b.7\]]so/_/tha snyad gdags pa ma gtogs par/_/gang zhig yod pa'am med par 'gyur ba ste/_/ci zhig yod ces bya ba ni rtog pa'o/_/da ni/_sangs rgyas kyis ni rgyu 'di las/_/zhes bya ba la sogs pas/_thams cad mkhyen pas ji ltar de'i/_/sngon mtha' lung ma bstan par mdzad/_/
[\[150a\]]
[\[150a.1\]]ces gang bshad pa de'i rgyu ston to/_/'di las zhes bya ba ni rgyu'o/_/'jig rten gang la mtha' yod pa la sogs pa rnams bye brag bzhi yod pa de ni rnam pa bzhi ste/_'chad par 'gyur ba'i tshul gyis de lta bu la dgongs nas zhes bya ba ni tshig lhag ma yin no/_/gal te chos
[\[150a.2\]]rnams de ltar bdag med pa yin na 'jig rten 'dis de ltar ci ste mi rtogs she na/_de'i phyir mjug thogs kyi tshigs su bcad pa smos so/_/mi gtsang nyid ni mi gtsang ba'i ngo bo nyid do/_/rags pa ni che long ngo /_mngon sum spyod yul ba ni rjes su dpag par bya ba ma yin no/_/sems la bde blag
[\[150a.3\]]tu tshogs med par 'jug par 'gyur te/_de'i spyod yul du mi 'gyur ro/_/skye bo rnams kyis shes par dka'o zhes shes par dka' bar thugs su chud pa de/_rgyu des na sangs rgyas nas te/_thams cad mkhyen pa'i ye shes brnyes nas chos bstan pa'i dgongs pa log cing spro ba log par gyur to/_/
[\[150a.4\]]ci'i phyir log par gyur zhe na/_'dir/_chos 'di log par shes gyur na/_/zhes bya ba la sogs pa smos te/_log par shes pa ni tha snyad du yang ci yang med do zhes log par shes pa'o/_/mi mkhas pa ni mkhas pa ma yin te mi shes pa'o/_/ji ltar na chud za zhing phung ba'i rgyur 'gyur zhe na/_
[\[150a.5\]]'di ltar zhes rgyu smos so/_/med pa nyid du lta ba nyid mi gtsang ba ste sme zhing btsog pa yin no/_/der bying bar gyur pa ni ltung bar 'gyur ba'o/_/der zhes bya ba ni legs par shes pa ste yod na'o/_/yang na lta ba mi gtsang ba der ro/_/de ltar re zhig la la ni ci yang med do snyam nas log par shes pas log
[\[150a.6\]]par lta bar ltung bar 'gyur ro/_/gzhan gnyis pa yang chos 'di la med do snyam du shes pas log par bzung na'o/_/blun po ni gzhan gyi bstan bcos thos pa dang ldan yang chos 'di mi shes pa'i phyir ram/_drang ba'i don la nges pa'i don to zhes shes pa mi shes pa ste/_blun po dang 'dra bar blun po
[\[150a.7\]]yin no/_/mkhas pa'i nga rgyal can zhes bya ba ni yod pa dang med pa ji lta ba bzhin shes pa'i phyir mkhas pa zhes bya na/_de lta bu ma yin pa bzhin du nga ni mkhas pa'o snyam du nga rgyal skyed pa'o/_/chos 'di la brnyas pa'i bsam pas tshig ngan pa 'byin pa'am/_las bzang po ma yin pa la spyod pa ni spong ba
[\[150b\]]
[\[150b.1\]]ste/_gang la des ma rungs pa'i bdag nyid kyi sems yod pa de la de skad ces bya'o/_/ma rungs pa'i don ci zhe na/_bsod nams sam rang gi don phun phun sum tshogs pa la mi snang bas na ma rungs pa yin no/_/yang na rang dang gzhan gyi don gyi nus pa dang bral bas shi ba dang 'dra bar shi ba yin te/_dge
[\[150b.2\]]ba chad pa ni ngan song la mngon du phyogs pas so/_/de nyid lhag mas ston par byed do/_/don de nyid/_ji ltar kha zas bza' nyes pas/_/zhes bya ba la sogs pas dpe gsal bar byed do/_/nyes zhes bya ba'i sgras ni smad pa'i don te mi 'phrod pa brjod pa'o/_/mi 'phrod pa zos pa ni kha zas
[\[150b.3\]]bza' nyes pa ste des so/_/legs zhes bya ba'i sgra ni bsngags pa'i don te 'phrod pa brjod pa'o/_/bde ba ni lus dang sems kyi'o/_/'gyur ba ni 'thob pa'o/_/legs pa ni ji lta ba bzhin du'o/_/bde ba ni lha dang mi'o/_/gang gi phyir de lta yin pa de'i phyir chos 'di la'o/_/med pa'i lta ba ni
[\[150b.4\]]med pa'i rnam pa can no/_/don kun ni 'jig rten pa dang 'jig rten las 'das pa ste/_de rnams grub cing grub par bya ba'i phyir ro/_/ji srid du chos 'di nyams su myong ba'i rnam par mi shes pa de srid du 'khor bar 'jug go zhes mjug thogs nas 'byung bas ston te/_yongs su ma shes
[\[150b.5\]]pa las dmigs pa'o/_/de las ngar 'dzin pa'o/_/de las dge ba dang mi dge ba'i las te/_dge legs dang dge legs ma yin pa'o/_/de las skye ba ni bzang po dang ngan pa ste/_bde 'gro dang ngan 'gro'i mtshan nyid 'dod pa dang mi 'dod pa'o/_/chos 'di shin tu myur bar yang mi 'thob ste/_
[\[150b.6\]]gang gi phyir de lta yin pa de'i phyir ro/_/sel ba ni 'jig pa'o/_/gus pa ni de'i gzhi las yid rab tu dang ba'i lus dang ngag dang yid kyis brtson pa'i 'bad pa ste/_de dang ldan par mdzod cig ces bya ba'i tha tshig go/_/rtag tu sbyin pa la sogs pa'i sems pa la gzhol ba'i rgyal po'i bya ba
[\[150b.7\]]rnams ji lta bu snyam du dogs pa la/_de dag kyang thog ma dang bar dang tha mar chos dang ldan par gyis shig ces mjug thogs nas 'byung bas ston to/_/sngon zhes bya ba'i sgra ni thog ma'i rnam grangs yin gyi phyogs brjod pa ni ma yin no/_/'di skad du bshad pa yin te/_las 'dis chos 'di 'grub
[\[151a\]]
[\[151a.1\]]par 'gyur ro zhes thog mar chos la brten pa byas nas las rtsom par byed pa'i las de ni chos sngon du btang ba yin no/_/kha cig chos la brten te brtsams na phyis sdig pa dang 'dres mar byed pa snang bas de bzlog pa'i phyir bar ma dang tha mar zhes bya ba smos te/_tha ma
[\[151a.2\]]ni mjug go/_/sgrub pa ni sgrub par byed pa'o/_/sa bdag ni sa'i dbang phyug go/_/'di ni 'jig rten 'dir ro/_/de ltar sems can rnams rjes su dga' bar byed pas chos kyis spags pa'i yon tan dang ldan pa yin te/_de skad du/_lha yi bdag po'i dpal yang yon tan rnams la lta/_/
[\[151a.3\]]yon tan ldan rnams nyid la yang dag 'dud par 'gyur/_/yon tan rnams la grags pa rab tu 'byung ba nyid/_/de ltas mthu yi bdag nyid chen po yon tan brten/_/sa yi bdag po'i las mchog skyes bu la phan pa/_/de ni 'di phyi gnyi gar 'byor byed lam yin te/_/de yang chos la
[\[151a.4\]]dga' ba'i rgyal po dag la 'byung /_/mi dbang spyod pa'i rjes su skye bo 'jug par 'gyur/_/zhes 'byung ba dang /_de bzhin du/_dul ba'i sgrub pa dbang po thul ba nyid yin te/_/dul bas yon tan phul du phyin pa 'thob par 'gyur/_/yon tan spags pa'i mi la skye bo rjes su dga'/_/skye
[\[151a.5\]]bo rjes su dga' bas phun sum tshogs rab 'byung /_/zhes bshad pa yin no/_/gzhan tshe rabs gzhan du gnod par mi 'gyur zhing nyam nga bar gnas par mi 'gyur ro/_/sngar ni lta ba'i skabs kyi chos dang chos ma yin pa dag gi yon tan dang skyon brjod pa yin no/_/chos kyis zhes bya ba
[\[151a.6\]]la sogs pa la/_grags pa ni snyan pa'o/_/'chi kha ni 'chi bar 'dod pa'o/_/ci'i phyir 'chi zhe na/_de ni 'chi ba la mngon du phyogs pa zhes bya ba'i tha tshig go/_/sdig pa byed byed pa ni 'chi khar 'jig rten pha rol du sdug bsngal gyis dogs pas 'jigs par 'gyur gyi bsod nams
[\[151a.7\]]can ni ma yin no/_/rgyas pa ni rgyas par 'gyur ba ste chen po zhes bya ba'i tha tshig go/_/brten mdzod ces bya ba ni rten cig pa'o/_/gang dag 'jig rten sdig pa'i rgyu'i don gyi rigs pa'i lugs la 'jug par byed pa de dag gis gal te na khyod kyang khrid du 'ong ngo zhes de dgag pa'i dogs pa
[\[151b\]]
[\[151b.1\]]bsu bar mjug thogs kyi tshigs su bcad pa smos te/_lugs ni tshul de bde ba 'thob pa'i thabs so/_/dam pa ni mchog go/_/kyang zhes bya ba'i sgra ni rgyu'o/_/ni zhes bya ba'i sgra ni nges par bzung ba ste kho nas zhes bya ba yin no/_/mi dgar 'gyur zhes bya ba ni phun sum tshogs pas
[\[151b.2\]]byas pa'i yid bde ba mi 'thob pa'o/_/'dis chos ma yin pa dang mthun pa'i lugs smad pa nyid du bstan nas/_de la phan pa'i rgyur sems pa gang yin pa de smad pa nyid du mjug thogs nas 'byung bas ston to/_/don med pa sgrub pas na don med pa'i rig pa'o/_/don med pa'i shes pa
[\[151b.3\]]ste/_don med pa kho na shes pas na de skad ces bya'o/_/slu zhing 'drid pa lhur len pa ni de gces su byed pa'o/_/mi bzad pa ni ngan pa ste/_don ngan pa sgrub pas so/_/ji ltar de skad ces bya zhe na/_'di ltar de ni ngan 'gro'i lam ste srol yin pas so/_/shes rab 'chal pa rnams kyis
[\[151b.4\]]zhes bya ba ni 'khrul pa rnams kyis so/_/don gyis rig pa ni don rab tu sgrub pa'i rig pa'o/_/ji ltar zhes bya ba ni rgyu gang gis so/_/byas zhes bya ba ni bsgrub pa'am bshad pa'o/_/bdag gis de shes so zhes rlom pa gang yin pa de yang phyin ci log pa kho na yin no zhes mjug thogs
[\[151b.5\]]nas 'byung bas ston te/_chos dang mthun pa la yang gal te 'ga' zhig rang gi nyes pas dgra byed na chos dang mthun pas de la byams pa kho na bya dgos pas/_gal te dgra mi dga' bar bya bar 'dod cing don du gnyer na yang yon tan la brten cing rten cig_/yon tan la brten na ji ltar
[\[151b.6\]]dgra mi dga' bar 'gyur zhe na/_'di ltar yon tan de dag dang ldan na skye bo dga' bar 'gyur te/_des na phun sum tshogs par 'gyur la/_de lta bu ni zil gyis gnon par mi nus kyi de nyid kyis zil gyis gnon pas de mi dga' bar 'gyur ro/_/gang gi phyir de lta yin pa de'i phyir
[\[151b.7\]]'jig rten gnyi gar yang 'byor pa 'dod pas bsdu ba'i dngos po rnams kyis 'jig rten sdus shig ces/_sbyin dang zhes bya ba la sogs pas ston te/_sbyin pa zhes bya ba ni zang zing dang /_mi 'jigs pa dang chos kyi mtshan nyid do/_/de ni smra bar bya ba yang yin la snyan pa yang yin pas de
[\[152a\]]
[\[152a.1\]]skad ces bya'o/_/phan pa zhes bya ba ni don spyod pa'o/_/don gcig spyod pa ni don mthun par spyod pa ste/_'di yang sbyin pa'i khyad par gnod pa'i sbyin pa dug dang mtshon la sogs pa spong ba'o/_/de bzhin du don med pa'i rgyu gzhan gang yin pa yang spong ste/_'di lta ste
[\[152a.2\]]'dod pa can ni gzhan gyi bud med dag la rjes su chags nas 'dod pa dang ldan pa'i tshig snyan pa smra la/_de bzhin du dgra la yang smra bas de 'gog go/_/bsdu ba ni sems dad par bya'o/_/da ni rgyal po dag la ji lta bur zhes bya ba la sogs pas rgyal po'i lugs chos dang mthun pa ston to/_/
[\[152a.3\]]tshig ces bya ba ni gzhi'o/_/de ci zhe na bden pa'o/_/yid ches zhes bya ba ni bag phebs pa'o/_/brtan pa zhes bya ba ni mi slu ba'am bag phebs pa'i khyad par te/_brtan pa ni gtan du ba dang mi phyed pa'o/_/bden pa dang cig shos kyi yon tan dang skyon brjod nas/_de gnyis kyi mtshan nyid ston te/_
[\[152a.4\]]smras pa las gzhan du snang ba ni slu ba'o/_/sems pa ni bsam pa'o/_/des sgyur ba ni 'byung ba ste/_bden pa ltar snang la don du bden pa ma yin pa'o/_/don ni tha snyad kyi bden pa ste der ma yin no/_/phan pa kho na byed pas na gcig tu phan pa bden pa yin no/_/bden pa dang gtong ba
[\[152a.5\]]dag rgyal po'i don thams cad sgrub pa yin pa las de la bden pa ni bshad zin to/_/gtong ba ston te nyes pa ni nga rgyal la sogs pa'i'o/_/sbyin pa ni sbyin pa'i sems pa dang rab tu ldan pa'i nor gtong ba'o/_/gsal ba ni dad pa la sogs pa dang ldan pa'i phyir dang che ba'i phyir ro/_/sbed pa ni
[\[152a.6\]]mi mngon par byed pa'o/_/'jungs pa ni ser sna'o/_/yon tan ni shes rab la sogs pa'i rang gi ngo bo thams cad do/_/de dag nyid dam pa rnams kyi bdog pa thams cad de nor thams cad yin no/_/yon tan de rnams 'joms pa ni 'jig par byed pa'o/_/rgod pa la skye bos bkur sti la sogs
[\[152a.7\]]pa thog 'dren par mi byed de/_de bas na nye bar zhi ba'i rigs so zhes ston te/_nye bar zhi ba ni dbang po yang dag par bsdams pa'o/_/zab pa ni bsam pa'i gting dpag dka' ba'o/_/des na gus pa ni bla mar byed pa'o/_/rgod pa ni rtsab krol byed pas spong ngo /_/des na brjid pa ni
[\[152b\]]
[\[152b.1\]]bsnyen par dka' ba'o/_/des na bka' brtsan pa phun sum tshogs so/_/gang gi phyir yon tan de dag nye bar zhi bas 'thob po de'i phyir de rten cig_/shes rab dang bral ba'i blun po ni gzhan dag gis blo 'phrogs pa'i phyir slu zhing brid par 'gyur bas shes rab thob pa la 'bad par bya'o zhes mjug
[\[152b.2\]]nas 'byung bas ston to/_/rang gi don la gzhan du bkri bar nus pas na 'phrogs pa'o/_/de lta bu ma yin pas na mi 'phrogs pa'o/_/gang yang rung ba zhig gis don 'ga' zhig la blo gtad pa las gal te shes rab dang bral bar gyur na de'i blo de g.yon can gzhan dag gis de nas
[\[152b.3\]]phral te gzhan du khrid do/_/des na gzhan gyi dring 'jog pa ni bslus pa yin no/_/de lta bas na rgyal pos shes rab can du bya dgos so zhes ston par byed do/_/ji ltar na blo mi 'phrogs par 'gyur zhe na/_shes rab dang ldan pas so/_/ji ltar na shes rab dang ldan zhe na/_de bzhin du sgyu
[\[152b.4\]]smos pa 'di ltar de ni gzhan gyi dring mi 'jog go/_/gzhan dag la dring 'jog cing bag phebs pa ni de'i stobs kyis phan tshun 'khrid pa zhig na de lta bu ma yin no/_/ci'i phyir zhe na/_shes rab dang ldan pas so/_/de'i phyir na brtan zhing mi g.yo ste/_gang gis kyang gzhan du bkri
[\[152b.5\]]bar mi nus so/_/bden pa la sogs pa'i chos bzhi po phan yon dang bcas par bshad pa gang yin pa de dang ldan pa'i phan yon gzhan yang bden gtong zhes bya ba la sogs pas bstan te/_bzang po'i don bsgrub pa'i phyir bden pa la sogs pa yon tan bzhi dang ldan pa ni
[\[152b.6\]]bzang ba yin no/_/bden pa la sogs pa bzhis bzang na cir 'gyur zhe na/_bstod cing bsngags par 'gyur ro ji lta bur zhe na/_chos bzhi po 'di bzang ba ji lta bur te/_rnam pa bzhi yang yin la bzang ba yang yin pas de skad ces bya'o/_/mjug thogs nas 'byung bas shes rab dang chos
[\[152b.7\]]'phel ba'i thabs bstan to/_/gang dag la lus la gnod pa byas nas phebs par smra ba'i ngang tshul yod pa de dag ni phebs par smra bas te/_de skad du/_dbang phyug phal cher 'dod pa la chags pas chos ma yin pa'i lam la yang 'jug la/_de dag de las bzlog na mi dga' bas
[\[153a\]]
[\[153a.1\]]sems la gnod par 'gyur ro zhes bshad do/_/de skad du smra ba thams cad kyi ngag bzhin/_byar mi rung bas dag gyur pa/_/zhes smos so bsam pa dag pa ste/_chags pa la sogs pa'i dri ma dang bral ba'i phyir gos dag pa lta bu'o/_/ji ltar na dag pa yin zhe na/_
[\[153a.2\]]shes rab ces bya ba la sogs pa smos te/_de la yang dag pa ji lta ba bzhin gyi don 'dzin pa ni shes rab po/_snying rje ni snying rje nyid do/_/de dag dang ldan pa'i phyir dri ma med pa yin te/_de dag gi mi mthun pa'i phyogs kyi dri ma dang bral ba'i phyir ro/_/lhan cig 'grogs pa ni rigs pa dang cig shos
[\[153a.3\]]dpyod pa'i dus na nye bar 'khod pa'o/_/gal te nga la de skad du smra ba mang du yod pas 'dis ci zhig bya snyam du sems na/_de'i phyir/_/phan par smra ba dkon pa ste/_/zhes bya ba la sogs pa smos so/_/'phrod pa dang 'dra bar phan pa ste/_ji ltar 'phrod pa'i zas phan par 'gyur ba ltar
[\[153a.4\]]'di yang de dang 'dra'o/_/'di dag la phan par smra ba'i ngang tshul yod pas na de dag la de skad ces bya'o/_/rnyed cing phrad par dka' bas na de lta bu yin no/_/nyan pa'i skye bo yang phal 'phrod par mi byed pas de dgag par tshig smos te/_gang dag 'di nyan par 'gyur ba de dag kyang shin tu
[\[153a.5\]]dkon no zhes bya ba'i don to/_/phan pa nyan pa de dag pas kyang ngo /_/mi snyan pa ni mi mthun pa'o/_/phan pa ni 'phrod pa'o/_/gang gi phyir phan par 'dod pa yin pa de'i phyir mi snyan pa yang phan par spyad cing bya'o/_/bdag byams pa zhes bya ba ni bdag legs su dga' ba ste/_sems
[\[153a.6\]]dang bcas pa zhes bya ba'i tha tshig go/_/gang zhig bdag 'di ni bsod nams kyis 'thob po zhes bdag nyid shes pa de la bdag ste/_sems yod pas na de skad ces bya'o/_/gal te 'di snyam du srog la sogs pa rtag pa de'i phyir bags kyis bya'o snyam du sems na/_
[\[153a.7\]]de'i phyir mjug thogs nas 'byung bas ston to/_/srog dang nad med pa dang rgyal srid de/_de dag la 'khor ba na gnod pa mi bzad pa rnam pa sna tshogs 'byung bar mthong nas so/_/de nas skyo ba'i 'bras bu yin pas yang dag brtson pa ste/_yang dag brtson pa ni yang dag pa'i brtson 'grus
[\[153b\]]
[\[153b.1\]]so/_/dper na gzhan du brtson pa myur du 'gro ba la bya ba ltar chos la yang de dang 'dra'o/_/'di ni yang dag pa yang yin la brtson pa yang yin pas yang dag brtson pa ste/_yang dag pa'i brtson 'grus zhum pa dang rgod pa la sogs pa dang bral ba'o/_/de nyid de nas zhes bya ba la sogs pa
[\[153b.2\]]thams cad kyang ston te/_gcig tu zhes bya ba ni de la gtong ba dang lus dang ngag dang yid kyis nges par ro/_/yang dag par brtson pa'i rgyu gzhan gdon mi za bar zhes bya ba 'di yang smos te/_gdon mi za ba ni nges par ro/_/'chi ba ni tshe zad pa'o/_/gzigs te zhes bya ba ni blos rtogs
[\[153b.3\]]te'o/_/bden yang zhes bya ba ni 'dod pa la log par spyod pa la sogs pas so/_/gal te 'di snyam du sdig pa spyod pa kha cig la ni 'jigs pa ma mthong ste/_dper na bya la sogs pa gsod pa lta bu'o/_/kha cig la ni 'jigs pa yod de/_dper na skya bseng dang brtson pa rnam pa sna
[\[153b.4\]]tshogs la sogs pa ri dgas shor ba lta bu'o/_/mi gsod pa yang de dang 'dra'o snyam du sems na/_de'i phyir la lar zhes bya ba la sogs pa smos so/_/chang gi 'bras bu mi 'dod pa bshad zin mod kyi yang chang gi zhes bya ba la sogs pas de'i nyes pa tshe 'di la rgyas par bstan to/_/
[\[153b.5\]]rgyan po ni phung ba'i 'byung gnas yin pas de dgag pa ston to/_/g.yo ni rngan thabs su'o/_/sgyu ni sems gya gyu ba'o/_/rgod pa ni dbang po rnams nye bar ma zhi ba'o/_/gnas ni 'byung ba'i gnas so/_/yul rnams ni chags pa'i gnas yin la de rnams kyi nang na yang bud med kyi gzugs ni
[\[153b.6\]]chags pa'i gnas yin pas de la 'dod chags dang bral ba skyed pa'i phyir mi gtsang ba'i gtam bya bar bzhed nas/_bud med chags pa phal cher ni/_/zhes bya ba la sogs pa gsungs so/_/chags pa ni lhag par zhen pa ste 'dzin pa dam pa'o/_/sdug bsngal gyi chags pa ni de'i rgyu can yin
[\[153b.7\]]pa'i phyir ro/_/bud med la chags pa ni bsten pa yin te/_de yang phal cher mang du bud med las byung zhing bud med kyi phyir yin pas des skyed pa yin no zhes bya ba'i tha tshig go/_/de ji ltar 'byung zhe na/_bud med kyi gzugs gtsang ba ma yin pa la yang gtsang ba'i sems te/_gtsang mar rtog pa
[\[154a\]]
[\[154a.1\]]yin pas 'chad par 'gyur ba'i rang gi ngo bos ni ma yin no/_/don du zhes bya ba ni tha snyad kyi bden pa la brten nas so/_/gtsang ba cung zad ces bya ba la sogs pas ni ji ltar gtsang ba med pa de ltar ston to/_/kha chu rul ba ni mchil ma'o/_/snod ni gzhi'o/_/snabs ni bad kan ma
[\[154a.2\]]smin pa'o/_/de yang mi gtsang ba'i khyad par ro/_/mig rdul ni mig gi dri ma'o/_/mchi ma ni mig chu'o/_/lto ba nyid khong yin te/_ngan pa'i phyir ram/_ngan pa bzung bas na de skad ces bya'o/_/yang na lto ba dang khong pa ni lto ba'i khong pa ste/_gnyis ka yang mi gtsang bas so/_/glo mchin ni snying ga dang
[\[154a.3\]]glo rol na yod pa'i mi gtsang ba'o/_/rmongs pa ni blo gros phyin ci log pa'o/_/shin tu dring ba ni kha dang rked pa la sogs pa'o/_/yan lag gang gis sam thabs gang gis so/_/gal te de lta yin na ji ltar 'di la 'jig rten dman pa la sogs pa chags she na/_de'i phyir ji ltar zhes bya ba la sogs
[\[154a.4\]]pa smos te/_yul 'dir bcer zhing bsags pas na bcer ba'o/_/ngan skyugs pa'i phag rnams la de skad ces bya'o/_/chags pa ni zhen pa'o/_/de bzhin du bshang gci bcer zhing de dag bsams pa'i gnas la 'dod pa can ngan skyugs kyi phag lta bu rnams chags so/_/sems can
[\[154a.5\]]du ma'i tshogs kyi rten la grong khyer zhes bya ba de bzhin du lus 'di yang srin bu'i rigs brgyad khri'i rten yin pas grong khyer zhes bshad do/_/de dang mchog ste dngos po bzang po dang bral bas na bu ga ste/_khung bu ngan pa zhes bya ba'i tha tshig go/_/gzhan la yang don ni de kho na yin par blta bar
[\[154a.6\]]bya ste/_dag pa rnams kyis ni rnam pa thams cad du mdzes pa'i phyir de lta bu ma yin no/_/dga' ba ni nyams dga' zhing lhag par zhen pa ste/_dbang pos yongs su longs spyod pa'i ched du'o/_/ji lta bur zhes bya ba ni ya mtshan du brtsi ba'o/_/'dres pa nyid sa bon no/_/'dod pa gang
[\[154a.7\]]gis te/_gtsang ba'i 'du shes kyis 'dod chags par 'gyur na de lta bu ni ma yin no/_/de'i rlan gyis zhes bya ba ni de'i zhag dang chu ser gyi rlan gyis so/_/gzhon zhing sdug pa la sogs pa dang ldan pas 'dod chags kyi gzhir 'gyur ro zhe na/_rgan nam zhes bya ba la sogs pas de 'gog go/_/
[\[154b\]]
[\[154b.1\]]ji skad du ji ltar mi gtsang ba rnying ba'am/_bar ma 'am/_gsar ba la yang rung 'dod chags mi 'byung ba ltar 'di la yang de bzhin du rung ba ma yin no zhes bshad pa yin no/_/snang bzhin du ji lta bur zhes bya ba ni ya mtshan che bar ston pa yin no/_/lus kyang gzhan yin la ral ga yang gzhan
[\[154b.2\]]yin no/_/mi gtsang gang ba'i bum pa zhes bya ba la sogs pas ni dpes don nyid gsal bar byed pa yin no/_/mi gtsang ba'i rang bzhin te de'i ngo bo nyid des gang ba'o/_/phyi ni bud med kyi lus la'o/_/nang ni rang gi lus la'o/_/'dzag pa ni zag pa ste gang la rma'i sgo dgu nas 'dzag pa de ni rma
[\[154b.3\]]dgu dag nas 'dzag pa can no/_/ci zhig phan zhes bya ba ni don med do zhes bya ba'i tha tshig go/_/bud med kyi lus rgyan gyis brgyan pa la sogs pa la steg chos tshig tu sdebs pa ni steg chos kyi snyan dngags byed pa'o/_/e ma'o zhes bya ba ni ya mtshan du brtsi ba'o/_/gzu lums ni ngo tsha dang bral ba'o/_/
[\[154b.4\]]blun pa ni rang gi ngo bo yongs su mi shes pas so/_/khrel du rung ba ni smad par bya ba la stod par byed pas so/_/de bzhin du phal cher zhes bya ba ni mang du ste/_rgyu gzhan gyis kyang 'byung mod kyi 'di ni 'jig rten 'di na phal cher rtsod pa 'byung ba'i rgyu'i gtso bo yin la/_/de yang bde ba la lhag par zhen
[\[154b.5\]]pa'i phyir yin na 'di la don du ni bde ba cung zad kyang med do zhes ston to/_/g.yan pa phrugs na zhes bya ba la sogs pa ni g.yan pa'i rma phrugs na mtha' sdug bsngal ba'i bde ba 'thob kyi gdung ba'i rjes la bde ba ma yin pas/_de bas de ni don du bde ba ma yin pa nyid du shes par bya'i/_/de
[\[154b.6\]]bas g.yan pa med pas ni gdung ba med pas bde ba de bzhin du 'dod pa'i bde ba 'gyur ba'i sdug bsngal can pas gang zhig 'dod pa med pas de nye bar zhi ba'i bde ba zhi bas rtag tu bde ba'o/_/gal te 'di snyam du khyod la bshad pas ci zhig phan zhes smras pa/_gal te bshad pas cung zad kyang
[\[154b.7\]]mi phan na ngal bas ci zhig bya snyam du sems na de'i phyir mjug thogs nas 'byung bas ston to/_/gal te zhes bya ba ni khas len pa'o/_/chags pa ni lhag par zhen pa'o/_/ri dwags shor bas na ri dwags lings te rngon pa byed pa'am/_lings 'debs pa'o/_/ri dgas rnams la
[\[155a\]]
[\[155a.1\]]gnod pas ni bde 'gog ste/_tshe thung zhing zhes bya ba la sogs pas ni rgyu mthun pa'i 'bras bu ston to/_/ji ltar gzhan la byas pa de bzhin du tshe thung ba dang /_ji ltar 'jigs par byas pa de bzhin du 'jigs pa dang /_ji ltar sdug bsngal bar byas pa de bzhin du sdug bsngal
[\[155a.2\]]ba'o/_/dmyal ba'i rgyu ni mi bzad pa zhes bya ba la sogs pas ni rnam par smin pa'i 'bras bu bstan to/_/de thams cad gang las 'gyur zhe na/_ri dgas lings zhes bya ba la sogs pa smos so/_/gsod pa ni srog chags gsod pa'i bsam pa ste/_'dis sems can rnams gsod pas so/_/de
[\[155a.3\]]lta bu ma yin pas na gsod med de/_de brtan zhing mi bye bar mdzod cig pa'o/_/re ngan zhes bya ba ni smad pa ste/_mi gtsang ba dang 'jigs su rung ba zhes bya ba'i tha tshig go/_/'di dag la zhing las kho na byed pa yod pas na zhing pa ste/_gtsor de tsam gyis 'tsho bar 'gyur ba zhes bya ba'i tha tshig
[\[155a.4\]]go/_/bzang ba ni dge ba ste mdzes pa'o/_/ri dgas lings zhes bya ba ni khyad par du nye bar mtshon par mdzad pa yin te/_'dis ni spyir sdig pa byed pa dang smad pa bshad pa yin no/_/da ni de bas zhes bya ba la sogs pas chos ma yin pa spyir 'gog ste/_g.yel ba med par zhes bya ba ni
[\[155a.5\]]bag yod par te/_bag med pa ni bya ba bzang po dang bzang po ma yin pa rnam par dbye ba la gsal bar mi 'gyur ro/_/rang dang gzhan dag bla na med pa'i byang chub 'thob par 'dod na'o/_/'dod na de ji ltar 'thob par 'gyur zhe na/_de'i rtsa ba zhes bya ba la sogs pa smos te/_rtsa ba dang
[\[155a.6\]]'dra bas na rtsa ba'o/_/rtsa ba ni gtso bo'i rgyu ste/_ji ltar shing gi rtsa ba la yal ga la sogs pa thams cad brten pa de bzhin du 'di la bcom ldan 'das kyi sangs rgyas kyi chos thams cad brten to/_/rtsa ba de ci zhig yin zhe na bshad pa/_byang chub bla na med pa'i ye shes kyi sems brtan
[\[155a.7\]]zhing mi g.yo ba ste/_stsogs pa'am rgyas par 'gyur bas na sems so/_/ji lta bur brtan pa zhe na/_ri dbang rgyal po ltar te ri rab bzhin/_/zhes bya ba'i don to/_phyogs mtha' gtugs pa ni mtha' yas pa zhes bya ba'i tha tshig go/_/mchod rten ni sku gdung gi snying po can nam chos kyi dbyings
[\[155b\]]
[\[155b.1\]]kyi snying po can gyi phyir ram/_nga gang yin pa de nyid 'di nyid yin no zhes bcom ldan 'das kyis byin gyis brlabs pa'i phyir mchod par 'os pa yin no/_/de bas na 'di skad ces/_dkar po'i chos rnams bsags phyir dang /_/sdig pa'i las rnams spangs pa'i phyir/_/sangs rgyas bcom
[\[155b.2\]]ldan 'das nyid la/_/mchod rten zhes kyang mngon par brjod/_/ces 'byung ngo /_/mchod rten dang mchod par bya ba rnams dang 'phags pa rnams so/_/legs par rjes su mthun par kun nas yongs su bkur ba ste/_gnod pa dang phongs pa rnams las srung ba dang /_yo byad sbyar ba dang /_
[\[155b.3\]]ci rigs par phyag bya ba dang /_bsnyen bkur dang /_mchod pa la sogs pa bya ba'o/_/dpal ni brjid pa ste zil gyis mi non pa'o/_/mtshan ma ni rtags can no/_/'khor los gling bzhi na gnas pa'i skye bo'i dkyil 'khor dge ba'i las la sgyur zhing 'jug par byed pas na de skad
[\[155b.4\]]ces bya'o/_/yang dag blangs pa ni 'di ma byas par bdag gis zas bza' bar mi bya'o zhes nges par bya ba'i khyad par ro/_/rkang mthil sa la mnyam par 'bab pas na shin tu zhabs gnas pa'o/_/'brel pa ni 'brel pa nyid do/_/mnyen pa ni 'jam pa nyid do/_/phyag dang zhabs
[\[155b.5\]]bzhi dang /_thal gong gnyis dang /_ltag pa dang bdun mtho zhing rgyas pa'o/_/mdzes pa ni blta na sdug pa'o/_/drang ba ni ma yo ba'o/_/zhabs kyi long bu mi mngon pa ni zhabs kyi long bu ma 'bur ba'o/_/e ne ya'i byin pa ni byin gyis phra ba'o/_/len pa ni len par byed pa'o/_/gzhung
[\[155b.6\]]myur du 'dzin pas na yid rno ba'o/_/rgyas pa ni ring ba'am rgyas pa'o/_/bde ba ni zo mdog mi bde ba ma yin pa'o/_/yang dag bsdum pa byas pa ni kun nas sprad pa'o/_/bde ba'i rgyu yin pas na bde ba'o/_/shin tu 'jam pa ni legs par byi dor byas pa'o/_/bla na med pa'i dbang
[\[155b.7\]]byin pa ni rgyal srid byin pa ste/_dbang ni khyod kyis 'di dag ltos shig ces dbang du bskos pa'o/_/'di la ro stod de/_lus kyi stod seng ge'i lta bur 'phel ka che ba yod pas na de skad ces bya'o/_/rim gro ni bkur sti'o/_/rgyas pa ni rgyas par 'gyur ba'o/_/rnal du gnas pa ni
[\[156a\]]
[\[156a.1\]]khral khrul med pa'am brtan pa'o/_/thog drangs pa ni gtso bo'o/_/legs gnas ni gnas na gnas pa'o/_/n+ya gro d+ha ltar chu zheng gab pa ni srid du ji tsam pa zheng du yang ji tsam pa'o/_/rtag tu mnyan kyang snyan la/_yon tan mtha' yas pa dang ldan pa'i sgra ni tshangs
[\[156a.2\]]pa'i'o/_/de dang ldan pas na tshangs pa'i dbyangs dang ldan pa'o/_/yang na tshangs pa ni mya ngan las 'das pa ste/_de thob pa dang mthun pa'i sgra la de skad ces bya'o/_/ji skad bshad pa'i bden pa'i mtshan nyid mkhyen par bgyis nas so/_/ji ltar rigs pa ni gang la gang 'os pa'o/_/seng
[\[156a.3\]]ge dang 'dra bar 'gram slang che bas na 'gram pa seng ge'i lta bu'o/_/thub par dka' ba ni bdud la sogs pas thub par dka' ba'o/_/lhag par gus pa ni gus pa khyad par can no/_/bkur sti ni de las dag pa'o/_/mdog ldan ni spa ba'o/_/mnyam pa ni mthon dman med pa'o/_/rdzi
[\[156a.4\]]ma gnag pas na rdzi ma ba'i lta bu'o/_/dag pa ni dri ma med pa'o/_/mdzes pa ni sdug cing yid du 'ong ba nyid do/_/gsal ba ni brjid pa'o/_/'dren ma'i don ston pa'i phyir spel ma'o/_/lus dang ngag gi las de lta bu dang ldan na sangs rgyas kyi go 'phang thob nas mtshan de lta bu can du 'gyur ro zhes
[\[156a.5\]]bshad kyi bsod nams ji tsam gyis de dag tu 'gyur ba ni ma bshad pas/_bsod nams bsam gyis mi khyab las/_/zhes bya ba la sogs pas ston to/_/bsgres pa ni cha dang shas chas te/_gang gis der gyur pa de la de skad ces bya'o/_/gang nas ba spu byung ba de ni ba spu'i bu ga'o/_/mthar
[\[156a.6\]]phyin pa ni brgyan pa ste grub pa'i phyir ro/_/stobs bcu dang mi 'jigs pa la sogs pa'i mtshan nyid kyi chos ye shes kyi ngo bo ni don thams cad sgrub pa'i phyir lus dang 'dra bar sku yin no/_/de'i rgyu ni ye shes kyi tshogs yin la/_de'i dngos po'i tshogs gzhan thams cad kyi yin no/_/
[\[156a.7\]]bstan pa ni nges pa'o/_/dbugs 'byin byed pa ni dga' ba'am yid bde ba'o/_/rgyu ni bsod nams dang ye shes kyi tshogs kyi mtshan nyid do/_/sgyid lug pa ni sus nus zhes zhum pa nyid do/_/mi mnyam pa'i phyir brtan pa'o/_/bsod nams sogs par 'gyur zhes bya bar sbyar ro/_/
[\[156b\]]
[\[156b.1\]]sems can mtha' yas pa'i phyir mtha' yas pa rtag par ro/_/rnam bzhi ni bden pa dang gtong ba dang /_dul ba dang /_shes rab kyi mtshan nyid dag go/_/yang na dus dang /_sems can dang /_byang chub 'dod pa dang /_dge ba tshad med pa'i mtshan nyid dag go/_/yang mtha'
[\[156b.2\]]yas pa nyid thos nas 'ga' zhig gi sgyid lug par 'gyur na de'i phyir/_lus dang sems kyi sdug bsngal myur bar sel/_/zhes bya ba smos so/_/dgongs pa ni 'di yin bar snang ste/_byang chub ma thob kyang sa dang po thob nas spyi'i mtshan nyid rtog pa'i phyir sdug bsngal gnyi ga myur du
[\[156b.3\]]sel to zhes bya ba ma yin no/_/'dod pa la gegs byed pa gsad pa dang bcings pa la sogs pas sdug bsngal ba'o/_/chos thams cad rten med pa'o zhes shes pa la de skad ces bya'o/_/gang dag dus ring bor 'khor bas 'jigs pas byang chub kyi sems mi skyed pa de dag gi
[\[156b.4\]]phyir/_mjug thogs nas 'byung ba smos te/_de ltar sngar bshad pa'i tshul dang ldan na ma smras pa yin no/_/'jig rten mthas gtugs pa ni 'khor ba'i mthas gtugs pa'o/_/sa dang po nas bzung ste lus kyi sdug bsngal ni med pa nyid do/_/mi snyan pa thos pa la sogs
[\[156b.5\]]pas yid phyung ba gang yin pa de yang brtan pa'i stobs kyis med do/_/gal te de la sdug bsngal gnyis med na ci'i phyir 'khor bar 'gyur zhing gnas she na/_de'i phyir/_snying rjes 'jig rten sdug bsngal zhes bya ba la sogs pa smos so/_/'jig rten na sdug bsngal ba la de skad
[\[156b.6\]]ces bya ste/_de yang snying rjes yin no/_/'jig rten sdug bsngal ba de nyid kyis te/_de thar par bya ba'i bsam pas so/_/de bas zhes bya ba ni sdug bsngal gnyis dang bral bas so/_/sems can rnams kyi sdug bsngal sel bar 'dod pa so so'i skye bo'i gnas skabs pas nyes
[\[156b.7\]]pa zad par bya ba'i phyir dang /_yon tan 'grub par bya ba'i phyir ji skad bshad pa'i chos 'di la 'bad par bya'o/_/nyes pa rnams sngar yang bshad zin mod kyi yang skabs kyis chags dang zhes bya ba la sogs pas bstan to/_/gong du nyes pa rnams kyis ngan 'gror 'gro ba tsam zhig
[\[157a\]]
[\[157a.1\]]bshad do/_/de ni bye brag tu phye nas ston to/_/'phen pa ni 'thob pa'am 'gro ba'o/_/phal cher zhes bya ba ni mang du ste des gzhan du yang mi 'gro'o/_/bzlog pa ni mi mthun pa ste chags pa la sogs pa las bzlog pa ma chags pa la sogs pa zhes bya ba'i tha tshig go/_/
[\[157a.2\]]mngon par mtho ba dang nges par legs pa'i chos mdor bsdus nas ston to/_/chu srin 'dzin khri dang 'dra bar 'dzin pa ste/_sdig pa'i lus la za ba'i phyir ro/_/shes pa ni phyin ci ma log pas so/_/'dzin pa ni mngon par zhen pas so/_/log par zhes bya ba 'di ni ri mor bri ba'i khyad par
[\[157a.3\]]yin no/_/nan tan kun gyis zhes bya ba ni 'bad pa kun gyis te nus pa thams cad kyis so/_/dga' bar 'gyur ba zhes bya ba'i sgra ni mchod pa'i khyad par ram/_chos kyi khyad par yin no/_/bla ma rnams la rim gro'o/_/de dag las mnyan par 'dod pa ni gus par nyan pa'o/_/de dag gi bya
[\[157a.4\]]ba byed pa ni yongs su spyad pa'o/_/lha khyab mjug dang lha chen po la sogs pas bshad pa'i grub pa'i mtha' ni mu'o/_/de la brten pas na mu stegs so/_/yang na mu ni chu bo gang+gA'i mchod sbyin la sogs pa skyon mi shes pa rnams so/_/lha la sogs pa skyon dang bcas pa la yang ngo /_/thub
[\[157a.5\]]pa'i dbang po'i gsung dang /_gsung de las byung ba ni rin po che'i phreng ba la sogs pa'i mtshan nyid do/_/sngon du 'gro ba ni bcas pa'am thog drangs pa'o/_/yi ge'i grwa khang ni slob dpon gyi grwa khang ngo /_/'tsho ba ni rngan pa'i 'tsho ba'o/_/de yang /_zhing btsal ba yi nges pa ni/_/tshad
[\[157a.6\]]dam brtan par byas pa'o/_/sems can rnams dang bdag nyid kyi/_/ye shes spel ba'i slad du'o/_/zhing gi rngan pa ni gla byas pa'am gsos pa'am/_bzung ba'o/_/chu lon ni chu'i gnas so/_/rdzing ni chu rings sam chu'i gnas kyi khyad par ro/_/spyi'i 'dun sa ni 'dun
[\[157a.7\]]khang ngo /_/chur ni chu'i gnas te/_'dir chu rab tu 'thung bas so/_/mal cha la sogs pa dang yang ldan pas so/_/shes rab bzang po ni ma chags pa la sogs pa'i yon tan dang ldan pa'o/_/'dun khang la sogs pa gang du bya zhe na/_grong dang zhes bya ba la sogs pas de ston te/_
[\[157b\]]
[\[157b.1\]]rigs bzhi dang tshong pa dang /_mkhas pa dang yang ldan la/_ra ba dang yang thog dang rta babs la sogs pa dang yang ldan pa'i gnas ni grong khyer ro/_/'di la mgon skyabs med pas na mgon med pa ste/_gang su yang rung ba'o/_/gzhan ni sdug bsngal la sogs pa'i mya ngan
[\[157b.2\]]gyis nyam thag pa'o/_/dman pa ni rigs la sogs pas so/_/ngan pa ni brjid bag med pa ste sbungs dang bral ba'o/_/snying rjes yin gyi chags pas ni ma yin no/_/yongs bzung ni yongs su bskyor ba'o/_/dus ni dpyid la sogs pa'i mtshan nyid de drug go/_/der 'byung
[\[157b.3\]]bas na dus su 'byung ba'o/_/chu tshags ni chu btsag pa'i thabs kyi khyad par ro/_/tsher ma dbyung ba'i cha sta ni tsher gzungs so/_/grog sbur la sogs pa'i ched kyi chu'i gnas su chung ngu ni chu ra chung ngu'o/_/rtag par ni rtag tu'o/_/thugs brtan pa ni yid brtan du rung ba'o/_/ci bde zhes bya
[\[157b.4\]]ba nas so/_/gtses pa ni rgyal po la sogs pas byas pa'o/_/gnod pa ni spyir gnod pa'o/_/yams nad ni 'dra bar 'byung ba'i nad do/_/btang ba ni yongs su btang ba'o/_/chags nyen pa las yongs su bskyabs pa ni bu lon pas nyam thag pa rnams so/_sho gam btang ba ni gang la de
[\[157b.5\]]nyid kyis gnod pa la sho gam btang ba'o/_/la lar ni sho gam dbri ste/_sho gam che bas 'jigs pa rnams la'o/_/dbyig la sogs pa nyo tshong byed pas 'tsho ba'i spogs te/_mnyam pa dang /_rin che ba spangs pa dang /_rin thang rigs pa ste/_rin chung ba spangs pa bgyid du gsol cig pa'o/_/
[\[157b.6\]]'dod dgu ni ci bder ro/_/kha cig bu mo sbyin pa ni bkag go snyam pa de'i phyir/_rgyan rnams kun dang ldan pa yi/_/zhes bya ba la sogs pa smos so/_/stsol ces bya ba ni byin cig pa'o/_/'jig rten pa'i gtam ni g.yeng bar byed pas dga' bar ma mdzad cig pa'o/_/rnam par dbye ba
[\[157b.7\]]ni rab tu bstan pa'o/_/bsngags pa ni bdag ni 'di 'dra'o zhes ngom pa'o/_/gnad la dbab pa ni gsang ba rab tu sgrogs pa ste/_gnad 'chi ba'i gnas rnams su 'bebs shing bsnun pas na gnad du dbab pa'o/_/mngon sum du don gzhan gyis gsang ba brjod pa ni gleng ba'o/_/de ngan
[\[158a\]]
[\[158a.1\]]sems kyis te/_mi phan pa'i sems kyis mi bya'o zhes bya ba'i tha tshig go/_/gzhan rnams kyi zhes bya ba ni gong du sbyar ro/_/nus pas zhes bya ba ni ci nus kyis so/_/nyes pa med pa nyid du bgyi ba'o/_/re ba ni 'dod pa'o/_/khengs pa ni nga rgyal lo/_/yi
[\[158a.2\]]dgas dang 'dra bar ro/_/zhum pa ni yi shi ba ste yid mi bde ba'o/_/brjod pa ni smra ba'o/_/gzhan du zhes bya ba ni gzhan gyi don la'o/_/rang gi dang sa gzhan pa'i blon po rnams kyang kun du 'dud cing mang pos bkur ba ste/_de thams cad ni chos spyad pa las 'gyur ro/_/nyams
[\[158a.3\]]bde ba ni yid bde ba'o/_/ltog mo ni chog pa ste te por mang ba'o/_/nang gi bdag nyid ni sems so/_/longs spyod rung ba thun mong du spyod pa'o/_/'jam pa ni rad rud med pa'am mur 'jam pa'o/_/byams pa ni sems so/_/cha ni shin tu nyung ba'i cha'o/_/gal te grol bar ma gyur
[\[158a.4\]]kyang zhes bya ba ni gal te thar par ma gyur kyang ngo /_/brgyad ni lha mi byams par 'gyur ba dang zhes bya ba nas bzung ste/_tshangs pa'i 'jig rten skye 'gyur te/_/zhes bya ba'i bar ro/_/g.yo ni yon po'o/_/de lta bu ma yin pas na g.yo med pa ste drang ba'o/_/de ni dad pa can zhes bya ba'i
[\[158a.5\]]don te/_lhag pa'i bsam pas mnyan pa de'i don nyams su myong ba gsal bar 'gyur ro/_/de las ni drang ba'o/_/bkur sti ni chos rnams la'o/_/rtogs pa ni khong du chud pa'o/_/sgrib pa med pa ni mnyam par chos ston pas slob dpon gyis dpe mkhyud med pa'o/_/'dod pa
[\[158a.6\]]ni don grub pa'o/_/snying po lnga ni bu ram dang /_zhun mar dang /_sbrang rtsi dang /_til mar dang /_lan tshwa'o/_/gang la stobs chen po'i mchog gtso bo yod pa de la de skad ces bya ste/_bcom ldan 'das zhes bya ba'i tha tshig go/_/mchod par zhes bya ba ni mchod pa'i ched du'o/_yan lag nyams
[\[158a.7\]]pa ni yan lag dang bral ba ste/_yan lag dman pa zhes bya ba'i tha tshig go/_/sems rjes su bsrungs pa ni gzhan dag gi'o/_/gzhon pas bla ma bkur ba'i phyir ro/_/drin med pa ni lan la re ba dang bral ba'i phyir ro/_/mnyam ldan pa ni dngos po thams cad la'o/_/brlan pa ni med pa
[\[158b\]]
[\[158b.1\]]ste/_rlan dang bcas shing mi rlang ba'o/_/de kho na nyid la 'jug pa'i thabs bsgoms pa ste/_yang dang yang mngon du byas pas so/_/sna tshogs ni rnam pa sna tshogs so/_/dag pa ni sems can thams cad dang thun mong du bla na med pa'i byang chub tu yongs su bsngos pa'o/_/'jig rten gyi
[\[158b.2\]]khams ji snyed nas sangs rgyas gang gis gdul bar bya ba'i phyir sems can rnams 'dus pa de snyed kyi 'jig rten gyi khams de ni sangs rgyas kyi zhing yin te/_der de 'byung ba'i phyir ro/_/rnam par dag pa'i sems can 'byung ba'i phyir dag par 'gyur ro/_/de bas zhes bya ba ni
[\[158b.3\]]brjod par 'dod pa'i don mjug bsdu ba'o/_/de ltar zhes bya ba ni rgyu dang 'bras bu brjod pa'i tshul bshad ma thag pa'i rgyus so/_/mthun pa ni 'dra ba ste/_rgyu dang mthun pa'i 'bras bu zhes bya ba yin no/_/don du zhes bya ba ni don gyi sgo nas te/_don gyi sgo nas rgyu bsgrub par bya'o zhes bya ba'i tha
[\[158b.4\]]tshig go/_/dka' ba ni mi nus pa'o/_/chos min ni chos dang bral ba'o/_/'di ltar de ni rigs pa min pa ste rigs pa dang bral ba'o/_/rjes su 'tsho ba ni 'bangs so/_/rgyal po la bstod pa ni bsngags pa'o/_/chos ma yin pa spyod bzhin du ci'i phyir bstod ce na/_'jigs pa'i phyir te bzlog
[\[158b.5\]]na gal te na khros nas gnod pa byed par 'gyur ro snyam pas so/_/rgyal po lta zhog gi de las gzhan pa'i phyi ma'i phal pa su yang rung ba la yang ngo /_/brjod dka' ba ni smra dka' ba'o/_/mi snyan pa ji lta bu zhig ce na bstad pa ste rigs pa'o/_/sa chen mnga' ba ni sa chen po'i dbang phyug ste/_
[\[158b.6\]]dbang phyug dam pa chen po'o/_/dge slong ni slong ba'i ngang tshul can te/_slong mo za ba zhes bya ba'i don to/_/khyod kyis bdag la dgyes par mdzad pa de'i slad du'am/_bdag gis khyod la dga' bar bgyis pa gang yin pa de'i slad du'o/_/mi snyan ni yid la mi 'bab pa'i phyir ro/_/te por
[\[158b.7\]]zhes bya ba ni shin tu'o/_/don ldan ni 'dod pa'i don dang ldan pa'o/_/de lta bas na de skad ces bya ba ni de bas na de skad du'o/_/'di skad du bshad pa yin te/_dgyes pa 'ba' zhig gi phyir ni ma yin no/_/'o na ci'i phyir zhe na/_bcom ldan 'das kyi bka' las 'byung bas kyang ngo /_/da ni
[\[159a\]]
[\[159a.1\]]brjod par bya ba gang yin pa de brtan pa khro ba med pa'i zhes bya ba la sogs pas ston te/_khro ba med pa ni byams pa'o/_/bstad pa ni rigs pa ste phan pa'o/_/brjod bgyi ba zhes bya ba la sogs pas brjod par 'os pa'o/_/bdag ni tshig 'di gnyi gar bstad dam mi
[\[159a.2\]]bstad pa'i tshig gi don mkhyen par mdzod de'o/_/sbyin pa gang byas pa de mi shes pas na byas pa mi gzo ba'o/_/slong ba ni phan 'dogs pa'i dam pa yin no zhes 'jig rten 'di na zhes bya ba la sogs pas ston to/_/las byed pa ni gla mi'o/_/gla med pa ni ma brngan par ro/_/lam
[\[159a.3\]]du bza' zhing bca' ba gang yin pa de ni lam brgyags te lam gyi brgyags so/_/dman pa ni 'gro ba dman par song ba ste/_dud 'gro 'am mi ngan pa'o/_/khyer ba ni khyer bar byed pa'o/_/rgya chen po ni yangs pa dang che ba'o/_/dman pa ni phra mo'am bsam pa dman pa'o/_/yid la'am
[\[159a.4\]]zhes bya ba ni 'dod pa'o/_/bsam par ma gyur pa ni ma myangs pa'am mi 'dod pa'o/_/chos bzhi zhes bya ba ni spyi'o/_/de'i khyad par ni dkon mchog gsum gyi rten te/_rten ni gzhi'o/_/kun nas rnam pa thams cad du longs spyod 'byor pa ni kun 'byor ba'o/_/de'i khyad par ni rgyal po
[\[159a.5\]]zhes bya ba'i sgra yin te/_rgyal po'i yang rgyal po'o zhes bya ba'i tha tshig go/_/snyan pa la phan pa ni snyan par mi 'gyur ba'o/_/rgya che ni sems can rgya chen po rnams so/_/snyems pa dang bral bas na snyems bral te nga rgyal chags pa'o/_/spro ba ni brtsos 'grus so/_/dman pa ni rgya mi che ba'am sems zhum pa'o/_/
[\[159a.6\]]rgyal po sar pa'i gang yin pa de'i 'o/_/'di dag la byams shing dga' bar 'dod pa'i ngang tshul yod pas na de skad ces bya'o/_/rnal gnas ni ma nyams pa'o/_/chos kyi gzhi ni sa gzhi phul ba la sogs pas sbags pa'o/_/lha khang ni lha'i gnas te lha'i khab po/_/snga lugs
[\[159a.7\]]bzhin du zhes bya ba ni lhag chad med par ro/_/de dag ni lha khang la sogs pa'o/_/'tshe med ni sems can dang rdzas la'o/_/dge spyod ni bsod nams byed pa'o/_/brtul zhugs la gnas pa ni srog gcod pa la sogs pa spangs pa'o/_gang la 'ong ba'i dus nges pa med pa yod pa
[\[159b\]]
[\[159b.1\]]de ni glo bur ba ste/_'phral la 'ongs pa'o/_/gang dag la bden pa la bzod ba yod pa de dag ni bden bzod do/_/rtag tu brtson pa ni brtson 'grus brtsams pa'o/_/dman pa ni nor med pa'am slong mo pa'o/_/sdug phongs ni lam du zhugs pa'o/_/dgag pa med pa ni bzlog pa med
[\[159b.2\]]pa'o/_/snyoms pa ni bye brag med pa'o/_/don du gnyer ba rnams ni bshad zin to/_/don du mi gnyer ba ni chog shes pa'o/_/ci rigs pa ni sbyin pa la sogs pa'i bya ba ste/_chos kyi don gyi dbang du byas pa la de skad ces bya'o/_/mi g.yel ba ni snyom las mi byed pa'o/_/de dag
[\[159b.3\]]rnams la zhes bya ba ni chos kyi gzhi na gnas pa rnams la'o/_/lugs ni rgyal po'i bstan bcos te/_de shes pas na lugs shes pa'o/_/de ni sdig pa dang ldan pa la yang yod pas de'i phyir chos dang ldan pa zhes bya ba smos so/_/rgyal po la 'jar ba ste sems mi rtsub pa'o/_/gtsang
[\[159b.4\]]ba ni 'dod tshan med pa ste/_chags pa la sogs pa'i rtsa ba dang bral bas dkar ba'o/_/ran par spyod pa ni legs par spyod pa ste/_drod zin par spyod pa'am bgo bsha' byas te spyod pa'o/_/bag yod pa ni bya ba thams cad la'o/_/dmag ni dpung gi tshogs so/_/de'i dpon po ni gtso bo'o/_/
[\[159b.5\]]gang dag chos kho na byed pa'i ngang tshul yod pa de dag ni chos kyi ngang tshul lo/_/snyoms pa ni bsam pa mnyam pa'o/_/sna bo ni sna la gtogs pa'o/_/phan tshun ltor 'jud pa ni ma rung bar byed pa ste/_sngar ni chos nyi tshe ba bstan to/_/da ni rgyal srid dang lhan cig ston to/_/nang gshin pa ni
[\[159b.6\]]nang 'phrod pa ste nang mthun pa'o/_/gsod byed pa ni gsod pa'i ngang tshul can te/_gsod par byed pa'o/_/sdom pa min pa ni sdom pa'i mi mthun pa'i phyogs so/_/rgyun mi 'chad pa ni rtag par ro/_/tshar gcad pa ni tshig dag gis sam gzung bas so/_/brtags te zhes bya ba ni dpyad
[\[159b.7\]]de'o/_/bag yod pa ni yul rnams kyis 'jigs pa'o/_/yon tan gnas de yon tan can rnams la sbyar/_/zhes bya ba yin te/_nga rgyal gyis nyams pa rnams la ni bkur sti'o/_/lhag ma rnams la ni tshig gi rim gro'o/_/lhag ma ni yon tan la gnas pa ma yin pa'o/_/rgyas pa ni mang ba
[\[160a\]]
[\[160a.1\]]ste/_rgyal po me tog dang 'bras bu phun sum tshogs pa'i ljon shing mngon du 'gro bar bya ba lta bu bya'o zhes bya ba'i don to/_/gsar dang ldan pa ni nyes pa mi bzod pa'o/_/de ltar zhes bya ba ni sngar bshad pa'i tshul du'o/_/'jig rten na grags pa'i rigs pa ma yin par mi
[\[160a.2\]]'gyur ro/_/de'i zhes bya ba ni rgyal srid kyi'o/_/'tshog chas zong ni nyo tshong bya ba la dgos pa yin par blta bar bya ste/_'tshog chas nyo bar bya ba'i rin yin pas so/_/rjed 'gyur ba ste 'gyur bar 'bod cig pa'o/_/'khor los sgyur ba'i rgyal po'i 'o/_/'du shes rang bzhin ni rnam par
[\[160a.3\]]rtog pas byas pa'o/_/bde ba'i bdog pa kun ni mdor na 'di kho nar zad de/_bde ba nyid bdog pa kun yin no/_/de la lus kyi ni sdug bsngal phyir bcos pa tsam yin la/_sems kyi yang rtog pa tsam du zad na de dag kyang don med de bde ba'i don med pa'i phyir thams cad la dbang
[\[160a.4\]]yang spyod par bya ba ni de'i tshe re rer zad do/_/grag ces bya ba ni ma dad par ston pa'o/_/yul rnams la yid gtod pa ni yid la byed pa'o/_/de med pa ni yid la mi byed pa'o/_/'dir ji skad yongs su bsgrags pa de rnams ni don med de dgos pa med pa nyid do/_/gang gi
[\[160a.5\]]phyir zhes bya ba ni gang gi phyir te/_'di ni yid kyi dbang du byas pa yin no/_/dbang po lhag ma rnams kyis ma yin no/_/gang phyir zhes bya ba ni gang gi phyir de ltar yin pas so/_/rnam pa rang gi ngo bo la phyis yid kyis dmigs nas te/_de yang rtog pa tsam du zad pa'i phyir bde ba ma
[\[160a.6\]]yin no snyam du dgongs pa yin no/_/da ni 'di na dbang po gcig gis ni zhes bya ba la sogs pas dbang po dang don dag med pa nyid du ston to/_/gang yang dbang po dang yul la brten nas rnam par shes pa dang /_des drangs pa rnam par rtog pa skye la de rnam par rtog pa dang bcas pa de'i
[\[160a.7\]]tshe yang bde ba ni don med ba nyid de/_de gnyi ga don med pa'i phyir ro/_/rnam par shes pa gnyis la brtan pa nyid ni ji ltar zhes bya ba la sogs pas ston te/_mig gi rnam par shes pa ni mtshon par zad do/_/sngar ni yan lag gcig ma tshang ba las dbang po dang don dag don med pa nyid du
[\[160b\]]
[\[160b.1\]]bshad do/_/da ni yul ni 'das dang zhes bya ba la sogs pa dus kyis byas pa ston to/_/de gnyis las ni ma 'das phyir/_/zhes bya ba ni 'das pa dang ma 'ongs pa'i dus gnyis las ma 'das pa'i phyir ro/_'das pa de dag ni med do/_/ma 'ongs pa rnams ni ma byung ngo /_/gang gi tshe da
[\[160b.2\]]ltar gyur pa de la yang nyes pa bshad zin to/_/yang na gtan tshigs mjug thogs nas 'byung ba 'di yin te/_ji ltar mgal me'i 'khor lo ma yin pa 'khor lo'i ngo bor snang ba de bzhin du yul da lta'i ngo bo ma yin pa yang da lta nyid du snang ste/_so sor re re'i ngo bor nyams pa'i phyir
[\[160b.3\]]ro/_/'di dag ces bya ba ni rten dang dbang po dang don rnams so/_/so sor tha dad na zhes bya ba ni rnam pa gnyis lta bur so sor tha dad na ste/_yang dag par rang gi ngo bo so so ba yin na'o/_/gzugs kyi mtshan nyid ni 'dus pa yin no zhes bya ba'i tha tshig go/_/gzugs kyi phung po don med
[\[160b.4\]]pa nyid du brjod nas/_mjug thogs nas 'byung bas rnam par shes pa la sogs pa'i phung po ston te/_thams cad du zhes bya ba ni rnam pa thams cad du'o/_/bdag nyid don med phyir zhes bya ba ni don dam par bdag med pa'i phyir ro/_/de'i phyir zhes bya ba ni bde ba dang sdug bsngal gyis rnam
[\[160b.5\]]par rtog pa med pa'i phyir ro/_/de ltar rigs pas ji skad bshad pa'i tshul du mthong ba'o/_/gal te la la de ltar ngo bo nyid med pa yin na su zhig gis mthong zhe na/_de'i phyir tha snyad du zhes bya ba smos so/_/de'i phyir yang dag pa nyid du ma yin zhe na/_'di skad du bshad pa yin no/_/bde
[\[160b.6\]]ba dang phrad par 'dod pa'i sems 'byung ba gang yin pa de brtan pa zhig tu gyur na ni de'i tshe gnyis pa phyis 'byung bas mthong bar 'gyur gyi/_de med na ci zhig mthong bar 'gyur/_don med pa'i phyir sems gnyis lhan cig 'byung bar mi 'dod de/_lhan cig byung ba dag ni de ma thag tu 'jig pa'i phyir
[\[160b.7\]]dmigs par bya ba dang /_dmigs par byed pa'i ngo bo med do/_/don med ces bya ba ni ngo bo nyid med pa'o/_/gnas med ces bya ba ni rten med pa'o/_/len med ces bya ba ni rgyu med pa ste/_len pa ni rgyu yin pa'o/_/de ltar ngo bo nyid med par mthong ba'i mthus rdzogs pa'i byang chub tu nges par 'gyur
[\[161a\]]
[\[161a.1\]]ro/_/'dod pa ni bzhed pa'o/_/gal te chos de lta bu shes na ci'i phyir 'khor bar 'khor zhe na/_de ni snying rje 'ba' zhig gis zhes bya ba la sogs pa smos te/_de ni rang gi don la mi lta bar snying rje 'ba' zhig gis srid par mtshams sbyor zhing srid pa rgyun chags par byed
[\[161a.2\]]do/_/gang dag theg pa chen po la sangs rgyas kyi bka' ma yin no snyam du bsams nas spong bar byed pa de dag la theg pa chen po sangs rgyas kyi bka' yin par bsgrub pa'i phyir/_de bzhin gshegs pas zhes bya ba la sogs pa smos so/_/kun du rmongs pa ni gti mug gis ldongs pa ste
[\[161a.3\]]don mi shes pa'o/_/ji lta bu zhe na/_mjug thogs nas 'byung bas de ston te/_yon tan sdang ba zhes bya ba ni 'di ni gzhan la phan 'dogs ba ni yon tan zhes bya na/_de la sdang bas na de skad ces bya'o/_/sdang bas phyir phyogs ni zhe sdang gis phyir phyogs pa ste snying rje med pa'o/_/ji ltar sel
[\[161a.4\]]bar bshad ce na/_dug gis zhes bya ba'i dpe'i ngo bo smos te/_/ji ltar snying rjes sman dpyad las bshad pa bzhin 'di la yang de dang 'dra'o/_/phan pa'i bsam pas phan par byed pa la 'jig rten gyi gnod pa yang med do zhes mjug thogs nas 'byung bas ston to/_/grags pas zhes bya ba ni grags pas
[\[161a.5\]]so/_/phyi rjes phan 'gyur ba ni ma 'ongs dus na phan pa'o/_/bde ba ni phyi rjes su phan pa lta ci smos te/_dper na bram ze'i bu skar mkhan la byang chub sems dpas reg pa'i mthus bde ba dang phan par gyur pa lta bu'o/_/gna'i lugs ni gna'i lam yongs su dag pa ste/_sman dpyad la sogs pa
[\[161a.6\]]las de bstan pa'i phyir ro/_/don kha cig la gnod par mthong ba gang yin pa de nyid la lar mkhas pa rnams kyis phan par mthong ngo /_/spyir btang ba ni 'di ni gnod pa'o zhes spyir btang ba ste dper na dug lta bu'o/_/dmigs kyis bsal ba ni bye brag tu bya ba ste/_snga ma cung zad sel bas
[\[161a.7\]]so/_/bdag nyid ma sbyangs pa ni mi mkhas pa'o/_/skye ba med pa dang skad cig ma la don gyi khyad par 'ga' yang med do/_/ji ltar zhe na/_theg pa che las skye med ces bya ba la sogs pa gang smos te/_skye ba med pa ni stong pa nyid do/_/gzhan dag ni mi zad pa ste/_bskal par gnas pa ma grub pa kho
[\[161b\]]
[\[161b.1\]]na'o snyam du dgongs pa yin no/_/de ltar bshad pa'i lus su'o/_/dgongs te gsungs pa ni dgongs pa can gyi bka'o/_/gzhung las theg pa gcig dang theg pa gsum gsungs pas so/_/btang snyoms ni mi 'jug pa'o/_/sangs rgyas kyi bka' la btang snyoms byas pas ni nyes par mi 'gyur
[\[161b.2\]]ro/_/de'i phyir mjug thogs nas 'byung ba smos so/_/dge ba ni bsod nams so/_/gal te 'di snyam du nyan thos kyi theg pa kho nas sangs rgyas nyid 'thob pas glags glags pa 'dis ci zhig bya snyam du sems na/_de'i phyir mjug thogs nas 'byung ba smos te/_byang chub sems
[\[161b.3\]]dpa'i smon lam du bya ba gang dag yin pa'i 'gro ba'i don 'di lta bu dang 'di lta bu bya'o zhes bya ba de las ma bshad do/_/spyod pa ni pha rol tu phyin pa goms pa'i mtshan nyid do/_/yongs su bsngo ba ni sems can thams cad dang thun mong du bla na med pa'i byang chub tu bsngo ba'o/_/byin rlabs ni sangs rgyas
[\[161b.4\]]rnams kyis byang chub sems dpa' rnams la'am/_de dag gis sems can gyi don grub par bya ba'i phyir bya ba gang dag yin pa'o/_/gzhan dag gis bshad do snyam na de'i phyir lhag pa smos te/_byang chub kyi phyogs kyi don nam smon lam gyi don 'di la'o/_/tshad ma ni mi slu ba'o/_/gzhan ni bcom ldan 'das rnams
[\[161b.5\]]las so/_/byin rlabs ni byin gyi rlabs gang gis nyan thos nyid 'thob pa'o/_/bden pa'i don ni de'i rang gi ngo bo'o/_/byang chub phyogs mthun ni dran pa nye bar gzhag pa dang /_yang dag par spong ba la sogs pa sum cu rtsa bdun no/_/ldan pa ni nye bar 'grel pa'o/_/nyan thos rnams dang thun mong ma
[\[161b.6\]]yin pa las so/_/thabs gang gis te/_rgyu tha dad pa las 'bras bu tha dad par 'gyur na de med pa'i phyir ji ltar snyam du dgongs pa yin no/_/byang chub kyi spyod pa la gnas pa ni brten cing gnas pa'o/_/mdo sde ni nyan thos kyi theg pas bsdus pa'o/_/ci'i phyir chos gzhan dang gzhan du bstan ce na/_de'i
[\[161b.7\]]phyir mjug thogs nas 'byung ba smos te/_sna tshogs dang khyad par byed pa ste 'dod pas na brda sprod pa'o/_/yi ge'i phyi mo klog tu 'jug gi thams cad du brda sprod pa pa yin te/_rgyas par ni mi ston to/_/sdig pa dag las rnam par bzlog pa'i phyir te/_dper na dga' byed la sogs pa'i mdo las
[\[162a\]]
[\[162a.1\]]'byung ba lta bu'o/_/bsod nams 'grub bya'i phyir zhes bya ba ni/_'phags pa sdong po bkod pa la sogs pa las 'byung ba lta bu'o/_/sngar bshad pa rnams bsod nams bsgrub pa ma yin nam ci zhe na/_sdig ba byed pa rnams ni de las zlog pa'i sgo nas so/_/bsod nams byed
[\[162a.2\]]pa rnams ni bsod nams kho na 'grub par bya ba'i phyir ro/_/gnyis brten pa ni nyan thos la sogs pa'i theg pa pa rnams la'o/_/gnyis mi brten pa ni theg pa chen po pa la'o/_/khu 'phrigs can de dmigs pa can rnams 'jigs pa ste 'jigs par byed pa'o/_/gang la snying po ste 'byung ba'i
[\[162a.3\]]gnas stob pa nyid dang snying rje'i bdag yod pa de la de skad ces bya'o/_/de lta bas na zhe 'gras pa rnams kyis de ltar bsams nas so/_/zhe ma 'gras pa ye shes mtha' yas pa 'dod pa gang dag yin pa de dag gis ni rab tu dang ba'o/_/thob pa ni rnyed pa'am rten pa'o/_/so sor thar pa ni 'dul ba mdor
[\[162a.4\]]bsdus pa de rgyas pa'o/_/'dul ba ni 'dul ba gzhi'o/_/mang du thos pa ni mdo la sogs pa'o/_/don gtan la dbab pa ni de dag nyid kyi'o/_/de dang zhes bya ba ni khro ba dang ngo /_/sdig la zhen pa ni chags pa'o/_/khros bas bslad pa ni kun nas dkrugs pa'o/_/khyad bar 'phags pa dag dang
[\[162a.5\]]bdag nyid mnyam par ro/_/khyad 'phags ni mchog ste/_de bas kyang mchog go snyam pa la de skad ces bya'o/_/mchog pas kyang mchog go snyam pa de ji lta bu zhig ce na/_mjug thogs nas 'byung bas smos te/_'bras kyi thog tu phol mig byung ba bzhin no/_/nye bar len zhes bya ba zag pa dang
[\[162a.6\]]bcas pa'i phung po rnams so/_/dgos pa med pa ni mi nus pa'o/_/tshig 'jam pa ni kha snyan pa'o/_/de sngar smra ba ni je smra ba'am/_gtsor byed pa'o/_/mtshan mas tha snyad 'dogs pa de la gnas pa na gzhogs slong byed pa'o/_/smod byed pa ni skyon brjod pa'o/_/rnyed pas rnyed pa 'dod pa
[\[162a.7\]]rnams zhes bya bar sbyar bar bya'o/_/zlos pa ni nyes pa yang dang yang du brjod pa'o/_/mgu ba ni rangs pa'o/_/de lta bu ma yin pas na de skad ces bya'o/_/slong ba ni sems so/_/yang na sbungs med pa ni 'di lta bu yin te/_chags pa ni zhen pa'o/_/de'i phyir sbungs med pa ni chags can gyi yid de/_/
[\[162b\]]
[\[162b.1\]]brtson 'grus med pa'i zhen pa yin no/_/tha dad pa nyid kyi 'du shes ni bdag dang gzhan no snyam pa ste/_des na thams cad du bdag ces bya ba'i don sgrub pa'o/_/lta ba med pa ni chags pa'am sdang ba'am rmongs pa zhig ces dpyod pa med pa'o/_/bkur sti dang ldan pa'i tshul ni bcom
[\[162b.2\]]ldan 'das kyi tshul yin te/_bcom ldan 'das rnams la bya ba dang 'dra bas so/_/yang na rab tu 'bad pa dang ldan pa'i tshul la de skad ces bya'o/_/lus dang ngag yon tan dang ldan pa ltar ston pa de ni tshul 'chos pa de sgrub pa yin no/_/dam pa rnams mgu ba ni chos shes pa
[\[162b.3\]]ste de nyid dpal yin no/_/rjes rnam rig ni phyis shes par 'dod pa'o/_/'dod pa ni re ba'o/_/brnyogs pa ni sems yongs su nyams pa'o/_/brtson pa med pa ni brtson 'grus med pa'o/_/sgyid lug pa ni bya ba rnams la sgrim pa med pa'o/_/lus 'gyur ba ni mi thub pa'o/_/'dod
[\[162b.4\]]pa ni dga' ba'o/_/de lta bu ma yin pas na mi 'dod pa'o/_/yon tan lnga dag la 'dod pa ni don du gnyer ba gang yin pa'o/_/gnod dogs zhes bya ba ni de sems par byed pa zhes bya ba'i tha tshig go/_/dgu ni 'dis bdag la zhes bya ba la sogs pa'o/_/rmya ba ni lus dang sems lci ba
[\[162b.5\]]nyid de/_lus las su mi rung ba nyid dang /_sems las su mi rung ba nyid do/_/las bral ba ni bya ba med pa'o/_/gnyid ni sems mngon par sdud pa'o/_/'gyod pa ni yid mi bde ba'o/_/byang chub sems dpa' zhes bya ba ni khyim pas so/_/sdom brtson can gyis zhes bya ba ni rab tu
[\[162b.6\]]byung bas so/_/snying rje ro gcig pa ni sdug bsngal dang bral bar ro gcig pa'o/_/mdangs ni mdzes pa nyid do/_/dge bas zhes bya ba ni brtson 'grus kyi mtshan nyid kyis so/_/brjid pa ni sba ba ste zil gyis mi non pa nyid do/_/zhi ba ni nye bar zhi ba'o/_/ci'i phyir 'di kho na las rnam par gzhag ce
[\[162b.7\]]na/_mjug thogs nas 'byung ba smos te/_sa dang po la kun du sbyor ba gsum po rjes su chags pa dang /_khong khro ba dang the tshom rnams spangs pa'i phyir ro/_/skyes phyir zhes bya ba ni 'khrungs pa'i phyir ro/_/ngang gis rang bzhin gyis dge ba bcu'i las kyi lam de dag la gnas pa'i phyir ro/_/
[\[163a\]]
[\[163a.1\]]'dod chags dang zhe sdang chen po dang 'bring yongs su zad pa'i phyir ro/_/bzod pa dang brtson 'grus lhag par spyod pa ni bzod pa dang brtson 'grus kyi mchog ces bya ba'i don to/_/dbang chen ni mang po'i dpon po ste lha'i tshogs chen po'i bdag po'o/_/'dod pa ni
[\[163a.2\]]gzugs la sogs pa'o/_/de dag la 'dod chags pa ni 'dod chags pa'o/_/zlog pa ni zlog par byed pa'o/_/gang la 'od 'phro ba yod pa de la ni de skad ces bya'o/_/sa dang po la gnas pa la sogs pa yang de dag sgom par byed pas khyad par du zhes bya ba smos so/_/'jig tshogs la lta ba
[\[163a.3\]]rab tu 'byung ba ni rgyu yin te/_'di las rab tu 'byung bas na ma rig pa'o/_/de las ni ngar 'dzin pa rab tu 'byung ste/_ma rig pa bsrabs pa'i phyir de spong ngo /_/kun nas 'joms pa ni drungs 'byin pa'o/_/chos bdag med pa'am rnam par thar pa la sogs pa gang la dang po 'phags pa'i
[\[163a.4\]]bden pa rnams yod pa ste de rnams shes pa'o/_/de la mkhas pa ni khong gzo ba ste de byung ba'i phyir ro/_/mu stegs byed pa thams cad kyi nyon mongs pa ni lus kyi gdung ba lnga la sogs pa'o/_/'dis thar ro snyam pa'i log par lta ba'o/_/sangs rgyas kyi chos thob par bya ba la mngon du
[\[163a.5\]]phyogs shing mthun pa'i phyir ro/_/zhi gnas ni ting nge 'dzin to/_/lhag mthong ni shes rab po/_/de dag goms pa yis zhes bya ba ni yang dang yang du mngon du byed pas so/_/'gog pa ni snyoms par 'jug pa'i mtshan nyid dam nyon mongs pa'i 'gog pa'o/_/de thob pas rgyas pa'i phyir ram/_
[\[163a.6\]]yongs su dag pa'i phyir ram/_yongs su rgyas pa'i phyir ram/_gang la sprul pa bzang po yod pa de la de skad ces bya'o/_/mi 'phrogs pa ni zil gyis mi non pa'o/_/nga rgyal lhag pa ni lhag pa'i nga rgyal te/_de gang dag la yod ba de dag la de skad ces bya'o/_/de dag zhi bar byed pa
[\[163a.7\]]ni nye bar zhi bar byed pa'o/_/'di ni grangs kyang yin la ring du song ba yang yin pas na grangs ring du song ba ste/_de dang ldan zhing rjes su 'brel pa'i phyir ro/_/ring du song ba nyid kyi rgyu smos pa/_gang gi phyir sa 'di thob nas skad cig la 'gog pa la snyoms par 'jug pa de'i phyir sa de dus
[\[163b\]]
[\[163b.1\]]dang yon tan gyi grangs kyis ring du song ba'i phyir ro/_/'di skad du bshad pa yin te/_gang la grangs dang yon tan gyi sgo nas ring du song ba yod pa de ni 'gog pa'i snyoms par 'jug pa la dbang bar 'gyur gyi gzhan ni ma yin no/_/dbang sgyur ni nyon mongs pa rnams sam 'gog pa la'o/_/
[\[163b.2\]]de nyid kyi phyir 'di'i ming ni de kho na nyid do/_/byang chub sems dpa' mtshan dang rtsol ba'i rnam par rtog pa dag gis mi g.yo bas na mi g.yo ba ste/_de nyid mi g.yo ba zhes bya bas bstan to/_/ji ltar mi g.yo zhe na mi rtog pa'i phyir ro/_/mi g.yo ba ji lta ba de bzhin du lus dang ni zhes bya ba
[\[163b.3\]]la sogs pa smos so/_/sa gang la gnas pa'i lus la sogs pa'i spyod yul bsam par mi nus pa la de skad ces bya'o/_/ji ltar 'jig rten na byis pa'i gnas skabs las 'das pa la gzhon nu zhes bya ba dang 'dra bar theg pa chen po 'dir yang nyon mongs pa'i gnas skabs las 'das
[\[163b.4\]]pa la gzhon nu zhes bya ba ste/_nyon mongs pa rnams kyis ni byis par 'gyur ro/_/de bzhin du nar son pa la rgyal tshab ces bya ba dang 'dra bar 'dir yang chos kyi nar son pa la rgyal tshab ces bya'o/_/gang la blo gros sa 'og ma pa dag las khyad par du 'phags par bzang ba yod pa de
[\[163b.5\]]ni legs pa'i blo gros so/_/so so yang dag par rig pa ni don la sogs pa'i mtshan nyid gzhi'o/_/sprin zhes bya ba'i sgra ni mang po nyid nye bar mtshon pa'o/_/gang la de bzhin gshegs pa rnams las chos kyi sprin 'thob pa yod pa de la de skad ces bya'o/_/de nyid dam pa'i chos kyi
[\[163b.6\]]char zhes bya ba la sogs pas ston to/_/dbang phyug chen po ni ming ngo /_/gnas dang gnas ma yin pa la sogs pa'i mtshan nyid kyi stobs bcu dang ngo /_/stobs la sogs pa sangs rgyas rnams kyis tshad med pa nyid do/_/rgyu tshad med pa de lta bu la 'bras bu sna tshogs tshad
[\[163b.7\]]med par 'gyur ro zhes tshad med pa nyid la yid ches par gyur pas tshad med pa de lta bu sna tshogs med pa sangs rgyas nyid 'thob par bya ba'i phyir ro/_/thabs 'dis tshogs tshad med par 'gyur ro zhes bya ba yin te/_rgyu tshad med pa can de ni tshad med par 'gyur ro/_/bsod nams
[\[164a\]]
[\[164a.1\]]thams cad yongs su bzung ba nyid ni bsod nams thams cad khas blang zhing yongs su gzung ba ste/_bya ba dang rjes su yi rang ba'i sgo nas bsod nams thams cad yongs su gzung ba yin no/_/gsol ba ni bkur sti dang ldan pas don du gnyer ba'o/_/ma bgyis
[\[164a.2\]]pa ni ma 'ongs pa'o/_/mi khom pa ni log par 'dzin pa la sogs pa brgyad do/_/de dag la 'das pa ni rgal ba'o/_/spyod pa rang dbang yod pa ni bcom ldan 'das rnams dang /_de dag gi nyan thos zag pa zad pa rnams te/_nyon mongs pa dag gis ni gzhan dbang du 'gyur ro/_/ldan pa
[\[164a.3\]]ni ldan par 'gyur ba'o/_/skyes mchog ni sangs rgyas nyid de/_sems can thams cad pas mchog tu gyur pa'i phyir ro/_/yang na des ma bsdus pa skyes bu'i mchog gzhan no/_/rig pa ni yang dag pa'i lta ba'o/_/yan lag lhag ma rnams ni rkang pa'o/_/yang na rig pa ni lha'i
[\[164a.4\]]mig dang /_lha'i rna ba dag go/_/lhag ma ni rkang pa'o/_/yang na rig pa ni lhag pa'i sems so/_/lhag ma ni rkang pa'o/_/kha dog ldan pa ni 'dzam bu chu bo'i gser gyi kha dog ltar bzang ba'o/_/gang dag la blta na sdug pa yod pa de dag la de skad ces bya'o/_/stobs can ni sred med
[\[164a.5\]]kyi bu la sogs pa'i stobs dang ldan pa'am/_tha mal pa'i stobs dang ldan pa'o/_/dga' ba ni mgu ba ste yid dga' ba zhes bya ba'i tha tshig go/_/gsal ba ni sba ba dang ldan pa'o/_/rgyun mi 'chad pa ni bar chad med pa'o/_/gzhan ni stobs bcu la sogs pa'o/_/sems can kun
[\[164a.6\]]gyi mchog ni gtso bo'o/_/gang la byams pa ste 'jam zhing byams pa'i mtshan nyid yod pa la de skad ces bya'o/_/gang dag la sems rab tu dang ba ste/_dri ma med pa yod pa de dag ni rab dang do/_/de'i phyir 'khrug pa dang bral bas na 'khrug med do/_/rnal ma ni khral khrul med pa'o/_/ji ltar rab tu dang
[\[164a.7\]]ba la sogs pa yin zhe na/_mthong ba dang dran pa dag dang ming tsam thos bas so/_/phan pa dang bde ba bgyid pa ste/_bde ba kho nas phan pa zhes bya ba'i don to/_cig car sprul pa'i sprin rnams kyis so/_/rang dga' ni ci bder ro/_/gang la dgag pa ste sgrib pa med pa yod pa de la de
[\[164b\]]
[\[164b.1\]]skad ces bya'o/_/srog ni gson pa ste de dang 'dra bar ro/_/de ni bcom ldan 'das kyis mdo gzhan dag las gsungs te/_sems yongs su sbyong ba'i phyir dang /_bsod nams kyi tshogs bsags pa'i phyir zhes bya ba lhag ma yin no/_/khyim bdag dpas byin gyis zhus pa las ni
[\[164b.2\]]byang chub kyi sems kyi bsod nams yongs su bsgrags pa'i phyir ro/_/de bzhin du ting 'dzin rgyal po'i mdo las ni byams pa'i yon tan bstan pa'i phyir ro/_/'phags pa blo gros mi zad pa'i mdo las ni pha rol tu phyin pa bstan pa'i phyir ro/_/de ni chos kyi byed par 'gyur/_/gang
[\[164b.3\]]gi phyir chos kyis phan par 'gyur ba de'i phyir ji ltar khyod la bdag nyid phangs pa de bzhin du chos la yang gyis shig pa'o/_/ji ltar shes rab las 'dod pa thams cad 'byung ba de bzhin du mkhas ba rnams las kyang de 'byung ngo zhes mjug thogs nas 'byung bas ston to/_/gtsang ba ni dben zhing dri
[\[164b.4\]]ma med pa ste/_chags pa la sogs pa'i mi gtsang ba dang bral ba'i phyir ro/_/byams pa ni byams pa dang ldan pa'o/_/gang zhig de 'dra ba la dogs shing bag tsha ba skyed par byed pa'o/_/chog shes pa ni rnyed pas chog par 'dzin pa'o/_/snying rje ni pha rol sdug bsngal bas sdug bsngal bar
[\[164b.5\]]'gyur ro/_/tshul khrims ni spong ba bdun gyis bdag nyid dam/_sems can gyi don bya ba dang /_dge ba chos sdud pa'i mtshan nyid do/_/shes rab ni mnyam par gzhag pa'i gnas skabs de de kho na nyid yongs su dpyod pa'o/_/gang gi phyir chos de dag sgom par byed pa ni rtag tu bag yod pa
[\[164b.6\]]yin pa de'i phyir de dag nyid ston pa'o zhes bya ba ste/_de dag gi rang bzhin mkhyen par bgyis nas rjes su mthun pa'i don sgrub par mdzod cig pa'o/_/'dod pa'i gnas thob par byed pas na lugs te/_rgyas pa dang mdor bsdus te ji skad bshad pa 'dis so/_/grub pa'i mchog ni sems
[\[164b.7\]]can rnams kyi nang na'am/_sems can rnams kyi nang du sangs rgyas nyid do/_/bden pa'i ngang tshul ni 'grogs na bde ba'am bde ba'i rang bzhin te/_bde ba skye ba'i rgyu yin pas na bde ba'o/_/bsnyen dka' ba ni brda phrad par dka' ba ste zab pa'i phyir ro/_/khyad du gsod pa ni gzhan dag
[\[165a\]]
[\[165a.1\]]la brnyas pa'o/_/de'i ched du byas pa'i gzhung gang yin pa de la yang de skad ces bya ste/_tshul dang ldan pa ni tshul shes pa yin gyi gzhan ni ma yin no zhes bya ba yin no/_/rang dbang ni shes rab rno ba'i phyir rang la dbang ba'o/_/la la byams kyang nyes pa smra ba smra
[\[165a.2\]]bas de'i phyir legs par smra ba zhes bya ba smos te/_legs par smra ba brjod pa'o/_/ci rigs par zhes bya ba ni rgyal po'i bya ba ma gtogs pa'o/_/phan par 'dod pas zhes bya ba ni phan par 'dod pa nyid kyis so/_/tshul khrims ni srung ba'am bsten par bya ba'o/_/phrag dog med
[\[165a.3\]]pa ni gzhan gyi phun sum tshogs pa la'o/_/dogs pa med pa ni dge ba dag la 'jigs pa med pa'o/_/gang la gzhan don gyi nor yod pa de la de skad ces bya'o/_/phongs par gyur pa ni nyam thag par gyur pa'o/_/yongs gzung ni kun nas gzung ba'o/_/dor ba ni gtong ba'o/_/
[\[165a.4\]]rin chen phreng ba'i tshig don rnams/_/bdag gis rnam par dbye byas nas/_/bsod nams cung zad gang bsgrubs des/_/'jig rten thams cad mkhyen par shog_/rin po che'i phreng ba'i rgya cher bshad pa slob dpon mi pham bshes gnyen gyis mdzad pa rdzogs so//_//
[\[165a.5\]]rgya gar gyi mkhan po bid+yA ka ra pra b+hA dang /_zhu chen gyi lo tsA ba ban+de dpal brtsegs kyis bsgyur cing zhus te gtan la phab pa'o/_/[{D4160}#]@##/_/rgya gar skad du/_swap+na tsin+ta ma Ni pa ri ka thA/_bod skad du/_rmi lam yid bzhin nor bu'i gtam/_dkon
[\[165a.6\]]mchog gsum la phyag 'tshal lo/_/gang zhig rtogs pa'i phyir na rmi lam mthar/_/byang chub sems dpa' rnams las rigs rnyed de/_/phan phyir sems can dga' ba 'ga' zhig ni/_/skye dgu rnams la 'doms par byed pa yin/_/bdag dang sems can thams cad bde sdug
[\[165a.7\]]mtshungs/_/bde sdug mtshungs pa can ni gnyen yin na/_/bdag gis [#]de dag rab tu spangs nas kyang /_/mya ngan [#]'das par 'jug pa mi rigs so/_/skye bo 'di dag dang ni lhan cig tu/_/ngan song dag tu sdug [#]bsngal drag po dang /_/bde 'gro dag tu 'ang bde ba mang po myong /_/
[\[165b\]]
[\[165b.1\]]gcig tu gnas pas bdag la 'di dag dga'/_/gang gi mngal du lan cig min par bdag_/ma gnas pa'am bdag la gang ma gnas/_/sems can de na 'di ni [#]gang yang med/_/de'i [#]phyir thams cad gnyen du gyur pa yin/_/gzhan yang bcom ldan 'das la bdag dga'
[\[165b.2\]]ste/_/gang phyir 'di dag ched du bcom ldan 'das/_/shin tu yun ring bar [#]ni skyo gyur na/_/des kyang bdag ni sems can rnams la dga'/_/'di [#]ltar phan dang gnod pa byas pa las/_/bde ba dang ni sdug bsngal tshad med pa/_/gnyis ka'i rgyu ru 'gyur ba de phyir [(]yad [,]yang [)]/_/sems
[\[165b.3\]]can rnams ni bdag gi bla ma yin/_/'di nyid la ni gsod dang 'ching ba dang /_/rdeg [#]dang sdig sogs sdug bsngal myong ba gang /_/de ni sems can 'tshe ba'i 'bras bu zhes/_/bde bar gshegs pa rnams kyis bka' stsal to/_/gzugs dang nad med dag gis gnod pa dang /_/_
[\[165b.4\]]phongs dang rigs ngan tshe ni thung ba dang /_/chung ma shi dang long bar gyur pa nyid/_/sems can gnod pa byas pa'i 'bras bu yin/_/mnar med pa yi bar gyi ngan song gi_/gnas su sdug bsngal sna tshogs myong ba gang /_/de dag thams cad rang nyid nyes pa yis/_/sems can rnams
[\[165b.5\]]la gnod pa byas pas yin/_/gang zhig 'di nyid la ni mchod byas mchod/_/grags dang yid 'ong nor rnams thob pa dag_/yid 'ong yid du mi 'ong sems can la/_/mngon par phan dang 'tshe ba'i sgo nas so/_/nad med pa dang rigs ni phun sum tshogs/_/gzugs mdzes pa dang tshe ring
[\[165b.6\]]dbang phyug dang /_/nor la sogs dang chung ma sbas pa ni/_/sems can phan pa byed pa'i 'bras bu yin/_/sems can rnams la dga' bar byed pa yis/_/rgyal srid rgyal srid che dang yang dag gi[# ]/rgyal srid 'khor los sgyur ba mchog nyid dang /_/dbang [#]po'i gnas ni 'thob [#]par
[\[165b.7\]]'gyur ba yin/_/skyes bu sems can phan par byed pa yis/_/sangs rgyas go 'phang yang ni thob 'gyur na/_/gang zhig snying po med pa dman pa'i lha/_/thob pa 'di la ngo mtshar ci zhig yod/_/gal te sems can de dag med gyur na/_/'di ni gang gi ched du sbyin pa gtong /_/gal te
[\[166a\]]
[\[166a.1\]]lus can rnams ni med gyur na/_/gang las 'dul ba'i tshul khrims thob par 'gyur/_/nyes pa byed pa yang ni gang zhig yin/_/gang gi ched du dpa' bo bzod pa sgom[#]/_/gang zhig mngon par 'dod pa thob bya'i phyir/_/su yi ched du brtson 'grus de de byed/_/
[\[166a.2\]]gal te lus can rnams ni med gyur na/_/ji ltar byams dang snying rje dga' ba dang /_/btang snyoms dag la yang dag brten nas ni/_/bsam gtan snyoms 'jug bde ba thob par 'gyur/_/thar pa'i bde ba dngos dang dngos med shes/_/khams dang bsam pa bag la nyal du brjod/_/
[\[166a.3\]]kun nas nyon mongs rnam par byang ba dag_/gal te de dag med na ji ltar shes/_/byang chub phyogs dang mthun pa'i chos rnams kyi[#]/_/rgyu ni ji [#]ltar sems can rnams yin la[#]/_/de phyir rdzogs pa'i byang chub 'dod pa yis/_/sems can rnams ni bla ma bzhin du lta[#]/_/de ltar 'byung po
[\[166a.4\]]rnams ni bde chen gyi[#]/_/sgo ru sems bzhin par ni byed pa la/_/'gro ba na ni dka' ba'i rnam pa ni/_/mi bzod gang yin de la cung zad med/_/gang gi sems la sems can rnams/_/bdag nyid yin pa de ltar gnas/_/de la phyi rol dngos tshogs dang /_/chung ma dag kyang mngon zhen
[\[166a.5\]]med/_/bdag nyid dang ni pha ma dang /_/bu dang chung ma dag la yang /_/gnod pa de 'dra khas blang gi_/sems can rnams la gnod mi bya[#]/_/nyes pa drag po byed pa yi/_/sems can la bzod phan sems ldan/_/sems can rnams la gus brtan [#]pa/_/nyes pa chung ngu 'ang mi byed do/_/
[\[166a.6\]]'di dag nyid la phan 'dod pa'i/_/brtson 'grus go cha gyon pa ni/_/'bras bu che la bskal stong du/_/dmyal ba'i mer yang gnas par spro/_/bdag gi skye dang 'jig dang rtogs [#]pa la/_/ji lta ba dang ji snyed gnod pa yi/_/sems can de dag bsam gtan dbang gis [#]ni/_/bla ma
[\[166a.7\]]dang ni bla mar rab tu sgom[#]/_/de ltar chos lnga po dag yod na ni/_/legs skyes rtsa can byang chub sems dpa' ni/_/'phags pa shes rab pha rol phyin pa yis/_/nges par gang pa yin par brjod par bya/_/gang zhig brten [#]pas chen po nyid thob cing /_/gnod pas dka' ba'i
[\[166b\]]
[\[166b.1\]]log par ltung ba thob/_/srog kyang yongs su btang bar byas nas kyang /_/de dag dga' bar byas pa nyid du rigs/_/mang po gang dag brten [#]pas grub pa ni/_/thob pa de ltar sems can de dag yin/_/sems can de dag las ni zhing gzhan pa'i/_/grub pa'i zhing ni 'gro ba na
[\[166b.2\]]yod min/_/'di dag yid bzhin nor bu ste/_/bum pa bzang yin 'dod 'jo'i ba/_/de'i [#]phyir lha dang bla ma bzhin/_/de dag sten par byed pa [#]yin/_/lung dang rigs pas yongs su bltas nas ni/_/sems can kun gyi [#]bdag gi snyam rlom pa'i/_/dam pa'i lag tu dge
[\[166b.3\]]legs thams cad ni/_/yun mi ring bar 'byung bar 'gyur ba yin/_/'di ni thub pa chen po'i spyod pa ste/_/dpang bcas 'di la dpyad pa mi bya'o/_/ji srid 'di ni mngon du ma byas pa/_/de srid grub pa srid pa ma yin no/_/re zhig brtag par bya phyir ji skad du/_/bshad
[\[166b.4\]]pa 'di la 'bad pa gyis shig dang /_/chen po nyid ni [#]rgyu mtshan du gyur pa/_/yon tan rang nyid kyis ni thob par 'gyur/_/'di ni chen po nyid kyi lam/_/rigs ni [#]sems can chen pos bsten/_/sems can kun la bde ster ba'i/_/'phags 'di yid bzhin nor bu yin/_/
[\[166b.5\]]rmi lam yid bzhin nor bu'i gtam slob dpon 'phags pa klu sgrub kyis mdzad pa rdzogs so//_//kha che'i paN+Di ta shrI ra tha dang /_lo tsA ba dge slong grags 'byor shes rab kyis bsgyur//[ {D4161}]sbyin pa'i gtam/[# ]@##/_/rgya gar skad du/_dA na pa ri ka thA/_bod skad
[\[166b.6\]]du/_sbyin pa'i gtam/_dkon mchog gsum la phyag 'tshal lo/_/sbyin pa gter chen phyi bzhin 'brangs pa [#]yin te chom rkun la sogs dbrog mi nus/_/sbyin pa sems kyi ser sna dang ni chags pa'i [#]skyon gyi rdul rnams 'khru bar byed/_/sbyin pa 'khor ba'i lam dang ngal bsel
[\[166b.7\]]ba yin te bzhon pa bde blag can/_/sbyin pa bde dgur sbyor ba du ma dag gi sgo bzang gtan gyi mdza' bo [#]mchog_/'byor cing dag pa phun sum tshogs dang kun du bka' [#]nyan yon tan rnams dang ni/_/sum cu rtsa gsum lha yul grong khyer la gnas byad gzugs mdzes pa'i yon tan rnams/_/ci dang
[\[167a\]]
[\[167a.1\]]ci 'dod de dag thams cad sbyin pa dag gis nges par thob [#]'gyur te/_/de ltar don ni yongs su brtags par gyur nas su dag sbyin pa sbyin mi byed/_/sbyin pa me dang chu dang chom rkun 'jigs pa'i 'khrug [#]pa rnams kyis bskyod mi nus/_/sbyin pa sgrib pa zad byed
[\[167a.2\]]srid pa'i 'gro ba [#]phyi bzhin 'brang ba'i mdza' chen yin/_/sbyin pa 'gro ba'i rgyun gyi yul rnams kun du srog chags rnams kyi 'jug pa [#]yin/_/sbyin pa tshe rabs bgrang ba [#]dag tu phyi bzhin 'brangs te ba [#]phyir be'u 'brang ba bzhin/_/nor rnams kun gyi snying po blang ba dbang phyug rnams kyi gzhi ni
[\[167a.3\]]sbyin pa yin zhe'o/_/blo can legs par 'dod pa yis/_/legs par bsgrims te sbyin pa sbyin/_/'khor bar yongs su 'khyam [#]pa na/_/sbyin pa ma gtogs gnyen med do/_/sbyin pa 'jig rten rgyan yin te/_/sbyin pa ngan 'gro zlog pa yin/_/sbyin pa mtho ris skas yin te/_/sbyin
[\[167a.4\]]pa zhi byed shis pa yin/_/'jig rten dag na rgyal po'i mchog_/dpa' brtul dregs shing mthu che la/_/rgyal srid rgyas la dbang byed pa/_/bde [#]'byung sbyin pa byin las byung /_/sum cu rtsa gsum gnas rnams na/_/brgya byin lha yi dbang byed pa/_/de yang phyin [#]pa'i 'bras bu
[\[167a.5\]]mchog_/dam pa yin zhes mkhas rnams smra/_/mtshan mchog sum cu gnyis mnga' ba/_/dri med gzi brjid mtshungs med pa/_/'khor ba'i rgya mtsho rgal ba yang /_/sbyin pa la ni brten te 'byung [#]/_/lha yi 'jig rten skas kyang yin/_/thar pa'i mthar gyi sgo yang yin/_/
[\[167a.6\]]ngan song rnams las bzlog pa yin/_/phun sum tshogs kun rgyu yang yin/_/de yi phyir na [#]mi rnams kyis/_/legs par bsgrims te sbyin pa sbyin/_/chags dang phrag dog la sogs pa/_/med par bsod nams bsags par gyis/_/sangs rgyas 'dra ba'i ston pa med/_/chos dang
[\[167a.7\]]'dra ba'i skyob pa med/_/dge 'dun 'dra ba'i zhing med de/_/de'i [#]phyir gsum la dbul bar gyis/_/phrad par gyur pa'i mtha' ni 'bral bar 'gyur/_/phun sum tshogs pa'i mtha' ni ngan cing rgud/_/tshe 'di [#]glog ltar 'gyur zhing 'jig la g.yo/_/de yi phyir na bag yod brtan por gyis/_/
[\[167b\]]
[\[167b.1\]]'jig rten [#]'di kun bde ba mngon par 'dod/_/skyes bu bde la [#]longs spyod med par min/_/longs spyod sbyin las byung bar mkhyen nas ni/_/thub pas dang por sbyin pa'i gtam dag mdzad/_/slob dpon klu sgrub kyis mdzad pa sbyin pa'i gtam rdzogs so//_//[{D4162}#]@##/_/rgya gar
[\[167b.2\]]skad du/_b+hA [#]ba saM krAn ta pa ri ka thA/_bod skad du/_srid pa las 'das pa'i gtam/_'jam dpal gzhon nur gyur pa la phyag 'tshal lo[#]/_/dngos med dngos las mi skye ste/_/dngos med las kyang skye ma yin/_/dngos po rtag tu skye ba ste/_/dngos 'khrul nam mkha'i me tog bzhin/_/
[\[167b.3\]]mkha' dang 'dra ba'i chos yod na/_/gzhan ni mkha' dang 'dra ba skye/_/brten nas thams cad mkha' dang 'dra/_/de nas srid pa med pa can/_/ngo bo nyid kyis [#]las med cing /_/rgyu med 'bras bu yod ma yin/_/'di dag thams cad med pa ste/_/'jig rten pa med 'jig [#]pa med/_/ma skyes
[\[167b.4\]]pa yi dngos po gang /_/ji ltar gzhan zhig skyed par 'gyur/_/'jig rten dang por ma byung ste/_/'ga' zhig gis kyang sprul pa min[#]/_/zla ba seng ge'i grong khyer bzhin/_/'jig rten don med gyi na 'khyams[#]/_/'jig rten rnam par rtog las 'byung /_/rnam rtog sems las yang dag
[\[167b.5\]]'byung [#]/_/sems ni lus la brten pa ste/_/de phyir lus ni rnam dpyad do/_/gzugs ni stong pa tshor ba rang bzhin med/_/'du shes med de 'du byed yod ma yin/_/'byung ba spangs nas sems dang sems byung med/_/de phyir lus ni rtog bral ngo bo yin/_/sems med chos rnams de dag
[\[167b.6\]]med/_/lus med khams rnams [#]yod ma yin/_/gnyis su med pa'i las 'di ni/_/de nyid rig [#]pa rnams kyis bstan/_/'di dag thams cad dmigs med par/_/gnyis su med par bstan pa yin/_/blo ni dmigs pa med byas nas/_/dmigs pa med par 'byung bar 'gyur/_/sbyin dang tshul khrims bzod brtson
[\[167b.7\]]'grus/_/bsam gtan la sogs brten byas nas/_/yun mi ring ba'i dus kyis ni/_/byang chub dam pa thob par 'gyur/_/thabs dang shes rab la gnas te/_/sems can rnams la brtse bar bya/_/myur ba kho nar thams cad mkhyen/_/thob par 'gyur bar the tshom med/_/'di dag thams
[\[168a\]]
[\[168a.1\]]cad ming tsam ste/_/'du shes tsam la rab tu gnas/_/rjod par byed las tha dad pa'i/_/brjod par bya ba yod ma yin/_/chos rnams thams cad ming med de/_/bdag med par yang yongs su gsal/_/yang dag min pa'i chos 'di dag_/rnam par rtog pas kun nas bslang /_/gang
[\[168a.2\]]gis stong pa zhes brtags pa'i/_/rtog pa de yang 'dis stong ngo /_/mig gis gzugs rnams mthong bar ni/_/de nyid gsungs pas gang bshad pa/_/log par zhen pa'i 'jig rten la/_/kun rdzob bden par brjod pa yin/_/gang du tshogs par mthong ba ni/_/'dren pas ston par byed pa yin/_/blo dang
[\[168a.3\]]ldan pas don dam gyi/_/nye bar brtags pa'i sa de gsungs/_/mig gis gzugs ni mi mthong ste/_/yid kyis chos rnams mi rig go/_/'jig rten pa yi yul min gang /_/'di ni mchog tu bden pa'o/_/mig med gzugs kyang yod min zhing /_/snang ba yid la byed pa med/_/sems ni rmi lam bzhin
[\[168a.4\]]du 'khrul/_/thams cad yod min med pa'ang min/_/srid pa las 'das pa'i gtam slob dpon 'phags pa klu sgrub kyis mdzad pa rdzogs so//_//kha che'i paN+Di ta shrI ra tha [#]dang /_lo tsA ba dge slong grags 'byor shes rab kyis bsgyur ba'o/_/[{D4163}#]@##/_/rgya gar skad du/_/sap+ta gu
[\[168a.5\]]Na pa ri ba da nA [#]ka thA/_bod skad du/_/yon tan bdun yongs su brjod pa'i gtam/_'jam dpal gzhon nur gyur pa la phyag 'tshal lo/_/las ni du ma la brten pa'i/_/sna tshogs yon tan 'dod pa yis/_/'bang byas sa bon med par ni/_/myu gu skye ba yod ma yin/_/nyes med yon tan bsdu ba ni/_/sna tshogs
[\[168a.6\]]pa dag rnam bya ste/_/nyes pa dag ni gcig pu yis/_/yon tan mang po 'joms par byed/_/tshe ring de bzhin nad med dang /_/gzugs dang skal ba [#]bzang dang rigs/_/nor dang shes rab dag dang bdun/_/yon tan mdo sde dag las gsungs/_/de las bzlog pa nyes pa yin/_/de dag re res ji ltar
[\[168a.7\]]na/_/yon tan thams cad 'byung 'gyur ba/_/de ltar da ni bshad par bya/_/nad med gzugs dang skal ba [#]bzang /_/rigs nor shes rab phun sum tshogs/_/tshe ring ba ni med gyur na/_/gsad par [#]phyin pa'i rgyan dang 'dra/_/tshe dang gzugs sogs yon tan ni/_/'di dag nad med mi ldan na/_/
[\[168b\]]
[\[168b.1\]]don med par ni nyams [#]'gyur te/_/ma ning bud med mchog yod mtshungs/_/yon tan ldan pa mthong na yang /_/gzugs ngan skyo ba skye 'gyur te/_/yon tan phun tshogs rgyas par ni/_/rgyal po'i btsun mo mthong dang mtshungs/_/sngar bshad yon tan phun sum tshogs/_/skal ba ngan pas
[\[168b.2\]]mdongs 'brog [#]pa/_/sdang ba'i gnas su gyur pa'i phyir/_/drang srong bran dang mtshungs par 'dod/_/yon tan dpal ldan dri ma med/_/rigs ngan la brten mya ngan gzhi/_/bram ze'i chung ma yon tan can/_/rigs ngan lag na gnas dang mtshungs/_/tshe dang nad med la sogs pa/_/sngar bshad
[\[168b.3\]]yon tan 'di dag ni/_/dbul bo la gnas bkur 'os min/_/dur khrod gnas kyi mi dang mtshungs/_/yon tan ji skad bshad phun tshogs/_/glen pa bdag nyid brlag don 'gyur/_/'od ma smyug ma'i [#]chu shing gi_/'bras bu phun tshogs lta bu yin/_/de [#]ltar ji skad bshad yon tan/_/yan lag re re
[\[168b.4\]]ma tshang nyams/_/yi ge gcig ni ma tshang ba'i/_/rig pa 'bras bu med 'gyur mtshungs/_/yon tan longs rdzogs mdzes pa ni/_/yi ge tshad pa'i rig pa 'dra/_/sbyor ba grub las 'bras bu 'thob/_/ma tshang med pa 'byung bar 'gyur/_/de bas legs mdzes rdzogs pa yi/_/yon tan la ni 'bad
[\[168b.5\]]par gyis/_/'di dag rgyu ni gang yin pa/_/mdo bshad nga las rtogs par gyis/_/gsod par [#]chung pa legs btang dang /_/de bzhin srog gis phan btags shing /_/srog chags 'tshe ba las ldog pas/_/tshe ring pa ni thob par 'gyur/_/nad pa'i bsnyen bkur byas sman pa/_/sman ni rab tu
[\[168b.6\]]byin pa dang /_/srog chags bod pa dbyig sogs kyis/_/'tshe ba med las nad med yin/_/khro bo [#]med la brten pa dang /_/brgya byin pas ni gzugs bzang nyid/_/phrag dog med pa'i 'bras bu nyid/_/skal pa bzang por yongs su bshad/_/dam pa mchod cing bsnyen bkur byas/_/nga rgyal
[\[168b.7\]]spangs pas rigs mthor 'gyur/_/sbyin byed rku [#]ba las ldog pas/_/longs spyod phun sum tshogs thob 'gyur/_/dge dang sdig pa gang yin zhes/_/yang dag dri la btson [#]pa dang /_/chos kyi bstan bcos byin pa yis/_/blo gros rgya chen thob par 'gyur/_/yon tan bdun yongs su
[\[169a\]]
[\[169a.1\]]brjod pa'i gtam/_slob dpon dbyig gnyen gyis mdzad pa rdzogs so//_//rgya gar gyi mkhan po paN+Di ta [#]gang+gA ta ra dang /_zhu chen gyi lo tsA ba dge slong rin chen bzang pos bsgyur cing zhus te gtan la phab pa'o/_/[{D4164}#]@##/_/rgya gar skad du/_shI
[\[169a.2\]]la pa ri ka thA/_bod skad du/_tshul khrims kyi gtam/_dkon mchog gsum la phyag 'tshal lo/_/rgya mtsho dang ni glang rjes kyi/_/khyad par dag ni gang yin pa/_/sbyin pa dang ni tshul khrims kyi/_/khyad par dag ni de yin no/_/gang zhig dad [#]pa'i sems kyis ni/_/lo brgyar [#]sbyin pa byin pa bas/_/
[\[169a.3\]]gang zhig nyin gcig tshul khrims ni/_/bsrung ba de las khyad par 'phags/_/sbyin pa shan pa rnams dang ni/_/rigs ngan dag kyang sbyin par byed/_/gang yang rung bas tshul khrims ni/_/yongs su bsrung bar mi nus so/_/sbyin pa [#]rab tu 'byor gyur kyang /_/de ni sbyin bdag chen po min/_/tshul
[\[169a.4\]]khrims rnam par dag pa yis/_/sbyin bdag chen po yin par bshad/_/mgo bregs ba'am gtsug phud ldan par rgyu/_/tshul khrims [#]chu yis ral pa khyab par 'chang /_/cha lugs sna tshogs dag gis spyod gyur kyang /_/gal te tshul khrims med na rgyu [#]spyod yin/_/gang+gA bgrod ba [#]chu bon dar song
[\[169a.5\]]ba'am/_/dbyangs can chu'am rdzing bur song ba'am/_/ne le shar ni sten [#]par byed pa yang /_/gal te tshul khrims kyis rgud la don med/_/ji ltar tshul khrims bla med ldan pa'i dri/_/dam pa mtho ris 'di na mi zad ldan/_/de ltar phreng ba'i dri ni khyab min cing /_/de bzhin byug pa'i dri yang 'byung mi
[\[169a.6\]]'gyur/_/'di na bdag dga' [#]gzhan du 'gro ba bde/_/grags dang dga' zhing kun gyis bkur ba ste/_/chos ldan 'bras bu de de mang po mthong /_/tshul khrims 'bras bu drang srong chen pos gsungs/_/tshul khrims nad la [#]sman pa'i mchog yin zhing /_/mun pa'i sgron ma nyam thag la [#]
[\[169a.7\]]skyabs dang /_/'jigs la srungs [#]dang phongs la nye du dang /_/'chi ba'i rgya mtsho mtha' med gzings gyur yin/_/gang zhig 'dul ba'i tshul khrims rnam 'jig tshe/_/skrag zhugs tshul khrims ldan pa yod ma yin/_/de bas 'jig rten gzhan mtha' rgal sems kyis/_/gang zhig 'gro
[\[169b\]]
[\[169b.1\]]'dod des ni tshul khrims srungs[#]/_/tshul khrims dri med ma lus ji bzhin gzhag[#]/_/shes rab zhi bas yid ni yongs smin 'gyur/_/de bas rga [#]shi nad 'jigs rnam thar pa/_/gang zhig thob 'dod des ni tshul khrims srungs/_/tshul khrims kyi gtam slob dpon dbyig gnyen gyis mdzad
[\[169b.2\]]pa rdzogs so//_//rgya gar gyi mkhan po dza ran+d+ha na dang /_zhu chen gyi lo tsA ba rin chen bzang pos bsgyur cing zhus te [#]gtan la phab pa'o/_/[{D4165}]@##/_/rgya gar skad du/_shI la ka thA br-it+ti/_bod skad du/_tshul khrims kyi gtam gyi 'grel pa/_dkon mchog
[\[169b.3\]]gsum la phyag 'tshal lo/_/gang zhig bdud las rgyal zhing pha rol phyin drug rdzogs/_/brtse bas gzhan don mdzad pa de la phyag 'tshal lo/_/gzhan dag drang bas min la rang nyid drang phyir ni/_/dam ba'i rjes su 'brangs la tshul khrims 'di nyid bshad/_/de bzhin du spyi'i don ni pha rol tu phyin
[\[169b.4\]]pa'i nang nas tshul khrims ni sa gzhi lta bu yin par dgongs nas/_de nyid sbyin pa las khyad par du 'phags par bsgrub pa'i phyir/_dpe'i sgo nas bstan pa ni/_/rgya mtsho dang ni glang rjes kyi/_/khyad par dag ni gang yin pa/_/sbyin pa dang ni tshul khrims kyi/_/khyad par dag ni de yin
[\[169b.5\]]no/_/zhes bya ba 'dis smos so/_/ni zhes bya ba ni nges par gzung ba'o/_/de zhes bya ba ni 'das ma thag pa'o/_/yin no zhes bya ba ni ngag rdzogs pa ste go bar zad do/_/de nyid tshul khrims kyi sgo nas rgyas par bstan pa'i phyir/_gang zhig ces bya ba la sogs pa smos so/_/de ji ltar mngon zhe na
[\[169b.6\]]lung dang rigs pa ste/_de la lung ni zla ba sgron ma las/_bskal pa bye ba gang+gA'i bye snyed du/_/sangs rgyas dag ni gang+gA'i bye snyed la/_/gdugs dang ba dan mar me'i phreng ba dang /_/zas dang skom gyis dad sems mchod byas pas/_/gang gis dam pa'i chos ni 'jig pa'i tshe/_/de bzhin gshegs
[\[169b.7\]]pa'i bstan pa dgag pa ni/_/nyin zhig gcig tu bslab pa gcig bzung na/_/de bas bsod nams 'di ni khyad par 'phags/_/zhes 'byung ste/_rgyas par ni mdo nyid la blta bar bya'o/_/gzhan yang tshul khrims kyi 'bras bu ni mtho ris yin la sbyin pa'i 'bras bu ni 'byor pa yin
[\[170a\]]
[\[170a.1\]]te/_/rgyu de log na cig shos dang ldan du zin kyang ngan song gi 'gro ba dag ni bsod nams bsags pa'i rten du rung ngo snyam du bsams pa yin no/_/gang zhig dad pa'i sems kyis ni/_/zhes bya ba la gang zag gi yid ches pa la sogs pa'i sgo nas so/_/lo brgyar sbyin pa byin pa
[\[170a.2\]]bas/_/zhes bya ba ni mtshon pa ste/_dus yun ring por 'bad pa byas kyang zhes bya ba'i don to/_/gang zhig nyin gcig tshul khrims ni/_/zhes bya ba ni tshad 'jog pa ste/_dus mnyam par ni ma yin te/_tha na nyin gcig tsam zhes nges par bzung ba'o/_/bsrung ba de las khyad par
[\[170a.3\]]'phags/_/zhes bya ba ni bsrung ba'am 'bad pa'am ched du gnyer ba ste/_de gang la yod pa de la de skad ces bya'o/_/da ni de las lhag pa 'am khyad par 'phags pa ste/_mi mtshungs pa zhes bya ba'i tha tshig go/_/gzhan yang slob dpon gyis de nyid kyi rgyu mtshan bstan pa'i phyir ro/_/sbyin
[\[170a.4\]]pa shan pa rnams dang ni/_/zhes bya ba la sogs pa smos te/_rnams zhes bya ba'i sgra ni du ma ste/_/shan pa dang nya pa dang tshong pa la sogs pa thams cad la bya'o/_/rigs ngan rnams kyang ster bar byed/_/ces bya ba ni 'jig rten na tha chad du gyur pa gdol ba de dag tshul khrims kyis dben la sbyin
[\[170a.5\]]ba gtong bar byed do/_/gang yang rung bas tshul khrims ni/_/zhes bya bas ni skyes bu dam pa sems pa lus ngag dul ba gnyen po stobs dang ldan pa dag gis kyang ste/_gzhan lta ci smos zhes bya ba'i don to/_/yongs su srung bar mi nus so/_/zhes bya ba la de'i phyir tshul khrims khyad par du
[\[170a.6\]]'phags zhes bya ba'i tha tshig gi lhag ma'o/_/ji lta zhe na skyes bu dam pas kyang tshul khrims rin po che dang 'dra bar dri mas dben pa rdul phra mo dag gis ma gtses pa de lta bu ma byung bar du dka' ste/_bar chad mang ba'i phyir dang /_snyigs ma'i sems can dag gis ga la nus snyam du
[\[170a.7\]]bsams pa yin no/_/yongs su'i sgra ni lung du ste khyab pa'am chub par bsgrub pa'i mthu med de zhes bya ba'i don to/_/rgyu mtshan gnyis pa bstan pa'i phyir/_sbyin pa rab tu 'byor gyur kyang /_/zhes bya ba la don 'di yin te/_da lta sbyin pa la gnas pa 'am de'i 'bras bu la spyod pa ste ldan
[\[170b\]]
[\[170b.1\]]zhes bya ba'i tha tshig go/_/yang na sbyin pas zhes gsum pa'i sgrar blta bar bya'o/_/de ni sbyin bdag chen po min/_/zhes bya ba smos pa yin te/_tshul khrims kyis lus dag pa'i phyir rta cang shes la sogs pa dag yin no/_/tshul khrims rnam par dag pa yis/_/zhes bya ba ni de ltar
[\[170b.2\]]tshul khrims la gnas pas de'i 'bras bu la spyod pa ste/_rnam par dag pa dang ldan zhes bya ba'i tha tshig go/_/sbyin bdag chen po yin par bshad/_/zhes bya ba ni bdag nyid chen po ste/_tshul khrims kyis 'phangs pa'i phyir lha'i dbang po la sogs pa bzhin no/_/gal te 'o na sbyin pa dang
[\[170b.3\]]ldan pa sbyin bdag ma yin na/_'o na mdo las tshul khrims dang mi ldan pa yang sbyin pa'i sa can de la sbyin bdag ces pa ji lta bu zhe na/_de ni sbyin bdag tsam yin yang sbyin bdag chen po ni ma yin te/_pha rol tu phyin pa gzhan gyis ma zin pa'i phyir ro zhes bya ba'i don to/_/ji ltar sbyin
[\[170b.4\]]pa de mchog yin yang tshul khrims la ltos shing dman par bstan nas/_da ni tshul gzhan gyi sgo nas tshul khrims de nyid khyad par du 'phags pa bstan pa'i phyir/_mgo bo bregs pa'am gtsug phud ldan par rgyu/_/zhes bya ba la sogs pa smos te/_mgo bo bregs
[\[170b.5\]]pa ni skra bregs pa'am zhes bya'o/_/gtsug phud can ni thor gtsug ste kun du rgyu'i rtags yin no/_/de nyid ldan par zhes bya ba'i sgrar sbyar te des rgyu zhing gnas par byed ces bya ba'i tha tshig go/_/tshul khrims chu yis ral pa khyab par 'chang /_/zhes bya ba ni spyod pa'i tshul gzhag
[\[170b.6\]]ba ste/_/tshul khrims kyi ched du zhes bya'o/_/de nyid khyab pa'i ral pa'am ral pas khyab pa ste/_de 'chad ba gang yin pa de la de skad ces bya'o/_/cha lugs sna tshogs dag gis spyod gyur kyang /_/zhes bya ba ni cha byad du ma dag gi sgo nas dpa' ba byas kyang zhes lhag ma dang ldan
[\[170b.7\]]par ston pa yin no/_/de ltar 'bad na don dang ldan nam snyam du bsams na/_gal te tshul khrims med na g.yo sgyus spyod/_/ces smos te/_gal te rtag pa'i mtha' bzung nas de yang tshul khrims med na ste/_thog ma nas ma thob pa'am/_thob kyang nyams shing zhig nas bdag nyid slu ba ste 'bad
[\[171a\]]
[\[171a.1\]]pa 'bras bu med ces bya ba'i don to/_/de ltar ci mngon zhe na/_dge slong la rab tu gces pa'i mdo las/_dper na sdong po bzang po la/_/yun rings yal ga 'khrungs pa bzhin/_/mi de rtags tsam yun rings na/_/kha na ma tho rtag 'phel dang /_/sdig pa'i
[\[171a.2\]]las rnams 'phel bar bshad/_/ces 'byung ba'i don ni 'di dag yin te/_rgyas par ni mdo nyid du lta'o/_/de tsam du zad dam zhe na/_tshul khrims nyid khyad par du 'phags pa sgrub pa de'i 'thad pa gnyis pa bstan pa'i phyir/_gang+gA bgrod pa chu bo na dar sod ba'am/_/zhes bya ba la
[\[171a.3\]]sogs pa smos te/_'di dag ni mtshon pa tsam ste/_des ni 'am zhes bsu ba mdzad/_/de bzhin du/_dbyangs can chu'am rdzing bur song ba'am/_/zhes bya ba ni dbyangs can gyi chu bo'am rdzing bur 'jug pa la sogs pa dag_/ne le sha ni sten par byed pa yang /_/zhes bya ba ni gang la ne
[\[171a.4\]]le sha yod pa der ro/_/yang zhes bya ba ni de dag kyang de bzhin du chur 'jug pa dang /_mer 'jug pa dang /_nyi ma la lta ba dang /_zla ba la lta ba dang /_g.yang la mchong ba dang /_gsal shing la sogs pa la zhon pa 'di dag don dang bcas pa yin nam snyam pa la gal te tshul khrims kyis
[\[171a.5\]]rgud la don med ces gsungs te 'bad pa 'bras bu med ces bya bar snyegs so/_/des na bag chags ngan pa la bdag phyin ci log gi dbang gis lam gol par 'jug cing bde bar gshegs pa'i bka' la yang yid mi ches shing lam drang po la 'gror mi btub pa'i snying rje'i gnas yin no/_/
[\[171a.6\]]de bas na tshul khrims kyi nor 'di ni gru dang 'dra ba la 'phags pa'i nor gang gi nor las mchog yin la pha rol tu phyin pa drug gi nang na yang gtso bo yin te/_rin po che 'di gsum gyis sangs rgyas rnams kyis bsngags so snyam du bsams pa yin no/_/de ltar tshul khrims khyad par du 'phags
[\[171a.7\]]pa bsgrubs zin nas/_da ni 'di'i yon tan ston pa de nyid dpe'i sgo nas bstan pa'i phyir/_ji ltar tshul khrims bla med ldan pa'i dri/_/zhes bya ba la sogs pa smos te/_ji ltar zhes pa ni dri ba bkod pa ste/_de ltar zhes 'og ma dang 'brel lo/_/tshul khrims de bslab pa yin pa'i
[\[171b\]]
[\[171b.1\]]phyir ro/_/bla med ldan pa'i dri zhes bya ba ni gong na med pa de ldan pa'am de la gnas pa'i dri ni de'i dri ste rjed pa zhes bya ba'i don to/_/dam pa mtho ris 'di na mi zad ldan/_/zhes bya ba la dam pa ni mchog yin la mtho ris ni gnas bcu la sogs pa'o/_/de nyid la bde 'gro zhes kyang bya ste/_de'i
[\[171b.2\]]gnas sam rten 'di ni tshul khrims kyi dri mi zad pa ste/_drag cing mu med par smin zhes bya ba'i tha tshig go/_/de ltar phreng ba'i dri ni khyab min zhing /_/zhes bya ba ni sdom brtson gyi dri de ltar me tog phreng ba la sogs pa'i dris ni khyab mi nus te/_dman zhing mthu med pa'i phyir ro/_/'o na sman sna
[\[171b.3\]]tshogs kyi sbyor ba'i byug pa dag gis nus sam zhe na/_de bzhin byug pa'i dri yang khyab mi 'gyur/_/zhes bya ba smos te/_tshul khrims kyi 'khor lo skye ba du mar mtho ris kyi skas la rgyu ba bzhin du/_byug pa dang dpag bsam gyi shing la sogs pa'i dris ni ga la nus zhes bya ba'i don
[\[171b.4\]]yin no/_/de ltar yon tan bstan nas de'i 'bras bu bstan pa'i phyir slob dpon gyis/_'di na bdag dga' gzhan du 'gro ba bde/_/zhes bya ba la sogs pa smos te/_'di na zhes bya ba ni sdom brtson gyi gzhi 'di na'o/_/bdag dga' zhes bya ba ni mtshon pa ste/_gang zag la la dag go/_/
[\[171b.5\]]gzhan du 'gro ba bde zhes bya ba ni gnas gzhan du ste/_'jig rten pha rol la sogs par 'gro ba na sems bde bar 'gro ba ste de nyid rgyas par mdo dag las blta bar bya'o/_/grags dang dga' nyid kun gyis bkur ba ste/_/zhes bya ba la grags pa de ni 'jig rten du grags pa'o/_/dga'
[\[171b.6\]]ba ni bdag nyid dga' ba ste/_tshul khrims kyi dbang gis ni snying por mthong zhes bya ba smos te/_chos ldan zhes bya ba ni khrims ldan can yin pa'i phyir ro/_/kun gyis bkur ba ste zhes bya ba ni gang zag de la sems can mang po dag gis bkur zhing rim gro byed pa'o/_/de bzhin
[\[171b.7\]]du sangs rgyas dang byang chub sems dpa' rnams kyis kyang dgongs par 'gyur te/_de skad du slob dpon tsan+d+ra go mis/_de tshe de la dge ba'i phyir/_/rgyal ba sras dang bcas rnams kyis/_/dge ba'i thugs kyis rtag par yang /_/bu sdug 'dra bar dgongs par 'gyur/_/zhes gsungs
[\[172a\]]
[\[172a.1\]]pa 'di nyid yin te/_de tsam du zad dam zhe na/_chos ldan 'bras bu de de mang por mthong /_/zhes bya ba smos te/_chos ldan zhes bya ba ni khrims ldan no/_/'bras bu ni 'bras bu ste 'dod pa'i don yin pa'i phyir ro/_/de de mang por mthong zhes bya ba ni de dang de
[\[172a.2\]]dag ste/_gzhan dpag tu med do zhes bya ba'i don to/_/ji ltar zhe na/_tshul khrims 'bras bu drang srong chen pos gsungs/_/zhes bya ba ston te de'i 'bras bu ni lhag par yang drang srong chen pos gsungs te/_de ni che ba'i bdag nyid yin pa'i phyir ro/_/de nas de nyid rgyas par ni sdang ba
[\[172a.3\]]dor zhing gus pa skyes pas bstan bcos dang mdo sde la blta bar bya'o/_/da ni 'bras bu de nyid gnyen po 'am dpe rnam pa drug gi sgo nas bstan pa'i phyir/_tshul khrims nad la sman pa'i mchog yin zhing /_zhes bya ba smos te/_dper na shin tu yun rings nad kyis gdungs pa de dag la
[\[172a.4\]]sman pa mkhas pa dag gis nad kyi rgyu las phye nas sman bzang po dag gis sbyor ba bzhin du/_ngan 'gro sdug bsngal nad dang 'dra ba du ma dag gis gzir ba de dag la tshul khrims ni sman pa'i mchog yin te/_nad de dag las thar par byed pa'o/_/mun pa'i sgron ma nyam thag la skyabs dang /_/zhes bya ba
[\[172a.5\]]la gzhan yang mun pa'i tshogs shin tu chen po dag la mar me la sogs pa chung ngu dag gis de dag thams cad sel ba de bzhin du ma rig pa'i mun pa'i tshogs dpag tu med pa dag la tshul khrims kyis dngos sam brgyud pa'i sgo nas sgron ma'i mchog yin no/_/de bzhin du sdug bsngal sna tshogs kyis nyam thag
[\[172a.6\]]pa de dag la tshul khrims ni skyabs kyi mchog yin no zhes bya ba'i don to/_'jigs la bsrung dang phongs la nye du dang /_/zhes bya ba mi dang mi ma yin pas 'jigs pa bsrung ba'i mchog yin zhing phongs shing rgud pa nye du la sogs pa lta bu ste/_tshul khrims zhes sbyar ro/_/'chi
[\[172a.7\]]ba'i rgya mtsho mtha' med gzigs gyur yin/_/zhes bya ba ni dper na rgya mtsho las 'gro ba na gzings la brten nas 'gro ba bzhin du tshul khrims ni 'khor ba'i rgya mtsho chen po la gzings dang 'dra ba'o/_/de dag la sogs pa phan yon dpag tu med pa mdo las bshad de/_tshul khrims
[\[172b\]]
[\[172b.1\]]yang dag pa'i mdo las/_de phyir ston pas tshul khrims rab bsngags bshad/_/tshul khrims ldan pa sangs rgyas 'byung dang phrad/_/tshul khrims ldan pa rgyan rnams kun gyi mchog_/tshul khrims ldan pa dri dang byug pa yin/_/zhes 'byung ste rgyas par ni mdo nyid la blta'o/_/
[\[172b.2\]]de ltar tshul khrims rnam par dag pas sems la 'gyod pa med/_sems la 'gyod pa med pas sems dben zhing ting nge 'dzin las su rung ste/_de bas na rin po che dang 'dra ba 'di ni lam gyi mchog yin no snyam du bsams pa yin no/_/da ni 'bras bu'i sgo nas gang zag gi khyad par
[\[172b.3\]]bstan pa'i phyir/_gang zhig 'dul ba'i tshul khrims rnam 'jig tshe/_/skrag zhugs tshul khrims ldan pa yod ma yin/_/zhes bya ba smos te gang zhig ces bya ba ni gang zag go/_/'dul ba'i tshul khrims zhes bya ba ni 'dul ba las gsungs pa'i tshul khrims so/_/rnam 'jig tshe zhes pa ni
[\[172b.4\]]btang ba'i tshe ste med par 'gyur zhes bya ba'i don to/_/skrag zhugs zhes bya ba ni de'i dbang gis te 'jigs pa'o/_/tshul khrims ldan pa zhes pa ma nyams pa ste/_gang la yod pa de la de skad ces bya'o/_/yod ma yin zhes bya ba ni 'jigs pa'am bag khums pa med pa yin te/_tshul khrims
[\[172b.5\]]de'i dbang gis bdag nyid dga' bar ma bshad na 'jigs pa lta ga la srid ces bya ba'i don to/_/de ltar 'bras bu bshad zin nas de nyid bsrung bar gdams par 'dod nas/_/de bas 'jig rten gzhan mtha' rgal sems kyis/_/gang zhig bgrod 'dod des ni tshul khrims bsrung /_/zhes
[\[172b.6\]]smos te de bas zhes bya ba ni de bas na'o/_/'jig rten gzhan mtha' zhes bya ba mtha' gzhan te/_de dag kyang sdug bsngal gyi gzhi yin pa'i phyir ro/_/rgal sems kyis zhes bya ba ni de las 'da' bar 'dod pa ste/_go cha bgos nas zhes bya ba'i don to/_/gang zhig ces bya ba ni gang zag ste skyes
[\[172b.7\]]bu'o/_/bgrod 'dod des zhes bya ba ni 'gro bar 'dod pa nges so/_/ni zhes bya ba'i sgra ni nges par gzung ba ste gang zhe na tshul khrims te/_de gnas pa'i ched du srungs shig ces brtse ba'i tshul gyis bsgo bar mdzad do/_/da ni tshul khrims de nyid bye brag tu bstan pa dang /_zhar la shes
[\[173a\]]
[\[173a.1\]]rab kyi 'bras bu'i sgo nas gdams pa ni/_tshul khrims dri med ma lus ji bzhin gzhag_/shes rab zhi bas yid ni yongs smin 'gyur/_/zhes bya ba smos te/_thams cad yin nam zhe na/_tshul khrims dri med ces bya ba ni rigs bdun la sogs pa sems pa ngo bo spong ba
[\[173a.2\]]bdun 'khor dang bcas pa de nyid srung zhing dag pa'o/_/ma lus pa ni lus pa med pa ste/_/ltung ba phra mo tsam la 'dzem pa'i phyir ro/_/ji bzhin gzhag ces bya ba ni ji skad bshad pa bzhin du gzhag cing gdams pa'o/_/tshul khrims kho nar zad dam ce na/_shes rab zhi zhes bya ba smos te/_
[\[173a.3\]]shes rab zhi ba ni zhi gnas dang lhag mthong yin no/_/yid ces bya ba ni yid kyi rnam par shes pa ste/_chos mngon pa las rab tu grags pa'i phyir ro/_/yongs su smin 'gyur zhes bya ba ni las su rung ba ste khyad par can no/_/'di dag kyang mtshon pa ste de bzhin du gzhan du yang yin no/_/ji skad du slob dpon
[\[173a.4\]]shAn ta de bas/_bzod bya thos pa btsal bar bya/_/de nas gnas lugs gnas par bya/_/'di dag legs par bshad pa yin no/_/da ni de dag tshul khrims la rag lus pas mjug bsdu ba'i tshul gyis bstan pa ni/_de bas rga shi nad 'jigs rnam thar pa/_/gang zhig thob 'dod des ni tshul khrims
[\[173a.5\]]srungs/_/zhes bya ba smos te/_de bas zhes bya ba ni de bas na'o/_/rga 'chi nad 'jigs zhes bya ba ni ma rig pa la sogs pa ste/_rten 'brel yan lag bcu gnyis srid pa len pa'i tshul lo/_/rnam thar zhes bya ba ni de las ldog ste spong bar byed ces pa'i tha tshig go/_/gang zhig ces bya ba ni snga ma bzhin
[\[173a.6\]]no/_/thos 'dod zhes bya ba ni don du gnyer te/_bzod pa can gyi skyes bu thabs la mkhas pa des so/_/ji ste nges pa kho nar tshul khrims srungs te/_de bas ni zhes bya ba'i sgra smos te/_don dag bstan pa yin no snyam du bsams pa yin no/_/bdag 'dra mkhas pa'i don la mkhas par bsam
[\[173a.7\]]par mi nus kyang /_/cung zad dman la phan phyir 'phags pa'i rjes 'brangs te/_/lo brgya brtse ba can gyi gtam la rnam bshad pas/_/nyes pa mang yod mkhas pa rnams la bzod par gsol/_/'di la bsod nams cung zad bdag gis bskrun nges ni/_/'gro ba rgyal ba thob nas
[\[173b\]]
[\[173b.1\]]de bzhin gzhan dag kyang /_/myur du dbang phyug thob nas sa la gnas pa dang /_/pha rol phyin drug thob nas 'gro ba'i don byed shog_/tshul khrims kyi gtam gyi 'grel pa slob dpon gsal grags kyis mdzad pa rdzogs so//_//[{D4166}#]@##/_/rgya gar skad du/_saM b+hA [#]ra pa
[\[173b.2\]]ri ka thA/_bod skad du/_tshogs kyi gtam/_gsung gi mnga' bdag 'jam pa'i dbyangs la phyag 'tshal lo/_/bdag gis de ring bsod nams dang /_/ye shes tshogs ni gang zhig gam/_/gzhan la phan pa gang bya [#]zhes/_/byang chub sems dpa' [#]yang yang bsam/_/bsod nams rang bzhin
[\[173b.3\]]ye shes che/_/tshogs ni gang gis rdzogs 'gyur dang [#]/_/ji ltar gzhan phan byed 'gyur pa/_/[#]de ni legs par bshad par bya/_/gang gis lus dang srog dag ni/_/sems can kun la gtang [#]bar bya/_/lus can kun la byams pa dang /_/snying rje nyid kyis khyab par bya/_/sdig pa kun
[\[173b.4\]]gyi rnam smin ni/_/rang gi rgyud la mngon 'dod cing /_/bsod nams kun la yi rang dang /_/[#]sangs rgyas bdag nyid che la bsam[#]/_/de ltar yang dang yang bya ba/_/'di ni cho ga gzhan yin no/_/byang chub sems ni sngon 'gro bas/_/rtsom pa kun kyang bya ba yin/_/de lta bu yi thabs de
[\[173b.5\]]yis/_/rtsom pa'i ngal ba med par [#]yang /_/bsod nams ye shes tshad med pa/_/yang dang yang du sogs par 'gyur/_/sems can rnams kyi longs spyod dang /_/yongs su bskyab pa'i phyir dang ni/_/rang gi lus dang srog nyid ni/_/yid kyi rjes bzhin gtang bar bya/_/
[\[173b.6\]]bkres skom ngal dang tsha grang dang /_/rlung dang char gyi gnyen po bzhin/_/mchog mchod [#]pa las bdag nyid ni/_/'di na bde myong [#]gang yin dang /_/nyams dga' khang bzangs gzhir gnas dang /_/gtsang zhing zhi ba'i gnas gtogs dang /_/bde ba thob pa gang yin dang /_/bsam gtan bde ba
[\[173b.7\]]thob pa [#]yis/_/bde ba'i gnas skabs thob gang [#]dang /_/sangs rgyas byang chub sems dpa' dang /_/dgra bcom shin tu sbyangs zhi nyid/_/de ni sems can thams cad la/_/bye brag med par nye bar bstabs[#]/_/phal cher mnyam par ma bzhag tshe/_/de ltar byams pa nyer bsten la/_/
[\[174a\]]
[\[174a.1\]]mnyam par gzhag [#]tshe bdag gis rtogs/_/dga' dang shin tu sbyangs pa nyid/_/nyi [#]ltar nyams su myong ba dag_/de bzhin gzhan la lhag mos byas[#]/_/skye dgu 'di ni sdug bsngal gyi/_/chu bor nub dang de rgyu can/_/dan 'gro dang ni bde 'gro dag_/brtse la 'bad
[\[174a.2\]]pas brtag par bya/_/de las kyang ni dmyal ba dag_/sdug bsngal mi bzad mang po dang /_/dus ring rgyun mi 'chad pa yi/_/gcad gshegs [#]me yis gdungs pa dang /_/'tshed cing btags [#]pa las byung ba'i/_/shin tu nyam thag rab tu 'phel/_/thal chu lta bur rab 'tshed pa'i/_/
[\[174a.3\]]bsreg cing tsha rims 'dra [#]nyam thag_/dud 'gro phan tshun sdang dang srog_/rang dbang med par gsad sogs kyis/_/rtag tu sdug bsngal gyis gdungs pas/_/phal cher dmyal ba dag dang mtshungs/_/yi dgas me lce'i phreng ba yis/_/bskor zhing skad gsang mthon por [#]sgrogs/_/la
[\[174a.4\]]la kha na me 'bar gzhan/_/mgrin pa khab mig lto ri tsam/_/rtag tu bkres skom [#]la sogs pas[#]/_/bsreg cing lus ni skams pa dang /_/kha cig skyug [#]ba za ba dang [#]/_/gzhan dag de yang rab rnyed dka'/_/ngan 'gro'i sdug bsngal ma lus pa/_/mi rnams la yang yod par snang /_/sdug
[\[174a.5\]]bsngal gzir ba dmyal ba [#]mtshungs/_/dbul bas gshin rje'i 'jig rten pa[#]/_/'di yi dud 'gro'i sdug bsngal yang /_/mthu ldan stobs kyis mthu med pa/_/rnam par gnon cing 'tshe ba dag_/chu bo lta bu nyid yin no/_/kha cig dbul ba las
[\[174a.6\]]gyur dang /_/gzhan dag chog mi shes las byung /_/yongs tshol sdug bsngal mi bzad dang /_/thams cad 'khu zhing gsod pa yin/_/'dod spyod lha ni gang yin pa/_/de la'ang bde ba'i sems med de/_/'dod pa'i 'dod chags rims btab pa'i/_/nang gi me yis bsregs 'gyur
[\[174a.7\]]las[#]/_/gang zhig sems g.yeng gyur pa dag_/de la bde ba ga la yod/_/g.yengs med sems la skad cig kyang /_/dbang med [#]pa ni ma yin pas/_/rnam g.yeng [#]dkrugs ba'i bdag nyid can/_/nam yang zhi bar mi 'gyur te/_/rlung bcas 'bar bas khyab pa yis[#]/_/me ni shing
[\[174b\]]
[\[174b.1\]]dang bcas dang mtshungs/_/shin tu ngoms med tha mar ni/_/dbang med shin tu mya ngan byed/_/lha dang mi ni lha [#]la dag_/sdug pa'i chags pa dam du zhen/_/bsod nams sngon byas de dang des/_/'dod pa rmongs pas gdungs par 'gyur/_/de yang nyon mongs sna tshogs dang /_/sdig pa'i las ni
[\[174b.2\]]rgyun mi 'chad/_/rnam par ltung ba'i mthar gnas pas/_/bag med gyur [#]la brtse bya'i [#]rigs/_/nad sos yun rings ma lon pa'i/_/nad pas mi 'phrod zos dang mtshungs/_/gang zhig gzugs can gzugs med pa/_/sdug bsngal sdug bsngal las 'das shing /_/ting 'dzin bde pa'i bdag nyid
[\[174b.3\]]can/_/bskal par g.yo ba med par gnas/_/de yang shin tu nges grol min/_/de yang slar yang ltung bar 'gyur/_/ngan 'gro'i sdug bsngal rba klong las/_/'das pa lta bur 'byung 'gyur ba/_/'bad kyang ji ltar ring mo [#]gnas/_/mkha' la lding ba bya dang mtshungs/_/byis pa'i stobs kyis
[\[174b.4\]]mda' 'phangs ltar/_/de ni ltung ba'i mtha' can yin/_/mar me ring du 'bar ba dag_/skad cig re re 'jig pa ltar/_/'du byed yongs 'gyur zhes bya yi/_/sdug bsngal dag gis nye bar gtses/_/rga shi na ba'i chos can gyis[#]/_/nyon mongs nad na [#]rgyu sogs kyis/_/gang phyir thams cad
[\[174b.5\]]gdungs pas na[#]/_/de phyir shin tu brtse bya rigs/_/srog chags kun gyi sdig pa rnams/_/thams cad bdag la smin par ni/_/de ltar sdig pa len byed cing /_/'gro ba'i phongs pas sdug bsngal byas/_/sangs rgyas byang chub sems dpa' dang /_/'phags pa dag dang 'gro ba yi/_/_
[\[174b.6\]]dus ni thams cad dag gi yang /_/bsod nams kun la yi rang bya/_/tshogs ni shin tu bya dka' dang /_/sangs rgyas chos ni bla [#]med pa/_/'gro ba'i don gyi bya ba nyid/_/sangs rgyas rnams kyis rjes su bsam/_/mang du thos la mngon brtson dang /_/ji bzhin don ni sems pa dang /_/'gro
[\[174b.7\]]ba'i shes pa nye bsdus pa'ang /_/rten 'brel yid la byed pa yis/_/'du byed tsam la skad cig ma/_/bya ba med la 'jug par bya/_/thams cad rten 'brel la [#]bsam la/_/rtag tu bdag med goms [#]pa yi/_/thams cad mkhyen pa'i ye shes tshogs/_/don dam par ni 'phel bar
[\[175a\]]
[\[175a.1\]]'gyur/_/byang chub sems ni nyer 'phel bas/_/tshogs ni thams cad rdzogs par 'gyur/_/de ltar bsod nams ye shes kyis/_/rang bzhin chu bos 'gengs pa dag_/'gro ba'i thar la gcig tu mkhas/_/byang chub lag [#]pa'i mthil na gnas/_/sbyin dang
[\[175a.2\]]snyan par smra ba dang /_/don spyod don ni mthun pa nyid/_/de ltar bsdu ba'i dngos po rnams/_/'gro la phan par byed pa nyid/_/de ni gang la sbyin pa byin/_/gang zhig la ni snyan smra ba'am[#]/_/don spyod pa ni byas 'gyur ba/_/gang la don mthun byas 'gyur zhes/_/de ltar rtag tu brtson pa yis/_/_
[\[175a.3\]]'gro ba'i don ni ci nus bya/_/gzhan kun bdag gir bya ba dang /_/rang la gnas pa gzhan gyir bya/_/tshogs kyi gtam slob dpon dbyig gnyen gyis mdzad pa rdzogs so//_//rgya gar gyi mkhan po gang gA ta [#]ra dang /_zhu chen gyi lo tsA ba dge slong rin chen bzang pos bsgyur
[\[175a.4\]]cing zhus te gtan la phab pa'o//[ {D4167}]@##/_/rgya gar skad du/_aSh+Ta ak+Sha Na ka thA/_bod skad du/_mi khom pa brgyad kyi gtam/_'jam dpal gzhon nur gyur pa la phyag 'tshal lo/_/'dir bcom ldan 'das kyis gsungs pa'i chos gus par mnyan par bya ste/_
[\[175a.5\]]phyis ni rjes su rnyed par mi 'gyur ro/_/de ci'i phyir zhe na/_gang gi tshe 'dir mi khom pa brgyad las grol ba'i mi ni shin tu dkon no/_/mi khom pa brgyad po dag gang zhe na 'di lta ste/_dmyal ba dang /_dud 'gro dang /_yi dgas dang /_mtha' khob tu skyes pa dang /_lha tshe ring po dang /_dbang po ma
[\[175a.6\]]tshang ba dang /_log par lta ba dang /_de bzhin gshegs pa mi 'byung ba ste/_de ltar mi khom pa brgyad po 'di dag ldan na/_mi ma thob pas grol ba'i chos dang ldan par mi 'gyur ro/_/de dag ji lta zhe na brjod par bya ste/_dmyal ba dang /_dud 'gro dang /_yi dgas dang /_sha za'i lam la
[\[175a.7\]]phal cher gnas pas/_'dir 'ga' zhig mi 'am lhar 'gyur gyi phal cher ni mi 'gyur ro/_/dge ba'i rtsa ba'i tshogs bsags pa ni dkon pa nyid de/_de 'ga' zhig gi gnya' shing gi bu gar rus sbal gyi mgrin pa chud pa bzhin no/_/rin po che'i tshogs thams cad kyi gling du gyur pa/_bkra mi
[\[175b\]]
[\[175b.1\]]shis pa'i dri ma thams cad 'khrud pa/_dam pa'i chos kyi mthar thug pa/_bskal pa grangs med par nges par 'byung ba/_sna tshogs pa la mkhas par byas pa/_sangs rgyas nyid kyi go 'phang thob cing nges par legs pa ni thob pa mchog tu dka'o/_/bdag nyid kyis dge ba mdun du snying por byas
[\[175b.2\]]te/_mi dge ba'i chos zhe sdang gis skyed pas gnyen po dge ba'i chos gtsor bya'o/_/ri'i chu ltar g.yo ba dang /_rlung ltar mi gnas pa dang /_kA shi'i me tog ltar 'thor zhing /_g.yo ba dang /_ston ka'i sprin dang /_glog dang /_tho rangs kyi mar me dang /_pad+ma'i 'dab ma'i chu thigs
[\[175b.3\]]dang /_dri za'i grong khyer dang /_dar la bab pa'i sems ltar g.yo bas mi rnams la yid brtan par mi bya'o/_/de bas na 'di ltar bsgrub par bya ste/_me'i nang du zhugs pa ltar bdag legs so 'dod pas myur du nges par skyabs su 'gro bar bya'o/_/de ci'i phyir zhe na/_'di ltar gnas
[\[175b.4\]]skabs thams cad du dge ba'i bshes gnyen du ma rnyed pa ni dkon no/_/gang gi tshe yang sos dang /_thig nag dang /_bsdus 'joms dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med pa'i sems can dmyal ba chen po 'di rnams su skyes shing 'khrugs
[\[175b.5\]]pas sgyur zhing 'don pa dang /_rdeg pa dang /_sreg pa dang /_'ched pa dang /_'don cing gtub pa dang /_za ba dang /_gsod pa dang /_'ching ba dang /_ngu zhing nga ro 'don pas smre zhing sdug bsngal sna tshogs shing sdug bsngal du mar bying ste/_chu bo rab med du nub cing /_lo ma ral gri'i nags tshal
[\[175b.6\]]dang /_tsher ma rnon po'i tshal dang /_spu gris gtams pa'i lam dang /_rim pa med par 'gro ba dang /_lcags kyi thu lum 'bar ba za ba dang /_/khro chu 'thung ba dang /_sa gzhi 'bar bar 'dug pa dang /_me'i phreng bas lus sreg pa ni bud shing rab tu 'bar ba bzhin no/_/yongs su skyur
[\[175b.7\]]zhing 'bros pa dang /_brgyal ba dang /_smre ba dang /_rnam par 'joms pa dang /_nyon mongs pas nga ro 'don cing mya ngan byed cing ngu ba dang /_rnam pa sna tshogs pa'i gzugs du mas sdug bsngal brgya stong phrag mang po myong ngo /_/de dag gang du ji ltar zhi bar 'gyur zhes kyang gsungs so/_/kyi hud
[\[176a\]]
[\[176a.1\]]zer ba dang /_a chu zer ba dang /_snying rje rje skad zer ba dang /_ral gri rnon po thogs pa'i gshin rje gtum pos rdeg cing gtub pa dang /_mnar med par skyes nas 'bar ba'i mes bsregs par de dag rab tu spangs nas chos kyi 'du shes ji ltar skye bar 'gyur/_de
[\[176a.2\]]bas na gus pas chos mnyan par bya ste/_phyis rjes su rnyed par mi 'gyur ro zhes bya'o/_/yang gang dag 'di ltar phan tshun za ba dang /_ded pa dang skrag par byed pa dang /_'joms pa dang bcas shing za ba dang /_ma la 'khrig pa spyod pa dang 'di lta ste/_sre mo dang /_ku ra dang /_ri dgas
[\[176a.3\]]dang /_phag dang /_ru ru dang /_smi shi d+ha dang /_gnag dang /_spre'u dang /_srin bu dang /_phye ma leb dang /_chu srin dang /_ma he dang /_glang po dang /_glang dang /_'ug pa dang /_bya rog dang /_khrung khrung dang /_bya rgod dang /_khyi dang /_wa dang /_ce spyang dang /_rnga mo dang /_bong bu la sogs par
[\[176a.4\]]skyes nas/_phan 'dogs pa dang /_blo gros dang rtogs pa dang /_dran pa med cing blun por spyod pa dang /_bgrod par bya ba dang /_bgrod par mi bya ba la ltos pa med cing /_dgra dang dgra ma yin pa mi shes shing /_smra ba dang bral zhing rigs pa mi byed pa/_dpal dang bral ba'i lus dang
[\[176a.5\]]ldan pa de bas na/_de dag la yang chos kyi 'du shes ji ltar skye bar 'gyur/_mgo dang mgrin pa dang kha dang rgyab la lcags kyu dang /_rdo ba dang /_dbyig pa dang /_gnya' shing la sogs pas nye bar sdug bsngal zhing /_skrag cing 'bros pa dang /_rnam par 'thor ba dang /_rdeg 'chos pa
[\[176a.6\]]dang /_'gred pa dang /_rnam pa sna tshogs pa'i ngo bo du mas sdug bsngal brgya phrag du ma nyams su myong ba/_de dag gang du ji ltar zhi bar 'gyur zhes gsungs so/_/dgun gyi dus su rlung drag po dang ba mo mi bzad pas 'joms shing /_dbyar gyi dus su nyi ma'i 'od zer tsha bas gdungs
[\[176a.7\]]par byed pa dang /_phan tshun bsnyems shing 'chi ba'i 'jigs pas 'jig rten rnams la rtag par skrag pa'i dud 'gro log par ltung ba'i srog chags la/_'di ji ltar chos kyi 'du shes skye/_de bas na gus par chos mnyan par bya ste/_phyis rjes su rnyed par mi 'gyur zhes bya'o/_/yang gang gi
[\[176b\]]
[\[176b.1\]]tshe bkres pa dang /_skom pas gdungs shing lus bsregs pa'i rnam pa lta bu dang /_mgrin pa dang /_rkan dang /_lce dang /_mchu rnams skams shing /_snying dang /_mig dang /_lag pa dang /_rkang pa dang /_khrag dang /_sha dang /_rus pa dang /_gzhungs pa dang /_rgyu ma dang /_
[\[176b.2\]]nang khrol rnams phyung ba lta bur skams pa dang /_mchil ma dang /_skyug pa zas su za ba mes bsregs pa lta bu'i lus kyi rnam pa dang ldan pa/_snang ba med pa'i mun par gnas pa/_mi gtsang ba zos pas gos shing spags pa lo brgya phrag du mar zas skom dang bral ba/_nyon mongs
[\[176b.3\]]ba rab tu 'bar zhing gcig la gcig gnod pas skrag cing sdug bsngal ba/_shing dang bong ba dang dbyig pas rdeg pas skom bzhin du bsrungs pas/_rim par dbang med par skom pas sdug bsngal ba/_bsod nams dman pa/_gdong rang gi skras g.yogs pa/_dur khrod mi
[\[176b.4\]]bzad par gnas pa/_lo brgya stong phrag du mar sdug bsngal brgya stong phrag du ma nyams su myong ba/_de dag dus gang du ji ltar zhi bar 'gyur zhes kyang gsungs so/_/bkres pa dang skom pas skams shing /_lus me 'bar ba drag po'i rnam pa dang ldan pa/_sgal bu rnams
[\[176b.5\]]nang khrol gyis stongs pas ri'i khrod lta bu/_nang khrol nyams pas g.yo ba dang bral ba/_kha khab kyi mig ltar phra ba/_skra'i tshogs chen po rtsub cing gyen du brdzes pa/_dge ba cung zad kyang med pas/_mi dge bas yi dgas kyi 'jig rten du skye ste/_de bas na gus par chos
[\[176b.6\]]mnyan par bya ste/_phyis rjes su rnyed par mi 'gyur ro zhes bya'o/_/yang gang gi tshe mtha' khob tu skyes par gyur pa de dag kyang rab tu dran pa dang /_gcugs pa dang /_blo gros dang /_rtogs pa dang bral bas spyod cing lo brgyar yang ltos pa med do/_/de dag dus gang
[\[176b.7\]]gi tshe zhi bar 'gyur zhes kyang gsungs so/_/yang gang gi tshe mtha' na gnas pa dang /_gle na gnas pa dang /_ri khrod dang /_shul sa dang /_par sig pa dang /_d+ha ka pa dang /_mu kha 'jab pa dang /_kur pa pa dang /_kha sha ba dang /_ra ma tha ba dang /_bug na ba dang /_ci ra
[\[177a\]]
[\[177a.1\]]tha ba dang /_tang ka na ba dang /_la sha ba na dang /_hor dang /_ha das ga ba dang /_nad ldan pa dang /_ya ma na ba dang /_a tra ba dang /_dra ci la ba dang /_rna can ba dang /_tsin pa na dang /_mi tshangs pa la sogs pa'i yul du skyes pas/_gang du bcom ldan
[\[177a.2\]]'das kyis nyan thos dus thams cad du mi rgyu bar 'di ltar de dag ni skyes bu'i gzugs tsam rten pa yin te/_dud 'gro'i skye gnas su song ba ltar bya ba dang bya ba ma yin pa ni mi shes so/_/khyi lta bur za ba dang /_skrag pa dang /_'dod pa spyod pa mkhas pa'i 'du shes tsam mo/_/gzhan
[\[177a.3\]]yang spong ba'i rtog pa tsam dang ldan pa dang /_rkyen gyis khro ba dang /_nga rgyal dang /_phrag dog dang ldan par spyod pa de dag dus gang gi tshe zhi bar 'gyur zhes gsungs so/_/mtha' khob pa'i yul na gnas pa gang yin pa mtha' khob tu skyes pa dge ba dang mi dge ba'i sems
[\[177a.4\]]mi shes pa'i mun pa dang ldan pa mtha' khob pa'i yul na gnas pa gang yin pa/_thos pa dang /_dul ba dang /_dka' thub pa dang /_shes pa dang /_sbyin pa dang rab tu spyod pa med bas/_dud 'gro rnams dang 'dra bar shes par bya'o/_/'di ltar 'di lta bu dang bral zhing mi'i gzugs
[\[177a.5\]]tsam du zad de chos mnyan par ji ltar nus/_legs pa'i blo gros dang bral zhing mi bzad pa'i mun pa dang ldan pa yin no/_/de bas na chos mnyan pa la gus par bya ste/_phyis rjes su rnyed par mi 'gyur ro zhes bya'o/_/yang gang gi tshe 'di ltar man+da ra ba'i rtse mor gnas shing lus
[\[177a.6\]]rgyas shing dga' ba dang /_/mdzes shing gsal ba 'dod pa grub cing phun sum tshogs pa bsdus pa mchog tu gyur pa/_pad+ma dang ut+pa la sna tshogs pa'i mchog dang /_shing sna tshogs pa'i mchog dang /_shing sna tshogs pa'i dri ma bsil ba sna tshogs pa'i bya dang /_ngur ba'i skad snyan
[\[177a.7\]]pa sgrogs pa dang /_chu'i rgyun du drag tu 'bab pa/_skyed mos tshal nyams dga' bas brgyan pa/_'dod pa'i khams kyi mthar thug pa 'dod pa rtse gcig tu byed pa'i bya bas rtag tu g.yengs pas phyag 'tshal zhing rab tu 'khod pa ni rol zhing rtsed mo'i spyod pa sna tshogs pa byed cing /_lta
[\[177b\]]
[\[177b.1\]]ba'i bde ba du ma nyams su myong ba de dag dus gang gi tshe zhi bar 'gyur zhes kyang gsungs so/_/mtho ris kyi bud med dang dga' bas mtshams sbyor zhing /_g.yeng ba de dang de dag gis rtse zhing /_man+dA ra'i lha mo dang rol cing glang po dang dpa' bo'i pad+ma'i rten pa la zhon nas sum cu rtsa gsum
[\[177b.2\]]pa'i lha'i dbang po dang skyed mos tshal du dga' bas bag med pas chags pa'i phyir/_sangs rgyas kyi gsung bdud rtsi la myong bar ji ltar byed de de bas chos nyan pa la gus par bya ste/_phyis rjes su rnyed par mi 'gyur ro zhes bya'o/_/de yul dbus su skyes kyang lta ba dang mnyan pa dang /_
[\[177b.3\]]myang ba dang dbang po ma tshang bas/_glang po lta bur brdas mtshon pa dang /_'jig rten pa'i bya ba rnams la yang bya ba'i blo dang bral ba/_gang 'jig rten las 'das pa'i zhi bar dus gang gi tshe yang 'gyur zhes kyang gsungs te/_thub pa'i dbang po'i gsung ji ltar dbang po dang bral
[\[177b.4\]]bas nyan par nus/_thos pa'i sgo med pas byams pa dang /_snying rje don du gnyer ba las log par gyur pa/_mi'i brjod pa dang bral bar gyur pa/_rang nyid kyis nyes par spyod pas bslus pa/_sems kyi glang po lcags kyu med pas dregs pa ma thul bas yan pa yin te/_de bas na
[\[177b.5\]]chos gus par mnyan par bya ste phyis rjes su rnyed par mi 'gyur ro zhes bya'o/_/gal te yul dbus su skyes su zin kyang /_yang dag pa'i lta ba'i mig log par lta bas g.yogs pa'i blos sangs rgyas yongs su spangs shing /_rgyu dang 'bras bu thams cad la skur pa 'debs pa dge ba'i rtsa
[\[177b.6\]]ba'i chos thams cad la mngon par dga' ba dang bral ba/_nyes pa thams cad kyi stobs kyis nad la gso ba mi byed pa lta bu'i bsam pa phyin ci log gi bya ba byed pas dmyal ba nyid do/_/de dag dus gang gi tshe nye bar zhi bar 'gyur zhes kyang gsungs so/_/thams cad mkhyen pa nyid ma yin/_/
[\[177b.7\]]'gro ba thar bar smin mdzad pas/_/gang dag yid kyi phug gnas pa'i/_/rmongs pa'i mun chen mi sel ba/_/me khyer dang 'dra'i mu stegs rnams/_/log lta'i yid ldan de dag gis/_/sel bar nus pa ma yin te/_/nyi bdun gyis kyang sel mi 'gyur/_/de bas na gus par chos mnyan
[\[178a\]]
[\[178a.1\]]par bya ste/_/phyis rjes su rnyed par mi 'gyur ro zhes bya'o/_/bcom ldan thugs ni rnam rgyas pa/_/sangs rgyas nyi ma ma byung bar/_/nyi ma med par pad+ma bzhin/_/zla ba ma shar bar du ni/_/ku mu da yi nags bzhin du/_/gdul bya yi ni pad+ma rnams/_/rab tu
[\[178a.2\]]rgyas par 'gyur ma yin/_/mun pa yis ni mig bsgribs pas/_/rgyal po yi ni lam bzhin dang /_/gru skya med pa'i gru bzhin dang /_/tshong dpon spangs pa'i zong thogs bzhin/_/byang chub phyogs kyi chos rnams kyi/_/gru la kun nas ma zhon par/_/de ni rtse gcig sems kyis
[\[178a.3\]]su/_/rnam par grol ba'i dga' mi myong /_/khro bral bla ma thar la mos/_/'chi med grong khyer mchog lta ba/_/nyon mongs kun gyi gnyen po ni/_/skad cig gcig la dmigs pa yis/_/zhi ba'i bde ba'i lam la sbyor/_/'gro ba'i nam mkha'i che dkyil du/_/sangs rgyas nyi ma ma shar
[\[178a.4\]]bar/_/bsgom spangs gdul bya'i pad+ma la/_/ye shes nyi mas rgyas ma yin/_/ngan 'gro'i dus ni thams cad du/_/chos smra ba yis gsal byas pas/_/gang zhig 'di la brten pa yi/_/'gro de dge ba'i bshes kyis thul/_/mi rnams thob par gyur pa ni/_/ri rtse glog 'gyu ltar
[\[178a.5\]]g.yo zhing /_/khyogs lta bur ni g.yo ba dang /_/mi bzad mi khom brgyad kyi rtser/_/rab tu 'jigs pa'i gza' yis ni/_/med pa las ni thar gyur cing /_/'khor ba'i rgya mtshor gnas pa yis/_/sangs rgyas gsung ni rang bzhin gyi/_/dam chos gru la ma zhon par/_/gang zhig pha
[\[178a.6\]]rol 'gro 'dod pa/_/blo gros shin tu dman pa yin/_/mi yi skye ba 'bras bu med/_/mi khom pa brgyad kyi gtam slob dpon rta dbyangs kyis mdzad pa rdzogs so//_//rgya gar gyi mkhan po shrI a dzi ta b+ha dra dang /_zhu chen gyi lo tsA ba dge slong shAkya 'od kyis
[\[178a.7\]]bsgyur//[ {D4168}]@##/_/rgya gar skad du/_su b+hA Shi ta rat+na ka raN+Da ka ka thA/_bod skad du/_legs par bshad pa rin po che za ma tog lta bu'i gtam/_'jam dpal gzhon nur gyur pa la phyag 'tshal lo/_/gang gis glang chen mchog 'dra'i sems ni lcags kyus
[\[178b\]]
[\[178b.1\]]ma yin ye shes lcags kyus btab nas thul/_/'dod chags mun pa'i dmag tshogs me yis ma yin ye shes me yis ma lus bsregs/_/bdud kyi stobs rnams mtshon chas ma yin blo gros rab zhi bzod pa'i mtshon gyis zlog_/gus la bsgom pa zhi mdzad sangs rgyas mkhyen pa rab rgyas thub
[\[178b.2\]]dbang de la phyag 'tshal lo/_/dka' ba brgya yis rnyed pa yi/_/mi rnams thob pa'i khom pa dkon/_/zlog pa med pa'i 'chi bdag ni/_/rtag tu mdun na gnas pas na/_/gang gis dul sbyin yang dag sdom/_/rgyags tshags mang po ma bsdogs pa/_/mi bzad 'khor ba'i mya ngan du/_/
[\[178b.3\]]'gro ba de dag sdug bsngal thob/_/mi rnams thob pa rnyed dka' ba/_/bar snang glog 'gyu lta bu yin/_/srid pa zad byed mkhas pa yis/_/srid pa rnams su phan pa byas/_/yang dag mi nyid thob pa ni/_/glog dang rbab ltar mi brtan pas/_/yid bzhin nor bu lta bu yi/_/bsod nams rjes su
[\[178b.4\]]skyes bus bstan/_/da ltar mi rnams thob pa ltar/_/gang gi mthu yis phyis kyang thob/_/bsod nams mchog ni gang yin pa/_/de ni bde ba'i rgyu yin te/_/gzugs dang gtong ba rigs mtho sogs/_/yon tan sna tshogs ldan par 'gyur/_/bsod nams de nyid mdza' bo gcig_/
[\[178b.5\]]'khor ba kun du 'gro ba gnyen/_/de ltar 'dir ni bsod nams kyis/_/phyi phyir yon tan phun sum tshogs/_/gang tshe dpal gnas thob bsten pas/_/de bsngags 'jig rten bdag po nyid/_/phan pa'i phyogs su 'dren byed pa/_/bsod nams de nyid spel bar gyis/_/bsod nams che
[\[178b.6\]]gyis sdig dga' spongs/_/yul la g.yo ba yid kyi rta/_/rtag tu phyin ci log zhi gyis/_/dug stobs mi bzad 'chi sbrul gyis/_/sos ma bzung ba'i bar du ni/_/rtag tu khyed kyis thub dbang bzhin/_/gzhan phan la ni mngon dga' gyis/_/bsod nams la spro ba bskyed pa'i gtam ste dang
[\[178b.7\]]po'o//_//rgya mtsho gnya' shing bu ga ru/_/rus sbal mgrin pa chud pa bzhin/_/yud tsam 'dzom pa ngo mtshar che/_/mi brtan 'di la yang dag soms/_/rab tu zhi ba'i grong khyer lam/_/ngan song 'jigs pa 'joms byed pa/_/de ni thub pa'i dbang pos gsungs/_/skad cig tsam
[\[179a\]]
[\[179a.1\]]yang thos par dka'/_/mi khom brgyad kyi nyes spangs mi/_/gang zhig dkon la bskal ba brgyas/_/de ltar bde thob mkhas pa yis/_/dam chos mnyan la 'dir 'bad bya/_/dmyal ba yi dgas 'gro ba dang /_/dud 'gro dbang po ma tshang ba/_/'chi med bla ma mtha' khob
[\[179a.2\]]skyes/_/log par lta ba sel ba dang /_/thub dbang gsung rab bdud rtsi ni/_/skyes bu mkhas pas 'thung nus pa/_/shes rab 'od mnga' thub dbang ni/_/ma shar bar du yod ma yin/_/de phyir bya min spangs nas ni/_/bdag gi bya ba kun shes pas/_/'phags mchog dam chos
[\[179a.3\]]mnyan par bya/_/chos 'di la ni gang 'bad pa/_/de la yon tan kun yod 'gyur/_/thub dbang gsung las rin chen 'byung /_/mkhas pa 'di yis thog mar dga'/_/de ni gang gis thos pas kyang /_/rtag tu stobs ldan brling pa yis/_/mun pa'i tshogs ni 'joms par byed/_/
[\[179a.4\]]bsams shing bsgoms na mthar thug gsal/_/'jigs bcas skye ba 'khor ba'i rgyun/_/nyon mongs ma lus rim gyis spongs/_/thams cad phun tshogs rtag pa'i gter/_/mi bzad 'khor ba'i rgyun 'joms shing /_/bla na med pa'i dga' bde thob/_/thos pas 'dir yid dri ma med/_/
[\[179a.5\]]de ltar thub dbang gsung 'di soms/_/chos nyan pa la spro ba bskyed pa'i gtam ste gnyis pa'o//_//gang zhig thob nas 'khor ba yi/_/pha rol phyin pa'i sa bon bskrun/_/byang chub dpal gyi sa bon mchog_/yid bzhin nor bu las lhag pa'i/_/yon tan rgyun gyi mi rnams ni/_/
[\[179a.6\]]su zhig 'dir de 'bras med byed/_/gang zhig dge bas phyug pa'i mi/_/bskal pa grangs med kyis thob nas/_/'dir ni rmongs pas bsod nams gter/_/cung zad tsam yang mi sogs pa/_/de dag 'jig rten pha rol du/_/mi bzad mya ngan khang par 'jug_/rin chen gling phyin tshong pa ni/_/lag
[\[179a.7\]]pa stong par rang khyim bzhin/_/dge bcu las kyi lam med par/_/phyi nas yang ni thob ma yin/_/mi ma thob par de bar ni/_/ci ltar de bde sdug bsngal nyid/_/de las pha rol slus yod min/_/de las mchog tu rmongs pa med/_/'di 'dra'i khom pa thob nas ni/_/bsod nams
[\[179b\]]
[\[179b.1\]]tshogs ni mi sogs pa/_/skad cig gcig las sdig spyad nas/_/mnar med par ni bskal par gnas/_/skye ba du mar sdig spyad pas/_/bde 'gro dka' lta ci zhig smos/_/rgya mtsho cher g.yeng gnya' shing gi_/bu gar rus sbal mgrin chud ltar/_/mi ni shin tu thob dka' bar/_/
[\[179b.2\]]de skad bcom ldan 'das kyis gsungs/_/mi'i skye bo dkon pa'i gtam ste gsum pa'o//_//zas skom mal stan gos mchog dang /_/phreng ba gnas dang rgyan rnams dang /_/grags pa yon tan khyad 'phags pa/_/de kun sbyin las 'byung bar gsungs/_/ngag
[\[179b.3\]]snyan mdzes dang longs spyod ldan/_/khyad par 'phags gzugs yangs pa dang /_/tshig snyan gzi ldan yid 'ong dag_/grags dang nad med tshe dag ste/_/yid 'ong sdug pa de dang de/_/sbyin pa rnams kyi 'bras bu ste/_/rta dang dar dang glang po dang /_/rnga yab gdugs dang me tog tshogs/_/
[\[179b.4\]]khang bzangs mdzes dang rol mor bcas/_/sgra snyan rol mo dang ldan zhing /_/me tog phreng ldan bud med dang /_/zas dang rin chen phreng ba gnas/_/gur gum grong yul lha yi gnas/_/rdzogs sangs nyid dang sangs rgyas te/_/sbyin pa dpag bsam ljon shing gi_/'di dag 'bras bu yin
[\[179b.5\]]par gsungs/_/ut+pal sngon po'i 'dab ma 'jam/_/dkyus ring dri ma med pa dang /_/bud med gang zhig mig 'grub cing /_/rked pa 'og pag g.yo bar ldan/_/dmar zhing mdzes pa'i gos ldan zhing /_/nu 'bur rgyas par rnam par g.yo/_/smin ma mdzes dang ldan de dag_/de
[\[179b.6\]]dag ser sna'i sgo phye nas/_/sbyin pa btang las rgyas par 'gyur/_/mgul ba rnga mas brgyan pa'i rta/_/bzhon pa kha lo srabs kyi skyogs/_/mi dbang glang chen dregs zhon nas/_/gdugs bsgreng rgyan ldan 'khor bcas dang /_/'gro ba thal mo sbyar byas nas/_/rtag tu mchod cing gsol
[\[179b.7\]]'debs pa/_/snga mar 'di 'dra sbyin ba yi/_/'bras bu yin par thub pas gsungs/_/gser gyi gdu bu rdo rjes spras/_/dpung rgyan cod pan rin chen bkod/_/sa bdag mu tig phreng bas brgyan/_/rtag tu seng ge'i khri la gnas/_/'bangs sogs btsun mo'i 'khor bsten cing /_/
[\[180a\]]
[\[180a.1\]]rtsed mo rtse bas rnam rol pa/_/seng ge lta bu'i rnam rol de/_/sbyin 'bras yin par thub pas gsungs/_/khang bzangs gser dang rin chen spras/_/gdugs dang rgyal mtshan bsgreng bas brgyan/_/pi wang rdza rnga rig byad sgrogs/_/rin chen rnams kyis 'od 'bar
[\[180a.2\]]ba/_/brgya byin bde sogs dga' spyod cing /_/lha mo'i tshogs kyi 'khor ldan de/_/snga mar 'di 'dra byin pa yi/_/'bras bu yin par thub pas gsungs/_/sbyin ba skye bo'i yid du 'ong /_/mkhas pa'i tshogs kyis rtag tu brten/_/phyogs rnams dri med phreng bas khyab/_/snyan pas gnas ni de
[\[180a.3\]]dang der/_/'dir ni dri med nye bar gnas/_/lus dang bral nas lha rnams su/_/rnyog bral sna tshogs btung ba bsil/_/me tog sna tshogs mgo lcogs rgyas/_/dpag bsam gyi ni shing rnams skyes/_/tsan+dan la sogs kyis gang ba'i/_/skyed mos tshal ni mchog rnams su/_/yun ring du
[\[180a.4\]]ni sde spyod cing /_/lha mo gzugs mchog ldan pa yis/_/bsnyen bkur mchog tu byed pa 'thob/_/sbyin pa zhes bya gter chen de/_/rkun sogs mi 'khyer rjes su 'brang /_/sbyin pas sems kyi ser sna dang /_/chags pa'i rdul gyi dri ma 'khru/_/'khor ba'i lam gyis dub pa sel/_/
[\[180a.5\]]sbyin pa bzhon ba bde ba ste/_/sbyin pa bde ba du ma'i rten/_/yang dag grogs mchog bde ba'i sgo/_/rked pa gser gyi ska rags ldan/_/ngag 'jam zur mig bzhin skyob mdzes/_/mig gi dkyus ring rna drung gsan/_/me tog phreng bas skra bcings mdzes/_/gang zhig rang 'khor yan lag
[\[180a.6\]]dang /_/rkang gnyis 'gro ba mdzes pa yi/_/zas gtsang gi ni phun sum tshogs/_/de dag sbyin pa'i 'bras yin zhes/_/bdag nyid chen pos bka' stsal te/_/sa sa ka ri'i dum bu dang /_ut+pal gyis bsgos dri zhim la/_/bkra shis gser gyi snod du blugs/_/ban du ka dang zangs mdog
[\[180a.7\]]'dra/_/btung ba chung ma mna' skyel zhing /_/chung ma dang bcas yang yang 'thung /_/dga' ba'i bsam pas smra ba de'i/_/rgyu ni sbyin mchog bkra shis yin/_/zhi ba'ang sbyin pa'i yon tan te/_/mdzes pa 'dod pa bdag cag gis/_/sbyin pa 'di la 'bad par gyis/_/srid gsum mi bzad
[\[180b\]]
[\[180b.1\]]'jigs chen la/_/sbyin las gzhan pa'i gnyen mchog med/_/sbyin pa'i gtam ste bzhi pa'o//_//'gro ba gang zhig mdzes yid 'ong /_/gzugs dang rigs dang gnyen dang stobs/_/bde bar mthong ba gang yin pa/_/bsod nams bzo bos de byed par/_/'di skad
[\[180b.2\]]mkhas pa rnams kyis bshad/_/gzhan phan byed pa'i skyes bu yis/_/bsod nams dang mnyam yod ma yin/_/rim pa sna tshogs kyis brgyan pa'i/_/rgyal mtshan dkar po mngon mtho btsugs/_/rta glang rkang thang shing rta yi/_/dpung gi tshogs kyis nges 'khrug cing /_/yu ba sna tshogs
[\[180b.3\]]mdzes pa yi/_/rnga yab rnams kyis g.yob byed la/_/bsod nams lhag pa dbang sgyur zhing /_/sa rnams la ni spyod byed de/_/dar dang kA shi du gu la/_/sna tshogs gos dang mu tig phreng /_/gser dang nor bus yan lag brgyan/_/gang dag lha 'dra'i skyes bu dpal/_/
[\[180b.4\]]bsod nams bzhon pa la zhon nas/_/de bas yin par shes par gyis/_/shin tu tshe ring rigs btsun zhing /_/lus mdzes nad kyi 'jigs pa med/_/nor mang g.yog 'khor phun sum tshogs/_/bsod nams rnam smin chen po yin/_/gang yang 'khor los sgyur ba mchog_/bu ni dpa' bo stong
[\[180b.5\]]dang ldan/_/rgya mtsho'i mtshams kyi sa la dbang /_/de dag bsod nams rin po che'i/_/'bras bu yangs pa chen po yin/_/sna tshogs pad+ma'i stan la 'dug_/lha dang lha dbang rtag phyag 'tshal/_/brjid kyis 'khor rnams zil gyis gnon/_/tshangs pa'i 'jig rten snang byed pa/_/de dag nyid kyang
[\[180b.6\]]bsod nams las/_/gang la lha klu lha min grub/_/dri za gnod sbyin mi'am ci/_/mchog tu gyur pa'i tshogs rnams ni/_/rtag tu lha dbang mchod byed pa/_/de ni bsod nams rin po che'i/_/'bras bu yangs pa chen po yin/_/gzugs dang brtson 'grus bzo rnams ni/_/dbang med spangs nas
[\[180b.7\]]mi rnams ni/_/las kyi rlung gis mngags nas ni/_/'jig rten pha rol 'gro ba na/_/bsod nams gcig pu mchog yin te/_/rjes su 'gro zhing bde ba 'char/_/bsod nams gzhan gyis 'phrog mi nus/_/de phyir bsod nams gter gyi mchog_/gang gi stobs kyis ri rab kyang /_/phyogs dang
[\[181a\]]
[\[181a.1\]]phyogs su rnam 'thor ba'i/_/'jig pa'i bskal pa'i rlung rnams kyis/_/ded kyang bsod nams 'jig mi nus/_/'jig pa'i bskal pa'i chu yis ni/_/lcags kyang dbang med 'jig byed pa/_/rgya mtsho bzhi yi chu rnams kyis/_/bsod nams bzhu bar nus ma yin/_/'od
[\[181a.2\]]zer rab tsha gsal ba yi/_/nyi ma bdun shar me rnams kyis/_/sa rnams sreg par byed mod kyi/_/bsod nams gcig pu sreg ma yin/_/bsod nams kyi gtam ste lnga pa'o//_//sangs rgyas sku gzugs bzhengs gsol pa/_/dang por mya ngan sel par byed/_/rtsod pa
[\[181a.3\]]kun spangs mthong na dga'/_/skal ldan gter tshogs dpal dang ldan/_/lus stobs ldan zhing snyan pa dang /_/gzi brjid ldan zhing gzugs mdzes la/_/gsung rab kun la mkhas gyur cing /_/dbang po'i rta ni thams cad thul/_/blo ldan stong dang ldan par 'gyur/_/bcom ldan
[\[181a.4\]]sku gzugs mchod rten la/_/phra rab rdul ni ji snyed song /_/de snyed sa 'og sa steng 'dir/_/de snyed rgyal por nges par 'gyur/_/gzugs dang gzugs med ting 'dzin 'grub/_/thams cad bde bar ma lus spyod/_/tha mar skye rga'i rgud spangs nas/_/de dag byang chub go 'phang thob/_/
[\[181a.5\]]bde gshegs sku gzugs bzhengs gsol ba/_/mtshan bzang gis mtshan 'khor los sgyur/_/sum cu gnyis ldan lus mdzes thob/_/nyes pa'i dgra 'joms rgyal bar 'gyur/_/dbang po rnams ni ma tshang med/_/dpal ldan ngan 'gro rnams las ring /_/mi yi rigs su skye 'gyur
[\[181a.6\]]zhing /_/ngag ni btsan pa nyid du 'gyur/_/skye bar thos dang dran ldan brtan/_/mngon par 'dod par 'byung 'gyur zhing /_/gnas la mngon par dad pa dang /_/'dod chags sogs kyis gnod pa med/_/'di rgyal rdzogs pa'i byang chub kyis/_/khyad 'phags legs pa'i gzhung
[\[181a.7\]]la brten/_/gang 'di rgyal ba'i sku gzugs bzhengs/_/sangs rgyas sku 'am mchod rten nam/_/bzhengs byed srog dang ldan pa de/_/bran dang dbul por mi skye zhing /_/mngag gzhug par min rigs dman min/_/dbang po rnams ni tshang bar 'gyur/_/sku gzugs kyi gtam ste drug
[\[181b\]]
[\[181b.1\]]pa'o//_//dri zhim sna tshogs kyis bsgos pas/_/bde bar gshegs la khrus gsol ba/_/me tog dri yis yan lag mdzes/_/rab tu dga' ba'i yid kyis su/_/rol mo'i sgra ni snyan pa yis/_/dal gyis 'bab dang stegs 'grun brjid/_/gser gyi rang bzhin pad+ma yi/_/
[\[181b.2\]]ge sar rdul gyis khyab pa ru/_/khrus gsol gang zhig mchod byed pa/_/de dag rnyog pa thams cad kyi/_/dri ma bkrus nas thar pa thob/_/lha yi bu mo nu 'bur rgyas mthong zhing /_/rked pa yangs pa la 'bab g.yo ba dang /_/'dzam bu'i gser 'dra'i pad+ma'i ge sar gyi/_/rdul rnams
[\[181b.3\]]gtor ba yis ni dri zhim la/_/dal gyis 'bab pa'i nang du lha yi tshogs/_/rgyun du chu rnams la ni rtse byed pa/_/gang zhig dga' ba sna tshogs dri zhim chus/_/rje btsun khrus gsol pa yi 'bras de yin/_/gla rtsi ga bur tsan+dan gur kum bsgos/_/dri zhim chu ni yid 'ong ba/_/kha dog dkar ser
[\[181b.4\]]bye brag gis/_/yid 'ong thub pa khrus gsol 'dir/_/sems kyi dri ma spangs nas ni/_/de ni 'gro ba'i bla mar 'gyur/_/khrus kyi gtam ste bdun pa'o//_//khrus byed lha yi bu mo mchog_/rked ldan brla dang nu ma rgyas/_/'dab skyes mgo lcogs rgyas 'thor zhing /_/lha
[\[181b.5\]]dbang dal 'bab khrus byed cing /_/mdzes shes 'dod pas g.yo ba ni/_/'gro mchog yang yang mnyes byas yin/_/de ni spos chu rol mo dang /_/bdug pa dang ni me tog phreng /_/sbyin pa btang ba'i 'bras bu yin/_/gang zhig 'khor los sgyur rgyal la/_/mkha' la gur kum sprin tshogs dang /_/
[\[181b.6\]]ga bur gyi ni chu rgyun dang /_/ma la ya yi tsan+dan bzhin/_/rdza rnga pi wang rnga mchog gi_/bde bar gshegs mchog mchod byed pa/_/lha dang mi yi sgra rnams thos/_/khyad 'phags lha yi rna ba thob/_/gur kum la sogs pa'i gtam ste brgyad pa'o//_//rta glang rkang thang shing rta dang /_/rin chen
[\[181b.7\]]sna bdun rnams dang ni/_/dpa' bo bu stong dang bcas par/_/mkha' la 'khor los sgyur 'gro zhing /_/zla ba lta bu'i gdugs kyis ni/_/nyi ma'i 'od zer sgrib byed cing /_/'bras bu mang la rgya che ba/_/gdugs phul ba las byung ba yin/_/bung ba yid 'ong sgra yis bskyod/_/me tog g.yo ba
[\[182a\]]
[\[182a.1\]]'khor bar bkod/_/kha dog sna tshogs dri zhim pa'i/_/me tog tshogs kyis ri mor bris/_/gdugs mdzes sna tshogs dar gyis brgyan/_/mchod rten rnams la phul ba yis/_/'khor los sgyur ba sa skyong ba/_/gling bzhi'i dbang phyug de yis 'thob/_/nyi
[\[182a.2\]]ma'i 'od zer gser gdugs thogs/_/dpal ldan dul ba'i glang po mchog_/rin chen du mas brgyan pa zhon/_/rdzu 'phrul brgya byin dang 'gran pa'i/_/gling bzhi yi ni 'khor los sgyur/_/sa rnams ma lus skyong bar byed/_/de dag bde gshegs sku gdung la/_/me tog gdugs
[\[182a.3\]]phul 'bras bu yin/_/gdugs phul ba'i gtam ste dgu pa'o//_//bde bar gshegs pa'i 'khrungs gnas dang /_/de yi yid tsam bzhugs pa'i gnas/_/rab tu gsal ba'i 'gram gyur pa/_/nus pa kun gyis gdung snod sku/_/shin tu khyad 'phags gtsug tor
[\[182a.4\]]mtho/_/sku gzugs bzhengs nas legs sbyangs la/_/skye bo gang gis sku bzhengs pa'i/_/nang du ring bsrel bcug byas na/_/kun nas brgya byin las 'phags pa'i/_/mi dbang gling bzhi rnams su ni/_/dpal dang ldan pas longs spyod nas/_/mtha' ru rnam dag go 'phang thob/_/rgyal
[\[182a.5\]]ba'i sku gdung bcug las yin/_/zla ba dang 'dra blta na sdug_/smin ma legs shing mig dkyus ring /_/mir skyes gser dang nor bur ldan/_/bzod cing des pa dang ldan pa/_/rgya mtshos gtugs pa'i sa rnams ni/_/skyong byed 'khor los sgyur rgyal yang /_/de dag sangs rgyas sku gzugs
[\[182a.6\]]ni/_/ring bsrel dang bcas gus pas 'thob/_/ring bsrel gyi gtam ste bcu pa'o//_//bde bar gshegs pa mchog rnams kyi/_/pho brang mchog ni brgyan byed pa/_/gser gyi mdog dang ldan 'gyur zhing /_/nad rnams kun las grol bar 'gyur/_/lha dang mi
[\[182a.7\]]las khyad 'phags shing /_/nyi ma'i 'khor lo lta bur mdzes/_/nor dang gser ni mang ba dang /_/rgyal po'i rigs kyi rgyal bar 'gyur/_/'jig rten gsum gyis mchod pa yi/_/sangs rgyas la ni gang zhig 'dir/_/maN+Dal me tog bcas byed pa/_/'gro ba'i bdag po tshe ring zhing /_/
[\[182b\]]
[\[182b.1\]]sna tshogs nad kyi 'jigs las grol/_/gang yin de yis skad cig thob/_/bde gshegs maN+Dal byed de dag_/pha rol phyin drug thob 'gyur te/_/chu dang sa bsres btang sbyin pa/_/grog mo sogs sel tshul khrims te/_/bsres nas nyes pa bzod pa yin/_/'bad pa byed pa brtson 'grus
[\[182b.2\]]yin/_/skad cig de las rtse gcig tu/_/sems 'dzin byed pa bsam gtan yin/_/legs par gzob pa shes rab po/_/sna tshogs bsod nams kyis brgyan la/_/sa gzhi bris pa 'bul byed pa/_/lha yi bde ba thams cad dang /_/longs spyod mchog dang ldan 'gyur zhing /_/mir skyes gser
[\[182b.3\]]las lhag pa yi/_/kha dog dang ldan mdzes pa dang /_/pad+ma'i mdog ltar yan lag tshang /_/mig ni dkyus ring mdzes par 'gyur/_/maN+Dal gyi gtam ste bcu gcig pa'o//_//pad+ma'i 'dab 'dra'i lag pa mdzes/_/'od gsal kha dog dri bzang ldan/_/ro zhim reg na bde ba
[\[182b.4\]]dang /_/lha dang mi yi khang bzangs na/_/'od gsal gser gyi gzhong pa ru/_/lha yi bdud rtsis bkang za ba/_/de dag sangs rgyas la sogs pa'i/_/dge 'dun yul du lhags pa la/_/zhal zas drangs pa'i 'bras bu yin/_/rdo rje gdan la bzhugs nas ni/_/'dod pa'i dgra dang bcas pa yi/_/
[\[182b.5\]]tshogs ni byams pas nges 'pham mdzad/_/gang zhig mthar thug dka' ba'i yul/_/mtha' med par ni spyod 'gyur ba'i/_/nyon mongs dka' ba'i dgra las rgyal/_/phung po'i bdud kyang rab bcom nas/_/'chi bdag bdud la mnga' brnyes pa/_/zhal zas phul bar gyur pas yin/_/ro rnams
[\[182b.6\]]bro ba'i mchog dang ni/_/yan lag tshang zhing yongs rdzogs ldan/_/bde zhing dpal ldan stobs dang ldan/_/tshe dang stobs dang kha dog dang /_/gzugs bzang ba dang ldan pa ni/_/mkhas pas zas mchog btang las byung /_/stobs dang brtson 'grus ldan pa yi/_/rnam grangs las ni nges
[\[182b.7\]]par rgyal/_/yang dag dpal thob mi dbang gis/_/ro ldan kha zas longs spyod pa/_/rtag tu zas mchog sbyin des yin/_/zas kyi gtam ste bcu gnyis pa'o//_//g.yo zhing ut+pal gyis bsgos pa/_/dri med pad+ma rA ga bzhin/_/yid 'ong gser gyi snod du blugs/_/
[\[183a\]]
[\[183a.1\]]dri zhim tsan+dan gyis bsgos mngar/_/yid du 'ong dang bdar zhing 'thung /_/cung zad mig ni zangs mdog 'dra/_/glu len sgra dang nges ldan pa'i/_/mi mchog de rnams skom rnams ni/_/sbyin pa byin pa'i 'bras bu yin/_/in+d+ra nI la bai DUr+ya/_/rin chen mchog rnams
[\[183a.2\]]kyis spras pa'i/_/gser gyi snod ni gang yin par/_/lha gang lha yi bu mo ni/_/brang gi dkyil na nu ma ni/_/bum pa lta bu'i 'bur ldan pa'i/_/rab mdzes gcugs dang lhan cig tu/_/sbrang rtsi ltar mngar btung 'thung ba/_/yon tan ldan pa'i tshogs la ni/_/btung ba yid 'ong byin pa yi/_/
[\[183a.3\]]'bras bu yin par mkhas rnams gsungs/_/gang zhig kha dog dri zhim sogs/_/tshogs ldan skom pa'i sdug bsngal sel/_/bad kan rlung drag rab zhi byed/_/kha ra pi pi ling bsres tshod/_/tsan+dan lta bur tsha ba sel/_/zla ba'i 'od zer dang ldan pa'i/_/snod du blugs nas de dag gis/_/gus
[\[183a.4\]]par dge 'dun la phul bas/_/pha rol gyi ni skye gnas su/_/lha yi btung ba thob par 'gyur/_/mngar zhim mngar mchog gus pa yis/_/btung ba tshogs mchog la phul bas/_/lha dang mi yi gnas rnams su/_/lha yi bu mo mchog rnams dang /_/yun ring btung ba lhan cig 'thung /_/gang zhig
[\[183a.5\]]sa gnas mi rnams kyis/_/dang ba'i dad pa'i yid kyis ni/_/dge 'dun la ni btung ba mchog_/dus la bab par drangs pa yis/_/'khor ba'i ri khrod gnas pa ni/_/rtag tu btung ba'ang zhim bzang thob/_/btung ba'i gtam ste bcu gsum pa'o//_//gang zhig sngo ser ljang dmar
[\[183a.6\]]dkar/_/sna tshogs kha dog 'od bzang ba/_/mdzes gsal gos kyi phreng ba ni/_/yon tan mchog dang ldan pa yi/_/'jig rten bla ma la phul bas/_/bsngags pa'i gos mchog thob par 'gyur/_/gang zhig dge 'dun mchog sogs la/_/gang zhig dad dang gus pa yis/_/gos kyi phreng ba 'bul
[\[183a.7\]]byed pa/_/de ni ngo tsha shes gos dang /_/mchog tu gyur pa'i chos kyi gos/_/nyon mongs gnyen po'i chos gos 'thob/_/kha dog sna tshogs kyis spras pa'i/_/sngon po ser po dkar po dang /_/gzhan yang dmar po yid 'ong ba/_/shin tu mdzes pa'i gos dag dang /_/chos gos phreng ba 'bul byed pa/_/
[\[183b\]]
[\[183b.1\]]bde 'gro yi ni bde bar 'gro/_/gzugs dang ldan zhing yid 'ong la/_/lha yi gos ni zad med dang /_/ngo tsha shes pa'i gos kyis brgyan/_/bdag blo ngang gis mkhas pa dang /_/de ni chos kyi dbang phyug 'gyur/_/gos kyi gtam ste bcu bzhi pa'o//_//me tog bzang po dge 'dun la/_/
[\[183b.2\]]rab tu 'thor zhing mchod byed pa/_/brgya byin las lhag longs spyod ldan/_/pad+ma'i dbang po lta bur mdzes/_/mchog tu grags pa dang ldan zhing /_/rtag tu de ni skad cig gis/_/dgra las rnam par rgyal bar 'gyur/_/sa rnams la ni spyod byed pa'i/_/rin chen mchog gi mir gyur pas/_/
[\[183b.3\]]spos mchog dang ni dri bzangs kyis/_/rgyal ba rnams la 'bul byed pa/_/lus kyi grags pa'i dri yis khyab/_/ut+pal sngo dang mnyam pa yi/_/mig ni dri med dkyus ring mdzes/_/bai DUr+ya dang mu tig dang /_/rin po che yis yan lag brgyan/_/lus kun ku sha'i gos kyis g.yogs/_/skye ba kun
[\[183b.4\]]du mi yi mchog_/gzugs dang ldan par gyur pa ni/_/dge 'dun dri bzang phul ba yin/_/sna tshogs pa yi sman rnams ni/_/de dag dge 'dun la phul bas/_/mdze la sogs pa'i nad rnams kyi/_/sdug bsngal mi bzad pa las grol/_/bzhin ni mdzes shing gser rnams dang /_/mnyam zhing kha dog
[\[183b.5\]]yid du 'ong /_/rgyal po yi ni 'tshe ba rnams/_/gang yin pa dang bral ba thob/_/me tog la sogs pa'i gtam ste bco lnga pa'o//_//sa bdag 'khor los sgyur gang la/_/thal mo sbyar ba byas nas ni/_/mkhur ba rna rgyan mdzes ltung bas/_/gus ldan legs par spyi bo yis/_/lan mang du ni
[\[183b.6\]]phyag byed pa/_/de dag sangs rgyas phyag byed pa'i/_/'bras bu yin zhes mkhas rnams smra/_/skyes pa tsam gyis gtsor 'gyur pa'i/_/rtag tu mthon po'i rigs skye zhing /_/rta dang glang pos rgyu byed pa/_/de dag bla ma 'phags pa la/_/legs par phyag ni byas pas yin/_/snyan pa yis ni khyab 'gyur
[\[183b.7\]]zhing /_/nges par legs par 'dzin pa dang /_/gsal bar byed pa'i 'od kyis ni/_/sdug bsngal thams cad spong byed cing /_/nad ni thams cad 'joms par byed/_/'jig rten du ni bde 'gror nges/_/mi dbang gis ni rgyun du 'gyur/_/'bras bu dpal dang ldan pa yang /_/thub dbang phyag byas
[\[184a\]]
[\[184a.1\]]pa las yin/_/'khor los sgyur rgyal stobs grags ldan/_/yan lag sum cu gnyis mtshan ldan/_/rgyal 'gyur sa stengs gtso bo de/_/sangs rgyas la ni phyag byas pa'i/_/'bras bu yin par blo ldan gsung /_/de ltar yon tan tshogs shes pas/_/lus 'di 'jig
[\[184a.2\]]par shes nas ni/_/mkhas pas sangs rgyas phyag bya zhing /_/lus kyi las ni legs par spyad/_/phyag gcig 'tshal bar gyur pa yis/_/'khor ba spong ba'i rgyu thob cing /_/'khor ba'i 'jigs mthong gus pa yin/_/de ltar su zhig phyag mi byed/_/phyag gi gtam ste bcu drug pa'o//_//
[\[184a.3\]]kr-iSh+Na sa ra ltar mdzes gzugs/_/stobs ldan 'jam zhing shin tu snum/_/dgun dus bsro khang gos bzang bgos/_/yid 'ong mdzes ma la 'khyud nas/_/mi dbang gang zhig rtse byed cing /_/ro mchog sna tshogs ldan pa ni/_/rin chen snod blugs 'thung ba ni/_/de dag sgron ma phul ba yis/_/shin tu
[\[184a.4\]]'bras bu mngon yin par/_/yang dag rdzogs sangs rin chen gsungs/_/'bar zhing me lce rgyas dang ldan/_/khang pa'i nang du me 'bar gsal/_/dgun dus grang ba sel byed pa/_/snang ba thub pa'i dbang po ni/_/mchog tu gyur la phul ba yis/_/lha dang mi yi 'jig rten na/_/gsal zhing rab tu
[\[184a.5\]]'bar gyur dang /_/dri za lha min mi'am ci/_/byad bzhin mdzes dang lhan cig tu/_/ston zla dang 'dra rab mdzes pa/_/sdug pa pang bar 'khyud nas ni/_/lus ni yid du 'ong ba dang /_/mtho ris su ni spyod byed pa/_/de dag gang tshe 'phags tshogs la/_/snang ba dang bas phul ba yin/_/rkun ma las
[\[184a.6\]]rgyal bzhon par ldan/_/sa rnams ma lus rjes su skyong /_/byad bzang gser gyis yan lag brgyan/_/de dag gis ni snang ba rnams/_/phul ba'i 'bras bu 'di dag yin/_/snang ba'i gtam ste bcu bdun pa'o//_//ri rnams kyis ni bsgribs pa dang /_/mchog tu ring na gnas
[\[184a.7\]]pa dang /_/shin tu phra ba'i dngos po dang /_/mtshan mo smag gis bsgribs pa dag_/gang tshe lag mthil gnas pa ltar/_/dge slong ma 'gags pa yis mthong /_/de ni bde bar gshegs pa la/_/zhugs mar phul ba'i 'bras bu yin/_/spyan gyis dngos kun gzigs pa'i phyir/_/bde gshegs
[\[184b\]]
[\[184b.1\]]mar me phul ba yis/_/sangs rgyas nyid ni mnyes zhes grags/_/phul ba bcom ldan gang zhe na/_/thub dbang dri med spyan la phul/_/ring dang phra dang bsgribs pa dang /_/dpag tshad kyis chod mthong la ltos/_/rgyal la zhugs mar phul ba yi/_/de 'bras yin par thub pas gsungs/_/sa
[\[184b.2\]]bdag rgyal po gang yin pa/_/zla ba lta bu'i gzugs ldan pa/_/ut+pal lta bur mig dkyus ring /_/gang zhig lha yi 'jig rten na/_/gser mdog 'od kyis snang ba ltar/_/rang gi 'od kyis snang byed pa'i/_/'khor los sgyur ba'i rgyal po ni/_/nor bu brgya phrag 'od gzer gyis/_/sa rnams rgyu zhing
[\[184b.3\]]snang byed pa/_/de dag shAkya seng ge la/_/gus par mar me phul ba yis/_/rgya cher 'phel bar 'gyur ba yin/_/lha gang 'jig rten gsal byed cing /_/ut+pal lha yi mig ldan la/_/smin ma legs shing gser mchog ltar/_/mig stong dang ni ldan pa yi/_/brgya byin lha yi bdag po nyid/_/lha yi
[\[184b.4\]]stan la 'dug pa dang /_/gang zhig 'dod bral tshangs pa ni/_/'od gsal lha mchog phyag byed cing /_/lha yi shing rta g.yo byed pa/_/ston pa yi ni ring bsrel la/_/mar me'i phreng ba mis phul pa'i/_/'bras bu rgya chen gyur pa yin/_/mar me'i gtam ste bco brgyad pa'o//_//mi dbang dus
[\[184b.5\]]ni thams cad du/_/nyams dga' ba yi khang bzangs mchog_/rol mo'i gnas kyi nyams dga' bar/_/'tsho zhing rgyal ba'i sgra sgrogs par/_/btsun mo'i 'khor dang rol byed pa/_/grang ba sel ba'i khang pa ni/_/phyogs bzhi nas ni byon pa yi/_/dge 'dun bzhugs gnas phul ba yin/_/
[\[184b.6\]]thub pa 'phags pa'i dge 'dun bcas/_/gtsug lag khang gi don du ni/_/tshig gis rab tu bskul ba dang /_/tshogs pa yis ni grogs byed cing /_/nges par dus su 'gro byed pa/_/gnyid log pa'am langs pa na/_/bsod nams rgyun ni tshad med 'phel/_/shes rab rdo rje'i mtshon cha yis/_/
[\[184b.7\]]phyin ci log gi ri bcom nas/_/sa dang bcas pa'i khang bzangs 'gyur/_/dge 'dun la ni yo byad dang /_/longs spyod bzang po dang bcas pa/_/gtsug lag khang ni gang zhig byed/_/rnam par rgyal ba'i khang bzangs ni/_/rin chen mchog gi rang bzhin gyi/_/rtsig pa ka ba dang ldan pa'i/_/mdzes
[\[185a\]]
[\[185a.1\]]ldan lhan cig dus kun du/_/de ni lha yi 'jig rten 'dir/_/yun ring du ni mngon par dga'/_/dpal dang ldan pa'i bla re dang /_/sna tshogs kyi ni gos kyis spras/_/khang bzangs mchog ni 'od 'phro ba/_/yang dag gnas par gyur pa ni/_/yon tan tshogs ldan phul ba
[\[185a.2\]]yis/_/brgya byin gyi ni khang bzangs mchog_/rnam par rgyal byed thob pa yin/_/gtsug lag khang bzhengs pa'i gtam ste bcu dgu pa'o//_//khyogs dang stan ni mnyam pa ru/_/'bol stan la ni chung ma ni/_/nu ma rgyas dang lhan cig tu/_/mal stan la ni sa bdag
[\[185a.3\]]nyal/_/nyes pa'i tshogs spangs dam pa la/_/de yis mal stan phul ba yin/_/rkang rten dang bcas khri la ni/_/sna tshogs gos kyis brgyan la 'dug_/dbyangs snyan rol mo dang mgrin bsdebs/_/rin chen rang bzhin stan la ni/_/dri zhim pas ni byugs pa yi/_/dad ldan mal stan
[\[185a.4\]]chen po la/_/dpung pa la ni mgo brten nas/_/yun ring lha yi khang pa ru/_/'jigs pa med par bde bar nyal/_/de dag mal cha stan rnams ni/_/dge 'dun rnams la phul ba yi/_/'di ni 'bras bu yin par bshad/_/ga pur tsan+dan a ka ru/_/lus byugs pa yi lha mo ni/_/nu ma zung ldan lus brten nas/_/gos
[\[185a.5\]]mchog 'bol stan la rtag nyal/_/de dag mchod rten rnams la ni/_/gdugs dang gos khri phul bas yin/_/mal cha dang stan gyi gtam ste nyi shu pa'o//_//gling bzhi las ni rnam rgyal nas/_/stobs ldan brgya byin gnas yin te/_/nga las nu yis sum cu gsum/_/bdag
[\[185a.6\]]po'i stan phyed dbang byas nas/_/'dod pa'i bde ba'i dga' ba myong /_/zhag bdun bar du dbyig rnams kyi/_/char ni khang par dpag med phab/_/de dag lhung bzed du gtor ba'i/_/sbyin pa chen po de yi ni/_/'bras bu ngo mtshar chen po yin/_/snod ni de dang de dag gis/_/rgyu bzhi dag
[\[185a.7\]]la brten pa yi/_/sdug bsngal la sogs bye brag gi_/'bras bu tha dad tha dad 'gyur/_/de phyir mi dbang khyad 'phags rgyal/_/zla ba lta bu'i bzhin dang ni/_/ut+pal lta bu'i kha dog dang /_/mi rnams nang du rtag par ni/_/dri med mig ldan ro stod yangs/_/dga' zhing stan dang mal cha
[\[185b\]]
[\[185b.1\]]dang /_/zas dang snod du ldan pa ni/_/mi rnams sbyin pas yang dag 'thob/_/mi mchog gis ni nad pa dang /_/dman pa dang ni dbul ba rnams/_/snying rje can gyis sbyin btang bas/_/dpal ldan yang dag khyad 'phags 'gro/_/mi dbang brgya byin dang mnyam rtse/_/dga' zhing bu dang bran
[\[185b.2\]]g.yog bcas/_/zla ba dang 'dra bzhin gyi mchog_/mig yangs lus ni nyi ma bzhin/_/grags pa snyan pa dag dang ldan/_/mi dbang dgra yi stobs 'joms shing /_/bde ba thams cad thob pa ni/_/de yis rang gi bla ma dang /_/pha ma rnams la sbyin las byung /_/gang zhig rta dang shing rta glang /_/
[\[185b.3\]]zhon la skye bo'i tshogs phyag 'tshal/_/gser gyi yu ba dang ldan pa/_/zla ba'i dbyibs dang ldan pa yi/_/nyi ma'i 'od zer zlog byed thogs/_/mi dbang mchog tu gyur pa ste/_/'khor los sgyur ba'i rgyal po ni/_/sa rnams dbang phyug dang bcas pa'i/_/gang zhig rgyal por gyur pa ni/_/yang dag zhing
[\[185b.4\]]la de dag gis/_/sbyin pa'i sa bon sbyangs pa yi/_/yon tan mchog gi 'bras de yin/_/dman pa'i snod la sbyin pa yis/_/mang du byin yang 'bras bu nyung /_/yur ma tshor ma'i skyon bcas dang /_/rdo ba'i steng gi zhing rnams la/_/sa bon mang po btab pa bzhin/_/'dod chags zhe sdang gti
[\[185b.5\]]mug spangs/_/yon tan gyis brgyan zhing la sbyin/_/nyung ngu byin yang mang du 'byung /_/n+ya gro d+ha yi sa bon bzhin/_/zhing gi gtam ste nyi shu gcig pa'o//_//gang gis chos kyi sbyin byin zhing /_/bri ba dang ni nyan pa dang /_/rtag tu de dag sems nyid dang /_/gal te yang dag sgom byed
[\[185b.6\]]na/_/skye ba dran pa rtag tu 'thob/_/gang zhig lha yi 'jig rten na/_/dpag bsam gyi ni shing gi mchog_/don rnams thams cad 'grub byed pa/_/lha tshogs bde ba'i mchog gyur pa/_/de ni ba mchog byin pa yi/_/rgya che ba yi 'bras bu yin/_/gang zhig mngal du rdzogs par ni/_/gtsang zhing yid 'ong ro myang la/_/mar dang sbrang
[\[185b.7\]]rtsi stobs dang ni/_/gang zhig 'o ma 'thung tshe yang /_/pad+ma'i ge sar mdangs ldan pa/_/khu 'jo'i dus gang yin par 'thung /_/skyed rdzogs nas kyang de bzhin te/_/bdud rtsi'i mchog kyang 'thung byed pa/_/de ni ba mchog btang las byung /_/seng ge'i khri ni rab dga' zhing /_/mdzes pa gus
[\[186a\]]
[\[186a.1\]]pas chos la ni/_/rim pa bzhin du des phul bas/_/gzhig par mi nus rdo rje'i gnan/_/rab mchog seng ge'i khri la gzhugs/_/lha klu grub pa phyag 'tshal 'gyur/_/gser gyi snod du rtag tu der/_/ro ldan 'o ma blugs nas ni/_/mi yi mchog ni 'thung byed cing /_/dpal ldan
[\[186a.2\]]phun sum tshogs pa dang /_/pad+ma'i mdog ldan bud med rnyed/_/de ni ma he mchog btang yin/_/rtag tu nad pa nyam chung la/_/bzhon pa mchog ni sbyin pa dang /_/bla ma rnams ni mnyes byas nas/_/btsun zhing mi rnams kyis bstod 'gyur/_/gser gyi chas kyis brgyan pa yi/_/rta ni yid du 'ong ba la/_/
[\[186a.3\]]mi mchog rtag tu zhon nas rgyu/_/shin tu ring ba'i yul rnams su/_/rdzu 'phrul gyis ni 'gro byed pa/_/bzhon pa mchog ni phyin pa yis/_/de lta bu yi mi ru 'gyur/_/do shal dang ni do shal phyed/_/'og pag dang ni ldan pa yi/_/yid 'ong lha mo rnams la rtse/_/sum cu gsum bdag dang 'gran pa/_/
[\[186a.4\]]ltos pa med par byin pa las/_/byung bar mkhas rnams rab tu bshad/_/bdud kyis zil gyis mi non cing /_/legs par gsungs pa rtag tu ni/_/bdud rtsi lta bur mnyan par gyis/_/sa gzhi lta bur chos kyi yum/_/nyon mongs dgra ni spong bar byed/_/'khor ba'i bde ba nyams myong zhing /_/
[\[186a.5\]]phun sum tshogs pa thams cad kyi/_/rab mchog nyid ni thob par 'gyur/_/dub pa'i dus ni thams cad du/_/mkhas pas gnas ni phul ba yis/_/mtho ris phyin nas rtag tu dga'/_/brgya byin dang ni lhan cig tu/_/rtag tu dga' ba myong bar byed/_/'dir ni skyed mos tshal phul bas/_/sna
[\[186a.6\]]tshogs pa yi shing rnams la/_/me tog dri zhim dang ldan zhing /_/mngon par mtho ba'i mi thob nas/_/skyed mos tshal rnams longs spyod ldan/_/chu bo rgal bar dka' ba yi/_/gnas su zam pa 'dzugs byed pa/_/mi de longs spyod dang ldan pa'i/_/mtho ris gnas su 'gro bar 'gyur/_/gser
[\[186a.7\]]mdog lta bu'i lus dang ldan/_/nyams dga' rdzing bu byed pa'i mi/_/mtho ris gnas ni thob par 'gyur/_/'jig rten 'di ru mir gyur nas/_/rgyal po yi ni dga' bde thob/_/khron pa dang ni bu nyen khang /_/sems can rnams ni rten pa dang /_/than pa grang ba skyob gyur pa/_/byed pa'i
[\[186b\]]
[\[186b.1\]]mi mchog gang yin pa/_/lha yi bde ba myong bar 'gyur/_/nyi ma'i 'od zer tsha ba yis/_/shin tu sdug bsngal ldan pa la/_/gang zhig gdugs ni sbyin byed pa/_/gdugs dang 'dra bar de dag ni/_/dgra yi tshogs las rgyal 'gyur zhing /_/rtag tu bde ba mchog dang ldan/_/mchil lham
[\[186b.2\]]rgyan gyis brgyan pa ni/_/sems can thams cad dag la ni/_/gus pa yis ni sbyin byed pa/_/de dag bzhon pa mchog rnams la/_/lha dang mi yi 'jig rten du/_/yun ring zhon par skye bar 'gyur/_/yon tan rnams ni sgrogs pa yis/_/rgyal ba mchog gi stod byed pa/_/thams cad
[\[186b.3\]]dag ni btud pa yis/_/lus kyis phyag ni 'tshal byed pa/_/bla mar brten pa'i rigs skye zhing /_/de dag so sor rig pa 'thob/_/rdza rnga pi wang pa Ta has/_/bde bar gshegs mchog mchod byed pa/_/mir gyur nas ni dbyangs snyan la/_/sgra ni shin tu snyan par 'os/_/yid du 'ong ba'i
[\[186b.4\]]gzugs dang ldan/_/bde bar gshegs pa'i mchod rten la/_/dga' bas srog dang 'dzugs byed cing /_/gdugs dang dril bu rnams dang ni/_/gdugs kyi phreng ba 'bul byed pa/_/de dag mir ni rgya che zhing /_/dpal ni phun sum tshogs pa 'thob/_/mir gyur pa ni ma lus pa'i/_/bdag
[\[186b.5\]]po nyid ni stobs dang ldan/_/dpung rgyan mu tig rgyan ldan pa/_/sa rnams sbyin par btang ba las/_/yin pa ru ni mkhas pa 'chad/_/mchod rten dang ni rgyal ba yi/_/sku mchog rnams ni bzhengs byed pa/_/gdugs ldan sku gdung 'dzug byed pa/_/mtho ris yang dag 'dir thob nas/_/mi
[\[186b.6\]]rnams kyis ni bstod par 'gyur/_/gang zhig dang por sangs rgyas la/_/sa dang lci bas byugs nas ni/_/me tog 'bras bu zas skom phul/_/rtag tu mchod pa byed pa ni/_/rgyal po'i mchog ni thob par 'gyur/_/rgya chen mar me sna tshogs dang /_/dri zhim me tog bdug pa dang /_/bu ram
[\[186b.7\]]la sogs btung ba rnams/_/dge 'dun la ni 'bul byed pa/_/de yang nor dang ldan 'gyur zhing /_/lha mi'i bde ba dag dang ldan/_/mchod rten gdung bcas gtsug lag khang /_/mi gang 'bad pas nyen 'khor 'phyag_/kun nas dri ma med byed pa/_/gser gyi kha dog 'dra bar 'gyur/_/rtag
[\[187a\]]
[\[187a.1\]]tu snang ba 'dul byed cing /_/grang dus gos dang khang pa dang /_/rgyan dang bu mo btung ba byin/_/skye gnas rnams su bde ldan 'gyur/_/sa stengs su ni tshe ring zhing /_/thams cad nad las grol bar 'gyur/_/mnyam pa med pa'i bde ba thob/_/de dag rtag tu bde dang ldan/_/
[\[187a.2\]]lha yi bde ba sna tshogs pa/_/nyams su myong zhing 'byung 'gyur ba/_/srog gcod spangs pa las yin par/_/nges par mkhas pa rnams kyis bstan/_/gzhan mthong brnab sems mi byed pa/_/chom rkun las ni dben gyur cing /_/rdzas ni yongs su srung bar byed/_/gser dang dpag med phun
[\[187a.3\]]tshogs thob/_/rkun ma brgya phrag dag gis ni/_/mi dbang las ni 'bral mi nus/_/chung ma gzhan la mi 'phyo zhing /_/legs srung chung ma mnyam med rnyed/_/skye bar dgrar gyur cung zad med/_/'dir ni 'jig rten yid rton cing /_/de la yid mi ches yod min/_/de dang der ni skye ba na/_/
[\[187a.4\]]ut+pal sngon po lta bur ni/_/dri ldan yid du 'ong ba'i gzugs/_/de ni mi 'gyur kha dri zhim/_/brdzun gyi tshig kyang smra ma yin/_/dam pa yi ni grogs ldan zhing /_/mi dbang gis ni gus pas mchod/_/bu dang chung ma bran dang ni/_/longs spyod rgya ni chen po yis/_/dpag tu med pa'i bde thob pa/_/
[\[187a.5\]]rtag tu phra ma spangs pas yin/_/yid du 'ong zhing sgra snyan la/_/ngag ni snyan par 'os pa dang /_/rtag tu shin tu mdzes pa dang /_/mi rnams dang ni lha rnams su/_/de rgyal tshig ni rtsub mo dag_/mi de yis ni spangs pas yin/_/chos don dben pa dga' ba yis/_/smra ba de ni 'jig rten gyi/_/rtag
[\[187a.6\]]tu mchog tu yid 'ong 'gyur/_/yang yang mchod pa de yis thob/_/rin chen mang dang bzhon pas phyug_/mngon mtho 'jig rten sna tshogs pa'i/_/bde ba mtha' yas myong bar 'gyur/_/bdag gzhan chags pa spangs pa yis/_/de 'dir 'dod chags chung 'gyur zhing /_/rtag tu longs
[\[187a.7\]]spyod rgya chen ldan/_/ngag la dbang zhes grags ldan 'gyur/_/rab tu mdzes pa nyid thob cing /_/de ni rtag tu phyug cing bde/_/rgyal srid kyis mtho 'jig rten gyi/_/tshangs pa nyid ni thob 'gyur zhing /_/yang dag byams pa'i sems ldan pa/_/dbang po yod pa'i mi ru skye/_/mtho ris thar 'bras
[\[187b\]]
[\[187b.1\]]bde ba thob/_/yang dag rdzogs dang mi de ldan/_/gang phyir 'di dag thams cad ni/_/yang dag lta ba mchog tu ni/_/dge ba'i rtsa ba'i 'bras bu yin/_/dad dang blo gros dang ldan pa'i/_/bsod nams kyi ni zhing mchog las/_/sa gsum bde ba rgya chen skye/_/de lta'i khyad par mi shes pas/_/
[\[187b.2\]]yon tan rin chen thams cad kyi/_/gter du gyur pa'i dad pa ni/_/rtag tu de yis brtan par bya/_/dad pa yis ni ma bzhin du/_/bde ba rnams ni bskyed par bya/_/de bas thog mar skyes bu yi/_/yid kyis legs par bsten par bya/_/'byung gnas dad pa spangs pa yis/_/dam chos rin
[\[187b.3\]]chen byang chub mchog_/nges par gzung bar nus ma yin/_/rgyal po las ni nyams pa yis/_/longs spyod 'bras las nyams pa ltar/_/dad pa'i dbang po las nyams na/_/de bzhin 'bras rnams thob ma yin/_/de phyir skyes bu mkhas pa ni/_/'jig rten bde gshegs byed 'dod pas/_/
[\[187b.4\]]yid ni rab tu dad pa yis/_/rtag tu phan pa nyid du gyis/_/lhag mas nyes pa zhi ma yin/_/gzhan du dad pa dang ldan pa'i/_/nyes pa'i tshogs ni thams cad bsreg_/dman zhing gos med rmongs pa dang /_/lag pa na ni thod pa thogs/_/'jig rten 'di na slong ba snang /_/sbyin ba med pa'i
[\[187b.5\]]'bras la ltos/_/tha dad khyim du slong zhing rgyu/_/rtag tu bkres par kun du 'khor/_/gang zhig lus las lag rkyong la/_/khyi dang 'dra bar ring na gnas/_/kun du 'jug cing slong ba la/_/phyir log nyung shas cha gcig kyang /_/gang zhig kha zas mi ster ba/_/kha ni khab tsam lto ba ri/_/lus
[\[187b.6\]]skam skra yi gos kyis ni/_/nyi ma'i 'od zer snang min la/_/yi dgas skom gyis gdungs pa rnams/_/'bras de lag gis ma byin cing /_/dus ma byin pa'i 'bras bur gsungs/_/sna tshogs bsdus pa'i gtam ste nyi shu gnyis pa'o//_//bsod nams spro ba bskyed pa mnyan par
[\[187b.7\]]gyis/_/gtong dang bsod nams dkon pa ste/_/bde bar gshegs pa'i sku gzugs la/_/sku gdung rnams ni bcug byas na/_/khrus gsol gdugs ni 'degs pa dang /_/maN+Dal zas dang skom rnams dang /_/gos dang me tog la sogs dang /_/snang ba dad ni mar me dang /_/gtsug
[\[188a\]]
[\[188a.1\]]lag khang du mal stan dang /_/zhing dang sna tshogs phul nas ni/_/bstod cing phyag ni 'tshal byed pa/_/'di 'dra du ma phun sum tshogs/_/gtam ni nyi shu rtsa gnyis kyis/_/yang yang sbyin pa'i bsngags pa brjod/_/mtsho ni sbrul gyis gang bzhin du/_/me tog lo ma
[\[188a.2\]]rgyas pa yi/_/ljon shing tsher ma dang bcas bzhin/_/thos dang dpyod dang rigs ldan zhing /_/de lta bu yi bye brag can/_/tshul khrims la ni rgyab phyogs yin/_/dbul yang khrims ldan mchog yin gyi/_/yon tan rgyan dang bral ba yi/_/nor ldan rnams dang mtshungs ma yin/_/dbul yang
[\[188a.3\]]skyes bu dam pa rnams/_/de dag yon tan ro myang bas/_/bdud rtsi lta bur khyad par 'phags/_/yang dag dran bya bla ma bzhin/_/yon tan ldan 'phags gzi brjid ldan/_/nor rnams dang ni rgyan dang ni/_/de dag rgyal po rnams kyis ni/_/drung du nye bar mchod 'dod pas/_/tshul khrims
[\[188a.4\]]'di ni bsrung bar gyis/_/'jig rten bde ba rnams rgyal ba'i/_/'jigs dang zhe sdang bcas pa la/_/chos kyi bdag nyid blo byas te/_/bde ba mchog ni skyes bu yis/_/bde ba rgya chen mi 'phrogs pa/_/thob par 'dod pa de yis ni/_/tshul khrims nyid ni srung bar gyis/_/tshul khrims las
[\[188a.5\]]nyams 'dul zhing 'tshe/_/de yis 'jigs bcas nyams su myong /_/tshul khrims ldan la de dag med/_/de nas 'jig rten pha rol du/_/mtha' yis gtugs shing 'gro ba na/_/bde ba'i yul rnams 'dod pa yin/_/de yi tshul khrims 'di nyid srung /_/tshul khrims brten dang nges ldan na/_/
[\[188a.6\]]bde 'gro nyon mongs bdag nyid min/_/log par lta bas lam gol phyir/_/de phyir thar pa rab byung zhing /_/rtags ldan mtho ris 'dod pa yis/_/de yis tshul khrims 'di nyid srungs/_/mi 'jig dbrog tu med pa'i rgyan/_/tshul khrims 'di yin bsrung bar gyis/_/tshul
[\[188a.7\]]khrims nor gyi mchog yin te/_/gzhan gyis dbrog cing rkur mi tshugs/_/tshul khrims brtan te 'chi ba na/_/gzhan du rjes 'brang lus ma yin/_/tshul khrims rjes su 'brang ba'i grogs/_/tshul khrims rgyan gyi mchog yin te/_/rgyan de la ni stor ba med/_/yid gcugs
[\[188b\]]
[\[188b.1\]]pa yi grogs po yin/_/tshul khrims lta bu'i phan byed med/_/tshul khrims yang dag nges pa'i gnyen/_/pha dang ma dang bu yin te/_/'dod pa ster ba tshul khrims te/_/mthu yis 'bras bu 'di sbyin byed/_/tshul khrims kyi gtam ste nyi shu gsum pa'o//_//bskal pa
[\[188b.2\]]stong du bsags pa yi/_/sbyin dang bder gshegs mchod la sogs/_/legs spyad gang yin de kun yang /_/khong khro gcig gis 'joms par byed/_/zhe sdang dang mnyam sdig pa med/_/bzod dang mnyam pa'i dka' thub med/_/de phyir 'bad pas bzod pa sgoms/_/sna
[\[188b.3\]]tshogs pa yi tshul gyis ni/_/zhi ba'i yid kyis ma bzung na/_/dga' dang bde ba myong ma yin/_/sdong ba'i zug rngu yid gnas la/_/gnyid med brtan pa yod ma yin/_/zhe sdang bral bar ma gyur na/_/ji srid 'tsho bar gnod dang bcas/_/khro ba gcig pu bcom pa yis/_/rnam par sdang ba
[\[188b.4\]]thams cad bcom/_/rtog pa'i bud shing la mched pa'i/_/khro ba'i me yis 'gro ba bsreg_/dang por bdag nyid sreg byed la/_/gzhan dag sreg pa 'am yang na min/_/rgas pa yis ni gzugs bzhin dang /_/khros dang mun pas mig dang ni/_/blo dang bral bas 'dod don ldan/_/de
[\[188b.5\]]bas khro ba 'joms par byed/_/dge ba'i las la 'di sbyar bya/_/bdag la gnod byed 'byung ba dang /_/de las bzlog par bya snyam na/_/sdig ldan sems yin khror ci yod/_/mtshon sogs byed pa spangs nas ni/_/'phen pa ci zhig khro ru yod/_/rtsod byed zhe sdang yin pas na/_/de phyir
[\[188b.6\]]zhe sdang la sdang bsngags/_/bzod pa'i gtam ste nyi shu bzhi pa'o//_//yon tan rin chen thams cad kyi/_/gter du gyur pa brtson 'grus te/_/nyon mongs rgya mtsho kun sgrol ba'i/_/rgya chen mchog ni brtson 'grus yin/_/brtson 'grus shing rta gang zhon pa/_/dngos po
[\[188b.7\]]bsams pas mi thob pa/_/de 'dra 'gro na yod ma yin/_/glang po rta dang rkang thang dang /_/mda' dang mda' chen dgra sta dang /_/mtshon cha yis ni g.yul 'gyed cing /_/dgra bgegs mthar ni rgyal byed pa/_/'di de stobs dang ldan pa yi/_/brtson 'grus dpa' bo chen po yin/_/rgya
[\[189a\]]
[\[189a.1\]]mtsho chu srin tshogs gnas shing /_/chu rlabs mthon por rim rgyu ba/_/brtson 'grus ldan pa'i dpa' bo yis/_/ba lang rjes bzhin 'gom par byed/_/rin thang med pa'i rin chen gyi/_/gter ni len par byed pa yin/_/'dod chags la sogs sbrul gdug rnams/_/lus la brtson
[\[189a.2\]]'grus can gyis spongs/_/khrims ldan skye bo dam pa ni/_/sems ni dri med khyad 'phags pas/_/mir ni yang dag mnyam gzhag 'dzin/_/ri rab mdzes pa'i rtse mo ru/_/blta na sdug pa'i lha mo la/_/pang du lag pas 'khyud pa yi/_/bde dang ldan zhing dga' bar byed/_/mkha' gnas lha ni gang yin
[\[189a.3\]]pas/_/gnyis gnyis ldan pa nges spangs nas/_/yang dag nyid kyi bde ba myong /_/shin tu 'bras bu rgya che ba'i/_/bskyed pa'i rgyu ni brtson 'grus te/_/bstan pa la sbyor de sbyor byed/_/brtson 'grus kyi gtam ste nyi shu lnga pa'o//_//nyon mongs dgra yi sde tshan rnams/_/bsam gtan
[\[189a.4\]]ldan pas zil mnan nas/_/yang dag byang chub dpal rnams thob/_/byang chub yan lag rab sbyin zhing /_/'chi med skye ba'i rgyur gyur pa/_/'dod chags zhe sdang la sogs pa/_/nyes pa thams cad sel ba yi/_/rgyu ni bsam gtan yin pa ru/_/blo ldan de yis rab tu gsungs/_/nam mkha'
[\[189a.5\]]dang ni sems mnyam la/_/gser dang bong par mnyam pa yi/_/bsam gtan sgom byed skyes bu yi/_/yon tan rnams kyi rgyu ru gsungs/_/nyon mongs dgra tshogs las rgyal ba'i/_/dge ba'i stobs kyis bsgrub pa las/_/mtshan ni thams cad ldan pa yi/_/yang dag rdzogs pa'i byang
[\[189a.6\]]chub dpal/_/yon tan rab mchog bdag nyid can/_/dkon pa'i rigs pa thob par 'gyur/_/sems la ye shes chen po yis/_/dgra yi 'jigs pa rnams spangs nas/_/gang gis mi yi dbang po bskyed/_/bsam gtan gcig bu de rgyu ste/_/yon tan kun gyi gter yin pas/_/'phags
[\[189a.7\]]pa'i yon tan gyis phyug gsung /_/rmongs pa'i mun pa sel mdzad cing /_/rgyun gyis rtag pa'i ye shes kyis/_/rdzogs sangs rgyas kyi nyi ma dang /_/mi rnams dang ni lha rnams kyi/_/bde rgyu bsam gtan rab mchog yin/_/bsam gtan gyi gtam ste nyi shu drug pa'o//_//shes rab
[\[189b\]]
[\[189b.1\]]stobs dang bral na yang /_/skyes bu'i gzugs brnyan 'ba' zhig ste/_/snying po spangs pa'i mthar thug par/_/ri mo bris pa'i gzugs dang mtshungs/_/blo ldan brtson 'grus yang ldan pa'i/_/blo ldan de la 'bras 'dod 'byung /_/bla med bdag gsod pa yi dgra/_/skye ba du mas gang chod dang /_/bdag
[\[189b.2\]]nyid skye bar 'gyur ba yis/_/rigs dang ming dang rus rnams dang /_/dbus bzhin du ni mtha' bzung la/_/rnal 'byor pa yi shes pa 'jug_/shes rab stobs kyis de shes gsungs/_/'jig rten rnams ni dri mi yi/_/rab rib tshogs ni sel byed pas/_/de bas blo de chos mchog yin/_/ye shes
[\[189b.3\]]snang ba skyed pa yis/_/mi rnams kyi ni nyes pa'i tshogs/_/rtag tu stongs par byed pa yin/_/dang por dbang po 'di bsgrub bya/_/yid kyis phra rab rnam shes shing /_/rig pa thams cad gsal byed yin/_/shes rab de yang rtag par ni/_/stobs kyis dge ba skyed byed pa'i/_/rgyu yin
[\[189b.4\]]par ni rtag tu grags/_/bya ba'i rgya mtsho'i nang du ni/_/gdon mi za bar nub pa dang /_/g.yul gyi nang du shes rab gtso/_/shes rab stobs kyis rnam rgyal thob/_/thos pa'i shes rab gang yin de/_/dge ba rnams kyi rgyu ru 'gyur/_/de ltar yon tan thams cad ni/_/sgrub par byed pa
[\[189b.5\]]yin pa'i phyir/_/gdon mi za bar shes rab sgrubs/_/shes rab med pa'i skyes bu ni/_/mi gsal tho rangs mar me bzhin/_/shes rab kyi gtam ste nyi shu bdun pa'o//_//mtho ris thar pa'i yon tan ni/_/rin po che yi gter gyur pa/_/pha rol phyin pa drug 'di nyid/_/sa
[\[189b.6\]]gzhi bzhin du shes pa'i mis/_/bdag phan bsgrubs pa de yis ni/_/gzhan la phan par bya ba'i phyir/_/myur bar rtag par rgyun du 'bab/_/pha rol phyin pa'i gtam ste nyi shu brgyad pa'o//_//legs par bshad pa rin po che za ma tog lta bu'i gtam snyan dngags
[\[189b.7\]]mkhan chen po slob dpon dpa' bos mdzad pa rdzogs so//_//rgya gar gyi mkhan po ru dra dang /_dge slong shAkya 'od kyis bsgyur/_/[{D4169}]@##/_/rgya gar skad du/_tsa tu rbi paR+Ya ka thA/_bod skad du/_phyin ci log bzhi spang ba'i gtam/_'jam dpal
[\[190a\]]
[\[190a.1\]]gzhon nur gyur pa la phyag 'tshal lo/_/skyes bu dam pa yid 'ong yul rnams yongs smod smra bar gyur pa na/_/de la yid 'byung skyo bar byed na khyed yid skyo bar cis mi byed/_/khyed kyi lus sdug de yang nyes mang de la smad par byas pa ni/_/yon tan mang yod de phyir bdag gi
[\[190a.2\]]tshig ni cung zad mnyan par gyis/_/'di ni rtag par gyur tam mi rtag gyur kyang ji srid gyur pa 'di ni bde ba'i don gyur tam/_/der ma gyur kyang gtsang bar gyur tam de med gyur kyang dbang yod gyur/_/rtag min bde ba'i rgyu min gtsang ba ma yin rang dbang can min na/_/ci phyir blo gros rab nyams khyed lus
[\[190a.3\]]nyes brgyar bcas la chags byed smros/_/ri bo mthon po'i rtse mo'i steng nas sa la lhung bar gyur pa yis/_/zhig par gyur tshe ci 'di bar snang la ni bde ba myong gyur ram/_/skyes nas brtsams te 'chi ba nyid phyir rtag tu rab tu rgyugs pa na/_/sems can rnams ni bar skabs gang du bde ba ji ltar thob
[\[190a.4\]]par 'gyur/_/gang gis sa 'og 'dzul te klu yi dbang po pad+ma'i rtsa ba ltar 'byin byed/_/gang gis mtho ris 'dzegs te dbang por bcas pa'i lha tshogs med par byed pa dang /_/gang gis sa stengs 'phyan 'phyan ni ga dang ni ra gu na la btus 'gyur ba'i/_/'chi bdag des mi tshugs par gang du gnas nas
[\[190a.5\]]khyed ni 'jigs med 'gyur/_/yun ring 'tsho yang lus ni rgas pas rab tu rnyings pa nyid du 'gyur/_/tshe ni thung 'gyur tshe ni mod la 'chi bdag khar ni 'gro bar 'gyur/_/rga dang 'chi ba'i bar na phongs par bcas par gnas par gyur pa'i mi/_/nyam ngar lhung bas 'di dang 'di las bde ba thob par yod
[\[190a.6\]]mi 'gyur/_/byis pa rnams la brtse med rgan la gus par gyur pa cung zad med/_/gzhon nu ma la ngor lta phra mo med cing nyam thag rnams la brtse med pa/_/de ltar gzhung lugs med pa'i 'chi bdag gang yin de ni bdag la ni/_/dus la sdod ces gzhon lus sha rgyas sra bar khyed yid ma sems cig_/
[\[190a.7\]]khyim drung gnas pa'i nor ni cung zad rkus zhes thos par gyur pa na/_/rang gi khyim dag bsrung bar bya snyam sems pa 'di ni rigs pa yin/_/mi ni khyem khyem dag nas nyin re drangs te khyer bar byed pa na/_/gshin rje la ci dogs med gyur tam 'gro ba mel tshe cis mi byed/_/ji ltar gsad bya'i me tog phreng
[\[190b\]]
[\[190b.1\]]btags sil krol mis bskor te/_/gsod sar khrid la gom pa re re bor bas 'chi nye'i sdug bsngal 'gyur/_/de bzhin longs spyod la gnas nyin re 'chi bdag drung du 'gro byed kyis/_/kye khyed 'byor pa dag gis yid ni dregs pa dag tu ma byed cig_/'di ni mi rnams tshe ni mchog tu ring yang lo
[\[190b.2\]]brgya kho nar zad/_/de las kyang ni dang po byis pa tha mar rgas pas don mi byed/_/gnyid dang nad sogs dag gis de dus med par kun nas re ba 'joms/_/bde bar gnas pa'i mi nang 'gro ba'i tshe yi lhag ma ji tsam yod/_/sum cu rtsa gsum bdag po'i g.yul las rgyal ba'i rgyal po de rnams ni/_/
[\[190b.3\]]shes pa'i snang bas mun pa zad byas drang srong de yang shi bar 'gyur/_/gshin rjes zin par gyur tshe longs spyod kyis min bshes pa dag gis min/_/skyes bu rtsol bas zlog mi byed na 'dir ni mi rnams su la ji ltar skyabs su 'gro/_/bstan bcos klags dang bcas shing rig dang bzo yi bya ba dang
[\[190b.4\]]bcas dang /_/yid rton grogs bcas sdug pa'i chung ma dang bcas drung gnas 'khor bcas pa'i/_/mi rnams 'chi bdag snying rje med pas sa stengs 'dir ni khyab 'gyur bas/_/med par byed na kun gyis ci bya ma yongs dge ba legs par gyis/_/e ma'o skyes bu rmongs rnams 'di na bde 'gror skyes
[\[190b.5\]]pa bzang zhes grags/_/rga dang 'chi dang na rnams kyis kyang 'di la brtse ba med par grags/_/gzhan las skyes pa'i sdug bsngal brgya phrag 'di dag skyes pa nyid byed de/_/rang gis bskyed nas bu ni gsod pa'i don du de dag la stod byed/_/sha ma'i rkyal par shin tu bsdams shing dbugs ma phyin
[\[190b.6\]]par nyam ngar gnas/_/mi gtsang khron par lto ba'i me yi tsha ba mi bzad pas bsregs nas/_/smra mi nus shing thos min bskyong ba'i dbang med nyal ba ma yin par/_/mi ni mngal du zla bcu nye ba'i bar du sdug bsngal nyams myong 'gyur/_/dka' ba dag gis byung nas nyi ma'i zer rnos mod la sreg
[\[190b.7\]]pa dang /_tshad pa'i rlung gis bud shing sbrang bu mchu sbrang dag gis gnod pa dang /_/nye du dgra bo dag gis lte ba bcad pas na tsha skyed byed dang /_/mngal na gnas kyang bla yi snang ba dag tu gnas pa 'di mi rung /_/lus kyi bya ba lag pa dag dang rkang pa bskyod pa tsam du zad/_/smra ba'i yul gyur
[\[191a\]]
[\[191a.1\]]thams cad la yang khyad par med par du bar byed/_/nyal ba'i tshe na gan rkyal gnas pas nyin dang mtshan mo 'da' bar byed/_/sa stengs dag na khu 'jo ba ltar sdug bsngal nyam thag ngas ma mthong /_/'dug pa dag las ldang bar mi nus nyal dang 'greng dang 'gro bar bskyod mi nus/_/
[\[191a.2\]]'dug ste gnas dang lus mi brtan pas gom gcig 'gro bar nus ma yin/_/tshig gis rang don bstan par mi nus byed 'khrul lus dang ngag la ni/_/dbang byar med par srog 'dzin byed pas kyi hud na tshod 'das sdug bsngal/_/mngal na sdug bsngal mang po yun rings rjes myong gyur kyang mi
[\[191a.3\]]mthong la/_/'chi ba'i dus kyi gnas skabs skye bo 'dris pa'i mig gi yul ma yin/_/dregs ldan dga' bas bcom pa tshogs sar skyes pa bud med brgya phrag gis/_/mig ni 'ben du gyur pa mda' char 'bab pas nyam thag lta bu yin/_/skom pas kha skams tshe na bsil zhing dri zhim chu ni 'thung ba
[\[191a.4\]]dang /_/bkres pas nyam thag pa na 'bras chan sha dang bcas pa za ba dang /_/'dod chags me 'bar gyis gdungs tshe na chung ma dam du 'khyud nas byed pa yi/_/nad sel byed pa bde ba yin zhes skye bo phyin ci log par 'gyur/_/skyes bu zas nyung dag gis ring gyur zas mang dag la mngon dga' bas/_/dbugs
[\[191a.5\]]mi thon cing sdug bsngal gyur la mi mthun zas kyis 'chi bar byed/_/zas mi 'ju bas nad skyed 'gyur zhing zhu bas bkres pa nyid du 'gyur/_/kye ma zas zos gyur na sdug bsngal mi skyed skabs de yod ma yin/_/shing yag dag ni rab tu 'bar ba'i skabs su me las tha dad min/_/de ni 'jig rten dag gis kyi
[\[191a.6\]]hud me zhes zer zhing yongs su sdong /_/de bzhin lus la sdug bsngal shin tu chen po nyams myong gnas skabs su/_/'di ni sdug bsngal lus 'di myong zhes khyad par med la 'jug mi byed/_/mi gtsang snom zhing srin bu'i tshogs ni brgya yis yongs su bskor gyur la/_/slad sa'i drod kyi dugs kyis mtshungs pa
[\[191a.7\]]med pa'i sdug bsngal nyams myong zhing /_/snang ba med pa'i btson ra'i khyim nang lta bu'i ma yi lto na gnas/_/de bskyed pa na de yang de ltar min nam ci phyir khyod rig byed/_/ji ltar khyi dag rus skam sra la ro med pa la brkam par 'cha'/_/rang gi kha chu khrag gis gos la rnyi zhing zhim pa yin snyam sems/_/de
[\[191b\]]
[\[191b.1\]]bzhin lus zhes bya ba shin tu 'jigs su rung ba'i tshogs de la/_/rmongs rnams rang gi rtog pas yon tan brgya yis sgro btags dga' bar byed/_/sha rgyas mtho zhing zlum la nu ma'i blo yis kun nas 'khyud pa dang /_/kha ni kha chus gang ba chang bcas snod ltar 'thung bar byed pa dang /_reg pa'i sred pas
[\[191b.2\]]mi gtsang rlan pa'i lam la chags pas na/_/'gro ba rmongs pa chen pos ldongs pa dag la yid du mi 'ong ci zhig yod/_/'khru bas dri mas sbags dang dri zhim skud pas mi ro'i dri 'dra dang /_/so rtsi 'cha' la brtson par byed pas kha ni dri mi zhim pa nyid/_/gos kyis kun nas dkris pas shin tu mi sdug yin
[\[191b.3\]]par 'di byed de/_/lus 'di 'jigs su rung bas bdag ni gzhon nu ma la smra zhing rton/_/yid brtan rung las nyan par mi byed bdag nyid kyis kyang rtog med pas/_/khyed la rna ba dang ni snying med pa zhes bya bar shin tu rigs/_/rlon byed 'jigs su rung zhing mi sdug lus kyi dri ni ma tshor ba/_/khyed la 'gro ba
[\[191b.4\]]sna med yin zhes kyang ni ci yi phyir mi smra/_/shin tu gtsang ba'i dar dang dri zhim me tog sbrang rtsi gur kum la/_/de dang de ni gang du reg na skad cig gis ni mi gtsang 'gyur/_/rma yi sgo dgu dag nas mi gtsang dri nga'i ljan ljin 'dzag 'gyur gang /_/de la khyed ni skal bzang yin zhes 'dir ni rlom sems ji ltar byed/_/
[\[191b.5\]]phung po lnga po 'di la yul dang yul can nyid du brtags nas ni/_/bdag dang bdag gir med pa dag la nga dang nga yi nges byas pa/_/'jig rten rmongs pa 'di ni 'jig rten skom gyis gdungs pa mya ngam du/_/smig rgyu'i chu yi chu bur las byung snod du 'thung snyam sems dang mtshungs/_/bdag ni rtag pa yin zhing bde
[\[191b.6\]]dang sdug bsngal nyams su myong 'gyur la/_/lus kyi yul ni gcig pu dag la bdag gi zhes blo bskyed du zad/_/bu dang chung ma phyugs rnams zhes bya 'di dag las gzhan gyis bskyed pa/_/de la ji ltar bdag gi zhes rtsi 'dir ni gti mug stobs can yin/_/de ni rgyu las byung zhing gnas pa'ang rang gi rkyen gyi
[\[191b.7\]]dbang las byung /_/dus kyis rgas shing tshe dang bsod nams zad la sogs pas 'chi bar 'gyur/_/skye la dbang byar ma yin rgas la ma yin shi la dbang med na/_/bdag gi chung ma zhes smra ngo tsha bar ni ji ltar de ma gyur/_/gang zhig rtag tu rang dbang gyur dang gang zhig bde ba nyid gyur pa/_/gang zhig
[\[192a\]]
[\[192a.1\]]skad cig tsam yang 'dor mi 'gyur ba de ni bdag gir bshad/_/lus 'di dbang byar med cing sdug bsngal dag kyang skyo bar 'dor gyur na/_/'di la rim pa gang zhig mthong na 'di la gang zhig mngon zhen 'gyur/_/mi rtag pa la rtag snyam sems la sdug bsngal ba la bder mngon dga'/_/mi gtsang lus
[\[192a.2\]]la gtsang ba nyid du shas cher zhen par byed pa dang /_/bdag med pa la bdag ces 'dzin pa'i rdul rnams rnam par bsal nas ni/_/skye med 'gag med 'chi ba med cing rtag pa'i gnas ni 'bad pas mngon du gyis/_/phyin ci log bzhi 'gag par byed pa'i gtam/_/'di byas pa las bdag gis dge bsags pa/_/
[\[192a.3\]]gang yod des ni 'gro gsum ma lus pa/_/phyin ci log bzhi las ni yid grol shog_/phyin ci log bzhi spang ba'i gtam slob dpon ma ti tsi tras mdzad pa rdzogs so//_//rgya gar gyi mkhan po bud+d+ha b+ha dra dang /_zhu chen gyi lo tsA ba dge slong rin chen bzang pos bsgyur cing zhus te gtan la phab pa'o/_/
[\[192a.4\]{D4170}]@##/_/rgya gar skad du/_ka lI yu ka pa ri ka thA/_bod skad du/_rtsod pa'i dus kyi gtam/_'phags pa 'jam dpal gzhon nur gyur pa la phyag 'tshal lo/_/tshul khrims las nyams thos pa'i nor bral 'dod pas 'di nyid cung zad mchod par byed/_/nyes med tshul khrims ldan la yon tan ro la rgyab
[\[192a.5\]]phyogs zhe sdang cung zad nyes pa rgod/_/rab byung rnams la khyim pas las bsgo de nas rab byung des kyang khyim pa mgu bar byed/_/ci spyad 'gro ba 'dir ni 'gro ba'i khyim du ma lus dus kyi snyigs ma zhugs pa yin/_/da ltar legs par spyod pa'i skye bo ngo tsha sdig pa can bsngags dga' bar 'gyur/_/slob dpon nor
[\[192a.6\]]rnams mchog tu sems pas 'joms phyir slob ma rnams ni zhum par gnas/_/'di na byis pa'i nye du'i 'khrul 'khor gyis bcings pa ni sun 'byin byed pa bzhin/_/da ltar rtsod pa'i dus na 'jig rten rnams la g.yo sgyu'i mtshon drag stobs dang ldan/_/bcud rnams sas 'thung dngos rnams stobs chung lha rnams char ni
[\[192a.7\]]'bebs mi byed/_/rlung rnams rab tu drag ldang lo tog rnams ni mi smin skye mi 'gyur/_/skyes la ser 'babs rnams rtsod pa'i dus kyis dbang sgyur 'bras bu med/_/dngos rnams mthu med dgos pa sgrub rnams nyams pa thob la brtag_/'gro la nad 'phel sa ni de dag skye bo rnams kyis stongs/_/ljon pa'i nags tshal
[\[192b\]]
[\[192b.1\]]skom pas yal ga'i lag pa gyen du 'gred byed de/_/rtsod pa'i dus kyis bcom byas bzang po'i dus nub ri bo cho nges 'debs/_/yul bzang chags pa rnam spangs sa rnams su ni dus bzang yongs su zad/_/yon tan mkhas la mi bkur nor ldan rnams la mchod bya min par mchod/_/skye rmongs mchod byed gshin rjes 'jig rten sdu
[\[192b.2\]]bsngal des khrid gang gis bzlog_/tshul khrims 'chal pa stobs ldan tshul khrims ldan pa bsdigs shing tshar gcod byed/_/sdig pa dga' ba'i stobs ldan g.yon can rnams kyis dam chos bsnub par 'gyur/_/gang zhig sdom pa la gnas brtan pa'i mchog la 'jug par byed pa nyung /_/the tshom yod min drang srong bstan pa ring po
[\[192b.3\]]mi thogs nub par 'gyur/_/g.yul 'gyed rtsod pa du mas gos ltar sa g.yogs lo tog skyes la 'dod mi 'byung /_/rlung rnams mi bzad ldang zhing de bzhin skye bo dam pa yang dag mchod mi byed/_/rgyal po dgra dang rkun ma'i 'jigs pas mi dag bag phebs nor rnams longs mi spyod/_/da ltar skye bo sdug bsngal bcas 'tsho 'gro ba rnams
[\[192b.4\]]la 'jigs pa 'byung /_/gang zhig dus su char med gang du lam zhugs ser ba mi mthun du ma 'bab/_/gang zhig ba rnams 'o ma mi 'byung dus rnams 'khrugs shing sa las 'bru mi skye/_/sman rnams gang yin nus med de bzhin khyad par rnams ni rab tu nyams/_/yid ni nges bcom chos min rtsod pas dngos po 'di rnams nyes dang
[\[192b.5\]]bcas/_/rtsod pa'i dus 'dir chos spangs mi bzad pa la yang dag zhugs pas na/_/gang du dbang pos char phab ljon shing yal ga dag las me tog 'bras bu cung zad snang /_/sa gzhi rlan pa dang bcas sa rnams gang yin pa las lo tog smin gyur pa/_/de kun tshul khrims brtul zhugs yang dag sdom ldan chos dang ldan pa'i
[\[192b.6\]]mthu/_/dus rnams 'khrul zhing sa la bcud rnams nub 'gyur nyi zla log par rgyu/_/chung ma khyo la gcugs pas 'brel pa'i sems med dman pa rnams ni mthon por 'gyur/_/rgyal po chos spangs nor rnams mchog tu don gnyer bu rnams pha la sdang /_/kyi hud sdug bsngal rtsod pa'i dus ni nyer gnas bsod nams gnyer ba nags su
[\[192b.7\]]song /_/chos dang rab byung dka' thub rnams 'bros bde ba rnams ni ring du song bar gyur/_/sa rnams 'bras bu nyung zhing rgyal po 'khrug byed mtshon gyis rgyal byed rnam par gnon/_/'jig rten bud med la dad bud med kyang g.yem bram ze rnams ni 'dod chen bcas/_/legs pa rnams nub skye ngan stobs ldan du ma rtsod pa'i dus
[\[193a\]]
[\[193a.1\]]su bzang po yi/_/dus song bde ba rnams 'das dus der sbyor ba'i skyes bu rnams kyang 'das/_/'dir yang dus mtha' de rnams mun bcas phug bzhin shes ma yin/_/legs spyad brgya phrag dri yis bsgos pa yi/_/skal ldan nub cing dus ni 'das par 'gyur/_/bad gzhon rtsa ba'i skud pa bzhin/_/_
[\[193a.2\]]dkar po'i chos rnams phra bar 'gyur/_/blo ldan skyes bu gtam mkhas dri mas rgod/_/'gro 'di dga' med dga' ston zin pa bzhin/_/bdag nyid chen po 'di ni yang dag 'gags/_/gang na yon tan rnams kyi stobs phra la/_/yon tan la bdud 'bab pas gcod byed cing /_/skye bo smra ba la brten 'tsho bar
[\[193a.3\]]byed/_/rtsod pa'i dus kyi gtam slob dpon ma ti tsi tras mdzad pa rdzogs so//_//rgya gar gyi mkhan po a dzi ta shrI b+ha dra dang /_zhu chen gyi lo tsA ba dge slong shAkya 'od kyis bsgyur ba'o//[ {D4171}]@##/_/rgya gar skad du/_bi be ka ka thA/_bod skad du/_dben pa'i gtam/_byang chub
[\[193a.4\]]sems dpa' 'jam dpal gzhon nur gyur pa la phyag 'tshal lo/_/dka' thub rnyed pa'i bde ba 'dod rnams kyis/_/'chol bar spyod pa rnams ni mthong gyur pa/_/rab tu dben pa yang dag bsten pa yi/_/dge slong 'di skad tshig tu brjod pas smra/_/phongs pa spang phyir de bzhin gshegs pa yis/_/rab bsngags zhi ba'i
[\[193a.5\]]dbang bskur nyer blangs nas/_/dka' thub khyim dang 'dris pas rab chags pa'i/_/phongs nyid rgal dka' bying ba ji lta bur/_/'phags pa 'gran med shing drung gnas nas ni/_/'gro ba skye dang 'gag pa mthong bas na/_/zhi ba'i bde ba yongs smin tshe dge ba/_/mi las shin tu 'phags pa thob par 'gyur/_/sems kyi rnam par 'ching
[\[193a.6\]]ba gnyen po yi/_/stobs kyis bsal bas skye bral nags dag tu/_/rnal 'byor nyer zhi'i bdud rtsis tshim gyur pas/_/bde bar gnyid log pa dang sad par 'gyur/_/mtshan mo zla ba'i snang dang rab gsal ba'i/_/skar ma'i me tog bkram par nyer mchod nas/_/dgon par brten pa'i yid ni nges zhi ba'i/_/lhag par dga' ba dag ni skye bar 'gyur/_
[\[193a.7\]]/gang du dge slong dben pa'i rgyu mtshan gyis/_/kha na ma tho med pa zhi 'gyur bde/_/gang du yo byad yang dag bsten chags pas/_/sems ni sna tshogs phongs pas gdungs par 'gyur/_/ji ltar chu shing smyug ma 'od ma dag_/'bras bu 'byin nas rang nyid 'jig pa ston/_/de bzhin dka' thub khyim las rnam grol nas/_/bdag nyid zil gyis gnon la
[\[193b\]]
[\[193b.1\]]chags mthong 'gyur/_/sa yi rdul gyis gos pa'i ri dgas dag_/rtswa dang 'dab nas tsam zhig sgrub byed ltar/_/sems ni dben par gzhol ba 'dod 'gyur gyi/_/gling bzhi'i phun tshogs rgya chen dag la'ang min/_/shing drung 'bab chu bstan pa'i dka' thub dag_/yongs su 'dzin pa dag ni rnam spangs nas/_/rang sems tsam dang rab tu 'brel pa
[\[193b.2\]]yi/_/bde 'byung gang de rgyal po rnams la med/_/ljon shing sngon po'i rtse mo rlung dag gis/_/rnam g.yo phra la snyoms pa'i char 'bab pa'i/_/mi g.yo rnam brtags ri yi sul gnas ni/_/dge slong mtshan mo dge ba skyed par byed/_/rnyog can 'dod la 'dris pas 'phos pa yi/_/bdag bsnyen pa yi chags spangs ltos med cing /_/skye bral nags gang
[\[193b.3\]]yin par dga' bya yi/_/dge slong gyur nas don med 'gyur mi bya/_/dge slong rtags ni bdag nyid gnod med par/_/nyer blangs gang zhig sgrub par mi byed cing /_/dman la yongs su 'dzin pa'i 'dam bying ba/_/de ni 'tsho ba'i 'jig rten slu byed yin/_/chu dang rdo khu rtsa ba med pa yi/_/sa dbang 'dzegs nas mi bzad yang dag tu/_/rtog dang ldan
[\[193b.4\]]pas shi ba bzod bya yi/_/bslab pa yongs su nyams pas 'jug mi bya/_/rgya mtsho rnam par 'khrugs pa'i rlabs tshogs su/_/rin chen khur gyis gru dag nub pa bzhin/_/khyim dang 'dris pa'i rnyed chags khur dag gis/_/gang dag mchog brten rgya chen snub par byed/_/nags na brten pa'i zhi ba'i ri dgas ni/_/gzhon nu ma yi 'gro bas
[\[193b.5\]]dkrugs mtshon pa/_/gnyen po ji bzhin bdag nyid zhi 'dod rnams/_/sdom can rab tu dben nyid yang dag rtsom/_/yul gyi ro yi dug gis nyer gdung blo can dag_/chags pa nyung ngu dag gis gdung gyur na/_/de dag yongs su spong la rtsod med pa'i/_/dka' thub kyi hud e ma'o rab nyams 'gyur/_/sdom can rkang pas 'gro zhing 'jog pa
[\[193b.6\]]ltar/_/de ltar 'dris pa 'dod pa 'phel 'gyur te/_/rang rlabs chab ngogs mngon brdabs 'jigs rung bas/_/sprin chen char gyis ya mu na bzhin no/_/dka' thub ji ltar dman pa dag la yang /_/'dod lha'i dbang gis rjes su zhugs gyur pa/_/de ltar rang lag gis drang phun sum tshogs/_/rgyal chen khyim la khyim pa chags pa med/_/rang gi
[\[193b.7\]]khyim dang gdong dag mchi 'dzag pas/_/brlan pa'i gnyen dag spangs par gyur nas ni/_/dman pa gzhan gyi khyim la chags pa yi/_/rab byung 'di la shin tu ngo tsha med/_/thar pa 'dod gang rang khyim spangs nas ni/_/mi shes gzhan gyi khyim dag 'dod byed pa/_/rgya mtsho rnam par 'khrugs pa'i rlabs tshogs las/_/bdag nyid rgal nas glang rjes
[\[194a\]]
[\[194a.1\]]bying dang mtshungs/_/sdig pa spong byed de bzhin gshegs pa yis/_/gnang ba'i sgrub pa dag gis 'di brtags gang /_/dman pa'i nor la 'dod pa'i sred pa yis/_/gzhan khyim la chags dri ma can du 'gyur/_/chu bo ni lu tsha yi me tog lhung ba'i dum bus mtha' mar bris/_/bye ma dkar po'i ngogs dang ngang pa ka dam pa
[\[194a.2\]]dag gnas/_/nags kyi glang chen khyu dag rtse bas tha dad 'thor rlabs can/_/dgon gnas brtul zhugs can la dga' ba rab tu skyed par byed/_/srid pa'i longs spyod don du gnyer ba'i yi dgas rnams bsal nas/_/ma brtsams yid 'ong bde ba bsten pa rnams kyi gnas skabs ni/_/pad+ma kha bye bzhin du dka' thub rang gi grags pa yis/_/
[\[194a.3\]]'jig rten yongs su dga' ba rab skyed kun du dpe las 'das/_/dka' thub ri dang nye ba'i shing rtsa rab yangs dang 'brel bar/_/gnas pa'i tshom bu mi snyoms lhod pa'i srubs bar la chags pa'i/_/ba mo'i dum bus gos pa tho rangs nyi ma'i 'od zer gyis/_/lag pa dag gis nyul ba bzhin du rnam par skems par byed/_/khang stong shing drung
[\[194a.4\]]rlung ni rgyu gyur kha ba'i tshogs chen 'bab/_/mdangs zad rab rtsub lo ma dag gis gdu bu bzhin bskor ba'i/_/'dod pa kun spangs shes rab rno ba'i brtul zhugs can dag la/_/mtshan mo rnam par skyo ba dag ni skyed par zad mi byed/_/shing gi lo ma'i tha ma la chags ba mo'i chu dag gi_/dum bu nyi ma 'char tshe mdog nor bu dang 'dra/_/
[\[194a.5\]]thigs pa dag ni shing drung gnas pa'i dge slong la/_/'gro ba'i skye dang 'jig pa ji bzhin rab tu ston par byed/_/rab zhi'i bde ro shes pas 'khor los sgyur ba'i dpal 'byor kyang /_/yongs su dpyad pas rnyings pa'i me tog phreng bzhin rnam spangs nas/_/lang tsho rang bzhin gyis g.yo ngang tshul can dag yol byas te/_/dgon par ri
[\[194a.6\]]dgas 'drar 'chi zhi ba'i sems ni brtan par bya/_/'dod pa la 'jen phyin ci log pa'i sems la ku mu ta'i/_/dum bu ltar dkar mi thod so dang 'brel pas nyer dgod dang /_/rlung gis bud pa'i ro bsregs me yis nye 'khor shing bsregs pa'i/_/dur khrod dka' thub gcig pu la ni mtshan mo dga' ba skyed par byed/_/ljon
[\[194a.7\]]shing tshogs dang rgya ches ri yi rtsa ba sngor gyur cing /_/rdo bas khyab dang bsil la rab dang ba yi chu 'dzag 'bab/_/rma bya rab dga' sgra yis khyab pa'i ri sul nang du ni/_/khyim du 'chi ba'i skyo ba'i sems ni rab tu dga' bar byed/_/'gro ba'i don ma byas pa'i 'chi bar 'gyur ba khyim dag la/_/dga' ba dag la dben pa mchog la slob
[\[194b\]]
[\[194b.1\]]byed sems can mchog_/rdzogs pa'i byang chub sems ni rnyed gyur pha rol tshogs 'thob pa/_/srid pa'i dug gi sdong po'i rtsa ba brtan po 'byin par byed/_/nags tshig pa yi bya dang 'dra bar sdug bsngal brgya yi gzhir gyur pa'i/_/khyim gang yin pa yongs su spangs nas nags su 'gro byed pa/_/des ni srid pa'i gnyid rab bsal
[\[194b.2\]]ba 'gro ba kun gyi mgon/_/sangs rgyas rab tu mnyes par byed pa yin zhes de skad grags/_/margad sngon po dang 'dra ne'u gseng tshogs dag ni/_/shing rtsa nye bar bkod dang yal ga me tog gis bskor ba'i/_/zhi ba'i nags mtha' kye ma'o dge slong mchog gis spong byed pa/_/gsad phyir rngon pa'i glu yis drangs par gyur pa'i ri dgas
[\[194b.3\]]mtshungs/_/'phags pa'i bzhed pa bde bar gshegs pa'i lam gyi rjes 'brangs nas/_/nags dang 'dra bar khyim gyi rang gi don dag sgrub byed kyang /_/rnam par 'tshe ba rang bzhin gyis med nags ni dben pa yis/_/sems kyi 'ching ba dag ni 'bad pa med par gcod par byed/_/'dod chags gang dag de la dgos par 'gyur bas kun 'phel zhing /_
[\[194b.4\]]/legs spyad thub pa'i bstan pa dag kyang nyams byas nas/_/me dpung rab tu 'bar ba rgal dka'i khongs ni mthar thug pa'i/_/ngan song dag tu dge slong bde chung la chags 'gro bar 'gyur/_/gang zhig nyes pa ma lus gdung ba zad byed sangs rgyas pa'i/_/legs par bshad pa khas blangs nas ni ngan 'gror ngan 'byin pa/_/ut+pal sngon po'i snying
[\[194b.5\]]po'i dri mchog dag dang chu dum bu/_/sar la bsil ldan rlung gis de dag ji ltar tshim par 'gyur/_/sa ra sa yi sgra ni rang bzhin snyan pa'i glu dbyangs dag_/ldog pa med par sgrogs par gyur pas mchog rnams khyab gyur pas/_/brtul zhugs can gyis 'gro dang gnas pa dag las dub skyes dang /_/lus lhod gyur pa'i
[\[194b.6\]]mtshan gyi gung thun gnyid dag sad par byed/_/rang gi 'od kyi dkyil 'khor gyis spras yongs su gnas pa yis/_/zla ba'i 'od zer tshogs kyi dpal 'joms shin tu zil gnon pas/_/dge ba'i rtsa ba nyer bsags skal ldan 'jig rten la gzigs shing /_/rang byung 'phags pa mchog ni dgon pa de yang sten par
[\[194b.7\]]mdzad/_/ci ste gang zhig nang gi dgra las nges rgyal bya ba byas pa yi/_/ston pa 'jig rten mtha' gzigs de yang nags dag sten mdzad na/_/yang dag mi rtogs skye bo mi gtsang 'dam du bying gyur pa'i/_/sdom can zhi 'dod bde gshegs rjes su ci phyir 'jug mi byed/_/bdag tu log par 'dzin par gyur pas nyin dang mtshan/_/srin bus ji
[\[195a\]]
[\[195a.1\]]bzhin rnam rtog sdig can dag gis zos pas na/_/nyon mongs rnag gis nyer gos zhi ba'i chu yi bum pa yis/_/bkrus pa bzhin du sems ni skye ba med nags bsten par gyis/_/'bras bu'i lcid kyis yal ga gug pa'i tha ma lo ma yis/_/gsal gyur lcug ma me tog kha bye'i dga' byed rgyu ldan pa'i/_/nags kyi shing ni
[\[195a.2\]]dge slong phongs bral bsten pa la/_/mdza' bo bzhin du shin tu dbugs ni 'byin par byed/_/zla ba shar ba kha ba 'bab pa bsgrigs pas 'gog 'gyur ba'i/_/dgun gyi mtshan mo dag ni rab zhi bde ba 'dod rnams kyi/_/rnal 'byor rtswa yi stan la dga' ba dag la tho rangs dag_/nags kyi shing na yib pa'i bya rnams 'dra bar byed/_/shing dang
[\[195a.3\]]nye ba'i ri yi rked du mi g.yo skyil krung bcas/_/me tog gis bskor rab dga'i rlung gis g.yo bar byed pa na/_/'gro gnyen srid gsum rnam rgyal dus na byang chub snying po yi/_/gdan la bzhugs bzhin sdom can mtshan mo rjes su sgrub par byed/_/dman pa'i 'gro ba'i sems kyis reg byas dregs pa'i chags pa dag_/'dod bya don du
[\[195a.4\]]gnyer ba rnams kyis khyad par spangs nas ni/_/'phags pas rjes chags brtan pa mi snang 'ching ba 'jigs pa yi/_/'dod pa lhag ma med par dga' bzhin nags su zhi bar bya/_/skye dang 'chi dang na ba'i sdug bsngal mthar ni ma byas par/_/srid pa'i rgya mtsho dag tu bying 'gyur bag med ma byed cig_/mthar byed kun gyi srog kyang 'phrog par
[\[195a.5\]]byed pa gang 'di ni/_/rgyun mi chad par 'gro la sta re'i so dag 'dar bar byed/_/sa 'dzin pa yi chu bo'i tshogs dag 'bab pa lta bu ni/_/chos kun gnas pa'i rang bzhin rjes su shes nas ni/_/ro la sems ldan gzhan las dam pas legs par 'gro ba yis/_/srid la chags bral rab zhi dga' ba dag la brten par gyis/_/smra ba tsam ni
[\[195a.6\]]nus su zin kyang tshig la gnas pa'ang grub med de/_/skyes bu tshig dang snying por byed pa ston gyi chu bral sprin dang mtshungs/_/gang phyir de bzhin gshegs pa'i bstan pa 'di la sgrub pa snying po nyid/_/de phyir de nyid la 'jug blo gros yin bzo'i tshig la mkhas/_/kun nas nyon mongs dgra 'di yi/_/bdag nyid bran du gyur pa ste/_/de
[\[195a.7\]]bas bdag sems zhi byed cing /_/rang nyid yongs su smra bar byed/_/dben pa'i gtam slob dpon chen pos 'tsho byin gyis mdzad pa rdzogs so//_//rgya gar gyi mkhan po dI paM ka ra dang /_zhu chen gyi lo tsA ba dge slong dge ba'i blo gros kyis bsgyur cing zhus te gtan la phab pa'o//_//