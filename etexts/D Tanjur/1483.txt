[\[1a\]]
[\[1b\]]
[\[1b.1\]{D4127}]@##/_/rgya gar skad du/_Ar+ya mU la sarba asti [#]bA di shra ma Ne ra kA ri kA/_bod skad du/_'phags pa gzhi thams cad yod par smra ba'i dge tshul gyi tshig le'ur byas pa/_
[\[1b.2\]]thams cad mkhyen pa la phyag 'tshal lo/_/mgon po thams cad mkhyen dang chos/_/'phags pa'i tshogs la phyag 'tshal te/_/dge tshul gyi ni cho ga rnams/_/mdo tsam nges par bshad
[\[1b.3\]]par bya/_/shAkya seng ge'i bstan pa la/_/dad pas rab tu byung nas ni/_/brtul zhugs brtan pas rab bsgrims te/_/bdag gi lus bzhin bslab pa bsrung /_/nam gyi cha smad mal nas
[\[1b.4\]]langs/_/nam langs bar du kha ton bya/_/gdong dang so yi dri bkrus nas/_/rdzogs sangs rgyas la gus phyag 'tshal/_/bla ma gnas pa'i sgo glegs la/_/lag pas dal gyis brdung bar
[\[1b.5\]]bya/_/nang zhugs gus pas bla ma la/_/khams bde mi bde la sogs dri/_/'di dag bya zhes dris nas ni/_/dkyil 'khor la sogs rnam bya'i phyir/_/nya phyis la sogs chu brtag ste/_/
[\[2a\]]
[\[2a.1\]]steng dang bar gting rim bzhin no/_/nya phyis la sogs med na yang /_/khyor ba 'am 'dab mas bum pa dgang /_/chu yi skye bo che chung rnams/_/yun [#]ni ring bar nan tan brtag_/snying rje can gyis [#]
[\[2a.2\]]khu ba rnams/_/rab tu brtags te spyad par bya/_/srog chags yod na legs par btsag_/srog chags rnams la gnod mi bya/_/rtswa [#]dang lci ba shing la sogs/_/dgos pa gang dang gang yang rung /_/de dag srog
[\[2a.3\]]chags med par bya/_/sdom pas srog chags bsad pa bsrung /_/stan chu sa dang so shing dang /_/'dag pa'i chal yang sta gon bya/_/lhung bzed bkru la sogs pa dang /_/bla ma'i dgos pa thams cad bya/_/de nas
[\[2a.4\]]dus rig phyag byas te/_/de bzhin gus pas thal sbyar nas/_/'tshal ma 'tshal zhes bla ma la/_/brtul zhugs can gyis de ltar zhu/_/lag pa bkrus nas tshul bzhin du/_/de nas mi smra tshod rig par/_/bru ba'i nad
[\[2a.5\]]las bzlog pa'i phyir/_/bza'o [#]snyam pa'i sems kyis bza'/_/zos shing de bzhin 'thung ba [#]dang /_/rung ba'i chu ni [#]de 'og tu/_/sbyin pa yang dag spel bya'i phyir/_/sbyin pa'i tshigs bcad gnyis shig brjod/_/man ngag
[\[2b\]]
[\[2b.1\]]yod na bsam gtan bya/_/rab tu 'bad de bklag [#]par bya/_/sdom dang cho ga mkhas pa dang /_/sgrub pa dag la brtson par bya/_/brtul zhugs gnas sems ma nyams pas/_/ched du bsams te ma nor bar/_/mi gzhan bdag gam gzhan rnams kyis/_/bsad na brtul
[\[2b.2\]]zhugs nyams par 'gyur/_/tshul khrims ldan nam tshul khrims 'chal/_/de bzhin nad kyis btab pa la/_/gang thos sdug bsngal nyam thag ste/_/nges 'chi'i chos gtam de mi bya/_/sman dang sngags dang rig pa dang /_/'chi ba'i phyogs su btang ba dang /_/mi gzhan
[\[2b.3\]]thabs rnams sna tshogs kyis/_/bsad na brtul zhugs nyams par 'gyur/_/dud 'gro dang ni sems dmyal dang /_/yi dgas 'on te lha yang rung /_/bsad na ngan 'gror [#]ltung ba yi/_/sdig pa sbom po thob par 'gyur/_/brtul zhugs can gyis bsad snyam ste/_/lus dang
[\[2b.4\]]ngag gis bshams pa las/_/skye bo gson yang de la ni/_/kha na ma tho rnam gsum 'gyur/_/rdo dbyug khu tshur 'tshog pa dang /_/de las gzhan pa'i gnod pa dang /_/ba lang la sogs gnod mi bya/_/rta la sogs pa mi zhon no/_/dge tshul bdag gam gzhan rnams
[\[2b.5\]]kyis/_/rku sems mthu dang 'jab bu yis[#]/_/'khrul pa med par mi gzhan gyis/_/gnas nas ma sha lnga tsam mam/_/rang gi yul nas byung ba gang /_/kAr ShA [#]pa Na bzhi cha brkus/_/de brkus tshul khrims zhig par 'gyur/_/sbyor ba'i tshe na nyes byas so/_/rdog
[\[2b.6\]]gu rtsa ba 'bras bu'i shing /_/sdong [#]bu lo ma shun pa chu/_/me tog chu skyes thang skyes dang /_/zhing dang lo tog sa gzhi dang /_/gru dang shing dang sho gam dang /_/de bzhin gru yi btsas rnams dang /_/srog chags rkang pa med pa dang /_/rkang gnyis rkang mangs rku ba dang /_/
[\[2b.7\]]brtul zhugs can gyis [#]mi yi nor/_/dbyig la sogs pa gang yang rung /_/rku ba'i sems kyis gang brkus kyang /_/rin thang tshang na sdom pa zhig_/lhung bzed la sogs rkun khyer na/_/chos bshad nas ni bsgrub par bya/_/yang na ri ba'i rin gyis blu/_/de ltar
[\[3a\]]
[\[3a.1\]]ma byas nyes byas so/_/sdom can nyams pa med sems kyis[#]/_/nyams pa med pa'i sgo gsum du/_/chags pas nor bu nang du 'das/_/dga' ba tshor na brtul zhugs nyams/_/skyes pa bud med ma ning gi/_/tshan kar por ti mnan pa las/_/
[\[3a.2\]]gang gi bde ba'i ro myong ba/_/de [#]yang sdom pa zhig par 'gyur/_/yan lag skyes nas bde 'dod pas/_/gdug pa sbrul gyi [#]khar bcug sla[#]/_/lus la [#]sdom pa mi gzhig [#]ces/_/rdzogs sangs rgyas kyis bka' stsal to/_/gal te sprul gyis bsad [#]gyur kyang /_/tshul khrims
[\[3a.3\]]gnas la de phan te/_/tshul khrims nyams pa sdug bsngal yin/_/mya ngan 'das la'ang sgrib par 'gyur/_/lha dag mthong zhes de yi sgra/_/thos par gyur dang kun smra dang /_/gang na bdag 'dug lha 'ong zhing /_/bdag kyang de yi drung 'gro dang /_/de bzhin dri za grul bum klu/_/
[\[3a.4\]]gnod sbyin lto 'phye chen po dang /_/sha za yi dgas mi 'am ci/_/mthong ngo zhes la sogs smras dang /_/bsam gtan mngon shes tshad med dang /_/rgyun zhugs la sogs 'bras bu dang /_/lam la rab tu zhugs pa'ang rung /_/bdag gis thob ces smra [#]na ni/_/don rig pa la
[\[3a.5\]]brdzun pa'i tshig_/khyad par thob pa'i bdag nyid can/_/ma nyams nga rgyal med bzhin du/_/smras na brtul zhugs nyams par 'gyur/_/khyad par thob pa ma gtogs par/_/de las gzhan pa'i brdzun [#]chig rnams/_/de dag thams cad sdig mang 'gyur/_/des ni 'og mar
[\[3a.6\]]ltung bar 'gyur/_/ji ltar mdza' bo 'byed 'gyur ba/_/phra ma'i tshig rnams smra mi bya/_/thun tshags su ni smra ba dang /_/tshig rtsub smra bar mi bya'o/_/ngan du zer la ngan mi brjod/_/gshe ba la yang slar mi gshe/_/mtshang 'bru ba la slar mi bru[#]/_/brdeg pa la yang slar mi brdeg_/
[\[3a.7\]]blo ldan bslab pa [#]'dod pa yis/_/bsgrims te ngag gi skyon rnams spangs/_/de ltar 'gyur bar rig nas ni/_/ngag rnams shin tu bsdam [#]par bya/_/'bru btags phabs dang sbyar ba yi/_/btung ba'i bye brag 'bru yi chang /_/sdong bu me tog 'bras bu las/_/sbyar ba'i khu ba bcos [#]
[\[3b\]]
[\[3b.1\]]pa'i chang /_/des ni myos par 'gyur rig nas/_/sdom can phan 'dod mi btung ngo /_/de 'thungs na ni dran nyams shing /_/brtul zhugs ldan pa bag med 'gyur/_/bag med pa las brtul zhugs nyams/_/de bas ston pa'i bka' dran bya/_/myos 'gyur nyes pa 'phel
[\[3b.2\]]'gyur ba/_/rtswa mchog gis kyang mi btung ngo /_/glu gar de bzhin sil snyan rnams/_/sdom la gnas pas mi bya'o/_/lus la spos kyis mi byug go/_/tsan+dan la sogs mi bsku'o/_/yung dang gur gum la sogs pa/_/kha dog rnams su bri mi bya/_/me tog mgo rgyan
[\[3b.3\]]phreng ba dag_/brtul zhugs can gyis gdags mi bya/_/gser la sogs pa'i rgyan rnams kyis/_/bdag la brgyan par mi bya'o/_/dud pa la sogs mig sman rnams/_/mig min bar mi byug go/_/shing khri khru gang mtho ba dang /_/ba so la sogs brgyan pa'i khri/_/
[\[3b.4\]]dma' yang nyal khri bzang po la/_/nyal la sogs pa mi bya'o/_/glu gar la sogs bstan [#]pa dang /_/gang la dregs pa skye 'gyur ba/_/dregs pa'i yan lag spangs nas ni/_/brtul zhugs gnas zhes brjod pa yin/_/nyi ma phyed mtshams man chad nas/_/skya rengs
[\[3b.5\]]ma shar bar du ni/_/de ni rgyal bas dus min gsungs/_/sdom can gyis ni der mi bza'/_/skya rengs shar nas phyed kyi bar/_/de yi skabs su zos pa ni/_/de ni bdag shes sdom pa ste/_/bza' ba'i dus su zos pa yin/_/dus min dus su 'du shes na/_/nam yang
[\[3b.6\]]bza' bar mi bya'o/_/sman pas nyon mongs bsgos [#]na ni/_/nad pas nyes [#]par mi 'gyur ro/_/sa le sbram ni gser yin te/_/dngul zhes bya ba dngul nyid do/_/sbyin bdag rnams kyis de phyin [#]na/_/brtul zhugs can gyis mi blang ngo /_/bdag gis rung ba ma yin 'dis/_/rung
[\[3b.7\]]ba'i dngos po btsal snyam du/_/de ltar mngon par bsams nas ni/_/de nas gzhan zhig len du gzhug_/dkon mchog gsum gyi ched ka dang /_/tshangs pa mtshungs par spyod rnams kyis/_/gser dang dngul la reg gyur kyang /_/nyes par 'gyur ba ma yin no/_/'dod
[\[4a\]]
[\[4a.1\]]pas bar du gcod byed ces/_/rdzogs sangs rgyas kyis gsungs pa de/_/bar du gcod par mi 'gyur zhes/_/dge tshul gti mug ma smra cig_/de skad smra [#]na dge 'dun gyi/_/longs spyod kun dang phral nas ni/_/gtsug lag khang nas bskrad par bya/_/
[\[4a.2\]]de nas ro dang 'dra bar 'gyur/_/'phyar dang rta gad byed la sogs/_/'chi bar bsams te mi bya'o/_/glal tshe lag la sogs pa yis/_/kha dgab par yang nan tan bya/_/rgan la sbrid byung phyag bya ste/_/gzhon la nad med gyur ces brjod/_/khyim pa sbrid pa byung ba la/_/
[\[4a.3\]]yun ring 'tsho [#]zhes brjod par bya/_/bla ma gnas pa'i mdun dag tu/_/snabs dang mchil ma mi 'dor [#]zhing /_/so shing bca' bar mi bya'o/_/de bzhin stan la mi 'dug go/_/mdun du bcag par mi bya zhing /_/khyed rengs su yang mi dbyung ngo /_/rgan la sogs pa'i sdom can la/_/
[\[4a.4\]]gus bcas zhe sar bcas par bya/_/lag pa dag par bsnyal na ni/_/bum pa la sogs rdul med bya/_/chu yang yongs su btsags nas su/_/brtags nas [#]rung ba blang bar bya/_/gnas ma bcas par gnas mi bya/_/dge 'dun mal cha la sogs par/_/dran pa med par 'dug
[\[4a.5\]]mi bya/_/dran dang ldan na nyes med do/_/so bkru ba dang chu btung dang /_/bshang gci byed du 'gro ba dang /_/mtshams nang ston [#]la phyag bya ba/_/de dag ma zhus nyes med do/_/brtul zhugs can gyis bya ba gzhan/_/de dag thams cad ma lus par/_/gal te bla mar [#]ma zhus par/_/byas
[\[4a.6\]]na de la nyes byas so/_/mchod rten la sogs phyag byas te/_/mi nyal byas nas de 'og tu/_/bla ma'i rkang bkrus bla ma la/_/brtul zhugs can gyis kun zhus te/_/rkang pa gnyis ka bkrus nas ni/_/nam gyi cha stod cha smad la/_/bsgrims te mi nyal ba byas te/_/des ni bden
[\[4a.7\]]par smra bar bya/_/ldang dang snang ba'i 'du shes kyis/_/seng ge nyal thabs bzhin du bya/_/dran dang ldan zhing dge rgyud dang /_/de bzhin myur du sad nas ni/_/ji skad bstan pa bzhin du bya/_/ji ltar nyon mongs myur zad dang /_/byang chub dam pa thob 'gyur ba/_/de ltar bsgrims dang
[\[4b\]]
[\[4b.1\]]ldan par bya/_/thams cad yod par smra ba'i dge tshul gyi tshig le'ur byas pa slob dpon klu sgrub kyis mdzad pa rdzogs so//_//rgya gar gyi mkhan po mu ni warma [#]dang /_zhu chen gyi lo tsA [#]ba sna nam ye shes sdes bsgyur cing zhus te gtan la phab pa'o[#]//_//
[\[4b.2\]{D4128}#]@##/_/thams cad mkhyen pa la phyag 'tshal lo/_/dge sbyong gi kA ri kA lnga bcu pa'i tshig gi brjed byang du byas pa/_dper na sa gzhi la sa bon btab nas sa bon la brten nas myu gu/_myu gu la brten nas 'dab ma/_'dab ma la brten nas sdong bu/_sdong bu la brten nas
[\[4b.3\]]me tog_/me tog la brten nas 'bras bu 'byung ba de bzhin du/_tshul khrims sa gzhi dang 'dra ba la brten nas myu gu la sogs pa lta bu'i ting nge 'dzin gyi phung po 'byung ngo /_/ting nge 'dzin gyi phung po byung nas de'i 'og tu me tog lta bu'i shes rab kyi phung po 'byung ngo /_/shes rab kyi phung
[\[4b.4\]]po byung nas de'i 'og tu rnam par grol ba'i phung po dang /_rnam par grol ba'i ye shes mthong ba'i phung po 'bras bu lta bu 'byung ngo /_/de bas na dge ba thams cad 'byung ba'i gzhi tshul khrims yin pa'i phyir tshul khrims bsrung ba la nan tan bya'o/_/dge sbyong gi bslab tshig [#]lnga bcu pa
[\[4b.5\]]'di mgo mjug tu bsdu na don rnam pa brgyad kyis 'chad de/_gang zhe na/_bstod cing phyag 'tshal ba bstan pa dang /_bslab pa nyams su blang ba dang /_snga dro'i dus na las gang bya ba dang /_zas kyi bya ba byas pa'i 'og tu las gang bya ba dang /_phas pham pa'i gnas dang /_bslab
[\[4b.6\]]pa phra mo'i gnas dang /_phyi dro phan chad ji ltar bya ba dang /_brgyad pa 'bras bu ji ltar bya ba bzhin du bstan pa'o/_/de la mgon po zhes bya ba nas brtsams te/_mdo tsam nges par bshad par bya/_/zhes bya ba yan chad kyis rang gi lha la bstod cing phyag 'tshal ba bstan [#]to/_/shAkya
[\[4b.7\]]seng ge zhes bya ba nas brtsams te/_bdag gi lus bzhin bslab pa bsrung /_/zhes bya ba yan chad kyis bslab pa nyams su blang ba bstan to/_/nam gyi cha smad ces bya ba nas brtsams te/_sbyin pa'i tshigs [#]bcad gnyis shig brjod/_/ces bya ba yan chad kyis snga dro'i dus
[\[5a\]]
[\[5a.1\]]na las gang bya ba bstan to/_/man ngag yod na bsam gtan bya[#]/_/zhes bya ba nas brtsams te/_bsgrub pa la ni brtson par bya/_/zhes bya ba yan chad kyis dge ba bya ba bstan to/_/brtul zhugs gnas sems zhes bya ba nas brtsams te/_ngag rnams shin tu
[\[5a.2\]]bsdam par bya/_/zhes pa yan chad kyis phas pham pa'i gnas bstan to/_/'bru btags phabs dang sbyar ba yi/_/zhes bya ba nas bzung nas/_gus bcas zhe sa bcas par bya/_/zhes bya ba yan chad kyis bslab pa phra mo rnams bstan to/_/lag pa dag par bsnyal nas [#]ni/_/zhes
[\[5a.3\]]bya ba nas brtsams te/_ji skad bstan pa bzhin du bya/_/zhes pa yan chad kyis phyi dro phan chad kyi bya ba bstan to/_/ji ltar nyon mongs myur zad nas/_/byang chub dam pa thob par 'gyur/_/de ltar bsgrims dang ldan par bya/_/zhes bya bas ni 'bras bu bstan to/_/de la sangs rgyas kyi slob
[\[5a.4\]]ma rnams kyi [#]lha ni dkon mchog gsum ste/_sangs rgyas dang /_chos dang /_dge 'dun dang [#]/_mgon po thams cad mkhyen zhes bya ba ni [#]sangs rgyas la bstod cing phyag 'tshal ba bstan [#]te/_sangs rgyas la bstod pa yang gzhan gyi don mdzad pa dang /_rang gi don phun sum tshogs pa brnyes pa'i sgo
[\[5a.5\]]nas bstod de[#]/_de la mgon po zhes bya bas gzhan gyi don phun sum tshogs par mdzad pa ston te/_sems can ngan song gsum du skyes pa rnams de las thar pa'i skyabs mdzad pa dang /_lha dang mir skyes pa skye rga na 'chis gtses pa thams cad kyi skyabs mdzad pas na sangs rgyas la mgon
[\[5a.6\]]po zhes bya ste/_sems can thams cad kyi skyabs dang dpung gnyen du gyur pa yin no zhes bya ba'i don to/_/de la sems can ngan song gsum du skyes pa rnams la ni 'od zer bkye ba dang sprul pa'i sku bstan pa'i sgo nas ngan song las thar par mdzad do/_/lha dang mir skyes pa skye rga na 'chis
[\[5a.7\]]gtses [#]pa rnams la ni 'phags pa'i bden pa bzhi bshad cing de la bkod nas skye rga na 'chi las thar pa'i sgo nas skyabs mdzad do/_/thams cad mkhyen zhes bya bas bdag gi don phun sum tshogs pa brnyes pa bstan te/_phung po dang khams dang skye mched dang rten cing 'brel par 'byung ba
[\[5b\]]
[\[5b.1\]]la sogs pa ji snyed du shes par bya ba'i chos thams cad ma lus par shes shing /_de dag kyang mi rtag pa dang sdug bsngal ba dang stong pa dang bdag med pa'i mtshan nyid du phyin ci ma log par shes pas na sangs rgyas bcom ldan 'das la thams cad mkhyen pa zhes bya ste/_'di dag bdag
[\[5b.2\]]dang gzhan gyi don phun sum tshogs pa'i sangs rgyas la phyag 'tshal te zhes bya bar sbyar ro/_/chos zhes bya bas ni chos la bstod cing phyag 'tshal [#]bar bstan te/_de la chos la yang rnam pa [#]gsum mo/_/gang zhe na/_bshad pa'i chos dang /_sgrub pa'i chos dang /_'bras bu'i chos
[\[5b.3\]]so/_/de la gsung rab yan lag bcu gnyis ni bshad pa'i chos so/_/rang gi la byang chub kyi phyogs kyi chos sum cu rtsa bdun ni sgrub [#]pa'i chos so/_/mya ngan las 'das pa ni 'bras bu'i chos so/_/chos de gsum la phyag 'tshal te zhes bya bar sbyar ro/_/'phags pa'i tshogs la
[\[5b.4\]]zhes bya bas dge 'dun la bstod pa bstan te/_nyon mongs pa dang sdig pa'i chos las ring du spangs pa la ni 'phags pa zhes bya la/_'phags pa'i gang zag de lta bu mang po la ni 'phags pa'i tshogs zhes bya ste/_de yang mdor na slob pa'i gang zag dang /[# ]mi slob pa'i gang zag
[\[5b.5\]]'phags [#]pa gnyis yod do/_/de la slob pa'i gang zag ni bdun yod de/_rgyun du zhugs pa dang /_rgyun du zhugs pa'i 'bras bu thob pa dang /_lan cig phyir 'ong ba dang /_lan cig phyir 'ong ba'i 'bras bu thob pa dang /_phyir mi 'ong ba dang /_phyir mi 'ong ba'i 'bras bu thob [#]pa dang /_dgra
[\[5b.6\]]bcom pa la 'jug pa dang bdun no/_/mi slob pa'i gang zag ni dgra bcom pa'i 'bras bu thob pa ste/_de dag la yang phyag 'tshal te zhes bya ba sbyar ro/_/de la phyag 'tshal ba yang rnam pa gsum ste/_lus kyis [#]phyag 'tshal ba dang /_dag gis phyag 'tshal ba dang /_yid kyis phyag
[\[5b.7\]]'tshal ba'o/_/de la lus kyis phyag 'tshal ba ni/_dpral ba gtugs pa thal mo sbyar ba la sogs pa byed pa'o/_/ngag gis phyag 'tshal ba ni de dag gi yon tan tshig tu rjod [#]par byed pa'o/_/yid kyis phyag 'tshal ba ni de dag la dad pa dang dga' ba dang mos ba'i sems kyis phyag 'tshal
[\[6a\]]
[\[6a.1\]]ba'o/_/phyag 'tshal te zhes bya ba ni phyag 'tshal nas zhes bya ba'i don to/_/phyag 'tshal nas ci bya zhe na/_dge tshul gyi ni cho ga rnams/_/mdo tsam nges par bshad par bya/_/zhes bya ba smos te/_dge tshul dge sbyong rnams kyi bslab tshig [#]dang las su bya ba rnams
[\[6a.2\]]la bya'o/_/mdo tsam nges par [#]bshad par bya ba ni dge sbyong gi bslab tshig [#]dang las su bya ba rnams ni kA ri kA sum brgya pa dang /_'dul ba 'bum gyi nang nas 'byung bas der brtag par bya'o/_/'dir mdo tsam ste/_mi byar mi gnang ba'i dmigs pa nyi tshe tsam zhes bya ba'i don to/_/
[\[6a.3\]]rang gi lha la phyag 'tshal ba dang bstod pa'i bshad pa [#]rdzogs so//_//[#]bslab pa nyams su blang ba yang tshig rnam pa bzhi zhig gis ston te/_gang zhe na/_chos phun sum tshogs pa dang /_gang zag phun sum tshogs pa dang /_sgrub pa phun sum tshogs pa dang /_ji
[\[6a.4\]]ltar bsgrub par bya ba'o/_/shAkya seng ge'i bstan pa la/_/zhes bya bas chos phun sum tshogs pa bstan te/_de la chos phun sum tshogs pa yang tshig rnam pa gnyis so/_/ston pa phun sum tshogs pa dang /_bstan pa phun sum tshogs pa'o[#]/_/shAkya seng ge zhes bya bas ston pa
[\[6a.5\]]phun sum tshogs pa bstan te/_ston pa ni sangs rgyas bcom ldan 'das so/_/sangs rgyas bcom ldan 'das gsung dbyangs rnam par dag pa dang thugs rnam par dag pas na ston pa phun sum tshogs pa zhes bya ste/_shAkya zhes bya bas gdung rus rnam par dag pa ston te/_spyir mi rnams kyi nang du skyes pa la
[\[6a.6\]]rigs rnam pa bzhi yod de/_dmangs rigs dang /_rje'u rigs dang /_bram ze'i rigs dang /_rgyal rigs so/_/sangs rgyas bcom ldan 'das ni shAkya rnams kyi nang du gau ta ma'i rigs kyi gdung rus dang ldan pas na shAkya zhes bya'o/_/shAkya zhes bya bas ni gdung rus rnam par dag pa
[\[6a.7\]]ston to/_/seng ge zhes bya [#]bas thugs rnam par dag pa ston to/_/dper na seng ge ni dpa' bo'i sems dang ldan pas ri dgas [#]rnams kyis mi skrag cing ri dgas rnams seng ges zil gyis gnon pa dang 'dra bar sangs rgyas bcom ldan 'das kyang mi 'jigs pa bzhi brnyes pa'i thugs [#]
[\[6b\]]
[\[6b.1\]]dang [#]ldan pas bdud dang mu stegs pa ri dgas dang 'dra bas sangs rgyas zil gyis mi non cing skrag par byed mi nus la/_sangs rgyas ni bdud dang mu stegs ri dgas dang 'dra ba rnams zil gyis gnon cing skrag par byed pas na sangs rgyas la seng ge zhes bya ste/_de bas na seng ge'i sgras
[\[6b.2\]]thugs dag pa ston to/_bstan pa zhes bya bas bstan pa phun sum tshogs pa ston [#]to/_/slob ma rnams la 'di dag ni bsgrub par bya ba yin/_'di dag ni spang bar bya ba yin no zhes ston pa'i chos la bstan pa zhes bya ste/_'dul ba'i sde snod dang /_mdo sde'i sde snod dang /_mngon pa'i
[\[6b.3\]]chos kyi sde snod do/_/de las rab tu byung ba rnams kyis bslab tshig [#]rnam pa gsum ste/_lhag pa tshul khrims kyi bslab pa dang /_sems kyi bslab pa dang /_shes rab kyi bslab pa'o/_/de 'dul ba'i sde snod kyi nang nas ni lhag pa tshul khrims kyi bslab pa 'byung ngo /_/mdo sde'i sde snod
[\[6b.4\]]las ni lhag pa sems kyi bslab pa 'byung ngo /_/mngon pa'i chos kyi sde snod nas ni lhag pa shes rab kyi bslab pa 'byung ste/_de ltar [#]sde snod gsum la bstan pa zhes bya'o/_/dad pas rab tu byung nas ni/_/zhes bya bas gang zag phun sum tshogs pa ston te/_gang zag phun sum
[\[6b.5\]]tshogs pa yang rnam pa gnyis kyis phun sum tshogs so/_/gang zhe na/_bsam pa phun sum tshogs pa dang /_sbyor ba phun sum tshogs pa'o/_/dad pa zhes bya bas bsam pa phun sum tshogs pa bstan te/_las dang 'bras bu la sogs pa ni yod par yid ches pa dang /_
[\[6b.6\]]dkon mchog gsum la ni yon tan phun sum tshogs pa dang ldan par sems pa dang /_'phags pa'i lam ni bsgrub par 'dod pa dang /_mya ngan las 'das pa thob par 'dod pa'i sems la ni dang ba zhes bya'o/_/dad pas zhes bya ba ni/_dad pa'i sems kyis rgyur [#]byas nas/_/zhes bya ba'i
[\[6b.7\]]don to/_/rab tu byung nas ni zhes bya bas ni sbyor ba phun sum tshogs pa bstan te/_dkon mchog gsum la skyabs su song zhing bslab tshig [#]bcu mnos pa las rab tu byung ba zhes bya'o/_/yang na/_dad pas rab tu byung nas ni/_/zhes bya ba'i tshig 'dis bcom ldan 'das kyis 'dul ba las skra
[\[7a\]]
[\[7a.1\]]dang kha spu bregs nas gos ngur smrig bgos te dad pas yang dag pa kho nar khyim nas khyim med par rab tu 'byung ngo zhes rab tu byung ba'i mtshan nyid gsungs pa'i don bstan pa yin te/_tshig 'dis ni rab tu byung ba rnams [#]kyi phun sum tshogs pa rnam pa bzhi bstan
[\[7a.2\]]pa yin no/_/rnam pa bzhi gang zhe na/_tshul khrims phun sum tshogs pa dang /_/las phun sum tshogs pa dang /_gnas phun sum tshogs pa dag[# ]/bsam pa phun sum tshogs pa'o/_/de la skra dang kha spu bregs nas gos ngur smrig bgos te zhes bya bas tshul khrims phun sum
[\[7a.3\]]tshogs pa bstan te/_de tshul de las nyon mongs pa spong ba dang mthun pa'i tshul yin pas khyim na gnas pa'i tshul las 'phags pa yin no/_/dad pas yang dag pa kho nar zhes bya bas bsam pa phun sum tshogs pa bstan te/_bu lon ma 'khor [#]ba dang rgyal po la sogs pa'i 'jigs
[\[7a.4\]]pas rab tu byung ba ma yin gyi dad pa'i sems kyis rab tu byung ba yin no/_/rab tu byung zhes bya bas ni las phun sum tshogs pa bstan te/_bya ba mchog tu gyur pa la zhugs pa'i phyir ro/_/khyim nas khyim med par rab tu byung zhes bya bas ni gnas phun sum tshogs pa bstan te/_bu smad
[\[7a.5\]]dang nye du la sogs pa'i 'jigs pa mi bzad pa'i gnas spangs nas khyim med par shing drung dang brag phug na gnas pas na/_gnas phun sum tshogs pa'o/_/rab tu byung nas ni zhes bya bas ni rab tu byung ba'i 'og tu zhes bya ba'i don to/_/brtul zhugs brtan [#]pas rab bsgrims te/_/zhes
[\[7a.6\]]bya bas sgrub pa phun sum tshogs pa ston te/_brtul zhugs zhes bya bas ni rang bzhin gyi [#]kha na ma tho ba dang /_bcas pa'i kha na ma tho ba'i bslab pa la bya'o/_/de la rang bzhin gyi kha na ma tho ba'i bslab tshig [#]ni phas pham pa bzhi'o/_/bcas pa'i kha na ma tho ba'i bslab tshig [#]ni chang mi btung ba
[\[7a.7\]]la sogs pa rnam pa drug go/_/brtan pas rab bsgrims [#]te zhes bya bas ni lus ngag yid gsum gyis rab tu bsgrims la phas pham pa mi 'byung bar bya ba'i phyir bstan [#]pa ste/_nyes pa phran tshegs [#]kyang mi 'byung bar bsrung ba'o/_/de yang shing chen po bsrung na de la bskor ba'i ra ba dang shing thags
[\[7b\]]
[\[7b.1\]]rnams ci nas kyang mi gzhig [#]par bya'o/_/de dang 'dra bar phas pham pa mi 'byung bar bya na ra ba dang shing thags lta bu'i bslab pa phran tshegs rnams ma zhig par bsrungs na tshul khrims brtan par bsrung ba yin no/_/bdag gi lus bzhin bslab pa bsrung /_/zhes bya bas ji ltar bsgrub
[\[7b.2\]]par [#]bstan te/_dper na bdag gi lus 'di la dug dang tsher ma dang ngam grog [#]la sogs pas 'chi bar mi 'gyur bar bsrung ba dang /_bza' ba dang bgo ba dang sman la sogs pas ci nas kyang mi brnyas par bya ba'i tshul du bsrung ba dang 'dra bar tshul khrims kyang ci nas kyang mi zhig par bsrung ba
[\[7b.3\]]dang /_rnam par dag pa'i tshul du bsrung ba'o/_/bslab pa nyams su blang ba'i bshad pa rdzogs so//_//[#]snga dro'i dus na las gang bya ba bstan pa la rnam pa brgyad bya bar bstan te/_kha ton bya ba dang /_de bzhin gshegs pa la phyag 'tshal ba dang /_mkhan po dang slob
[\[7b.4\]]dpon la snyun [#]gsol nas las su bya ba zhu ba dang /_chu brtag pa dang /_mkhan po dang slob dpon gyi las su bya ba bsgrub pa dang /_zhu ba dang /_zas bza' ba dang /_bsod nams bsngo ba dang brgyad bya'o/_/nam gyi cha smad mal nas langs/_/nam langs bar du kha ton bya/_/zhes bya bas
[\[7b.5\]]kha ton bya ba bstan to/_/de nam gyi cha smad ni mtshan gcig la thun lngar bgos pa las tho rangs la bya ste/_tho rangs mal nas langs nas ni tsog tsog por 'dug la lha ma srin la chos kyi sbyin pa bya'o snyam du bsams nas lha ma srin rnams la tshigs su bcad pa ster ba la bos te nam
[\[7b.6\]]langs kyi bar du kha ton ci nus su bya'o/_/kha ton byas pa'i bsod nams sems can kun gyi don du bsngo ba'o/_/gdong dang so yi dri bkrus nas/_/rdzogs sangs rgyas la gus phyag bya/_/zhes bya bas de bzhin gshegs pa la phyag bya ba bstan te/_langs nas chu dang so shing la
[\[7b.7\]]sogs pas so dang gdong gi dri ma bkrus nas rdzogs sangs rgyas te sangs rgyas bcom ldan 'das rnams la gus pas phyag bya'o/_/de la chos thams cad thugs su chud cing yon tan phun sum tshogs pa ma lus par brnyes pas [#]na rdzogs pa zhes bya'o/_/skyes bu gnyid las sangs
[\[8a\]]
[\[8a.1\]]pa bzhin du ma rig pa spangs nas/_ma rig pa'i gnyid las sangs pas na sangs rgyas zhes bya'o/_/gus phyag bya zhes bya bas gus par phyag bya ba la [#]yang rnam pa gsum ste/_lus kyis gus par phyag bya ba dang /_ngag gis gus par phyag bya ba dang /_yid kyis
[\[8a.2\]]gus par phyag bya ba'o/_/de la lus smad [#]lnga sa la gtugs te zhi ba'i tshul gyis phyag bya ba ni lus kyis gus par phyag bya ba'o/_/mi drag mi ngal ba'i dbyangs gyis de bzhin gshegs pa la bstod pa ni ngag gis gus par phyag bya ba'o/_/lus kyis gus par phyag bya ba'i sngon rol du
[\[8a.3\]]sangs rgyas bcom ldan 'das ni nyes pa thams cad spangs pas [#]yon tan phun sum tshogs pa dang ldan pa thugs rje chen po can zhes sems can thams cad kyi mgon dang skyabs su gyur pa/_'gro ba thams cad kyi bsod nams kyi gzhi yin pas phyag bya ba'i gnas yin no snyam du sems
[\[8a.4\]]pa ni yid kyis [#]gus par phyag bya ba ste/_de lta bu'i sems sngar bskyed la de nas gdod lus ngag gis phyag bya bas phyag bya'o/_/bla ma gnas pa'i sgo glegs la/_/lag pas dal gyis [#]brdung bar bya/_/nang zhugs gus par bla ma la/_/khams bde mi bde la sogs dri/_/
[\[8a.5\]]'di dag bya zhes dris nas ni/_/dkyil 'khor la sogs rnam bya'i phyir/_/zhes bya bas mkhan po dang slob dpon la snyun [#]gsol nas las su bya ba zhu ba bstan te/_bla ma gnas pa'i sgo glegs la/_/lag pas dal gyis brdung bar bya/_/zhes bya ba la de ltar sangs rgyas la phyag byas
[\[8a.6\]]pa'i 'og tu bla ma ste mkhan po dang slob dpon gyi gnas su song la sgo 'phar la lag pas dal gyis brdung ba'am/_se gol gtogs te nang du shog cig ces zer na nang du 'gro bar bya'o/_/de ltar sgra ma byung na yang lan gnyis kyi bar du de bzhin du bya'o/_/de ste sgra ma byung na yang lan gnyis lan
[\[8a.7\]]gsum gyi bar du de bzhin du bya'o/_/de nas nang du shog cig na gdod nang du 'gro bar bya'o/_/thug [#]thub tu mi bya bar tshul 'di ltar bya ba ni dge sbyong gi tshul zhi ba dang dul ba'i rang bzhin yin pa'i tshul bstan par bya ba dang /_thug [#]thub tu zhugs na bla ma rnams kyis [#]dge ba'i bar chad du gyur [#]
[\[8b\]]
[\[8b.1\]]zhing sems 'khrug par 'gyur bas bla ma'i sems mi 'khrug par bya ba'i phyir tshul de ltar bya'o/_/de nas bla mas nang du shog cig ces smras te nang du zhugs nas ci bya zhe na/_de'i phyir/_nang zhugs gus pas bla ma la/_/khams bde mi bde la sogs dri/_/zhes bya ba smos te/_khams kyi
[\[8b.2\]]sgras ni sa dang chu dang me dang rlung dang 'byung ba chen po bzhi la bya ste/_'byung ba chen po bzhi shas che chung du gyur pa las nad du 'gyur ro/_/de la sa'i khams shas che na ni kha zas mi 'ju zhing lus lci'o/_/chu'i khams shas che na ni bad kan shas che'o/_/me'i khams shas che na ni mkhris pa
[\[8b.3\]]can du 'gyur ro/_/rlung gi khams shas che [#]na ni rlung nad can du 'gyur ro/_/de ltar nang du zhugs nas zhi ba dang du la ba dang srid [#]zhu'i tshul gyis phyag bya ste/_khams bzhi [#]ma snyoms pa las snyun [#]du gyur pa mchis sam ma mchis snyun [#]gsol lo/_/sogs [#]pa'i sgras ni mtshan mo bde bar mnal
[\[8b.4\]]lam ma mnal/_dgongs pa la bar chad du gyur tam ma gyur zhes bya'o/_/de ltar snyun [#]gsol nas ci zhig bya zhe na/_de'i phyir na/_'di dag bya zhes dris nas ni/_/dkyil 'khor la sogs rnam bya'i phyir/_/zhes bya ba smos te/_snyun [#]gsol ba'i 'og tu mchod rten la phyag bya zhing bskor
[\[8b.5\]]ba dang bshang gci che chung du 'gro ba ma gtogs par nang par snga dro'i bar du ci dang ci bya ba thams cad zhu'o/_/de ltar zhus [#]pa'i 'og tu dkyil 'khor byas la de nas gdod g.yar tshus bza'o/_/sogs [#]pa'i sgras ni me tog dang bdug pa la sogs pa mchod pa yang bsdu'o/_/nya phyis la sogs
[\[8b.6\]]chu brtags te/_/steng dang bar gting rim bzhin no/_/nya phyis la sogs med na yang /_/khyor ba'am 'dab mas bum pa dgang /_/chu yi skye bo che chung rnams/_/yun mi ring bar nan tan brtag_/snying rje can gyis [#]khu ba rnams/_/rab tu brtags te spyad par bya/_/srog chags
[\[8b.7\]]yod na legs par btsag_/srog chags rnams la gnod mi bya/_/rtswa [#]dang lci ba shing la sogs/_/dgos pa gang dang gang yang rung /_/de dag srog chags med par bya/_/sdom pas srog chags gsad pa srung [#]/_/zhes bya bas chu la sogs pa brtag par bstan te/_de dag [#]
[\[9a\]]
[\[9a.1\]]dkyil 'khor byas nas g.yar tshus thob pa'i 'og tu ci bya zhe na/_de'i phyir/_nya phyis la sogs chu brtags te/_/zhes bya ba la sogs pa smos te/_de'i 'og tu chu tshags lnga 'dul ba las gsungs pa'i chu tshags gang yang rung ba cig gis chu btsag
[\[9a.2\]]go/_/de la chu tshags lnga ni ril ba dang /_gru gsum pa dang /_yu ba can dang /_chos can zhes bya ba dang /_grol bar byed pa'i ras so/_/de ltar chu btsags nas btsags [#]pa tsam gyis kyang mi chog ste/_nya phyis la sogs pa chus gang bar bkang la srog chags yod dam
[\[9a.3\]]med brtag go/_/sogs [#]pa'i sgras ni dung phor rnams kyang bsdus so/_/ji ltar brtag ce na/_de'i phyir/_steng dang bar gting rim bzhin no/_/zhes bya ba smos te/_brtag pa'i rim pa ni thog mar chu'i steng na srog chags yod dam med brtag go/_/de nas bar du/_de nas gting [#]ste
[\[9a.4\]]zhabs su brtags la/_srog chags med na ni chu de spyad du rung ngo /_/srog chags yod na ni chu de spyad du mi rung bas slar snga ma'i gnas su dbo'o/_/gal te nya phyis dang dung phor ma 'byor na ji ltar bya snyam pa la/_de'i phyir/_nya phyis la sogs med na yang /_/khyor ba'am 'dab mas bum pa
[\[9a.5\]]dgang [#]/_/zhes bya ba smos te/_nya phyis dang dung phor ma 'byor na yang khyor ba [#]bkang ste brtag go/_/'dir yang steng dang bar gting rim bzhin du brtag pa ni snga ma bzhin no/_/'di'i skabs su [#]ji ltar brtag ce na/_de'i phyir/_chu yi skye bo che chung rnams/_/yun mi ring bar nan tan brtag_/
[\[9a.6\]]ces bya ba smos te/_chu brtag pa yang mig nad kyis phog pa'am/_mig ling tog [#]gis khebs pas ni mi brtag gi mig gsal bas chu na gnas pa'i srog chags phra mo dang sbom po rnams yod dam med brtag go/_/mig gsal bas brtags na yang yun ring du mig bgrad [#]de
[\[9a.7\]]bltas na mig zi zi por 'gyur bas [#]srog chags mi mthong ba'i phyir yun mi ring bar yang nas yang du mig gsal bas brtag ste/_srog chags med par yid ches kyi bar du brtag go/_/de bas na nan tan brtag ces smos te/_srog chags med par yid ches shing the tshom med
[\[9b\]]
[\[9b.1\]]kyi bar du blta'o zhes bya ba'i don to/_/ci'i phyir de ltar brtag ce na/_de'i phyir snying rje can gyis zhes bya ba smos te/_rab tu byung ba rnams ni sems can gyi sdug bsngal sel bar byed pa'i snying rje dang ldan pa yin pas/_de'i phyir sems can gyi gnod pa bsal ba'i don du srog chags yod
[\[9b.2\]]dam med brtag go/_/gal te chu las skyes pa'i srog chags ni med kyi sbrang bu la sogs pa glo [#]bur du 'ongs pas chu de srog chags dang ldan par gyur pa dang /_kha zas kyi khu ba la sogs pa la glo [#]bur gyi srog chags yod par gyur na de dag dor bar ji ltar bya snyam pa la khu ba rnams rab tu
[\[9b.3\]]brtags te spyad par bya zhes bya ba smos te/_chu btsags pa dang kha zas kyi khu ba la glo bur du 'ongs pa'i srog chags yod par gyur na yang yod dam med legs par brtags te spyad [#]par bya'o/_/dor bar ni mi bya'o/_/thabs ji ltar bya zhe na/_de'i phyir/_srog chags yod na legs
[\[9b.4\]]par btsag_/srog chags rnams la gnod mi bya/_/zhes bya ba smos te/_btsags pa dang kha zas kyi khu ba la glo bur du 'ongs pa'i srog chags yod na legs par ma snad par btsags par rig [#]pa ni btsag_/lag pas bsal bar rig [#]pa ni legs par bsal la so so'i gnas su
[\[9b.5\]]ma snad ma shi bar bskyal bar bya'o/_/de la chu grang mo la gnas pa'i srog chags rnams chu dron mo la bskyal na gnod par 'gyur bas chu grang mo nyid du bskyal lo/_/chu dron mo la gnas pa'i srog chags rnams chu grang mo la bskyal na gnod par 'gyur bas [#]chu dron mo nyid du bskyal lo/_/
[\[9b.6\]]gal te ma byas par srog chags dang bcas pa'i chu 'thungs sam/_srog chags rnams rang rang gi gnas ma yin par bskyal te/_shi bar gyur na srog chags kyi grangs du yod pa'i nyes byas kyi grangs kyang de snyed cig 'thob bo/_/chu btsags te brtags pa de yang de ring lta bu'i nang par
[\[9b.7\]]brtags na/_de'i phyi [#]de nyid kyi nang par gyi bar du spyad par byar rung ngo /_/chu rnam pa lnga ni bdag gis ma btsags ma brtags kyang spyad du rung ba'i chu ste/_lnga gang zhe na/_kho ra khor yug 'dom gang du brtags pa'i chu dang /_khron pa la sogs pa dang /_dge slong yon tan can gyi chu dang /_dge
[\[10a\]]
[\[10a.1\]]'dun gyi chu dang /_yid chas pa'i chu'o/_/de la kho ra khor yug 'dom gang du brtags pa'i chu ni lteng ka'am mtshe'u la sogs pa'i dbus su pus mo nub tsam du song la srog chags yod dam med brtags te med par gyur na 'dom gang kho ra khor yug tu brtags pa yin par spyad
[\[10a.2\]]du rung ngo /_/khron pa la sogs pa'i chu ni khron pa dang lteng ka dang rdzing la sogs par nya phyis gang gi chu blangs te/_srog chags yod dam med brtags te med na nyin zhag gcig gi bar du spyad du rung ngo /_/dge slong yon tan can gyi chu ni dge slong tshul khrims la gnas pa sdig pa la 'dzem pas
[\[10a.3\]]chu btsags te btsags pa la bdag gis ma brtags ma btsags par spyad du rung ngo /_/dge 'dun gyi chu ni dge 'dun spyi'i chu lta bu brtags nas btsags te [#]bzhag pa la ni bdag gis ma brtags ma btsags kyang spyad du rung ngo /_/yid ches pa'i chu ni brag kha'am/_ri kha gzar po nas 'bab
[\[10a.4\]]pa'i chu'am/_sa'i 'og nas gyen du rdol pa'i [#]chu mig lta bu la srog chags yod mi srid pas yid ches pa'i chu zhes bya ste spyad du rung ngo /_/chu btsags pa'i bslab tshig [#]ni dge slong mos pa can gyi srog chags dang bcas pa'i chus chag chag dang dkyil 'khor la sogs [#]byas pa las bcas
[\[10a.5\]]so/_/de'i phyis [#]dge sbyong gis chu tshags lnga las gang yang rung ba cig med par gnas su mi rung ngo /_/med par gnas na nyes byas su 'gyur ro/_/chu la de ltar brtags shing btsags nas srog chags med par byas te spyad na/_'o na rtswa dang shing la sogs pa la srog chags
[\[10a.6\]]yod na ji ltar spyad snyam pa la/_de'i phyir/_rtsa [#]dang lci ba shing la sogs/_/dgos pa gang dang gang yang rung /_/de dag srog chags med par bya/_/zhes bya ba smos te/_mal gyi 'og tu gding ba'i rtsa [#]la sogs pa dang /_dkyil 'khor dang khang pa bkru ba'i lci ba dang /_ma [#]
[\[10a.7\]]bud pa'i shing dang /_sogs pa'i sgras ni sa la sogs pa'i yang bsdus te/_dge sbyong gis spyad par bya ba'i [#]rdzas gang ci yang rung ste kun la srog chags yod dam med brtags nas srog chags yod na btsags la srog chags rnams kyang rang rang gi gnas su bde bar bskyal te/_
[\[10b\]]
[\[10b.1\]]srog chags med par byas nas spyad par bya'o/_/chu'i skabs su bshad pa rnams kyi don mdor bsdus te bstan pa'i phyir/_sdom pas srog chags bsad pa bsrung /_/zhes bya ba smos te/_dge sbyong rnams ni snying rje can la khrims dang ldan pa yin [#]pas ci nas kyang sems can che phra kun
[\[10b.2\]]gyi bsad pa bsrung ste/_sems can gang yang mi bsad [#]do/_/zhes bya ba'i don to/_/stan chu sa dang so shing dang /_/'dag pa'i [#]chal yang sta gon bya/_/lhung bzed bkru la sogs pa dang /_/bla ma'i dgos pa thams cad bya/_/zhes bya bas mkhan po dang slob dpon gyi las su bsgrub pa
[\[10b.3\]]bstan te/_de ltar brtags pa dang btsags pa'i 'og tu/_bla ma'i dgos pa thams cad bya/_/zhes sbyar te/_bla ma ni mkhan po dang slob dpon la bya ste/_de'i dgos pa ni mkhan po dang slob dpon gyi las su bya ba rnams nyams su blang ste bsgrub bo zhes bya ba'i don to/_/nyams su blang ba de dag kyang
[\[10b.4\]]gang zhe na/_de bstan pa'i phyir/_stan chu sa dang so shing dang /_/'dag pa'i chal yang sta gon bya/_/zhes bya ba smos te/_mkhan po dang slob dpon gyi las su bya ba ni nang bar mkhan po dang slob dpon gang du kha gdong bkru ba'i gnas su gdan gding ba dang /_bkru ba'i chu dang so shing dang /_'dag pa'i
[\[10b.5\]]chal la sogs pa sta gon bya ste/_gshegs pa dang /_bshang gci byed pa'i gnas su sa dang 'dab ma dag kyang sta gon byas te bzhag go/_/de tsam zhig byas pas chog gam zhe na/_mi chog par bstan pa'i phyir/_lhung bzed bkru la sogs pa dang /_/zhes bya ba smos te/_'dir mkhan po dang slob
[\[10b.6\]]dpon gyi lhung bzed bkru'o/_/sogs [#]pa'i sgras ni chos gos bkru zhing btsem pa dang gnas byi dor bya ba la sogs pa las su bya ba thams cad bya'o/_/de nas dus rig phyag bya ste/_/de bzhin gus par thal sbyar nas/_/zas bza' bya zhes bla ma la/_/brtul [#]zhugs can gyis de ltar zhu/_/zhes
[\[10b.7\]]bya bas zhus nas zas bza' ba bstan te/_de nas zhes bya bas ni bla ma'i dgos pa thams cad byas pa'i 'og tu zhes bya ba'i don to/_/dus rig phyag byas la dge slong rnams kyi zas bza' ba'o/_/dus ni skya rengs [#]shar ba nas brtsams te/_'dzam bu'i gling gi nyi ma dros man chad de/_de'i bar du zas
[\[11a\]]
[\[11a.1\]]bza' bar gnang ba'i dus rig nas zhes bya'o/_/phyag byas te/_de bzhin gus pas [#]thal sbyar nas/_/zhes bya ba la mkhan po'am slob dpon la phyag byas te/_de bzhin nang par sngar zhus pa [#]bzhin du lus kyis [#]ma gus pa rkang pa brkyang ba dang /_lag pa brkyang ba la
[\[11a.2\]]sogs pa byed pa dang /_ngag gis [#]ma gus pa rta gad byed pa la sogs pa btang la/_lus dang ngag zhi ba dang dul bar bya ste/_thal mo sbyar la 'tshal ma 'tshal/_/zhes bla ma mkhan po dang slob dpon la brtul zhugs can de dge slong [#]gis de ltar zhu'o/_/lag pa bkrus nas tshul bzhin du/_/
[\[11a.3\]]de ni mi smra tshod rig bya/_/zhes bya bas sbyor ba phun sum tshogs pa bstan te/_lag pa bkrus nas zhes bya ba ni lag pa dang lhung bzed gnyis ka bkrus [#]zhes bya ba'i don to/_/tshul bzhin du zhes bya bas ni zas bza' ba'i tshe g.yas g.yon du mi blta'o/_/kha zas 'brim pa la mi
[\[11a.4\]]blta'o/_/ha cang kham cher mi za'o/_/de [#]ni mi smra tshod rig bya/_/zhes bya ba ni zas za ba'i tshe gad mo mi bgad [#]do/_/gtam mi bya'o/_/rkan sgra mi gtog [#]go/_/cag cag mi bya'o/_/tshod rig ces bya ba ni ha cang mang du [#]mi bza' la/_ha cang nyung du zos na yang dge ba byed mi nus pas
[\[11a.5\]]ci tsam gyi dge ba byed pa de tsam gyi tshod de tsam zhig bza'o[#]/_/bru ba'i nad las bzlog pa'i phyir/_/bza'o snyam pa'i sems kyis bza'/_/zhes bya bas bsam pa phun sum tshogs pas bza' bar bya ba bstan te/_'di ltar zas za ba'i tshe stobs che ba dang gzugs mdzes par 'dod pa'i
[\[11a.6\]]bsam pas zos na ni zas zos pa de nyid mi dge bar 'gyur ro/_/zas ma zos na lus nyam chung bas dge ba byed mi nus pa'i phyir dge ba byed pa'i don du zas bza'o snyam pa'i sems kyis zas zos na zas zos pa de nyid dge bar 'gyur ro/_/de gnyis gang du yang ma gtogs par kha zas bza'o [#]snyam ste
[\[11a.7\]]zas zos pa de nyid [#]lung ma bstan du 'gyur ro/_/de bas na zas za ba'i tshe yang zas ma zos na bkres pa'i nad kyis 'debs so/_/bkres pa'i nad kyis btab na dge ba byed mi nus pas/_kha zas zos la bkres pa'i nad bzlog la dge ba bya'o snyam pa'i bsam bas zas bza' bar bya ste/_de lta bu'i
[\[11b\]]
[\[11b.1\]]bsam pa bzang pos zos na kha zas zos pa de dge bar 'gyur ro/_/zos shing de bzhin 'thungs pa dang /_/rung ba'i chu yis de 'og tu/_/sbyin pa yang dag 'phel bya'i phyir/_/sbyin pa'i tshigs bcad gnyis shig brjod/_/ces bya bas bsod nams bsngo ba bstan te/_zos shing zhes bya bas ni bza'
[\[11b.2\]]ba lnga zos shing bca' ba lnga 'chos so/_/de la bza' ba ni kha zas la bya'o/_/bca' ba ni spyan gzigs la bya'o/_/de bzhin 'thungs pa dang zhes bya bas ni btung bar bya ba 'thungs pa'o/_/rung ba'i chu yis zhes bya ba ni btsags shing brtags [#]pa'i chus lag pa dang kha bkrus la/_de'i 'og tu
[\[11b.3\]]lhung bzed kyang dag par bkru bar bya'o/_/de'i 'og tu/_sbyin pa yang dag 'phel bya'i phyir/_/sbyin pa'i tshigs bcad gnyis shig brjod/_/ces bya ba la/_lag pa dang lhung bzed bkrus pa'i 'og tu sbyin pa'i yon bdag gi smon lam bdag dang gzhan la gnod par 'gyur ba bzlog ste/_
[\[11b.4\]]sbyin pa'i 'bras bu lha dang mi'i lus thob pa'i longs spyod chen po thob par bya ba'i phyir sbyin pa'i yon bdag gi don du tshigs su bcad pa gcig bklags [#]pa dang /_klu'i rgyal po dga' bo dang /_nye [#]dga' bo'i don du tshigs su bcad pa gcig bklags te [#]de ltar tshigs su bcad pa gnyis shig gdon
[\[11b.5\]]to/_/man ngag yod na bsam gtan bya/_/rab tu 'bad de bklag par bya/_/sdom dang cho ga mkhas pa dang /_/bsgrub pa la ni brtson par bya/_/zhes bya bas dge ba bya ba bstan te/_de rnam pa bzhi yod de bsam gtan bya ba dang /_bklag pa dang /_ltung ba dang /_mi ltung ba la mkhas
[\[11b.6\]]pa dang /_tshul khrims ma nyams par bsrung bar bya'o/_/man ngag yod na bsam gtan bya/_/zhes bya bas bsam gtan bya bar bstan te/_de la yang gang zag rnam pa bzhi yod de[#]/_'dod chags la spyod pa'i gang zag dang /_zhe sdang la spyod pa'i gang zag dang /_gti mug la spyod pa'i
[\[11b.7\]]gang zag dang /_rnam par rtog pa la spyod pa'i gang zag go/_/de la 'dod chags la spyod pa'i gang zag gis ni mi gtsang ba bsgom [#]mo/_/zhe sdang la spyod pa'i gang zag gis ni sems can thams cad gnyen bshes dang nye du bzhin du sdug pa dang phangs par bsgom mo/_/gti mug la
[\[12a\]]
[\[12a.1\]]spyod pa'i gang zag gis ni rten cing 'brel par 'byung ba lugs bzhin 'byung ba dang lugs las bzlog pa'i mtshan nyid bsgom mo/_/rnam par rtog pa la spyod pa'i gang zag gis ni dbugs phyi nang du rgyu ba bsgom mo/_/sgom pa 'di dag ni bdud rtsi'i sgo zhes bya ste/_
[\[12a.2\]]mya ngan las 'das pa thob [#]pa'i rgyu yin no/_/gal te bsam gtan 'di dag la sogs pa man ngag gang mkhan po dang slob dpon la thos nas zas zos pa'i 'og tu bsam gtan bya'o/_/rab tu 'bad de klag par byed/_/ces [#]bya bas bklag par bya ba bstan te/_gal te bsam gtan bsgom
[\[12a.3\]]pa'i man ngag med na bklag par bya ste kha ton bya ba'am/_d+harma glegs bam la bklag par bya ba'o[#]/_/de ltar klog pa'i dus na yang rab tu 'bad de bklag par bya'o/_/dkyil 'khor dang mchod pa la sogs pa byas la sems ma yengs par rtse gcig tu bsdus nas lha klu la sogs pa la chos
[\[12a.4\]]kyi sbyin pa bya'o/_/ha cang yang mi drag ha cang yang [#]mi dal bar ren [#]par bya ste/_zur phyin par bklag go/_/bklags [#]pa'i rjes la yang bsod nams bdag dang sems can gyi don du bsngo'o/_/sdom dang cho ga mkhas pa dang /_/zhes bya bas ltung ba dang mi ltung bar bya ba la mkhas par bya
[\[12a.5\]]ba bstan te/_sdom pa'i sgra ni phas pham pa bzhi la bya la/_cho ga'i sgra ni sbom po dang nyes byas la sogs pa bslab tshig [#]phra mo dang dge sbyong gi bya ba rnams la bya ste/_mkhas pa zhes bya bas ni 'di tsam gyi [#]phas pham par 'gyur la/_'di tsam gyis phas pham par mi 'gyur zhes shes par bya ba [#]
[\[12a.6\]]dang /_'di dag ni nyes byas yin/_'di dag ni bdag gi las su bya ba yin/_'di dag ni bdag gi [#]las su bya ba ma yin no zhes shes par bya'o/_/bsgrub pa la ni brtson par bya/_/zhes bya bas tshul khrims lhur len pa bstan te/_phas pham pa dang sbom po dang nyes byas la sogs pa mi
[\[12a.7\]]'byung bar bsrung ba nyid bsgrub par bya ba la brtson pa yin no/_/da ni phas pham pa'i gnas 'chad de/_de la phas pham pa'i don ci zhe na/_sangs rgyas bcom ldan 'das ni chos kyi rgyal po/_/bdag ni chos kyi rgyal po'i rgyal tshab bo/_/tshul khrims dang ting nge 'dzin dang shes rab la sogs pa byang
[\[12b\]]
[\[12b.1\]]chub kyi phyogs kyi chos rnams ni bdag gi nyon mongs pa thams cad zhi bar bya ba'i grogs sam mig lta bu yin te/_byang chub kyi phyogs kyis nyon mongs pa bcom nas chos kyi rgyal po'i gnas thob par bya ba yin pa las/_'dod chags la sogs pa nyon mongs pa'i dbang du gyur pa rnams kyis tshul
[\[12b.2\]]khrims la sogs pa byang chub kyi phyogs kyi chos rnams med par byas pas bdag gis chos kyi rgyal po'i gnas mya ngan las 'das pa thob par bya ba'i skal [#]ba med pa la phas pham pa zhes pa bya ste/_nyon mongs pa'i gnas su gyur zhes bya ba'i don to/_/de la phas pham pa rnam pa bzhi ste/_srog
[\[12b.3\]]gcod pa dang /_ma byin par len pa dang /_mi tshangs par spyod pa dang /_brdzun [#]du smra ba'o/_/phas pham pa 'byung ba'i rgyu ni rnam pa gsum ste/_zhe sdang dang /_'dod chags dang /_gti mug go/_/de la zhe sdang las ni srog gcod pa'i phas pham pa 'byung ngo /_/'dod chags las ni ma byin par
[\[12b.4\]]len pa dang mi tshangs par spyod pa'i phas pham pa 'byung ngo /_/gti mug las ni brdzun du smra ba'i phas pham pa [#]'byung ngo /_/bcom ldan 'das kyi [#]nyan thos kyi dge 'dun la lo bcu gnyis kyi bar du lta ba mnyams skyon med pas/_des na bcom ldan 'das kyis 'dir mdor bsdus te/_nyan thos rnams
[\[12b.5\]]la so sor thar pa'i mdo bshad de bstan pa/_sdig pa thams cad mi bya ste/_/dge ba phun sum tshogs par bya/_/rang gi sems ni yongs su gdul/_/'di ni sangs rgyas bstan pa'o/_/lus kyi sdom pa legs pa ste/_/ngag gi sdom pa legs pa yin/_/yid kyi sdom pa legs pa ste[#]/_/thams
[\[12b.6\]]cad du ni sdom pa legs/_/kun du bsdams [#]pa'i dge slong ni/_/sdug bsngal kun las rab tu gol[#]/_/ngag rnams bsrungs shing yid kyang rab bsdams te/_/lus kyis [#]mi dge ba dag mi spyod cing /_/las rnams gsum po 'di dag rab sbyangs nas[#]/_/drang srong gsung ba'i lam ni thob par 'gyur/_/
[\[12b.7\]]zhes gsungs pas slob par zad do/_/lo bcu gnyis 'das nas bcom ldan 'das kyi [#]bstan pa la skyon dang phan [#]'byung ngo /_/de la dang po srog gcod pa'i phas pham pa bshad de/_de yang sangs rgyas bcom ldan 'das yul bri dzi'i [#]ljongs chu bo dga' skyed [#]kyi 'gram thang shing gi nags stug [#]bo na
[\[13a\]]
[\[13a.1\]]bzhugs so/_/de nas bcom ldan 'das kyis dge slong gi dge 'dun la mi gtsang ba bsgom du bcug nas dge slong dag mi gtsang ba la brten nas bsgom [#]pa lan mang du byas nas 'bras bu che zhing legs pa chen por 'gyur ro zhes bsngags pa brjod pas/_dge slong
[\[13a.2\]]rnams kyis mi gtsang ba bsgoms pas lus rnag can 'dis yid byung [#]sgyid lug ste/_rnam par smod [#]cing mtshon gyis kyang 'debs/_dug kyang za/_'gegs kyang 'geg_/g.yang du yang mchong [#]/_dge slong gis kyang dge slong yang gsod[#]/_de nas dge slong zhig lus la rnam par smod
[\[13a.3\]]cing ri dgas dbyig [#]pa can dge sbyong srung [#]ba la 'di skad ces smra'o/_/bzhin bzangs nga sod [#]cig dang chos gos kyang khyod kyir 'gyur ro/_/de nas dbyig pa can gyis de'i srog bcad [#]nas ral gri khrag can chu bo dga' skyed [#]la 'khru'o/_/de nas lha'i bu'i bdud cig [#]chu bo'i rgyun la ma reg tsam du 'dug nas
[\[13a.4\]]dbyug pa can la legs pa'i bsod nams mang du spel lo/_/sems can no zhes bstod pas dbyig [#]pa can yang chos gos dang lhung bzed 'dod pas bsod nams bya'o snyam nas ral gri rnon po mchan du bcug ste/_gtsug lag khang nas 'chag sa'i bar du gcig nas gcig tu dge slong drug cu'i
[\[13a.5\]]bar du srog bcad nas dge slong rnams nyung zhing 'gribs par gyur to/_/de nas bcom ldan 'das gso sbyong bco lnga pa'i tshe dge slong gi dge 'dun thams cad la gzigs nas tshe dang ldan pa kun dga' bo la bka' stsal pa/_rgyu rkyen gang gis da lta nga'i dge slong nyung zhing 'gribs par gyur zhes smras pa
[\[13a.6\]]dang ji lta bur gyur pa rgyas par gsol to/_/bka' stsal pa/_kun dga' bo dge slong gsod dam/_btsun pa 'gums lags so/_/bcom ldan 'das kyis dge slong ma yin zhes rnam grangs du mas smad nas/_legs pa bcu gzigs pa'i phyir bslab pa'i gnas bcas so/_/gleng
[\[13a.7\]]gzhi ni yul bri dzi/_gang zag ni dbyig [#]pa can dge sbyong srung /_nyon mongs pa ni mi bzod pa/_nyes pa ni gsod pa dang /_dngos po ni mir chags pa'o/_/srog gcod pa'i phas pham pa 'di rnam pa gsum gyis bstan te/_phas pham pa'i gnas bstan pa dang /_sbom po'i gnas bstan pa
[\[13b\]]
[\[13b.1\]]dang /_nyes byas kyi [#]gnas bstan pa'o/_/phas pham pa'i gnas bstan pa la gsum ste/_bdag gis bsad [#]pa dang /_gzhan gsod du bcug pa dang /_thabs kyis bsad pa'o/_/brtul zhugs gnas sems ma nyams pas/_/ched du bsams te ma nor bar/_/mi gzhan bdag
[\[13b.2\]]gam gzhan rnams kyis/_/bsad [#]na brtul zhugs nyams par 'gyur/_/zhes bya ba bdag gis bsad pa dang /_gzhan gyis bsad pa bstan te/_brtul zhugs gnas zhes bya bas bslab pa nyams par yang ma byas/_bslab pa phul yang ma phul ba la brtul zhugs gnas zhes bya'o/_/
[\[13b.3\]]'dir rnam pa bzhi bzhag go[#]/_/bslab pa phul la nyams par ma byas pa dang /_bslab pa nyams par byas lam phul ba dang /_bslab pa nyams par yang byas la phul ba dang /_bslab pa nyams par yang ma byas phul yang ma phul lo/_/de la bslab pa phul la nyams par ma byas pa ni 'di ltar
[\[13b.4\]]dge sbyong chags par gyur tam mi dga' 'am/_slar [#]'bab 'dod dam/_dge sbyong don du mi gnyer bas dge sbyong gi gan du song nas/_tshe dang ldan pa dgongs shig [#]bdag ming 'di zhes bgyi ba bslab pa 'bul lo zhes zer ba dang /_sangs rgyas dang chos dang dge 'dun 'bul ba'am/_mkhan po dang
[\[13b.5\]]slob dpon 'bul lo zhes zer na bslab pa phul lo zhes bya'o/_/bdag khyim pa yin no zhe 'am/_dge bsnyen yin no zhe 'am/_mtshams med pa lnga byas pa'am/_mu stegs can nam/_tshangs pa [#]mtshungs par spyod pa khyed dang lhan cig 'grogs su ma dgongs so zhes zer na bslab pa phul ba
[\[13b.6\]]yin te/_bslab pa nyams par byas pa ma yin no/_/ji ltar bslab pa nyams par ni byas la bslab pa phul ba ma yin zhe na/_'di ltar dge sbyong chags shing mi dga' ste 'bab [#]par 'dod nas mkhyen par mdzod cig tshangs par spyad [#]pas rab tu dben pa dang /_dgon pa ni spyad dka'o/_/
[\[13b.7\]]pha ma bu sring phu nu mkhan po dran no/_/bdag bzo slob bo/_/bdag dga' ba'i rigs rnams la gtod cig_/babs pa'i rtags smras kyang bslab pa 'bul zhes ma smras na bslab pa nyams par byas kyi phul ba ma yin no/_/ji ltar bslab pa nyams par yang byas phul ba yang yin zhe na/_dge sbyong
[\[14a\]]
[\[14a.1\]]chags shing 'bab [#]par 'dod pas tshangs par spyod pa dang dgon pa ni dka'o/_/pha dang ma dang mkhan po la sogs pa dran na bdag dga' ba'i [#]rigs la gtod cig ces smra zhing tshig gis go bar bslab pa 'bul zhes zer na bslab pa nyams par yang byas pa bslab pa phul ba yang
[\[14a.2\]]yin no/_/ji ltar bslab pa nyams par yang ma byas la phul ba yang ma yin zhe na/_nyams pa'i tshig kyang ma smras 'bul ba'i tshig kyang ma smras pa'o/_/de la bslab pa ma phul yang nyams par byas pas kyang bslab pa nyams pa dang phul bar 'gyur ro/_/bslab pa ma phul ba las nyams par byas
[\[14a.3\]]pa dang /_bslab pa phul yang ma phul la nyams par yang ma byas pas ni phul bar mi 'gyur ro/_/sems nyams pas zhes bya ba la sems nyams pa ni smyos te mi dran pa la bya ste/_bdag smyos kyang ma smyos te dran bzhin du bsad na phas pham par 'gyur ro/_/smyos te mi dran par gyur nas bsad
[\[14a.4\]]na ni phas pham par mi 'gyur ro/_/ched du bsams te zhes bya ba la bsad par ni ma bsams kyi rtsed mo la sogs pa byed byed de shi nas phas pham par mi 'gyur gyi/_ched du gsad [#]par bsams te shi nas pham par 'gyur ro/_/ma nor ba zhes bya ba la yang mi rnam pa gsum bsad na phas pham
[\[14a.5\]]par 'gyur ba las/_bdag kyang mi'i rgyud du gtogs pa yin te/_bdag gis bdag bsad pa na phas pham par mi 'gyur gyi bdag gis gzhan bsad na phas pham par 'gyur ro/_/bdag gis gzhan bsad na brtul zhugs nyams par 'gyur zhes bya bar sbyar te/_bdag nyid kyis lag dar te [#]
[\[14a.6\]]mi rnam pa gsum bsad na brtul zhugs nyams par 'gyur te phas pham pa 'byung [#]bas dge sbyong du mi rung zhing 'phags pa'i bden pa mthong ba dang mya ngan las 'das pa thob pa'i skal ba med par 'gyur ro zhes bya ba'i tha tshig go/_/de la bdag gis bsad pa la yang rnam pa gsum ste/_zin pa'i lus su
[\[14a.7\]]gtogs pa dang /_phyi [#]rol gyis [#]'phangs pa dang /_gnyis ka dang [#]yang ldan pa'o/_/ji ltar zin pa'i lus su gtogs pas she na/_dge sbyong gis gsad [#]sems kyis skyes pa dang /_bud med dam [#]ma ning khu tshur ram rdo'am tha na sor mo gcig bsnun te/_shi bar gyur cig snyam pa las de nyid kyi
[\[14b\]]
[\[14b.1\]]tshe'am phyis shi bar gyur na ni phas pham par 'gyur ro/_/ma shi na nyes pa sbom po'o/_/phyi rol gyis 'phangs pa gang zhe na/_dge sbyong gis bsad sems kyis [#]mi la mda' 'phangs pa'am/_mdung dang /_be con dang /_tha na rgya shug gis bsnun te des shi bar gyur cig snyam pa las de nyid kyi tshe'am
[\[14b.2\]]dus phyis shi na yang pas pham pa'o/_/ma shi na sbom po'o/_/gnyis ka dang ldan pa gang zhe na/_dge sbyong gis mi la bsad sems kyis ral gri dang dbyig [#]pa dang mdung thung gis bsnun te 'dis shi bar gyur cig snyam pa las de nyid kyi tshe'am phyis shin yang phas pham par 'gyur ro/_/ma shi na
[\[14b.3\]]sbom po'o/_/gzhan rnams kyis bsad na brtul zhugs nyams par 'gyur zhes bya ba la/_mi rnam pa gsum bsad pa'i phyir bdag gis gzhan la gsod du bcol ba las des mi [#]ma pa gsum gang yang rung bas bsad na phas pham par 'gyur ro/_/'dir rnam pa gsum bzhag ste/_zin pa'i
[\[14b.4\]]lus su gtogs pa dang /_phyi [#]rol gyis [#]'phangs pa dang /_gnyis ka dang ldan pa bshad pa ni snga ma bzhin no/_/tshig de dag gis ni bdag gis bsad pa dang /_gzhan gyis bsad pa ston to/_/tshul khrims ldan nam tshul khrims 'chal/_/de bzhin nad kyis btab pa la/_/gang thos
[\[14b.5\]]sdug bsngal nyam thag ste/_/nges 'chi'i chos gtam de mi bya/_/sman dang sngags dang rig pa dang /_/'chi ba'i phyogs su btang ba'am/_/mi gzhan thabs rnams [#]sna tshogs kyis/_/bsad na brtul zhugs nyams par 'gyur/_/zhes bya ba yan chad kyis thabs kyis gsod pa bstan te/_
[\[14b.6\]]thabs kyis/_tshul khrims ldan nam tshul khrims 'chal/_/de bzhin nad kyis btab pa la/_/gang thos sdug bsngal nyam thag ste/_/nges 'chi'i chos gtam de mi bya/_/zhes bya bas tshig gi sgo nas thabs kyis gsod pa rnams shig bstan te/_de yang rnam pa gsum yod de/_gang zhe
[\[14b.7\]]na/_tshul khrims dang ldan pa dang /_tshul khrims 'chal ba dang /_nad kyis btab [#]pa la tshul khrims dang ldan nam zhes bya ba dang /_gang thos zhes bya ba dang /_nges 'chi'i chos gtam de mi bya/_/zhes bya bar sbyar te/_tshul khrims dang ldan pa la 'tsho ba'i yo byad 'dod pa'i phyir tshe dang
[\[15a\]]
[\[15a.1\]]ldan pa khyod tshul khrims dang ldan pa dge ba'i chos can yin pas 'di nas shi 'phos nas tshe rabs gzhan du skyes na lo legs pa dang 'dra/_mtho ris ni dar las chod/_thar pa ni yol ba lta bus chod de lus dang bral nas lhar skyes par 'gyur gyis rang gis rang sod [#]cig ces
[\[15a.2\]]bsgo ba las de shi na ni phas pham pa'o/_/ma shi na sbom po'o/_/tshul khrims 'chal ces bya ba dang /_gang thos zhes bya ba dang /_nges 'chi'i chos gtam de mi bya/_/zhes bya bar sbyar te/_tshul khrims 'chal ba can la yo byad 'dod pa'i phyir/_'chir gzhug go snyam du bsams nas tshe dang ldan pa sdig
[\[15a.3\]]pa'i chos can lus dang ngag gis ngan [#]par spyod pa khyod ji tsam du yun ring du gson pa de tsam [#]ngan song du skye bar 'gyur ba'i sdig 'phel bas rang gis [#]rang sod [#]cig ces bsgo ba las shi na phas pham par 'gyur ro[#]/_/ma shi na sbom po'o/_/de bzhin nad kyis btab pa la/_/gang thos sdug bsngal nyam thag [#]
[\[15a.4\]]ste/_/nges 'chi'i chos gtam de mi bya/_/zhes bya bas nad pa sbyar te/_nad kyis [#]btab pa'i nad pa la [#]nad pa'i yo byad 'dod pa'i phyir/_tshe dang ldan pa nad bu can sdug bsngal gyis [#]rnyongs pa ji srad du yun ring du 'tsho ba de srid du sdug bsngal du 'gyur gyis rang gis rang sod [#]cig ces gdon mi za bar
[\[15a.5\]]'chi ba'i gtam mi bya'o/_/gal te gdon mi za bar 'chi bar 'gyur pa'i gtam byas pa las shi na phas pham pa'o/_/ma shi na sbom po'o/_/gong du smos pa ltar bstan pa la [#]dge sbyong gis 'gyod de nga ni byis pa dang 'dra bas gyi na zhig smras kyi rang ma gsod cig ces bsgo ba las shi yang rung [#]ma shi yang
[\[15a.6\]]rung phyis 'gyod de bsgo na sbom por zad do/_/sman dang zhes bya ba la/_sman de [#]dug gis bsad pa'i gleng gzhi ni[#]/_bcom ldan 'das dze ta'i tshal na bzhugs so/_/de na khyim bdag stobs sde zhes bya ba longs spyod che ba zhig 'dug pa chung ma dang yongs su spyod pa las khye'u gnyis bdog ste/_
[\[15a.7\]]phu bo [#]ni sde pa/_nu bo ni nye [#]sde zhes ming du btags so/_/de nas dus gzhan zhig na sde pa gzhan du tshong [#]la chas pas nor mang du rnyed pas de chags te/_yun ring du ma log go/_/de nas sde ba'i chung ma 'dod chags kyis khol bar gyur nas nye sde la lan du ma zhig bsgugs [#]pa las/_nye sdes kyang [#]
[\[15b\]]
[\[15b.1\]]phyi zhig na spyad de bu chags so/_/de nas sde pa 'ong ba thos nas nye sdes 'jigs nas dze [#]ta'i tshal du rab tu byung ngo /_/des phyis bdag gi khyim du phyin pa dang /_sde pa'i chung mas khyo ni 'ong khyod ni thar na bdag ji ltar bya zhes dris pa dang /_nye sdes grogs po sman pa gcig [#]la ji ltar gyur pa rgyas par
[\[15b.2\]]smras nas/_sman pas bdag gis [#]mngal 'jig par 'gyur ba'i sman gyis mngal na yod pa de dum bur zhig par 'gyur ba de sbyin no zhes byas te/_sde pa'i chung ma la sman phye ma blud pas rum na yod pa yang med par gyur to/_/nye sde yang sman byas pa la yi rang nas cang ma smras so/_/dus phyi zhig
[\[15b.3\]]na de ltar gyur pa skye bo kun gyis thos nas dge slong zhes 'dzer to/_/de ltar gyur pa de dge slong rnams kyis bcom ldan 'das la gsol te/_bcom ldan 'das kyis nye sde la khyod kyis de ltar byas pa bden nam zhes smras nas/_btsun pa de ltar ni ma bgyis kyi rjes su yi rang ba ni bgyis so
[\[15b.4\]]zhes gsol pas/_bcom ldan 'das kyis bka' stsal pa/_nye sde la ni ltung ba med kyis phyin chad de lta bu la yi rang na nyes pa dang bcas par 'gyur ro/_/dge sbyong gis skyes pa'am bud med dam ma ning la gsad [#]sems kyis kha zas kyi nang du dug sbyar ma blugs pa dang /_khrus chu dang /_skom [#]
[\[15b.5\]]dang /_bdug spos kyi [#]nang du dug gi phye ma blugs te 'dis 'chi bar 'gyur ro snyam na yang de nyid kyi tshe shi'am dus phyis shi na phas pham pa'o/_/ma shi na sbom po'o/_/dge sbyong gis [#]chang ngam smyo ba'i sman byin te shi bar gyur cig snyam pa las de nyid kyi tshe'am phyis shi na phas pham pa'o/_/
[\[15b.6\]]ma shi na sbom po'o/_/'chi ba'i phyogs su btang ngam [#]zhes bya ba la dge sbyong gis gsad [#]sems kyis g.yang du phul ba dang /_mer phul ba dang /_'chi ba'i phyogs su btang ba dang /_stag gzig [#]la sogs pa gcan gzan gdug [#]pa'i gnas su btang ba dang /_sbrul dang sdig pa la sogs pa srog chags
[\[15b.7\]]gdug pa'i gnas su btang ba'am/_gsad [#]par 'dod pas grang ba'i tshe grib ma la bzhag [#]nas lhags pa la bor ba dang /_dro ba'i tshe nyi ma la bzhag nas dro [#]khung du bzhag ste thabs 'dis shi bar gyur cig snyam pa las de'i tshe shi'am phyis shi na yang phas pham pa'o/_/mi gzhan thabs rnams sna tshogs
[\[16a\]]
[\[16a.1\]]kyis/_/bsad na brtul zhugs nyams par 'gyur/_/zhes bya ba la gzhan gsad [#]pa'i bsam pas thabs kyis 'chi bas bsad pa 'am shing la 'ching bas bsad pa dang /_de la dge sbyong gis gsad [#]sems kyis spyugs nas stag gzig gam 'phar spyang la sogs
[\[16a.2\]]pas zos sam/_thabs ci yang rung bas shi na phas pham pa'o/_/dge sbyong gis gsad [#]sems kyis mi shing la 'breng rlon gyis bcings te bzhag pa la stag gzig gam 'phar spyang la sogs pas zos sam ci'i thabs kyis shi yang pham pa'o/_/dge sbyong gis [#]bud med sbrum ma gsad
[\[16a.3\]]par bsams te dku mnyes pa las ma shi na phas pham pa'o/_/bu shi [#]la ma ma shi na sbom po'o/_/gnyis ka ma shi na sbom po'o/_/bu bsad par 'dod de/_dku mnyes pa las bu shi la ma ma shi na phas pham pa'o/_/bu ma shi la ma shi na yang [#]sbom po'o/_/gnyis ka ma shi na yang sbom
[\[16a.4\]]po'o/_/de bzhin du dge sbyong gis gsad [#]sems kyis snying khar [#]'debs pa'i ral gri dang chu gri bzhag pa dang /_gtor ma bzhag pa dang /_sa mda' dang /_rtsang btsugs pa la sogs pa bzhag pa la shi na phas pham pa'o/_/ma shi na sbom po'o/_/'di yan chad kyis phas pham pa'i zla la sbom
[\[16a.5\]]po yang bcad de bshad do/_/yan lag bdun dang ldan na srog gcod pa'i mtshan nyid phas pham par 'gyur ro/_/bdun gang zhe na/_mi'i rgyud yin/_mi yin/_gzhan ma yin/_mir 'du shes/_sbyor ba byas/_'tsho ba nyams/_bdag ma smyos pa'o/_/byol song dang ni sems dmyal dang /_/
[\[16a.6\]]yi dgas 'on te lha yang rung [#]/_/bsad na ngan 'gror lhung ba yis[#]/_/sdig pa sbom po thob par 'gyur/_/brtul zhugs can gyis bsad snyam ste/_/lus dang ngag gi sbyor ba las/_/skye bo gson yang de la ni/_/kha na ma tho rnam gsum 'gyur/_/zhes bya bas nyes pa sbom po'i gnas bstan
[\[16a.7\]]te/_byol song ni rta dang ba lang dang lug la sogs pa la bya ste/_dge sbyong gis gsad [#]sems kyis byol song bsad na sdig pa sbom po thob par 'gyur zhes bya bar sbyar te/_sems can dmyal ba dang zhes bya ba [#]sems can dmyal ba la rnam pa gnyis te/_sems can dmyal ba chen po
[\[16b\]]
[\[16b.1\]]dang /_phyogs gcig pa'i sems can dmyal ba'o/_/sems can dmyal ba chen po la yang rnam pa gnyis te/_tsha ba'i sems can dmyal ba dang /_grang ba'i sems can dmyal ba'o/_/de la tsha ba'i sems can dmyal ba ni mnar med pa dang /_rab tu tsha ba dang /_tsha ba dang /_ngu
[\[16b.2\]]'bod chen po dang /_ngu 'bod dang /_bsdus [#]'joms dang /_thig nag dang /_yang sos so/_/grang ba'i sems can dmyal ba chen po la yang brgyad de/_chu bur dang /_chu bur chen po dang /_pad+ma dang /_pad+ma chen po dang /_ut+pa la dang /_ut+pa la chen po dang /_ha ha zhes zer ba dang /_hu hu
[\[16b.3\]]zhes zer ro/_/phyogs gcig pa'i sems can dmyal ba zhes bya ba ni lha'i longs spyod kyang yod la bar 'ga' ni sems can dmyal ba'i sdug bsngal yang myong ba'o/_/dge sbyong gis gsad [#]sems kyis sems can dmyal ba bsad na [#]sdig pa sbom po thob par 'gyur zhes bya bar sbyar ro/_/
[\[16b.4\]]yi dgas zhes bya ba la/_yi dgas zhes bya ba ni phal cher gcong rong dang mya ngan [#]dag na gnas so/_/dge sbyong gis gsad [#]sems kyis yi dgas bsad na sdig pa sbom po thob par 'gyur zhes bya bar sbyar ro/_/lha yang rung zhes bya bas 'dod khams kyi lha dang /_gzugs khams kyi lha dang /_
[\[16b.5\]]gnas ris bcu bdun zhes bya ba na gnas pa'i lha rnams dge sbyong gis [#]bsad na sdig pa sbom po thob par 'gyur zhes bya bar sbyar ro/_/sdig pa sbom po thob par 'gyur zhes bya ba gang zhe na/_sdig pa sbom po'i 'bras bu bstan pa'i phyir/_bsad na ngan song [#]ltung ba'i zhes bya ba smos te/_dper na
[\[16b.6\]]dug chen pos kyang skyes bu chen po gsod la/_dug chung ngus kyang skyes bu chen po gsod pa dang /_de bzhin du me stag chen pos kyang yul chen po tshig [#]la me stag chung ngus kyang yul chen po sreg [#]pa dang /_phas pham pa byung na ngan song gsum du skye bar [#]'gyur ba de bzhin du nyes pa sbom po byung ba la tshul
[\[16b.7\]]bzhin du ma bshags na ngan song gsum du ltung bar 'gyur ro zhes bya ba'i don to/_/brtul zhugs can gyis bsad snyam ste/_/zhes bya ba la/_dge sbyong gis skyes pa dang bud med dang /_ma ning ste mi rnam pa gsum las gang yang rung ba cig bsad do snyam du bsams te lus dang ngag gi [#]
[\[17a\]]
[\[17a.1\]]sbyor ba bshams pa las zhes bya ba la/_lus kyis bshams te khu tshur dang thal mo dang rdo dbyig dang mtshon chas kyang btab/_ngag gis bshams te gong du bshad pa bzhin du tshul khrims dang ldan pa dang /_tshul khrims 'chal ba dang /_nad pa rnams 'chi ba'i
[\[17a.2\]]rigs so zhes bsngags pa brjod pa las zhes bya ba'i tha tshig go/_/skye bo gson yang de la ni/_/kha na ma tho rnam gsum 'gyur/_/zhes bya ba la/_gsad [#]par yang bsams lus dang ngag gis kyang bshams pa las mi gsum po gson te ma shi yang dge sbyong de la kha na ma tho ba rnam pa gsum
[\[17a.3\]]thob par 'gyur te/_yid kyi nyes pa sbom po dang /_lus kyi nyes pa sbom po dang /_ngag gi nyes pa sbom po thob par 'gyur ro/_/de la gsad [#]par bsams pas na yid kyi nyes pa sbom po thob par 'gyur ro/_/lus kyis bshams pas na lus kyi nyes pa sbom po thob par 'gyur ro/_/ngag gis bshams pas na ngag gi nyes
[\[17a.4\]]pa sbom po thob par 'gyur ro/_/de dag tshul bzhin du ma bshags na ngan song gsum du ltung ngo zhes sngar bshad pa bzhin du sbyar [#]ro/_/rdo dbyug khu tshur 'tshog pa dang /_/de las gzhan pa'i gnod pa dang /_/ba lang la sogs gnod mi [#]bya/_/rta la sogs pa mi bzhon [#]no/_/zhes bya bas nyes
[\[17a.5\]]byas kyi gnas bstan te/_de zhes bya ba la gsad [#]sems ni med kyi dge sbyong gis [#]khro sems kyis mi rnam pa gsum la btsogs [#]na nyes byas su 'gyur ro/_/khu tshur 'tshog pa dang zhes bya ba la gsad [#]sems ni med kyis/_khro sems kyis mi rnam pa gsum btsogs na [#]nyes byas su 'gyur
[\[17a.6\]]ro/_/de las gzhan pa'i gnod pa dang zhes bya ba ni gsad [#]sems med par khro sems kyis [#]mi rnams la thal mo bsnun nam/[# ]lcag gis gzhus sam/_lhags pa'i tshe grang ba la bor tam/_tsha ba'i tshe dro ba la bor na nyes byas su 'gyur te dbyug pa la sogs pa'i grangs su [#]phag pa nyes byas
[\[17a.7\]]kyi grangs kyang de snyed cig 'thob bo/_/ba lang la sogs gnod mi bya/_/zhes bya ba ni gzhan yang ba lang dang glang po che dang rta dang lug la sogs pa la khal dgal ba dang brdeg pa la sogs pa'i gnod pa mi bya ste/_de lta bu'i gnod pa byas na nyes byas su 'gyur ro/_/rta la sogs pa mi bzhon
[\[17b\]]
[\[17b.1\]]no/_/zhes bya ba ni dge sbyong gis rta dang glang po che la sogs pa bzhon par mi bya ste/_zhon [#]na nyes byas su 'gyur ro/_/de la gnod [#]sems med la yan lag gzhan yod na ni nyes byas su bzhag go/_/gnod [#]sems yod la yan lag gzhan mi ldan na sbom po'o/_/yan lag thams cad
[\[17b.2\]]dang ldan na mi de nor te gzhan bsad na yang sbom po'o/_/gsad [#]par bsams te sbyor ba byas pa las ma shi na yang sbom po'o/_/yan lag thams cad dang ldan na phas pham pa'o/_/phas pham pa bzhi las srog gcod pa'i phas pham pa [#]rdzogs so//_//ma byin par len pa'i
[\[17b.3\]]gleng gzhi ni bcom ldan 'das yul rgyal po'i khab 'od ma'i tshal bya ka lan da [#]ka gnas pa na bzhugs so/_/de'i tshe sngon rdza mkhan las rab tu byung ba'i dge slong nor can zhes bya ba zhig rgyal po'i khab kyi dgon pa na spyil po byas nas gnas so/_/de nas nor can gang gi tshe rgyal po'i
[\[17b.4\]]khab tu bsod snyoms [#]la zhugs pa de'i tshe rgyal po'i khab kyi phyugs rdzi dang shing thun rnams kyis [#]spyil po bshig dral cing rtswa [#]dang shing rnams so sor khyer ro/_/de lta bu lan du ma zhig byas pa dang rdza mkhan nor can gyis bsams pa 'di lta bu thams cad du gtses shing spyil po byed pa yang shin tu nyon
[\[17b.5\]]mongs [#]la dag ba'i bar chad du yang 'gyur bas 'o na bdag gis sngon gyi gnas rjes su bsgrub pas sa'i spyil po zhig byas la so btang ste gnas so snyam du bsams nas khang bu'i rmang bting zhing brtsigs nas so btang nas shin tu mdzes pa me tog dzi ba ka bzhin du dmar zhing [#]'tsher ba zhig byas te
[\[17b.6\]]gnas so/_/dus gzhan zhig na bcom ldan 'das 'khor dge slong rnams dang gnas rgyu zhing gshegs pas khang bu gzigs nas su'i yin/_de ni dge slong nor can gyi lags so zhes smras so/_/'di lta bu'i phyir mu stegs pa rnams ngal 'phya bar 'gyur [#]gyis khang bu choms shig [#]ces
[\[17b.7\]]bka' stsal nas/_dge slong rnams kyis khang bu bcom ste gnas so/_/de nas yang nor can gyis [#]bsam pa rgyal po'i khab [(]gyi [,]kyi [)]shing srungs kyi dpon dang bdag mdza' bas shing gi khang pa zhig bya'o snyam du bsams nas/_shing srungs pa la lhas shing byin [#]pa 'on cig ces smras pa dang /_shing
[\[18a\]]
[\[18a.1\]]srungs kyi dpon pos kyang lhas phul na btsun pa ci bder snoms shig ces smras nas/_rgyal po'i khab kyi zhig ral bcos pa'i rgyu shing bcad pa du ma zhig gshags gtubs te khyer ba [#]grong khyer srungs pa'i [#]dpon pos mthong nas rgyal po ma skyes dgra la smras so/_/rgyu mtshan can bkug [#]
[\[18a.2\]]ste/_dge slong khyod ni shing ma byin par len pa dbang byas pa dang /_mi dbang gis bdag la stsal to/_/sngon yab kyis lha khyod rgyal por dbang bskur ba'i tshe nga'i yul dge bar grags pas dge slong dang bram ze rnams rtswa dang shing dang chu ma byin par mi spyod [#]pa de thams cad ci bder spyod cig ces khyu
[\[18a.3\]]mchog gi sgra chen po bsgrags pa ni [#]mi dgongs sam/_rgyal pos smras pa/_de ni yongs su bzung ba med pa la bya'i yongs su bzung ba la ni ma yin no zhes smras pa dang /_yongs su ma bzung ba la ni rgyal pos mnga' bgyir ci mchis zhes gsol pa dang /_rgyal po shin tu khros nas ma byin par
[\[18a.4\]]len pa'i dge slong bsad par rigs na khyod da slan chad de ltar ma byed cig ces spyos nas slar btang ngo /_/de nas de ltar gyur pa dge slong rnams kyis bcom ldan 'das la gsol to/_/bcom ldan 'das kyis kun dga' bo la bka' stsal pa/_kun dga' bo khyod song la rgyal po'i grong dpon dang
[\[18a.5\]]ded dpon lam byin par len pa ji tsam zhig blangs pas srog la 'bab pa dang yul nas dbyung ba'i chad pa gcod par byed smros shig ces bka' stsal pa dang /_kun dga' bos de bzhin du smras pa dang /_ma sha [#]ka lnga'am lnga las lhag pa blangs pas srog la 'bab pa dang yul nas 'byin
[\[18a.6\]]pa'i chad pa gcod [#]do zhes mchi ba bcom ldan 'das la de bzhin gsol pas/_dge slong nor can bkug nas rnam grangs du mar smad nas 'dul ba la bslab pa'i gnas bcas so/_/dge tshul bdag gam gzhan rnams kyis/_/rku sems mthu dang 'jab [#]bu yis/_/'khrul pa med par mi
[\[18a.7\]]gzhan gyi/_/gnas nas ma sha lnga tsam mam/_/rang gi yul nas byung ba yang /_/kAr ShA pa Na'i [#]bzhi cha brkus[#]/_/de brkus tshul khrims zhig par 'gyur/_/zhes bya ba la dge tshul ni rab tu byung ba'i sdom pa la gnas pa'o/_/bdag gis kyang rku sems dang ldan pas mthu dang 'jab bu
[\[18b\]]
[\[18b.1\]]yis brkus na tshul khrims zhig par 'gyur zhes bya bar sbyar te/_'di ltar rku sems dang ldan pas mthu dang 'jab bus kAr ShA paNa'i [#]bzhi cha brkus te rin thang tshang na [#]phas pham pa'o/_/rku sems med na bsdam par bya ba'i nyes byas gcig_/gzhan gyis [#]mthu dang 'jab bus brkus na tshul
[\[18b.2\]]khrims zhig par 'gyur te/_bdag nyid kyis ni ma yin gyis dge slong grogs po zhig la rkur bcug pa las des mthu dang 'jab bus brkus te/_nor bdag cag so sor bgos rin thang tshang na phas pham par 'gyur ro/_/rin thang ma tshang na nyes byas sbom po re re brkus na brkus shas kyi [#]skal ba blangs
[\[18b.3\]]na nyes pa sbom po gcig_/'khrul pa med par mi gzhan gyi zhes bya ba la 'khrul pa ni rmongs pa dang mi dran pa yin la de med pa ni sems rang bzhin du gnas pa'o/_/yang brku bar bya ba'i rdzas gang yin pa de nyid mngon par thob pa la bya ste/_brku bar bya ba'i rdzas nyid ni ma thob kyi bar du rdzas
[\[18b.4\]]gzhan gyis thob pa las 'khrul zhes bya ste de ni rin thang tshang yang phas pham par mi bya ste sbom por 'gyur ro/_/mi gzhan zhes bya ba ni bdag gi nor dgar ba'i tshig ste/_mi gzhan gyi nor brkus na phas pham par 'gyur ro[#]/_/bdag gi nor brkus na rin thang tshang yang spom por mi 'gyur ro/_/
[\[18b.5\]]gnas nas ma sha lnga tsam zhes bya ba la gnas ni nor rdzas gnas nas spags te bar du chod rin thang tshang ba las pham pa'o/_/de yang gnas gcig ste gzhi ma nyams pa la tshon la sogs pa ma grogs pa dang /_sa sgar sgur med na gzhi gcig pa zhes bya ba ste nam tha dad pa gcig [#]gis ma chod kyi
[\[18b.6\]]bar du pham par mi gzhag [#]go/_/ma sha lnga tsam zhes bya ba ni rgya gar gyi rin thang gzhal na dngul zho gcig tsam brkus na pham par brtsi'o/_/yang kha cig [#]gis ni zho'i brgyad cha gcig la byas te de tsam gyis ni rin thang tshang bar brtsi'o/_/rang gi yul nas byung ba gang zhes bya ba ni rin thang tshang ba
[\[18b.7\]]yang brkus ba'i dus de nyid na rin thang tshang ma tshang brtsi'o/_/kha cig [#]brkus pa'i dus de nyid na rin thang ma tshang la dkon mod dang sbyar te/_dus phyi zhig na rin [#]thang tshang ba lta bu ni pham par mi gzhag [#]sbom po'o/_/kAR+ShA pa Na'i [#]bzhi cha brkus/_/zhes bya ba ni gong du ma sha lnga bshad pa dang 'dra'o/_/
[\[19a\]]
[\[19a.1\]]sbyor ba'i tshe na nyes byas so zhes bya ba ni dang po brku [#]bar bsams te stan dang khri las langs pa'i dus nyid na nyes byas su 'gyur ro/_/rdo khu rtsa ba 'bras bu shing /_/zhes bya ba la rtsa ba ni gla [#]sgang dang bong nga zhes bya ba la sogs pa'o/_/'bras bu ni shing thog la sogs pa'o/_/
[\[19a.2\]]shing ni skyed shing rnam pa sna tshogs te/_de dag brkus te rin thang tshang na pham pa ma tshang na sbom po'o/_/sdong bu lo ma shun pa chu/_/zhes bya ba la/_sdong bu ni mar dang sman khril bu'i rigs su gtogs pa'o/_/lo ma ni shing lo ldum [#]longs spyad par 'os par rung ba'o/_/shun pa ni gro ga
[\[19a.3\]]la sogs pa'o/_/chu ni khrus chu dang btung chu lta bu ste rgya mtshor zhugs pa dang mya ngam lta bur 'gro ba ste chu shin du dkon pa'i dus na brku ba'o/_/me tog chu skyes thang skyes dang /_/zhes bya ba ni me tog chu nas [#]skyes pa pad+ma dang ut+pal la sogs pa'o/_/thang las skyes pa ste nA ga ge sar la sogs
[\[19a.4\]]pa'o/_/zhing dang lo thog sa gzhi dang /_/zhes bya ba la zhing gi mu rku ba ste/_yul gyi rgyal po'i bka' khrims las byung ba bzhin rin thang brtsi'o/_/lo tog ni [#]than pa chen po'i tshe gzhan gyi zhing la chu gtong ba gcod cing bdag gi zhing la chu gtong ba dang /_char pa che ba'i dus na bdag gi zhing la
[\[19a.5\]]chu bcad nas gzhan gyi zhing la btang ste bdag gi lo legs la gzhan gyi lo nyes na rin thang tshang na pham pa/_ma tshang na sbom po'o/_/lo tog gnyis ka la ma phan yang bla snyam pas zhing rku [#]sems de ltar btang ste pha rol po la nyes pa sbom por 'gyur ro/_/zhing rku ba la rnam pa gnyis te/_
[\[19a.6\]]shags bkar [#]gtong ba dang ra bas bskor ba'o/_/dge sbyong gis [#]zhal che ba'am yul dpon gyi mdun du shags bkye la dge sbyong rgyal bar bcad la khyim pas kyang sbyor ba'i bsam pa btang na pham pa/_sbyor ba'i bsam pa ma btang na sbom po'o/_/rgyal pos [#]rgyal bar bcad na yul gyi gtso bos [#]
[\[19a.7\]]rgyal bar gyur par gcad [#]ma thag tu pham pa'o/_/bskor bas brku [#]ba ni zhing la ra ba dang 'obs lta bus skor [#]bar byed pa na nam langs [#]kyi sna ma phrad kyi bar du sbom po'o/_/phrad na pham par gzhag [#]go/_/sa gzhi ni khangs dang tshong dus [#]lta bu ste/_dge sbyong gis [#]mi dbang bzhin brkus na rin thang tshang na pham
[\[19b\]]
[\[19b.1\]]pa'o/_/mtshang na sbom por bzhag go/_/gru dang shing dang sho gam dang /_/zhes bya ba la dge slong gis gru rku [#]bar bsams te chu rgyun las gyen du bzlog de [#]gru tshugs las gru 'jug [#]thal na pham pa/_chu rgyun thog thag khyer te sgur dang gad pa dang sne'u chod na sbom po'o/_/de mi snang na pham pa/_
[\[19b.2\]]thad kar rku na pha rol gyi 'gram skam sa la phyin na pham pa/_de nyid rdzab dang sa'i 'og tu sbas na gru mi snang bar gyur tsam na pham pa'o/_/shing ni bza' shing dang me tog gi shing dang grib shing lta bu ste rin thang tshang na pham pa'o/_/gseb lam dang lam gyi sho gam lta bu bka' khrims gyis mi sbyin du mi
[\[19b.3\]]rung ba las gzhan gyi [#]dge sbyong gis bzlas sam gang gis gang zag [#]gzhan la gsangs [#]te sho gam ma byin te rin thang brtsis te tshang na pham pa/_de bzhin gru yi btsas [#]rnams dang /_/zhes pa dang yang sbyar bar bya'o/_/srog chags rkang pa med pa dang /_/rkang mangs [#]rkang gnyis rku ba dang /_/
[\[19b.4\]]brtul zhugs can gyis [#]mi yi nor/_/dbyig la sogs pa gang yang rung /_/rku [#]ba'i sems kyis gang brkus kyang /_/rin thang tshang na sdom pa zhig_/ces bya ba la/_mi'i longs spyod dgos par bya ba'i phyir gsos shing btsal [#]ba srog chags rkang pa med pa sbrul dang 'bu lta bu dang /_rkang
[\[19b.5\]]pa gnyis pa mi lta bu dang /_pha rol la gnod par bya ba'i phyir rkang mangs sdig pa la sogs pa lta bu/_rang nyid kyis brkus pa dang /_rkur bcug pa dang /_yang gzhan gyi [#]nor gser dngul lta bu rnams rku ba'i sems kyis brkus te rin thang tshang na pham pa'o/_/stsogs pa'i sgras ni mi'i nor rnyi
[\[19b.6\]]dang spre'u dang bya rgya dang bod rgya dang nya rgya la sogs pa rku [#]ba yang bsdu ste/_'dir dge sbyong gis bdag gi nor du rku sems kyis ming du smos pa 'di dag brkus te rin thang tshang na pham pa'o/_/bdag gi don du ma yin gyi pha rol la gnod pa [#]bya ba'i bsam pas rku na pham pa'o/_/gnyis ka [#]la phan
[\[19b.7\]]gnod med pa'i bsam pas de dag dral zhing bsregs na yang sbom po'o/_/snying rje'i bsam pas dral zhing bsregs na nyes byas so/_/de dag gis zin pa'i srog chags brkus te rin thang tshang na pham pa'o/_/gnyis ka la mi phan pa'i bsam pas btang na sbom po'o/_/snying rje'i bsam
[\[20a\]]
[\[20a.1\]]pas btang na nyes byas so/_/sngags kyi bdag po yod pa'i gter bdag gir byas pa sgrub pa las gter phas 'ong na ji tsam mig gis ma mthong gi bar du sbom po'o/_/mthong ste rin thang tshang na lag tu [#]ma thob kyang pham pa'o/_/bdag po med pa'i gter bsgrubs [#]pa las phas 'ong ba ma
[\[20a.2\]]mthong gi bar du nyes byas/_mthong ste rin thang tshang na sbom po'o/_/lhung bzed la sogs rkun khyer na/_/chos bshad nas ni bsgrub par bya/_/yang na ri ba'i rin gyis blu[#]/_/de ltar ma byas nyes byas so/_/zhes bya bas ni ma byin par len pa'i dngos po thams cad nas thams cad du mi bya bar dgag [#]
[\[20a.3\]]pa ste/_'di ltar bdag gi 'tsho ba'i yo byad med du mi rung ba lhung bzed dang khar [#]gsil dang /_chos gos la sogs pa rkun pos khyer zhing phrogs na rku ba'i rnam par smin pa yid du mi 'ong ba la sogs pa rnam par smin pa thob par 'gyur ba'i chos bshad nas slar blang bar bya'o/_/de ltar chos bshad
[\[20a.4\]]pa las slar ma ster na yo byad de dag [#]dge sbyong bdag la med du mi rung bas ci ri ba'i rin gyis blus te blang par bya'o/_/de ltar ma byas par nan gyis blangs sam phrogs na nyes byas su 'gyur ro/_/phas pham pa gnyis pa bshad zin to//_//phas pham pa gsum pa mi tshangs par spyod pa'i
[\[20a.5\]]gleng gzhi ni/_bcom ldan 'das yul ka lan da ka gnas pa'i grong na bzhugs so/_/de'i tshe khyim bdag ka lan da [#]ka'i bu bzang byin zhes bya ba zhig rab tu byung nas gnas pa las[#]/_de'i mas bu khyod pha dang ma'i nor ni sbyin du yod pa la bdag cag bza' bran rgas te shi bar gyur na kun kyang rgyal po'i nor
[\[20a.6\]]du [#]gyur na khyod slar 'babs su mi rung na yang sa bon cung zad cig zhog cig ces byas nas/_bzang byin gyi chung ma zla mtshan dang ldan zhing dus la bab pa rgyan gyis klubs te khrid de 'ongs pa dang /_tshe dang ldan pa bzang byin yang 'dod chags bdo ba dang nyes dmigs ma mthong bas mi tshangs par spyod do/_/de
[\[20a.7\]]nas dus mi ring ba zhig na bcom ldan 'das kyis dge slong rnams la 'dod chags dang zhe sdang dang gti mug gi nyes pa las dpral ba'i phyir/_sems rnam par grol ba dang shes rab rnam par grol bar 'gyur ba'i chos bshad pa dang /_tshe dang ldan pa bzang byin nyes pa dran nas shin tu 'gyod cing mi
[\[20b\]]
[\[20b.1\]]dga' nas/_de dge slong rnams kyis mthong nas ci nyes smras pa dang /_tshe dang ldan pa bzang byin gyis drang por smras so/_/de lta bu bcom ldan 'das la gsol nas bcom ldan 'das kyis bzang byin la rnam pa du mas smad nas legs pa bcu gzigs te 'dul ba la bslab pa'i gnas bcas so/_/
[\[20b.2\]]sdom can nyams pa med sems kyis/_/nyams pa med pa'i sgo gsum du/_/chags pas nang du nor bu 'das/_/dga' ba tshor na brtul zhugs nyams/_/zhes bya bas mi tshangs par spyod pa dang /_rang bzhin bstan te/_sdom pa can dge sbyong bslab pa ma phul zhing nyams pa med pa'i sems
[\[20b.3\]]rang bzhin du gnas pas kha dang /_rkub dang /_mo mtshan te sgo gsum po 'di dag ma rul ba dang /_rma ma byung ba dang /_'bu zhugs pa lta bu nyams pa med pa spyad du bzod par bdag nyid chags pa'i sems kyis nang du bcug ste mtshams 'das la/_dga' ba tshor na brtul zhugs nyams te pham
[\[20b.4\]]par 'gyur ro zhes bya ba'i don to/_/de la yan lag ni rnam pa lnga ste/_sems ma nyams/_sgo gsum spyad bzod/_chags sems yod/_mtshams las 'das/_dga' ba tshor/_de rnams gcig dang mi ldan na sbom por gzhag [#]go/_/skyes pa bud med ma ning gis/_/tshan [#]kar
[\[20b.5\]]bor te mnan pa las/_/gang gis bde ba'i ro myong ba/_/de yang sdom pa zhig par 'gyur/_/zhes bya ba ni bdag dge sbyong mthu chung zhing zhan pa la/_skyes pa dang bud med dang ma ning ste/_mi rnam pa gsum gyis tshan [#]kar bor te mnan nas bdag dang de dag gi sgo gsum gang yang rung bar bcug
[\[20b.6\]]pa'i tshe/_bdag nyid kyis [#]nyams su blangs te dga' ba tshor na de yang sdom pa zhig ste phas pham par 'gyur ro zhes bya ba'i don to/_/'dis ni ji ltar gyur yang nyams su mi blang ba ston to/_/yan lag skyes nas bde 'dod pas/_/gdug pa sbrul gyi khar bcug bla/_/lus la dka' thub mi gzhig
[\[20b.7\]]ces/_/rdzogs sangs rgyas kyis bka' stsal to/_/zhes bya ba la/_gal te 'dod chags kyi dbang gis bdag gi yan lag skyes bsgrengs te [#]shin tu bdo bar gyur pa [#]'dod chags de dang bral zhing bde bar 'dod par bya ba'i phyir/_sbrul gdug pa'i khar bcug ste/_'dod chags dang bral
[\[21a\]]
[\[21a.1\]]bar gyur pa ni bdag la phan pa yin pas bla'i/_lus la bdag gi sdom pa ni mi gzhig par bya'o zhes rdzogs pa'i sangs rgyas bcom ldan 'das kyis bka' stsal to/_/ji ltar [#]zhe na/_gal te sbrul gyis gsad [#]gyur kyang /_/tshul khrims gnas la de phan te/_/zhes bya
[\[21a.2\]]ba smos te/_gal te chags pa'i dbang gis yan lag skyes bsgrengs [#]nas sbrul gdug pa'i khar bcug ste shi bar gyur pa ni sgo gsum [#]snang ba'i gnas su ma bcug pa tshul khrims can de la phan te mtho ris su skyes pa'i phyir ro[#]/_/tshul khrims de zhig par gyur pas sdug bsngal yin te ngan song gsum du
[\[21a.3\]]skye'o/_/der yang ma zad kyi mya ngan las 'das pa la'ang sgrib par 'gyur te/_tshul khrims nyams na thar pa mya ngan las 'das pa'i skal ba yang med par 'gyur ro zhes bya ba'i don to/_/phas pham pa gsum pa bshad zin to//_//phas pham pa bzhi pa brdzun gyi gleng gzhi ni/_bcom ldan 'das
[\[21a.4\]]yul yangs pa can gyi spre'u rdzing gi 'gram na bzhugs so/_/de'i tshe mu ge chen po byung nas kha zas kyis shin tu brel te [#]pha ma yang bu la kha zas mi ster ba tsam du dkon pa'i tshe/_dge slong rdzu 'phrul can dang gnas brtan rnams ni byang gi sgra mi snyan la sogs pa yul gzhan 'byor cing rgyas pa dag tu
[\[21a.5\]]dong zhing bdag nyid kyang za/_gang zag gzhan la yang stobs so/_/de la nya pa las rab tu byung ba'i dge slong lnga brgya la sogs pa dag gis kyang dge slong de dag ltar bya zhing dbyar tshul du 'jug tu ni rdzu 'phrul yang ma thob cing thos pa dag kyang nyung zhing de ltar mi nus kyis bdag cag gis yul nyid du dbyar
[\[21a.6\]]tshul du zhugs la bdag cag [#]so so'i yon tan bsgrags te rnyed pa bsgrub po snyam nas tshul du zhugs so/_/de nas lnga brgya po de dag gis gcig gis gcig gi yon tan brjod pa la zhugs so/_/'dis rgyun du zhugs pa'i 'bras bu thob bo/_/'dis lan cig phyir 'ong ba'i 'bras bu thob bo/_/
[\[21a.7\]]'dis phyir mi 'ong ba'i 'bras bu thob bo/_/'dis ni dgra bcom pa'i 'bras bu thob bo/_'dis [#]ni 'jig rten pa'i lam gyis grub bo/_/'di ni sde snod gsum smra ba'o zhes so so'i yon tan brjod pas kha zas la sogs pa [#]mang po du ma rnyed de sha khrag gi lus shin tu rtas pas [#]gnas so/_/de nas dbyar
[\[21b\]]
[\[21b.1\]]'das nas tshul nas byung ste/_bcom ldan 'das kyi zhabs la phyag 'tshal du phyin to/_/dang por kun dga' bo dang phrad pa dang smras pa/_mu ge chen po byung ba'i dus na dge slong gzhan rnams ni rmya ste lhags na/_khyod ni shin tu tsho ste byung na de ci'i rgyu zhes smras pa dang /_bdag cag so so'i yon tan brjod
[\[21b.2\]]pas rnyed pa mang po byung ste lus rtas so zhes smras so/_/khyed la yon tan yod de brjod dam med de brjod/_bdag cag la yon tan med par brjod do zhes smras pa dang /_zang zing cung zad tsam gyi phyir mi'i chos las bla mar gyur pa med pa la yod pa gzhan bzhin du sma ba shin tu mi rigs so zhes
[\[21b.3\]]kun dga' bo la sogs pa rnams kyis smras so/_/de ltar gyur pa bcom ldan 'das kyis gsan to/_/de nas bcom ldan 'das [(]gyis [,]kyis [)#]rnam pa du mas smad nas 'dul ba la [#]bslab pa'i gnas bcas so/_/lha dag mthong zhes de yi sgra/_/thos par gyur dang kun smra dang /_/zhes bya ba la/_dge
[\[21b.4\]]sbyong gis [#]bdag gis [#]lha mthong ngo /_/lha'i sgra thos so/_/lha rnams dang bdag tu smra zhing kun du smra bar byed do zhes zer na gsum char la yang pham pa re rer 'gyur ro/_/gang na bdag 'dug lha 'ong zhing /_/bdag kyang de yi gnas 'gro dang /_/zhes bya ba la/_dge sbyong gis [#]bdag gang na 'dug
[\[21b.5\]]pa'i gnas su lha dag 'ong ngo /_/bdag lha gang na gnas pa'i gnas de dag tu 'gro'o zhe na [#]yang pham pa/_ji ltar lha mthong zhing sgra thos zer ba dang /_lha dang smra zhing kun du smra'o/_/bdag 'dug pa'i gnas su 'ong ngo zhes smra'o[#]/_/de bzhin dri za grul bum klu/_/gnod sbyin lto 'phye chen po dang /_/sha za yi dgas mi'am ci/_/
[\[21b.6\]]mthong ngo zhes la sogs smra'am/_/zhes bya ba rnams la yang sbyar bar bya'o/_/bsam gtan mngon shes tshad med dang [#]/_/rgyun zhugs la sogs 'bras bu dang /_/lam la rab tu zhugs pa'ang rung /_/bdag gis thob ces smras [#]na ni/_/don rig pa las brdzun pa'i tshig_/ces bya ba la/_dge sbyong
[\[21b.7\]]gi 'du shes sbas nas/_gzugs kyi khams kyi bsam gtan dang po thob bo zhe'am/_gnyis pa thob po zhe'am/_gsum pa dang bzhi pa thob bo zhes smra na yang pham pa/_de bzhin du mngon par shes pa lnga las gang yang rung ba zhig thob po zhes smra na yang pham pa'o/_/yang 'du shes sbas nas
[\[22a\]]
[\[22a.1\]]tshad med pa bzhi gang yang rung ba zhig grub po zhes zer ba dang /_dge sbyong gi 'du shes sbas nas 'bras bu bzhi las bdag gis rgyun du zhugs pa'i 'bras bu thob bo zhe'am/_lan cig phyir 'ong ba dang /_phyir mi 'ong ba dang /_dgra bcom pa'i 'bras bu thob po zhes smras te/_gzhan
[\[22a.2\]]gyis [#]don go bas don rig ste go na brdzun [#]gyi tshig ste pham par 'gyur ro/_/lam la rab tu zhugs pa ni dge sbyong gis [#]'du shes sbas te 'jig rten las 'das pa'i lam bdag gis thob bo zhes smras [#]na pham pa'o/_/'jig rten pa'i lam gyi zhi gnas kyi mtshan ma 'ga' zhig la brten te 'dod
[\[22a.3\]]chags dang gnod sems la mi spyod do zhes zer na sbom por 'gyur ro/_/khyad par thob pa'i bdag nyid can/_/ma nyams zhes bya ba la/_dge sbyong bdag gis [#]sems ma smyos pa nad kyis gzir bar ma gyur te rang bzhin du gnas/_gong du bstan pa'i yon tan khyad par can thob cing mthong zhes
[\[22a.4\]]smras [#]na phas pham par 'gyur gyi/_sems smyos pa dang nad kyis [#]gzir ba rnams ni pham par mi 'gyur gyi sbom por gzhag [#]go zhes bya ba'i don to/_/nga rgyal med bzhin du/_smras na brtul [#]zhugs nyams par 'gyur/_/zhes bya ba la/_sngon dge sbyong zhig dgon pa na gnas pas 'jig rten pa'i
[\[22a.5\]]lam gyis nyon mongs pa bcom ste/_mi 'byung bar byas nas yun ring mo zhig lon pa na/_nyon mongs pa mi 'byung ba'i gnas rnams la brtags na nyon mongs pa [#]mi skye bas bdag cag gis nyon mongs pa spangs so zhes bsams shing [#]brjod nas slar grong du lhags pa las 'jig rten pa'i
[\[22a.6\]]lam gyis nyon mongs pa rtsad nas ma phyin pa'i phyir nyon mongs pa skye ba'i yul bud med dang dgra la sogs pa mngon du gyur pa dang nyon mongs pa slar skyes nas dge slong de dag bdag cag gis [#]nyon mongs pa ma spangs par spangs so zhes smras te mi'i chos las bla mar gyur pa'i pham par ma gyur grang zhes
[\[22a.7\]]bcom ldan 'das la zhus pa dang /_mngon pa'i nga rgyal can de lta bu [#]ma gtogs te slan chad de lta bu'i khyad par zhig thob na yang smra bar mi bya'o zhes gsungs pa lta bu ste/_de lta bu ni pham par mi gzhag [#]go/_/dge sbyong gis 'du shes sbas te/_lha dang klu dang gnod sbyin mthong ba dag yod
[\[22b\]]
[\[22b.1\]]do zhes ni smra la/_bdag nyid yin no zhes ni mi smra na sbom por 'gyur ro/_/sha za rnams mthong ba yod do zhes smra la/_bdag nyid yin par mi smra na ni nyes byas su 'gyur ro/_/dgon pa na dge slong du gnas pa de la mi ma yin pa rnams kyis gtses pa las 'phags pa rnams la mi gtse ste
[\[22b.2\]]bdag la yang mi gtse zer na pham pa/_'phags pa rnams kyi phyir khyim bdag rnams stan khra bo 'dings te bdag gi phyir yang khyim bdag stan khra bo 'dings so zhes zer ba yang don rig na pham pa'o/_/khyad par thob pa ma gtogs par zhes bya ba la sogs pas nyes byas su 'gyur ba bstan to/_/
[\[22b.3\]]de las gzhan pa'i brdzun [#]tshig rnams/_/de dag thams cad sdig mang 'gyur/_/zhes bya ba [#]ni gong du yon tan khyad par can thob bo zhes bya ba las ma gtogs par ku re dang kyal ka la sogs pa'i phyir/_brdzun [#]pa'i tshig smras na sdig pa mang du 'gyur te nyes byas lci bar 'gyur ro/_/ji ltar mdza'
[\[22b.4\]]bo 'byed 'gyur ba/_/phra ma'i tshig rnams smra mi bya/_/zhes bya bas ni ngag gi nyes pa gnyis pa bstan te 'dum zhing mdza' bar 'gyur bas [#]'thab cing dbye bar 'gyur ba'i phra ma'i tshig gis dbye ba rnams slar mi sdum [#]zhing dbyes su 'gyur ba phra ma'i tshig rnams mi bya'o/_/ngan du zer la ngan mi smra/_/
[\[22b.5\]]gshe ba la yang slar mi gshe/_/mtshang 'bru ba la [#]slar mi 'bru/_/rdeg [#]pa la yang slar mi rdeg[# ]/ces bya bas ni ngag gi nyes pa spong ba dge sbyong gi tshul bzhi ste/_bdag nyid la nyes pa rnams la'ang mi rigs par mi bya na/_sems can nyes pa med pa rnams la bdag nyid kyis mi rigs par
[\[22b.6\]]bya ba lta ci smos/_gzhan gyis ngan du smra ba la sogs pa byas pa [#]slar lan mi glan no zhes bya ba'i don to/_/blo ldan bslab pa [#]'dod pa yin/_/bsgrims te ngag gi skyon rnams spang /_/zhes bya ba ni ngag gi nyes pa bzhi pa ste/_rgyal po'i gtam dang /_chom po'i gtam dang /_tshong pa'i gtam
[\[22b.7\]]la sogs pa ni tshig kyal pa ste ngag gi skyon rnams te gang bslab par 'dod pa'i dge slong [#]blo dang ldan pas spang bar bya'o/_/de ltar 'gyur bar [#]rig nas ni/_/ngag rnams shin tu bsdam [#]par bya/_/zhes bya ba ni gong du bshad pa ltar ngag gis [#]nyes pa bzhi spyad na brdzun [#]dang sbom po dang nyes byas su rig
[\[23a\]]
[\[23a.1\]]nas de dag bsdam zhing spang [#]ngo zhes bya ba'i don to/_/pham pa bzhi pa bshad pa ste phas pham pa bzhi'i bshad pa rdzogs so//_//de ltar phas pham pa'i gnas bstan nas/_da ni bslab pa phra mo'i gnas bstan pa'i phyir/_'bru btags phabs dang
[\[23a.2\]]sbyar ba yi[#]/_/zhes bya ba la sogs pa smos so/_/de yang rnam pa drug ste/_'bru btags phabs dang sbyar ba yi/_/btung ba'i bye brag 'bru yi chang /_/zhes bya ba ni nas 'bras btags te chang du bya ba'am/_ma btags [#]pa chang du byas pa rnams te/_de ni myos par 'gyur rig nas/_/rtswa [#]
[\[23a.3\]]mchog gis kyang mi btung ngo /_/zhes bya bar 'gyur ro/_/sdong bu me tog 'bras bu las/_/sbyar ba'i khu ba bcos pa'i chang /_/de ni myos par 'gyur rig nas/_/zhes bya ba dang /_rtswa mchog gis kyang mi btung ngo /_/zhes bya bar sbyar te/_'di ltar sdong bu ste bu ram shing bcir ba las
[\[23a.4\]]byas pa dang /_me tog 'bras bu ste rgun 'brum la sogs pa sbyar ba'i khu bas myos shing dran pa nyams par 'gyur bar rig nas bdag nyid kyang rtswa mchog gis mi btung [#]la gzhan la yang sbyin par mi bya zhes ston to/_/ci'i phyir zhe na/_sdom can phan 'dod mi btung ngo /_/zhes bya ba ste/_
[\[23a.5\]]'di ltar dge sbyong sdom pa can bslab [#]pa la gnas pas bdag la phan pa dang bde bar bya ba'i phyir ro/_/'thungs na nyes pa ci yod ce na/_de 'thungs na ni dran nyams shing /_/brtul zhugs ldan pa bag med 'gyur/_/bag med pa las brtul zhugs nyams/_/zhes bya ba ste/_gong du
[\[23a.6\]]smos pa'i chang gi rnam pa de dag 'thungs shing gzhan la blud na bdag dang gzhan gyi sems rang bzhin du gnas shing gsal ba nyams su myong ba'i dran pa nyams pas lus kyis rjes su rdeg [#]btsog dang /_ngag gi sgo nas tshig ngan pa la sogs pa bag med pa 'byung ngo /_/de ltar bag
[\[23a.7\]]med pa'i sgo nas srog gcod pa dang /_ma byin par len pa [#]la sogs pa brtul zhugs te tshul khrims nyams par 'gyur ro/_/de bas na/_de bas ston pa'i bka' dran bya/_/myos 'gyur nyes pa 'phel 'gyur ba/_/rtswa [#]mchog gis kyang mi btung ngo /_/zhes smos te/_de bas na ston pa [#]
[\[23b\]]
[\[23b.1\]]sangs rgyas kyi bka' tshad ma dran par byas la dran pa nyams shing myos par 'gyur ba'i gnas nyes pa rnam pa du ma 'phel bar byed pa'i rgyu rtswa mchog gis kyang reg par mi bya na gzhan lta smos kyang ci dgos zhes bya ba'i don to/_/ji ltar chang 'thungs na nyes byas su 'gyur ba bzhin du glu ma dang
[\[23b.2\]]sbang ma zos na nyes byas su 'gyur ro/_/'di ltar chang la chang gi kha dog dang dri dang ro dang myos par 'gyur ba'i mthu dang bzhi char ldan pa 'thungs na nyes par gzhag [#]go/_/sbrang rtsi dang bro [#]ba la sogs pa myos pa'i mthu yod du zin kyang kha dog dang dri dang ro la sogs pa dang /_'jig rten
[\[23b.3\]]la sogs pa smad pa ma yin pas de dag gis myos pa ni ma yin no/_/gal te dge sbyong nad kyis thebs te chang gi cho ga bya dgos na chang gis lus la bsku bar bya'o/_/yi ga [#]'chus pa phan par bya na yang khar blugs pa las btung bar mi bya'o/_/chang ma 'thungs na yang mi 'tsho ba tsam du
[\[23b.4\]]thug [#]na bskol ba chang gi ro dang myos pa'i mthu med par byas te/_chang dang ro nyams pa dang kha dog dang 'dra ba tsam bya'o/_/glu gar rol mo'i gleng gzhi ni bcom ldan 'das rgyal po'i khab na bzhugs so/_/rgyal po gzugs can snying pos klu'i rgyal po ri bo dang yid 'ong gi phyir gtsug lag khang
[\[23b.5\]]brtsigs nas dus ston chen po byas pa'i tshe/_lho phyogs nas gar mkhan 'ongs te drug sde ci byed pa'i lad mo bzlas pa dang /_drug sde khros nas dus gzhan zhig na dus ston byed pa'i gar mkhan la gnod pa'i phyir drug sdes bro gar byas pa dang /_skye bo kun gar mkhan la mi lta bar drug sdes
[\[23b.6\]]bro gar byed pa la bltas nas rol mo mkhan gyis rnyed pa ma grub ste/_'tsho ba chad nas rol mo mkhan kha zer ba la bcas/_yul ni rgyal po'i khab/_gang zag ni drug sde[#]/_nyon mongs pa ni zhe sdang /_nyes pa ni glu gar rol mo'i sgra byed pa'o/_/glu gar de bzhin sil snyan rnams/_/sdom
[\[23b.7\]]la gnas pas mi bya'o/_/zhes bya bas dregs pa'i nyes pa spang ba [#]ston te/_de la glu ni shar dang gan[#]da ra la sogs pa'o/_/gar ni rkang lag g.yob cing lus sgyur bar byed pa'o/_/de gnyis sdom pa la gnas pas byas na nyes byas su 'gyur ro/_/gzhan byed du mi gzhug ste byed du bcug
[\[24a\]]
[\[24a.1\]]na nyes byas so/_/sil snyan ni mchod pa'i yo byad dang rol mo'i cha byad [#]do/_/de gsil [#]zhing dkrol ba rnam pa sna tshogs te/_de dag sdom pa la gnas pas mi bya'o/_/ci'i phyir zhe na/_de dag ni rgya gas shing dregs par 'gyur ba'am/_yan lag 'khor bar byed pa'i rgyu
[\[24a.2\]]yin pa'i phyir ro/_/mchod pa bya ba'i phyir glu gar byed du bcug na yang glu gar byed du mi gzhug_/lha dang lha ma yin gyi dbang pos mchod pa ltar sangs rgyas kyi zhabs kyi [#]rdul la mchod pa gyis shig ces byas la byed du gzhug go/_/yang na gnang ba ni sems can gzhan rnams dad pa bskyed pa'i
[\[24a.3\]]phyir/_dkon mchog gsum gyi che ba'i yon tan bstod ra rnams dbyangs dang glu bsres te byas na nyes pa med do/_/glu dbyangs dag mi shes te slob 'dod na yang shes pa khrid de gnas [#]dben par slob tu gzhug go/_/'dir glu gar la sogs pa dngos su ma byas kyang chu la sogs pa la brda
[\[24a.4\]]thabs dang lag thabs su byad [#]na yang nyes byas so/_/phreng ba dang spos dang [#]byug pa dang /_rgyan 'dogs pa'i gleng gzhi ni bcom ldan 'das rgyal po'i khab 'od ma'i tshal bya ka lan da [#]ka gnas pa na bzhugs so/_/de'i tshe gtsug lag khang gi dus [#]ston byed pa na drug sde kha dog gis brgyan
[\[24a.5\]]nas gar byas pa la bcas so/_/yul ni rgyal po'i khab/_gang zag ni drug sde[#]/_nyon mongs pa ni zhe sdang /_nyes pa ni rgyan phreng dang kha dog 'chang ba'o/_/lus la spos kyis mi byug [#]ste/_/zhes bya ba la sogs pa sh+lo ka [#]phyed dang gsum gyis kha dog gi [#]nyes pa ston to/_/de la lus la
[\[24a.6\]]spos kyis byug pa ni lus kyi mdog mdzes pa dang dri zhim par bya ba'i ched du a ka ru dang 'bu sug la sogs pa dri zhim po'i rnam pa lde gu dang phye mar byas te lus la bsku zhing gdags par mi bya'o/_/de bzhin du tsan+dan la sogs pa mi bsku'o/_/yung [#]dang gur gum la sogs pas/_kha dog
[\[24a.7\]]rnams su mi bri'o ste/_ming gis smos pa 'di rnams kyis kyang lus kyi mdzes shing spa ba dang dri zhim par bya ba'i ched du lus la gdags shing bsku ba dpral ba la res su mi bya'o/_/stsogs pa'i sgras ni mtshal dang li khri dang /_kha dog mdzes par 'gyur ba'i rgyu gzhan dag kyang bsdu'o/_/me
[\[24b\]]
[\[24b.1\]]tog mgo rgyan phreng ba dag[# ]/brtul zhugs can gyis gdags mi bya/_/zhes bya ba ni me tog brgyus pa'i chun pos mgo dang mgul du mi gdags shing spang ngo zhes bya ba'i don to/_/gser la sogs pa'i rgyan rnams kyis/_/bdag la brgyan par mi bya'o/_/zhes bya ba la/_dge sbyong bdag nyid
[\[24b.2\]]gser dang dngul dang mu tig la sogs pa nor bu rin po che'i rgyan [#]rnams kyis bdag gi mgul dang rkang lag la sogs pa brgyan cing gdags par mi bya'o/_/dud pa la sogs mig sman rnams/_/mig mi na bar mi byug go/_/zhes bya ba ni dge slong [#]bdag nyid mig mi na bar mtshal dang gur gum dang ga
[\[24b.3\]]bur dang dud pa sbyar ba la sogs pas mig la bsku bar mi bya'o/_/lus kyi mdog mdzes pa dang chags pa [#]skye bar bya ba'i phyir me long dang chu dang ba la blta bar mi bya/_sen mo mi bcos/_chags pa'i bsam pas so rtsi la sogs pa bza' zhing mchu dmar por mi bya'o/_/g.yan pa dang 'brum
[\[24b.4\]]bu'i [#]nad med par lus 'jam pa dang /[ #]mdzes par bya ba'i phyir rdo dang so phag gis mi brud[#]/_khrus chu la sogs pa'i nang du dri zhim po sna tshogs sbyar la mi blugs/_yon bdag dad pa can 'ga' zhig dri 'bul te lus la mi bskur mi rung na yang yid bsrung ba'i phyir skad cig tsam bskus la
[\[24b.5\]]yon bdag song ma khad du ma tshor bar dbyi'o/_/rims nad dang g.yan pa'i nad la phan pa'i phyir tsan+dan dang gur kum [#]gyis lus la bsku dgos na 'jig rten pas mi 'phya bar bsku'o/_/shing khri khru [#]gang mtho ba dang /_/zhes bya ba la sogs pa sh+lo ka gcig gis mthon po na 'dug pa'i nyes pa [#]bstan te/_
[\[24b.6\]]shing khri khru [#]gang las mtho ba zhes bya ba ste de la nyal bar mi bya'o/_/ba so la sogs brgyan pa'i khri/_/dma' yang nyal khri bzang po la/_/nyal la sogs pa mi bya'o/_/zhes bya ba ni khru gang snyed du mi mtho zin kyang ba so dang dung dang rwa [#]las byas pa'i khri'am/_de dag gis brgyan pa'i khri bzang po [#]
[\[24b.7\]]dma' yang nyal bar mi bya'o/_/ci'i phyir zhe [#]na/_mal stan mthon po dang bzang po dang chen po la nyal na mal gyi bde ba la chags shing rlom sems 'byung ba'i phyir dang /_gzhan du na bkra mi shis par yang 'chad pas nyal bar mi bya'o/_/gnang ba ni de bzhin gshegs pa'i gsung rab kha don [#]du 'don
[\[25a\]]
[\[25a.1\]]cing 'chad pa'i tshe ni rin po che sna tshogs kyis brgyan pa'i khri la 'dug tu gnang ngo /_/de la [#]'dug pa'i tshe yang chags shing bde ba'i bsam pas ni 'dug par mi bya'o/_/'du byed thams cad skad cig mi rtag pa'i rang bzhin yin par bsams te 'dug par bya'o/_/gding [#]
[\[25a.2\]]ba ko lpags 'chang ba gnang ba ni yul mtha' 'khob dang lhags pa che ba dag tu ni mal gos dang stan gnyis ka ko lpags las byed du gnang gi yul dbus ma ga d+hA'i [#]phyogs su ni mi gnang ngo /_/ko lpags bcang du gnang ba yang gzhan gyi gnang gi pa glang dang stag dang seng ge dang dom dang dred dang
[\[25a.3\]]rta dang byi la'i pags [#]pa 'di bdun bkra mi shis shing /_'jig rten pa rnams kyis smad cing dkon pa yin pa spyod cing 'dug tu mi gnang ngo /_/nad kyi gzhi la phan na ni sman pas bsgo ba la nyes pa med do/_/glu gar la sogs bsten pa dang /_/gang la dregs pa skye mi 'gyur/_/dregs pa'i
[\[25a.4\]]yan lag spangs nas [#]ni/_/brtul zhugs gnas zhes brjod pa yin/_/zhes bya ba ni dregs pa'i nyes pa spangs pa'i phan yon yin te/_'di ltar glu dang gar la sogs pa dngos po gang bsten cing gnas na dregs [#]pa dang rgyags pa skye bar 'gyur ba'i dregs pa'i yan lag gam dngos
[\[25a.5\]]po de yang spangs na brtul zhugs gnas pa ste/_sdom pa la gnas pa tshul khrims dang ldan pa yin no zhes bya ba'i don to/_/nyi ma phyed mtshams phan chad nas/_/zhes bya ba la sogs pa sh+lo ka [#]gsum gyis ni dus ma yin pas [#]zas za ba'i nyes pa bstan to[#]/_/de la dge sbyong gis zas za [#]ba'i
[\[25a.6\]]dus ma yin pa ni rang gi gnas 'dzam bu'i gling du nyi ma phyed mtshams tshun chad nas bzung ste skya rengs ma shar bar du [#]za ba'i dus ma yin par [#]sangs rgyas bcom ldan 'das kyis bka' stsal te[#]/_dge sbyong sdom pa la gnas pas dus der zas mi bza' bar bya ste/_de bas na/_nyi ma phyed mtshams
[\[25a.7\]]phan chad nas[#]/_/skya rengs [#]ma shar dus min te/_/de ni rgyal bas dus min gsungs/_/sdom can rnams kyis der mi bza'/_/zhes bya ba bstan pa yin no/_/'o na dge sbyong gi zas bza' ba'i dus gang zhe na/_skya rengs [#]shar nas phyed kyi bar/_/de yi skabs su zos na ni/_/de ni bdag
[\[25b\]]
[\[25b.1\]]shes sdom pa ste/_/bza' ba dus su zos pa yin/_/zhes bya bas bstan te/_'di ltar rang gi gnas ni 'dzam bu'i gling du skya rengs shar ba nyi ma phyed ma yol gyi bar skabs der bza' ba zos pa ni bdag shes bzhin dang ldan pa sdom pa la gnas pa ste dge sbyong gis [#]gnas bza' ba'i dus su
[\[25b.2\]]zos pa yin te de ni dus yin no/_/dus min dus su 'du shes nas/_/nam yang bza' bar mi bya'o/_/zhes bya ba ni phyed mtshams phan chad dus ma yin pa las dus yin no snyam pa'i 'du shes bzhag nas bza' ba rnams bza' bar bya ba ni nam yang mi bya'o zhes bya ba'i don to/_/dus ma
[\[25b.3\]]yin par bzar gnang ba ni/_sman pas nyon mongs bsgo na ni/_/nad pas nyes par mi 'gyur ro/_/zhes bya ba la sogs pa ste/_snga dro zos pas 'tsho bar mi nus na phyi dro yang zo cig ces sman pas bsgo na nyes par mi 'gyur ba dang /_lam du zhugs te dpag tshad gcig tsam du 'gro ba dang /_
[\[25b.4\]]mu ge chen po byung ste nyam [#]thag pa'i dus su ni dus dang sbyar ba'i gtol med pas nam zas rnyed pa'i tshe dus ma yin par bzar gnang ngo /_/dge slong ba lang bdag bzhin du las kyi rnam par smin pas mid pa gnyis yod par gyur na snga dro ni mid pa gcig nas nang du rgyu/_phyi dro ni gcig nas phyir rgyu zhing
[\[25b.5\]]za ba'i dus yin pas de lta bu ni dang po kham gcig gnyis tsam gyis phyir bor te slar kha bkru bar bya/_de'i phyi ma phan chad bza' bar bya'o/_/de lta bu ma gtogs pa rnams ni sgregs pa'i khrod na kha zas kyi tshal ma zhig byung na kha zas dang bcas par mi bya'i brtags pa'i chus kha dag par bkru
[\[25b.6\]]bar bya'o/_/sa le sbram ni gser yin te/_/zhes bya ba la sogs pa sh+lo ka gsum gyis dbyig 'chang ba'i nyes pa spang ba ston te/_dge sbyong gis bdag gi ched du gser sa le sbram dang /_bdog [#]pa la sogs pa dang /_dngul la sogs pa ste rin po che rnams sbyin bdag rnams kyis de
[\[25b.7\]]byin na/_bdag nyid kyis kyang mi blang la/_/gzhan yang len du mi gzhug go/_/gal te de ltar ma byas par blangs na nyes byas te lci bar 'gyur ro/_/dge sbyong gis [#]khab ral dang gri shubs la sogs pa rwa dang ba so dang rus pa las [#]byas pa dang /_gser dngul la sogs pa las
[\[26a\]]
[\[26a.1\]]byas pa'am/_gser dngul dang rin po ches spras [#]pa la sogs pa gdags shing bcang bar mi bya ste byas na [#]nyes byas so/_/tshon mo steng dang zha nye dang khar [#]ba la sogs pa la reg na nyes byas so/_/'o na dge sbyong gser dngul la sogs pa la ci nas kyang reg tu mi rung ngam
[\[26a.2\]]zhe na/_bdag gis rung ba ma yin 'dis/_/rung ba'i dngos po btsal snyam du/_/de ltar mngon par bsams nas ni/_/de nas gzhan zhig len du gzhug_/ces smos te/_dge sbyong gis bsams pa 'di gzhan te/_bdag gis gser dngul la sogs pa rung ba'i dngos po ma yin pa 'dis/_
[\[26a.3\]]rung ba'i dngos po chos gos gsum btsal ba'i zong dang /_gser dngul cung zad ma bcangs na 'tsho ba 'chad par 'gyur bas 'tsho ba'i phyir dang /_sman med [#]nad kyis gtses par 'gyur bas sman btsal ba'i zong gi phyir bcang zhing blang ngo snyam du bsams te dge bsnyen nam khyim bdag gzhan len du
[\[26a.4\]]gzhug go/_/yang nyes par mi 'gyur ba ni/_dkon mchog gsum gyi ched ka dang /_/tshangs pa mtshungs par spyod rnams kyi/_/gser dang dngul la reg gyur kyang /_/nyes par gyur pa ma yin no/_/zhes pa ste/_'di ltar dkon mchog gsum gyi ched du ste de'i dkor du gtogs pa dang /_
[\[26a.5\]]tshangs pa mtshungs par spyod pa mkhan po dang slob dpon gcig pa'i dge sbyong gi yo byad lta bu dang /_mkhan po dang slob dpon gyi yo byad du gtogs pa'i gser dngul la dge sbyong bdag gis reg kyang nyes par mi 'gyur ro/_/yang /_bdag gis rung ba ma yin 'dis/_/rung ba'i dngos po btsal
[\[26a.6\]]snyam du/_/zhes bya ba ni gser dngul 'dis de bzhin gshegs pa'i sku gzugs lugs su blugs shing ris su bris pa dang /_d+harma bris shing glegs bam du byas pa dang /_dge 'dun spyi la 'bul ba'i bsams [#]pas blangs na nyes par mi 'gyur ro zhes bya ba'i don to/_/dge sbyong gis [#]khe spogs
[\[26a.7\]]'dod pa'i phyir bdag gi nor gzhan la 'tshong du bcol tam/_gzhan gyi nor bdag gis [#]blangs te tshong byas na nyes byas so/_/dkon mchog gsum gyi phyir ram/_de ltar ma byas na sman [#]zong tsam yang med la 'tsho ba yang 'chad par 'gyur ba zhig gam/_bsod nams bya ba zhig tu bsams
[\[26b\]]
[\[26b.1\]]te tshong gi khe spogs bya dgos na yang bdag nyid kyis mi bya'i/_khyim pa gzhan la bcol bar bya'o/_/de ltar bcol ba'i 'os med na yang bdag nyid tshong byed pa'i tshe bdag gis [#]nan dang mthus mi bya'o/_/rung ngam mi rung dga' mi dga'/_/zhes lan gsum gyi bar du dris la/_mi dga' ba med
[\[26b.2\]]de rung ngo zhes zer na tshong bya'o/_/pha rol po ma dad bzhin du nan gyis tshong byas te rin brtsis [#]la thob na pham par 'gyur ro/_/de ltar 'di yan chad du dge sbyong gi bslab tshig [#]bcu po mdo tsam du bshad zin to//_//'dod pas bar du gcod byed [#]cing /_/rdzogs sangs rgyas kyis [#]bka'
[\[26b.3\]]stsal pa ni bcom ldan 'das kyis rab tu byung ba rnams 'dod pa'i yon tan lnga la brten [#]pa rnams ni mo tha ris dang thar pa la bar du gcod pa'o zhes bka' stsal pa las/_nye dga'i slob ma dge sbyong tsher ma can [#]dang mchod sbyin gnyis na re 'dod pas bar du gcod pa'o zhes bcom ldan 'das
[\[26b.4\]]kyis bka' stsal pa ni de ltar ma yin te/_'dod pa la brten kyang bar du gcod par mi 'gyur te de'i don bdag gis shes so zhes smras pa [#]las/_bcom ldan 'das la gsol te [#]bka' stsal pa/_de skad du smra ba la dang por tshig 'jam pos [#]smros shig_/des ma btub na gsol ba dang /_
[\[26b.5\]]bzhi'i las kyis dge tshul gti mug ma smra shig [#]ces bsgo zhig_/de skad du bsgo ba las kyang ma btub ste de skad smra na dge 'dun gyis 'tsho ba'i yo byad du gtogs pa longs spyod rnams dang phral nas/_gtsug lag khang nas bskrad par bya'o/_/de ltar bskrad pa'i dge sbyong de ni dge sbyong [#]dang
[\[26b.6\]]gnyis gnas khang gcig tu nyal ba gnang ba de la med na/_tshangs pa mtshungs par spyod pa rnams dang spyod pa gcig cing yo byad gcig pa dang /_lta ba gcig pa rnams kyang de la med pas na/_de nas ro dang 'dra bar 'gyur ro/_/'phyar dang rta gad byed la sogs/_/'chi bar bsams te
[\[26b.7\]]mi bya'o/_/zhes bya ba la/_rab tu byung ba rnams ni dul zhing zhi ba'i rang bzhin pas[#]/_gdol pa dang ma rabs kyi [#]chos lus kyi sgo nas mchong zhing brgal ba la sogs pa dag dang /_ngag gi sgo nas rta gad drag po la sogs pa mi bya'o/_/ci'i phyir zhe na/_'phyar ba ni ma brtags pa'i chos yin
[\[27a\]]
[\[27a.1\]]pa dang /_rta gad dang gag tshil byed pa ni rlung 'tshub cing sngon shi ba dag byung bas/_de'i phyir 'chi bar bsams shing mi bya'o/_/glal tshe lag la sogs pa yis/_/kha dgab par yang nan tan bya/_/ci'i phyir zhe na/_so snang ba dang gcan gzan chad pa ltar shin tu mi mdzes
[\[27a.2\]]pa'i phyir ro/_/rgan la sbrid byung phyag [#]bya ste/_/gzhon la nad med gyur zhes bya/_/khyim pa sbrid pa byung ba dang /_/yun ring [#]sos zhes brjod par bya/_/zhes bya ba las/_rgan pa ni bdag pas tshul khrims dang shes pa rgan pa'am mkhan po dang slob dpon no/_/gzhon pa ni bdag pas [(]da [,]de [)]
[\[27a.3\]]dag gis dma' ba chung ba'o/_/yun rings pos [#]zhes bya ba ni khyim pa rnams ni tshe ring ba la dga' ba'i phyir ro/_/bla ma dag gi mdun dag tu/_/snabs dang mchil ma mi dor zhing /_/so shing bca' bar mi bya'o/_/de bzhin stan [#]la mi 'dug cing /_/mdun du bcag par mi bya'o/_/gos [#]gcig
[\[27a.4\]]dag kyang bgo mi bya/_/khyed rengs su yang mi dbyung ngo /_/zhes bya ba la/_mkhan po dang slob dpon dang shes pa dang tshul khrims kyi yon tan gyis 'phags pa rnams ni bla ma ste/_de dag gi mdun du ming gis 'byung ba de dag mi dor mi bya'o/_/ci'i phyir zhe na/_ma rabs smad pa'i chos yin pa
[\[27a.5\]]dang /_ma gus shing bsnyems pa'i tshul yin pas spang bar bya'o/_/so shing za na yang phu rung gis kha bkab [#]ste bza' bar bya'o/_/bla ma rnams la ji ltar bya zhe na/_rgan po rnams la sdom can gyis/_/gus bcas zhe sar bcas par bya ba ste/_rgan pa gong du smos pa rnams la lus kyi sgo nas
[\[27a.6\]]kyang gus shing zhi bar bya ba dang /_ngag gi sgo nas kyang tshig 'jam zhing gsong por smra ba dang zhe sa dang bcas par bya'o/_/bslab pa phra mo'i gnas bstan zin to//_//lag pa dag par bsnyal nas ni/_/bum pa la sogs rdul med bya/_/zhes bya ba ni zas zos pa'i 'og tu/_kha lag
[\[27a.7\]]legs par bkrus nas nang par spyad par bya ba'i chu btsag [#]cing blang bar bya'o/_/chu'i snod bum pa la sogs pa rdul dang dri ma med par srog chags med par brtags nas chu yang btsag [#]cing blang bar bya ste/_chu btsag [#]pa'i thabs ni/_srog chags yod na legs par btsag_/ces pa'i skabs su
[\[27b\]]
[\[27b.1\]]bstan pa bzhin no/_/gnas med par ni gnas mi bya/_/zhes bya ba ni bsnyen par rdzogs nas lo bcu'am/_lnga ma lon gyi bar du gnas ma bcas par gnas su mi dbang bas dge sbyong rnams kyis gnas med par zhag gcig kyang gnas su mi gnang ngo zhes bka' stsal to/_/dge 'dun mal stan
[\[27b.2\]]la sogs pa/_/dran pa med par 'dug mi bya/_/zhes bya ba ni/_dge 'dun spyi'i mal cha dang stan khri dang khri'u la sogs pa ni shin tu spyad par bya ba ma yin pas mi rtag pa la sogs pa'i chos dran par byas te 'dug par mi bya'o/_/de lta bu'i dran pa med par ni 'dug par mi bya'o/_/de lta bu'i chos
[\[27b.3\]]yid la byed pa dang ldan pas 'dug tu gnang ste/_de bas na dran [#]dang ldan na nyes [#]med do/_/so bkru ba dang chu btung [#]dang /_/bshang gci byed du 'gro ba dang /_/mtshams nang ston la phyag bya ba/_/de dag ma zhus nyes med do/_/zhes bya ba'i ming gis 'byung ba 'di dag ni mkhan po dang slob dpon la
[\[27b.4\]]ma zhus kyang nyes par mi 'gyur ro zhes bstan to/_/brtul zhugs can gyis bya ba gzhan/_/de dag thams cad ma lus par/_/gal te bla ma ma zhus par/_/byas na de ni nyes byas 'gyur/_/zhes bya ba la/_dge sbyong gis bsgom zhing bklag [#]par bya ba dang /_gos dra ba dang 'drub pa la
[\[27b.5\]]sogs pa las su ci bya ba kun kyang [#]mkhan po la zhu bar bya ste/_gal te ma zhus par sna 'ga' byas na nyes byas su 'gyur ro zhes gsungs so/_/mchod rten la sogs phyag byas te/_/mi nyal byas nas de 'og tu/_/bla ma'i rkang bkru/_/zhes bya ba la/_nub mo dge sbyong gis mchod rten dang sku
[\[27b.6\]]gzugs la sogs pa la phyag byas te/_zhu ba'i gnas gang yin pa'i gang zag la sang nang par gyi bar du mi nyal bar dge ba rngo thogs [#]tshad du bgyi zhes zhu zhing de ltar byas pa'i 'og tu mkhan po dang slob dpon gnyis ka [#]dang bla ma rnams kyi rkang pa chu gtsang mas [#]bkru bar bya'o/_/bla ma la/_/
[\[27b.7\]]brtul zhugs can gyis kun zhus te/_/zhes bya ba ni de ltar bla ma'i rkang lag bkru bar byas nas dge ba la sogs pa ci bya brtul zhugs can dge sbyong bdag gis zhus nas zhes bya ba'i tha tshig go/_/ci bya zhe na/_rkang pa gnyis ka bkrus nas ni/_/nam gyi cha stod cha smad la/_/bsgrims te mi
[\[28a\]]
[\[28a.1\]]nyal bya ba ste/_/zhes bya ba ste/_slar bdag gi gnas khang du [#]phyin nas/_rkang pa gnyis dag tu bkrus te zhus pa bzhin nam gyi cha stod srod dang nam gyi cha smad tho [#]rangs la bsgrims pa brtson 'grus chen pos mi nyal bar dge sbyor bya'o/_/de ltar byas na zhus pa
[\[28a.2\]]bzhin dge sbyong des ni bden par smra bar 'gyur te/_zhus pa bzhin du byas pa yin no/_/ldang dang snang ba'i 'du shes kyis/_/seng ge'i nyal thabs bzhin du bya/_/zhes bya ba la/_gnyid 'ong ste mal du lus phab pa'i tshe na yang bsam pa med par nyal bar mi bya'i/_myur du ldang ba'i
[\[28a.3\]]bsam pa dang myur du sad cing snang [#]ba'i 'du shes yid la byas nas seng ge bzhin du glo g.yas pa phab ste nyal bar bya'o/_/dran dang bsam pa'i rgyud dag dang /_/de bzhin myur du sad nas ni/_/ji skad bstan pa bzhin du bya/_/zhes bya ba la/_de ltar snang ba dang ldang ba'i 'du shes kyis nyal ba ni dran
[\[28a.4\]]pa'i bsam pa dang ldan pa zhes bya ba ste/_des ni myur du sad cing ldang bar 'gyur ro/_/de ltar sad nas/_nam gyi cha smad mal nas langs/_/nam langs bar du kha ton [#]bya/_/zhes ji skad bstan pa bzhin du bsgrub cing bsgom par bya'o zhes [#]bya ba'i don to/_/phyi dro phan chad kyi bya ba bstan zin te[#]/_/da ni tshig rkang
[\[28a.5\]]gsum gyis [#]dge sbyong gi bslab tshig bsrung ba dang /_snga dro dang phyi dro'i dus su kha zas bza' zhing chu gtsang ba dang /_mkhan po dang slob dpon dang bla ma rnams la lus ngag gi sgo nas bkur sti la sogs pa'i las su bya ba ji ltar bstan pa bzhin du nyams su blangs te bsgrubs na yon tan dang 'bras bu gsum 'thob
[\[28a.6\]]bo zhes bstan pa'i phyir/_ji ltar nyon mongs myur zad nas/_/byang chub dam pa 'thob 'gyur ba/_/de ltar bsgrims dang ldan par bya/_/zhes bya ba smos te/_de ltar bsgrims dang ldan par bya/_/zhes bya ba ni gong du bstan pa bzhin nan tan byas na [#]tshe 'dir yang nyon mongs pa myur du zad par 'gyur
[\[28a.7\]]la/_ma 'ongs pa na yang byang chub rnam pa gsum las dam pa bla na med pa'i byang chub thob par 'gyur ro/_/dge sbyong gi kA ri kA lnga bcu pa mdo tsam du bshad pa/_slob dpon ka ma la shI las mdzad pa rdzogs so//_//_
[\[28b\]]
[\[28b.1\]{D4129}]@##/_/rgya gar skad du/_sarba a sti bA di shra ma Ne ra ka ra Na/_bod skad du/_thams cad yod par smra ba rnams kyi dge tshul gyi bya ba/_thams cad yod par smra ba rnams kyis zhes bya ba ni dus gsum dang /_rnam par rig byed ma yin pa'i gzugs dang /_'dus ma byas
[\[28b.2\]]bzhi dang /_kha dog bcu gnyis dang /_dbyibs brgyad dang /_'di dag la sogs pa rdzas su yod par 'dod cing /_don dam par yang de bzhin du lta bas na thams cad yod par smra ba zhes bya'o/_/rnams kyi zhes pa snga ma 'das pa'i dge tshul dang /_da ltar byung ba'i dge tshul dang /_ma 'ongs pa'i dge tshul dang /_
[\[28b.3\]]de dag gi bya ba yin pas na rnams zhes bya'o/_/dge tshul zhes pa ni ngal ba byed pa'i don to/_/kha ton bya ba la sogs pas dub cing ngal ba'i phyir te/_don du na dge ba la brtun pa'am/_dge ba spyod pa la dge tshul zhes bya ste/_zhib tu 'og nas 'chad do/_/bya ba zhes bya ba ni rnam pa gnyis te/_bsgrub
[\[28b.4\]]par bya ba dang /_bsrung bar bya ba'o/_/de la bsgrub par bya ba ni/_bla na med pa'i byang chub bo/_/bsrung bar bya ba ni tshul te bslab par bya ba'o/_/yang na dge tshul du gyur pa'am/_dge tshul gyis ji ltar bya ba'o/_/mgon po zhes bya ba ni sangs rgyas la bya ste/_sems can thams cad kyi
[\[28b.5\]]mgon dang rten dang dpung gnyen du gyur pas na mgon po zhes bya'o/_/thams cad ces bya ba ni phyi nang gi rgyu rkyen dang /_dus gsum dang /_dus kyis bskal pa dang /_rang bzhin gyis bskal pa la sogs pa'o/_/mkhyen dang zhes pa ni/_thogs pa dang chags pa mi mnga' ba'i ye shes
[\[28b.6\]]kyis rtag tu smos pa rnams dang /_shes bya mtha' dag ma lus par mkhyen pa'o/_/chos zhes bya ba ni nyan thos kyi sde snod gsum la bya ba ste/_de la 'dul bas ni dul bar byas/_mdo sdes ni zhi bar byas/_ma mos ni mya ngan las 'das par byed pa'i phyir chos zhes bya'o/_/yang na yig
[\[28b.7\]]'bru tsam la mi bya'i/_mya ngan las 'das pa'i lam gang zag la bdag med pa'i chos so/_/'phags pa'i zhes bya ba ni/_khams gsum gyi nyon mongs pa las ring du gyur pa'am/_rgyang bsrings pa'i phyir 'phags pa'o/_/tshogs la zhes bya ba ni de yang gang zhe na/_zag pa zad pa/_khur bor ba/_
[\[29a\]]
[\[29a.1\]]dgra bcom pa dag ste/_skyes bu zung bzhi dang gang zag ya brgyad kyi tshogs te/_de dag 'dus pa la bya'o/_/yang na da ltar gyi dge 'dun bzhi yan chad do/_/de la zag pa ni 'dod pa dang ma rig pa dang /_lta ba dang /_srid pa'i zag pa'o/_/khur bor ba ni phung
[\[29a.2\]]po lnga'i khur bor ba'o/_/dgra bcom pa ni las gcig dang nyon mongs pa'i dgra bcom pa'am bdag tu 'dzin pa'i dgra bcom pa'o/_/phyag 'tshal te zhes pa ni dkon mchog gsum la lus dang /_ngag dang /_yid kyis phyag bya ba'o/_/de la lus kyis phyag bya ba ni/_lus smad lngas la
[\[29a.3\]]gtugs pa'o/_/ngag gis phyag bya ba ni/_dkon mchog gsum gyi yon tan brjod cing bstod pa byed pa'o/_/yid kyis phyag bya ba ni/_sangs rgyas dag mngon par bzhugs par rtse gcig tu dmigs pa'o/_/de la yang nad pa tshabs po che'i ni yan lag dang ldan pas bya'o/_/nad pa ni yan
[\[29a.4\]]lag gnyis dang ldan pas so/_/mi na bas ni yan lag gsum kas so/_/dge ba ni lus dang ngag dang yid gsum gyi sgo nas dge ba ste/_de la lus kyi sgo nas dge ba ni/_srog gcod pa dang /_ma byin par len pa dang /_mi tshangs par spyod pa spong ba'o/_/ngag gi dge ba ni brdzun
[\[29a.5\]]du smra ba dang /_phra ma dang /_thun tshags su smra ba dang /_tshig rtsub mo dag spangs pa'o/_/yid kyi dge ba ni log par lta ba dang /_ngan du sems pa dang /_chags sems spangs pa'o/_/yang na lus kyi dge ba spyod lam bzhi mdzes pa dang /_ngag gi dge ba cal col du mi smra zhing
[\[29a.6\]]dus su smra ba dang /_yid kyi dge ba dkon mchog gsum rjes su dran zhing tshad med pa bzhi dang ldan pa'o/_/tshul gyi zhes bya ba ni dge sbyong gi tshul bzhi'o/_/cho ga rnams zhes bya ba ni/_tshul khrims bcu dang /_dge tshul rnams kyi cho ga'o/_/mdo tsam zhes bya ba ni 'dul ba 'bum pa'i nang
[\[29a.7\]]nas dge slong khrims nyis brgya lnga bcu 'byung ba las dge tshul mi srung ba ni dge 'dun lhag ma bcu gsum du zad mod kyi/_thams cad ni lhag tu ma mchis te rtsa ba nyi tshe btus pas na mdo tsam zhes bya'o/_/nges par zhes bya ba ni/_mkhan pos rang bzo byas pa ni ma yin gsung rab kyi lung
[\[29b\]]
[\[29b.1\]]'dul ba'i nang nas btus pas na nges pa zhes bya ba'o/_/bshad par bya zhes pa ni bstan pa dang bshad pa dang /_smras pa zhes pa ni rnam grangs so/_/yang na de ltar phyag btsal ba dang /_dam bcas pa dang gdams ngag lta bur ston to/_/shAkya zhes pa ni de yang ston pa rnams
[\[29b.2\]]kyis dam bcas pas sngon te/_gang zhe na/_khyim pa'i rigs yongs su dag pa dang /_rab tu byung ba'i rigs ye shes yongs su dag par bstan to/_/de la shAkya zhes bya ba ni rigs bzhi yod pas rgyal rigs kyi nang na yang shAkya'i rigs gtsang zhing kha drag pa'i nang du bcom ldan
[\[29b.3\]]'das 'dul ba'i dbang gi phyir dga' ldan gnas nas rigs der skyes pa na rigs la mtshan du gsol to/_/shAkya'i bstan pa la bdag nyid dad pas rab tu byung bas lus bzhin bslab pa bsrung bar bstan to/_/seng ge zhes pa ni byol song gi rgyal po seng ge ral pa can ji ltar ri dgas
[\[29b.4\]]thams cad zil gyis gnon pa de bzhin du sangs rgyas kyang mu stegs can dang phyir rgol ba thams cad sba bkong zhing zil gyis gnon par mdzad de/_/seng ge dang 'dra ba'i phyir dpe de las mtshan du gsol to/_/'dis ni rab tu byung ba'i yongs su dag par ston to/_/bstan pa la
[\[29b.5\]]zhes pa ni nyan thos kyi sde snod gsum la bya ste/_theg pa chen po'i gsung rab mdo sde bcu gnyis la bya'o/_/dad pas zhes pa ni dkon mchog gsum dang ldan pa bzhi dang /_las dang 'bras bu la yid ches shing mngon par dad pas sems dang ba'o/_/rab tu byung bas zhes pas rab
[\[29b.6\]]tu byung ba la rnam pa bzhi ste/_phyi rol gyi rkyen gyis phongs te rab tu byung ba ni ma smos te/_'dir ni khyim pa'i mtshan ma spangs te/_dge tshul gyi mtshan ma dang ldan pa yin gyi/_rkyen gyis rab tu byung ba ni ma yin no/_/brtul zhugs zhes pa ni mu stegs kyi brtul zhugs zhes bya ba yod
[\[29b.7\]]mod kyi/_'dir sbyangs pa'i yon tan bcu gnyis yi dam du 'dzin pa la brtul zhugs zhes bya'o/_/brtan pas zhes bya ba ni rab tu byung ba de yang skad cig gam lo zla'i bar du sdom pa blangs te de la gnas pa ma yin gyi nam 'tsho'i bar du'am snying bo byang chub la thug gi bar du zhes dam
[\[30a\]]
[\[30a.1\]]bcas pa ni brtan pas te/_ji ltar dang po yi dam bcas pa las slar mi ldog cing mi nur ba ni brtan par bya'o/_/sdom pa la rnam pa gsum ste/_tshul khrims kyi yan lag dang /_bag bya ba'i yan lag dang /_brtul zhugs kyi yan lag go/_/de la lus dang /_ngag
[\[30a.2\]]dang /_yid kyi sgo gsum sdom pa ni tshul khrims kyi yan lag yin no/_/chang mi 'thung ba ni bag bya ba'i yan lag go/_/lhag pa rnams ni brtul zhugs kyi yan lag go/_/rab bsgrims te zhes pa ni nan tan gyis 'bad pa'i don to/_/yang na dka' thub bslab pa la the tshom dang nem nur med
[\[30a.3\]]par bslab pa la rim gro bya ba'o/_/yang na nyes byas yan chad la 'dzem pa ste/_dper na rgyal bu rgyang grags gcig tu mar khu khyer ba dang 'dra bar blta'o/_/yang na bdag gi lus la rma'i skyon spangs pa bzhin du bsgrims te shin tu bag bya'o/_/bdag gi lus bzhin bslab pa srungs/_/
[\[30a.4\]]zhes pa ni dper na sems can thams cad ni bdag gi lus las 'phags pa med de/_de la skyon byung du dogs nas rim gro byed cing 'bad pa de bzhin du/_tshul dang po cho ga dang khrims bcu thams cad la yang skyon mi 'byung bar bsrung zhing 'bad par bya'o/_/nam gyi cha smad mal nas langs/_/zhes pa ni
[\[30a.5\]]rgya gar gyi tshul gyis mtshan gcig la nam gyi bzhi char bgos te/_bzhi cha gsum 'das nas gcig lus pa tsam na mi nyal bar tsog bur 'dug ste sems gsal bar bya'o/_/nam langs bar du zhes pa ni nam mkha' la nyi ma'i 'od kyis khyab par bshad pa'am/_yang na nam langs
[\[30a.6\]]pa'i tshad ni lag mthil gyi ri mo snang ba la gzung ngo /_/kha don du bya zhes pa ni mdo sde'am/_'dul ba'am/_sngags sam gang bslab pa la rgyun du dran par bya ba'i phyir kha don bya'o/_/gdong dang so yi dri bkrus nas/_/zhes pa ni/_nam langs nas ka shi pa lta ba la phrag pa la thogs te/_dran pa dang
[\[30a.7\]]ldan bzhin du phyi rol du kha gdong dag par bkru'o/_/de ltar yang sgeg cing chags pa'i phyir ni ma yin gyi/_skye bo dag gis mi 'phyas pa dang /_dkon mchog gi spyan sngar mi mdzes pa spangs pa'i phyir/_kha gdong dang so'i dri ma bkrus nas gtsang bar bya'o/_/rdzogs zhes bya ba ni mkhyen pa dang
[\[30b\]]
[\[30b.1\]]ye shes mthar phyin par bya ba rdzogs pa la bya ba'am/_yang na byang chub kyi spyod pa mthar phyin te rdzogs pa la yang bya/_/sangs pa ni ma rig pa la sogs pa'i gnyid dang mi shes pa'i sgrib pa las sangs pa ste/_dper na mi gnyid kyis log pa las sangs pa bzhin no/_/rgyas pa zhes pa ni bsod
[\[30b.2\]]nams dang ye shes kyi tshogs gang zhig rgyas pa ste/_dper na pad+ma rgyas pa bzhin no/_/la gus phyag bya zhes pa ni yang dag par rdzogs pa'i sangs rgyas mngon sum du bzhugs par bsams te/_de la mchod pa dang skor ba la sogs pa bya'o/_/yang dag par rdzogs pa'i sangs rgyas la
[\[30b.3\]]zhes 'byung bas/_nyan thos dag la mi bya bar ston to/_/bla ma gnas pa'i sgo glags la/_/zhes pa ni/_thams cad kyi gam du 'gro na yang sgo brdung mod kyis/_'on kyang zhu ba'i phyir 'gro ba yin pas mkhan po'am slob dpon gang na bzhugs pa de bla ma zhes bya'o/_/lag pas dal gyis
[\[30b.4\]]brdung bar bya/_/zhes pa ni ha cang drag par mi brdung ste/_ran par dal gyis brdung bar byas te/_su yin zhes zer na ming nas phyung ste nang du shog cig zer na 'gro zhing ci yang mi zer na lan gsum gyi bar du brdung ngo /_/'on kyang cang mi zer na bla ma gzhan dag la zhus la maN+Dal dag bya'o/_/nang
[\[30b.5\]]zhugs gus pas bla ma la/_/zhes pa ni/_nang du 'gro ba'i tshe sgo dal gyis phye la thug chom med par bya/_de nas nang du phyin nas gus par thal mo sbyar te/_de la thog mar phyag byas nas pus mo sa la btsugs nas 'dug par bya'o/_/khams bde mi bde la sogs dri/_/zhes pa ni/_'byung ba chen
[\[30b.6\]]po bzhi'i khams mi mnyam pa las nang du gyur pas thugs bde'am mi bde zhes gus par snyun gsol to/_/'di man chad ma rabs spang bar bya'o zhes ston to/_/'di dag bya zhes dris nas ni/_/zhes pa ni/_chag chag gdab maN+Dal bgyi ba spyir sug las 'tshal bgyi ba mchis na yang tshul
[\[30b.7\]]las mi 'gal bar 'tshal zhes zhu'o/_/dkyil 'khor zhes pa ni gru bzhi dang zlum po dang /_zla gam la sogs pa'o/_/la sogs rnams bya zhes pa ni/_smon lam gdab pa yan chad mchod pa'i cho ga rdzogs par byed par 'tshal pa'i don to/_/nya phyis la sogs chu brtag ste/_/zhes
[\[31a\]]
[\[31a.1\]]pa ni/_srog chags la snying brtse ba'i phyir khar phor dung phor nya phyis 'dab ma bum pa la sogs pa'i nang du skye bo yod dam med brtag go/_/steng dang bar gting rim bzhin no/_/zhes bya ba ni nya phyis la sogs chus bkang ba la chu'i steng dang dbus dang zhabs su phra mo ci yod pa
[\[31a.2\]]rim pa bzhin du brtag go/_/nya phyis la sogs med na yang /_/zhes bya ba ni chu brtag pa'i snod nya phyis la sogs pa med na 'og nas 'byung ba bzhin bya'o/_/skyor ba'am 'dab mas bum pa dgang /_/zhes pa ni rkyen zhig byung ste cha brtag pa'i snod med na lag pa'i skyor ba'am shing gi 'dab ma'am
[\[31a.3\]]sho mang la sogs pa'i nang du chus bkang ste brtag go/_/chu yi skye bo che chung rnams/_/zhes pa ni/_chu'i nang du skyes pa'i skye bo che phra rnams te/_las dang nyon mongs pa'i dbang gis skyes pas na skye bo zhes bya ste/_dbang med par skye'o zhes bya ba'i tha tshig go/_/'di'i skabs su rdzu 'phrul gyi spyan
[\[31a.4\]]gyis gzigs pa'i tshul mi bya'o/_/yun mi ring bar nan tan blta/_/zhes pa ni/_sems can yod dam med pa'i brtags pa'i tshad ni/_shing rta'i 'khor lo 'od mas bkang ba glang dor drug gis lan cig 'khor ba'i tshad kyis bzung ste/_de las yun thung na yang mi rtogs/_yun ring na yang mig sbrid
[\[31a.5\]]de mi mthong bas ci ran du brtag pa'i tshad ni 'di yin no/_/snying rje can gyis khu ba rnams/_/zhes pa ni snying rje ni rgyu yin te/_de dang ldan pas tshod ma'i khu ba dang rtsab mo'i khu ba la sogs pa shin tu legs par brtag go/_/rab tu brtags te spyad par bya/_/zhes pa ni/_ji ltar chu brtags pa bzhin du 'phral du spyad du dgos pa'am/_
[\[31a.6\]]btung ba la sogs pa yang de bzhin du brtag go/_/srog chags yod na legs par btsag_/ces pa ni/_srog chags la mi gnod par bya ba'i phyir/_gal te chu tshags kyi ras de thags bzang po zhig la btsags te/_chu 'dzag tu mi btub pa dang /_chang btsir gyis btsir na srog chags
[\[31a.7\]]zhar bar 'gyur ba'i phyir de ltar mi bya ste/_chu tshags kyi ras kyi dang du bag yangs su btsag go/_/srog chags rnams la gnod mi bya/_/zhes pa ni/_chu tshags la chags shing 'dug pa'i sems can rnams thang la sogs par mi dor bar gang nas 'ongs pa'i gnas der slar legs par
[\[31b\]]
[\[31b.1\]]bskyal lo/_/rtswa dang zhes pa ni gos skams pa'am/_btso blag byas pa'i gzhi'i rtswa dag go/_/lci ba zhes pa ni dkyil 'khor dang /_bkru bshal bya ba dang gnas khang du byug pa la sogs pa dag go/_/shing zhes pa ni dge 'dun dang mkhan po dang slob dpon dag gis gnang ba'i shing ngam/_
[\[31b.2\]]ldam ldum dag go/_/la sogs zhes pa ni dge slong dang dge tshul gyi yo byad kyi dgos pa kun bsdu'o/_/dgos pa gang dang gang yang rung /_/zhes pa ni dgos so cog ste/_sgo dang tsha dang tshod ma dang /_'bru dang shing thog dang zho dar la sogs pa dang /_tshon dang sen mo dang chu dang me la
[\[31b.3\]]sogs pa brtag go/_/de dag srog chags med par bya ste zhes pa ni/_rtswa la sogs pa ci dgos pa thams cad la sems can med par bya'o/_/sdom pa zhes pa ni lus dang ngag gi nyes pa sdom pa'o/_/srog chags zhes pa ni skye gnas bzhi las skyes pa'i 'tsho ba'i dbang po dang ldan pa'o/_/bsad
[\[31b.4\]]pa bsrung zhes pa ni/_lus dang ngag dang yid gsum sdom pa dang ldan pas lus kyi nyes pa gsod pa ste de yang bsrung ngo /_/gsod pa zhes pa ni 'tsho ba dang bral bar byed pa'o/_/'di yan chad ni gnod pa spangs par bstan pa'o/_/bstan zhes pa ni mkhan po'am slob dpon gyi sgom pa dang dge
[\[31b.5\]]ba spyod pa'i sar stan nas khri'u dag gang dgos pa gding ngo /_/chu zhes pa ni phyi rol che chung dang ril ba bkru ba dang /_lus kyi khrus bya ba la sogs pa'i chu'o/_/sa zhes pa ni phyi rol chen po'i bkru ba'i sa dang maN+Dal bya ba'i sa dag go/_/so shing zhes pa ni nang par gyi so shing dag kyang byas te gzhag
[\[31b.6\]]go/_/'dag pa'i chal yang sta gon bya/_/zhes pa ni lci skam gyi ril bur byas te/_smyug ma'i gseb tu gzer bu la bcug la chab khung che chung gi sar gzhag go/_/rgya gar gyi ni ba glang gzhon nu'i lci ba dang sa bsres te ril bur byas nas des 'khru bas na de dag 'dag pa'i chal zhes bya'o/_/
[\[31b.7\]]yang na bul tog dang sug pas dri ma 'dag par byed pas na 'dag pa'i chal zhes de dag kyang mkhan po dang slob dpon gyi phyir sta gon bya'o/_/lhung bzed bkru ba la sogs pa dang zhes pa ni/_bdag nyid lhung bzed dang kham phor kha gzar la sogs pa bkrus te grong du 'jug par bya'o/_/zas
[\[32a\]]
[\[32a.1\]]za ba'i tshe bshal ma dang zos zin nas bkru zhing skams te gnas su gzhag go/_/bla ma'i dgos pa thams cad bya/_/zhes pa ni dge slong thams cad kyang bla ma bzhin gyi/_skabs 'dir ni de dag la mi bya'o/_/gnas bcas pa rnams bla ma zhes bya ste/_de'i
[\[32a.2\]]dgos pa thams cad kyang bya'o/_/'di man chad ni nga rgyal med par bslab pa'i rim par byed par ston to/_/de nas dus rig phyag bya ste/_/dus rnam pa gnyis te/_bsod snyoms la 'jug pa'i dus shes par bya ba dang /_gtsug lag khang na 'dug pa'i tshe/_gaN+DI brdungs na dus su rig
[\[32a.3\]]par bya ste de gnyis gang yin pa la tshul bzhin du bya'o/_/de bzhin gus pas thal sbyar nas/_/zhes pa ni bla ma la gus pa'i tshul de ltar bya'o/_/'tshal ma 'tshal zhes bla ma la/_/zhes pa ni gsum gyi zhu ba'i tshul bzhin du bya'o/_/brtul zhugs can gyis de ltar zhu/_/zhes pa ni
[\[32a.4\]]sangs rgyas kyi bka' lung bzhin du byed pa'o/_brtul zhugs can zhes bya ste dge tshul bzhin du zhu ba la bya'o/_/lag pa bkrus nas zhes pa ni gdugs tshod la bab pa'i tshe lag pa dag par bkru'o/_/tshul bzhin du zhes pa ni zan za ba'i tshe kham gyis kha bkang ste mi smra ba dang /_phu bu dang /_cag cag
[\[32a.5\]]dang /_rkan gtogs pa dang /_gzhib pa'i ro myang ba dang /_'gram pa spo ba dang /_sgra dang kham 'phro la sogs par mi bya'o/_/de ni mi smra zhes pa ni zas za ba'i tshe bdag gtsang sbyor zhig yin na ni smra'o/_/gtsang spyor yin te smra na yang kha zas yod bzhin smra bar mi bya'o/_/tshod rig bya zhes pa ni ha
[\[32a.6\]]cang 'grangs pa yang ma yin/_bkres pa yang ma yin par zas kyi tshod ran par bya'o/_/'khru ba'i nad las bzlog pa'i phyir/_/zhes pa ni zhim pa dang chags pa'i phyir bza' ba ma yin gyi/_dge ba spyad pa'i phyir lus gso ba'o/_/ci'i phyir zhe na/_lus ni khams gsum gyi skye shi las
[\[32a.7\]]sgrol ba'i gzings lta bu yin pas de'i phyir lus gso bar bya'o/_/bza'o snyam pa'i sems kyis bza'/_/zhes pa na de lta bu'i 'du shes kyis kha zas bza'o/_/zos shing de bzhin 'thungs pa dang /_/zhes pa ni/_gdugs tshod zos te btung ba las rtsab mo 'thungs pa la sogs pa 'thungs
[\[32b\]]
[\[32b.1\]]nas tshul 'og nas 'byung ba bzhin bya'o/_/'di man chad ni kha bkru ba'i cho ga ston to/_/rung ba'i chu yis zhes pa ni sngar btsags nas bzhag pa'i chu des kha lan gsum bshal te/_bor nas lan cig ci ran tsam zhig lto bar btung ngo /_/de'i 'og tu zhes pa ni zas zos pa'i 'og tu 'og nas
[\[32b.2\]]'byung ba bzhin du bya'o/_/sbyin pa yang dag spel ba'i phyir/_/zhes bya ba ni kha bkrus nas yon bdag gi bsod nams phyin ci log tu 'phel ba dag dgag ste/_sngon bram zes smon lam btab pas dge slong lnga brgya glang du skyes pa dag dgag pa'i phyir ro/_/sbyin pa'i tshigs bcad gnyis shig
[\[32b.3\]]brjod/_/ces pa ni zhal nas gsungs pa'i tshigs bcad gcig dang bdag la bsngo ba'i tshigs bcad gcig ste gnyis shig brjod par bya'o/_/'di man chad ni 'tshal ma 'tshal zhes de'i 'og tu dge ba ji ltar bya ba'i go rims dang thabs bstan pa'o/_/man ngag yod na bsam gtan bya/_/
[\[32b.4\]]zhes pa ni/_dge ba'i bshes gnyen gyi bsam gtan gyi lung ston pas te bsam gtan dang po ni 'di ltar bya'o/_/de'i gnyen po ni 'di ltar bskyed do zhes lung ston nus yod na de'i man ngag mnos te bsam gtan bya'o/_/rab tu 'bad de bklag par bya/_/zhes pa ni de ltar lung ston pa med na le lo'i
[\[32b.5\]]dbang du ma gyur cing sems ma yengs par tshig dang don bstun cing yi ge'i 'bru rnams kyang zur phyin 'dod kyang bsam zhing bton nam bklog pa dag bya'o/_/yang dge sbyong gi las ni gnyis te/_sgom pa dang klog pa'o/_/sdom dang cho ga mkhas pa dang /_/zhes pa ni 'khor lo sdom pa dang ldan pa la bya/_
[\[32b.6\]]bslab pa lci yang las su bya'am/_bye brag phyed par bya'o/_/yang na sdom pa la mkhas par bya ba ni bslab tshig bcu'i tshig la mkhas pa'o/_/cho ga mkhas pa ni spyod lam bzhir ji ltar spyad pa dang mkhan po la sogs pa la ji ltar spyad gsal bar bye brag phyed cing gsal ba'o/_/yang na sdom pa
[\[32b.7\]]ni sgo gsum sdom pa'o/_/cho ga ni gzhung la brten te tshul khrims bsrung zhing drag dal med par bi wang gi brgyud bzhin du bya'o/_/bsgrub pa la ni brtson par bya/_/zhes pa ni/_sdom pa ji lta bu dang /_cho ga ji ltar byung ba de bzhin du lus dang ngag gis de bzhin du bsgrub cing nyams su len na'o/_/don
[\[33a\]]
[\[33a.1\]]yid kyis gyi na shes pa tsam du zad de/_de kho na bzhin du mi bsgrubs na de dag la mkhas kyang don med do/_/yang na sgrub pa ni bla na med pa'i byang chub bo/_/brtson pa ni nan tan gyis 'bad par bya'o/_/'di tshun chad ni tshul khrims bcu'i dngos por bstan te/_de dag las gyang
[\[33a.2\]]rtsa ba bcas pa'i rim pa bzhin du ma bzhag gi dge ba bcu'i rim pa ltar bzhag pas dang por srog gcod pa 'chad de de la bslab tshig bcu pa kun gyis sdom pa med par 'gyur ba ma yin gyi/_rtsa ba bzhi las gcig zhig pas med par 'gyur ro/_/bzhi po de yang yan lag dang mi ldan na med pa
[\[33a.3\]]ma yin gyi/_mi'i rgyud dang rgyud ma yin pas bye brag dbye'o/_/'di ni dngos po la bab ste/_de yang bsdus pa'i don bcu'o/_/de yang gang zhe na/_srog gcod pa dang /_ma byin par len pa dang /_mi tshangs par spyod pa dang /_brdzun du smra ba dang /_chang 'thung ba dang /_gar la sogs pa
[\[33a.4\]]byed pa dang /_phreng ba la sogs pas mi brgyan pa dang /_bla ma'i khri stan la mi 'dug pa dang /_dus ma yin pa'i zas spang ba dang /_gser dngul len pa spang ba dang bcu'o/_/gsod pa ni rtsis mgo rnam pa lnga dang ldan na pham par 'gyur te/_gang zhe na/_mi yin pa dang /_mir 'du shes pa
[\[33a.5\]]dang /_gsod sems yod pa dang /_gsod par sbyor ba dang /_'tsho ba'i dbang po 'gag pa dang /_yan lag de dag lnga dang ldan pas mi'i rgyud gsum las gang yang rung ste/_bsdus na pham par 'gyur/_yan lag gcig dang mi ldan na nyes byas su 'gyur/_de dang po bcas pa ni
[\[33a.6\]]sangs rgyas yul spre'u rdzing gi ljongs na bzhugs pa'i tshe/_dge slong zhig mi gtsang ba'i bsam gtan bsgoms nas lus mi gtsang bas skyo bar gyur te/_dge slong dbyug pa can la gsod du bcug pas bcas so/_/brtul zhugs gnas pa zhes pa ni brtul zhugs la gnas pa ni kho nas
[\[33a.7\]]'byung ste/_sdom pa la gnas pa'i don to/_/sems ma nyams pa zhes pa ni rnam pa bzhi lta bur sems kyang ma nyams pa ste/_gang zhe na 'dre la sogs pas byin gyis brlabs te/_myos par gyur pa dang 'byung ba chen po bzhi'i las nyams par gyur pa dang /_sngon gyi las kyi rnam par
[\[33b\]]
[\[33b.1\]]smin pa las gyur pa dang /_gnad du babs te brgyal nas mi dran par 'gyur ro/_/ched du bsams te ma nor bar/_/zhes pa ni mi de kho na yin gyis zhes te de kho na la dmigs te gsad par yang bsams te/_gsod sems yang ldan la nor kyang ma nor ba'o/_/mi gzhan bdag gam gzhan rnams
[\[33b.2\]]kyi/_/zhes pa ni gsod na sdom pa med par 'gyur bas bdag las gzhan pa'i mi'o/_/de la mi dang mir zin pa'o/_/de la mi la yang rnam pa gsum ste/_skyes pa dang /_bud med dang /_ma ning gsum mo/_/mir zin pa ni mi'i mngal na dbang po gsum dang ldan pa la bya ste/_'tsho ba'i
[\[33b.3\]]dbang po dang /_yid kyi dbang po dang /_lus kyi dbang po ste gsum dang ldan pa'o/_/gsod par sbyor ba la gnyis te/_bdag gis bsams pa'am/_gzhan la bcol te gsod du bcug pa'o/_/gzhan la bcol ba la yang rnam pa gnyis te/_brid pa las dang /_mngon sum du bcol
[\[33b.4\]]ba'o/_/bsad na brtul zhugs nyams par 'gyur/_/zhes pa ni/_'tsho ba'i dbang po dang bral na dge tshul gyi sdom pa zhig par 'gyur ro/_/tshul khrims ldan nam zhes pa ni/_/gsod par byed pa'i tshig ste nad pa 'chi bar bya ba'i phyir khyod kyis bsod nams kyi tshogs kyang bsags/_tshul
[\[33b.5\]]khrims dang yang ldan pas mtho ris dang thar pa ni dar dang yol bas chod pa tsam gyis myur du shi yang sdig pa mi 'phel gyi/_'chi bar rigs so zhes bsngags pa brjod pa'o/_/tshul khrims 'chal zhes pa ni nad pa la khyod kyi tshul khrims ngan pa'i steng du 'dir ji srid de gnas pa de srid sdig
[\[33b.6\]]pa sog cing 'dug pas dmyal bar yun ring du gnas par 'gyur gyis 'dug par mi rigs te/_myur du 'chi bar rigs so zhes bsngags pa brjod pa dag smra ba'o/_/tshig gis gsad par bya ba'i yul gsum ste tshul khrims dang ldan pa dang /_tshul khrims ngan pa dang nad pa la'o/_/
[\[33b.7\]]de dag la yo byad sdu gu bdog pa de 'dod pa'i phyir de dag la 'chi ba'i bsngags pa brjod de/_/des shi na sdom pa zhig go/_/de las bzlog pa las shi'am ma shi yang rung ste/_nyes byas su 'gyur ro/_/de bzhin nad kyis btab pa la/_/zhes pa ni nad kyis sdug bsngal zhing mi bde bar 'dug pa
[\[34a\]]
[\[34a.1\]]la shi na nad 'di dang bral bar 'gyur ro/_/'chi ba'i rigs so zhes bsngags pa brjod cing mtshon byin nam mtshon thogs pa gnyer ba'o/_/nad pa bslang pa la des dbugs bcad de shi ba la nyes pa med do/_/gang thos zhes pa ni de ltar de gsum la gang dang gang thos pa'o/_/sdug
[\[34a.2\]]bsngal nyam thag ste zhes pa ni tshul khrims ngan pa yang ngan song gi rgyu yin pas sdug bsngal lo/_/tshul khrims dang ldan pa yang da ltar lus la sdug bsngal bar blta'o/_/nad pa ni 'phral du nyam thag go/_/nges 'chi'i chos gtam der mi bya/_/zhes pa ni nges pa'am gdon mi za bar 'chi bar 'gyur
[\[34a.3\]]ba'i gtam nad pa dag la mi bya'o/_/sman dang zhes pa ni nad pa dang mi mthun pa 'chi bar 'gyur ba mi sbyin no/_/de la 'chi ba'i sman ni dper na rkun po lag pa gcad pa mi drug cu la dge slong mas rtsab mo lan tshwa can gyi byin pas rkun po na ba lta bu'o/_/rtsab mo lan tshwa can ni/_rgya gar gyi skad
[\[34a.4\]]kyis kany+dzin zhes bya'o/_/khams mi mnyam pa dang mi 'phrod pa'i sman ci yang rung ste mi sbyin no/_/sngags dang zhes pa ni gsang sngags a b+hi tsa ra ste/_mngon spyod pa'o/_/rig pa zhes pa ni 'jig rten dang 'jig rten las 'das pa'i rig pa ste/_de la 'jig rten pa'i rig pa ni mu
[\[34a.5\]]stegs can nam bram ze'i rig pa'o/_/'jig rten las 'das pa'i rig pa ni sangs rgyas pa'i rig pa ste/_rig pa de gnyis gang yang rung bas pha rol la gnas par byed pa'o/_/'chi ba'i phyogs su btang ba'am/_/zhes pa ni/_dge sbyong la dbang po yod na mi dag 'gum khungs su btang
[\[34a.6\]]ba'am/_yang na mi 'phrod pa'i yul dang /_gnod sbyin gdug pa'am/_gcan zan khro bo'i gdug pa'i gnas sam/_mi rgod yod pa'i phyogs su'am/_ra ro ba g.yang sa phyogs su btang ba la sogs pas te/_'chi bar bsgrub pa'i gnas su btang ba'o/_/mi gzhan zhes pa ni
[\[34a.7\]]bdag bsad pa la sdom pa zhig par mi 'gyur bas gzhan mi yin pa'i mi gzhan dag go/_/thabs sna tshogs kyis zhes pa ni gong du smos par zad do/_/dug dang gtor ma 'jol dang sa mda' la sogs pas 'chi bar 'gyur ba'i thabs 'di lta bu sna tshogs kyis brdas kyang rung rtsas mgo dang
[\[34b\]]
[\[34b.1\]]sbyar te de la rtsis mgo tshang ba mang yang lci yang yod de/_gsod sems dang mi ldan pa la rtsis mgo gzhan dang ldan kyang nyes byas phra mor 'gyur ro/_/gsod sems dang ldan pa la ma shi ba ni nyes byas sbom por 'gyur ro/_/bsad na brtul zhugs nyams par 'gyur/_/zhes pa ni srog bcad pa tsam
[\[34b.2\]]gyis sdom pa nyams par 'gyur te/_mi bsad pa 'ba' zhig gis sdom pa zhig par 'gyur ro/_/'di man chad ci zhig gis las su byas nas kyang rung ste/_dge tshul du mi rung bar mi 'gyur bas gong ma las bye brag tu byas pa'i phyir ro/_/byol song dang ni zhes pa ni bde 'gro las byol te/_ngan
[\[34b.3\]]'gro'i gnas su skyes pa klu man chad dang /_grog sbur yan chad do/_/sems dmyal dang zhes pa ni dmyal ba chen por ma phyin kyang so so re re'i dmyal bas te/_dper na rgya mtshor song song ba las/_rgya mtsho'i gling na dmyal dang phrad/_/ces bya ba la sogs pa lta bu'o/_/yi dgas zhes pa
[\[34b.4\]]ni phyag dar khrod kyi 'dre yan chad do/_/'on te lha yang rung zhes pa ni shing lha yan chad nas 'og min gyi gnas kyi lha'i bar du'o/_/bsad na ngan song lhung ba'i zhes pa ni/_byol song nas lha'i bar du de dag bsad na ngan song gsum du ltung ngo /_/sdig pa sbom po thob par 'gyur/_/zhes pa ni
[\[34b.5\]]dge sbyong gi tshul khrims las thal byung du blangs pas sbom po zhes smos kyi/_dge tshul la ni nyes byas su 'gyur ro/_/brtul zhugs can gyis bsad snyam ste/_/zhes pa ni sdom pa la gnas pas mi la sogs pa gsod par sems pas so/_/lus dang zhes pa ni lus kyis mda' 'phangs pa
[\[34b.6\]]dang ral gri dang mdung la sogs pas 'debs pa'o/_/ngag gis bshams pa las zhes pa ni ngag gis 'chi ba'i bsngags pa brjod pa la sogs pa'o/_/skye bo gson yang de la ni/_/zhes pa ni gsad par yang bsams la/_chas kyang chas te mda' la sogs pas phog gam 'chi bar 'gyur
[\[34b.7\]]ba'i bsngags pa brjod par 'gyur ba las bdag gis de yang dag par shi snyam pa las/_de phyis song ste ma shi yang 'og ma ltar 'gyur ro/_/kha na ma tho rnam gsum 'gyur/_/zhes pa ni rnam pa gsum ste/_sbyor ba'i kha na ma tho ba dang /_rtsa ba'i kha na ma tho ba dang /_rgyab kyi kha na ma tho ba'o/_/de la
[\[35a\]]
[\[35a.1\]]sbyor ba'i kha na ma tho ba ni thog mar gsad par sems pa'o/_/rtsa ba'i kha na ma tho ba ni gsod pa'i tshe ste/_lus kyis 'debs pa dang /_ngag gis bsngags pa brjod pa'i tshe bsad snyam pa'o/_/rgyab kyi kha na ma tho ba ni phyis rjes su yi rang ba ste/_dus gzhan du ngas bsad
[\[35a.2\]]de zhes yi rang zhing yang dang yang du sems pa'o/_/de ltar na sbyor ba'i kha na ma tho ba dang /_rtsa ba'i kha na ma tho ba dang /_rgyab kyi kha na ma tho ba'o/_/de la dang po ni 'gyod pas tshangs/_bar ma ni gang zag la mthol bas tshangs/_tha ma ni dkon mchog gsum dang dge 'dun la mthol bas tshangs par 'gyur
[\[35a.3\]]ro/_/de bzhin du bsod nams la yang rnam pa gsum du dbye ste/_las thams cad la yang sbyar ro/_/rdo dbyug khu tshur 'tshog pa dang /_/zhes pa ni 'di dag kyang gsod pa'i yan lag tu bsdu'o/_/de las gzhan pa'i gnod pa dag_/ces pa ni rdo dbyug la sogs pa sbyor ba'am gnod pa'i
[\[35a.4\]]rgyur gyur pa gang yang rung bas mi la yang 'tshog pa nas sbyor ba yan chad du pha rol la gnod par 'gyur ba'i bag mi bya'o/_/ba glang la sogs gnod mi bya/_/zhes pa ni phyugs so cog bsdu ste/_de dag la gnod pa mi bya'o/_/rta la sogs pa mi zhon no/_/zhes pa ni dkon mchog gsum
[\[35a.5\]]dang /_pha ma dang /_rgyal po'i chad la mi 'gror mi rung zhing rkang gis 'gro mi nus kyi bar du bya'o/_/mi nus na bzhon te/_de yang pha rkang chag la zhon pa bzhin du snying rje bya'o/_/'di yan chad bsad pa'i bshad pa 'das/_/da ni ma byin par len pa 'chad de/_de yang yan lag drug
[\[35a.6\]]dang ldan na pham pa ste gang zhe na/_ma byin par len pa dang /_rku sems yod pa dang /_rin thang tshang ba dang /_mis yongs su bzung ba dang /_bzung bar 'du shes pa dang /_bdag gir byas pa'o/_/yan lag de rnams dang ldan na pham pa/_de dag gcig dang yang mi ldan na nyes byas su 'gyur
[\[35a.7\]]ro/_/de dag dang po bcas pa ni rgyal po'i khab 'od ma'i tshal na bzhugs pa'i tshe rdza ba las rab tu byung ba'i dge slong nor can gyis rab tu byung zhing ma byin par blangs pas bcas so/_/dge tshul zhes pa ni dge ba'i phyogs la 'bad pa'am/_rtsol bar byed de dal ba'i phyir na dge tshul zhes bya'o/_/
[\[35b\]]
[\[35b.1\]]bdag gam gzhan rnams kyi zhes pa ni rkun po la rnam pa gnyis te/_bdag nyid kyis rku ba dang /_gzhan rnams la rku ba bcol ba'o/_/bcol ba la yang rnam pa gnyis te/_mngon sum du bcol ba dang /_tha na springs nas bcol ba'o/_/rku sems zhes pa ni rku'o snyam pa'i sems kyis
[\[35b.2\]]brku ba'o/_/mthu dang zhes pa ni btsan thabs su 'phrog pa lta bu'o/_/'jab bu yis zhes pa ni rkun po la mang ste/_'jab bu dang /_sgyu dang /_g.yo dang /_dor la sogs pa byas te brku ba'o/_/'khrul pa med par zhes pa ni bdag gi yin par 'du shes pa dang /_nor ba med pa ste/_mdor na
[\[35b.3\]]bdag gi rdzas su ma nor ba sems myos pa la sogs par ma gyur pa de ni rku sems dang ldan pa'i don to/_/mi gzhan gyi zhes pa ni bdag gi rdzas brkus kyang pham par mi 'gyur te/_sngon bcas pa ma yin pas yan lag tu mi dgos pa'i phyir ro/_/bdag las gzhan te pha rol lo/_/gnas
[\[35b.4\]]nas zhes pa ni ma bskyod na ji ltar rku sems dang ldan yang sdom pa zhig par mi 'gyur te/_mdor na rdzas la sogs pa gang na 'dug pa'i mtshams las 'das pa'o/_/mtshams ni bar du nam mkhas chod pa dang /_sa dag las sa'i kha dog lta bu 'das pa dang /_phyugs tshon po zhig na rgyab las
[\[35b.5\]]mgo'am mjug gi mtha' las bral ba dang /_rid de ma shi na rtsib ma'i dag la las bral ba'o/_/ma sha lnga tsam zhes pa ni kAr ShA pa Na gcig la ma sha ka nyi shu ri bas/_kAr ShA pa Na bzhi cha la ma sha ka lnga'o/_/de la ma sha ka ni dbri'o/_kAr ShA pa Na ni dbri ba med do/_/de bzhin du dngul la ni
[\[35b.6\]]'gyur ba med do/_/'bru dag la ni yang rung du 'gyur te/_dngul zho gcig gi cha las brtsis te/_ma sha ka lnga la pham pa'o/_/rang gi yul nas byung ba gang /_/zhes pa ni yul thang brtsan par bya ste/_bdag gang na 'dug pa dang /_rkun mo yul gang du byas pa mdor na yul de nyid kyi rin thang
[\[35b.7\]]brtsi ba'o/_/kAr ShA pa Ni bzhi cha brkus zhes pa ni ma sha ka lnga nas yar brtsis te/_kAr ShA pa Na gcig la ma sha ka nyi shu yod pas/_kAr ShA pa Na bzhi cha las ma sha ka lnga ste/_rin thang brtsis na zho bzhi'i brgyad cha gcig go/_/de brkus tshul khrims zhig par 'gyur/_/zhes pa ni dngul
[\[36a\]]
[\[36a.1\]]zho gcig gi brgyad cha yod pa de brkus na pham par 'gyur ro/_/sbyor ba'i tshe na nyes byas so zhes pa ni dge slong gi ltar nyes pa rnams mang du dbyer med do/_/thog mar brku bar bshams pa nas/_rdzas du la rang gnas nas ma spags kyi bar du nyes byas su 'gyur
[\[36a.2\]]ro/_/rdo khu zhes pa ni nyung rdog lta bu la sogs pa'o/_/rtsa ba zhes pa ni sman la sogs pa'o/_/'bras bu zhes pa ni shing thog ste/_ku shu dang kham bu dang rgun 'brum la sogs pa'o/_/shing zhes pa ni skyed shing lta bu ste lo ma dang /_shing tog dang 'bras bu bzang po skyes pa'i shing
[\[36a.3\]]lta bu ste/_rtsa gzhan bcad na nyes byas/_rtsa ba gcig bcad na rin thang brtsi'o/_/sdong bu zhes pa ni bu ram shing dang lcug ma la sogs pa lta bu ste/_spags sam bcad na pham par 'gyur ro/_/lo ma zhes pa ni shang rtse dag bsdus te tshod pa dang yungs kar lta bu dag brkus na'o/_/shun
[\[36a.4\]]pa zhes pa ni/_shing rtsa la sogs pa'o/_/chu zhes pa ni shing chu dang mya ngam du 'gro ba'i btung chu rnams khyer te dong ba las mi'i btung chu brkus na pham pa'o/_/phyugs kyis brkus na nyes byas su 'gyur ro/_/me tog zhes pa ni me tog rnam pa gnyis te 'og nas 'byung ba dag go/_/chu
[\[36a.5\]]skyes zhes pa ni pad+mo la sogs pa lta bu ste/_chu'i nang du skyes pa'i me tog go/_/thang skyes zhes pa ri las skyes pa ste/_thang las skyes pa'i me tog kyang bsdu'o/_/zhing dang zhes pa ni rku ba la rnam pa gnyis te/_thams cad rku ba dang mu nas rku ba'o/_/de yang bskor ba dang khad kyis
[\[36a.6\]]rku ba'o/_/de la yang bskor ba ni zhing der bas bskor ba ste/_kun nas ra ba'i mtshams 'byor te bdag pos bsam pa thag bcad na pham pa/_mi dbang ba la shags 'gyed pa'am/_dbang yod pas mi dbang bzhin du thob par bcad na pham pa/_rtog ces pa ni gnyis te/_rku ba'am
[\[36a.7\]]ma rungs par byed pas te/_dper na shwa kha sgyur ba lta bu ste/_des ma rung bar gyur pa'i rin thang tshang na pham pa/_sa gzhi dang zhes pa ni gnas khang dang gtsug lag khang dang tshong khang dag gi gzhi la sogs pa lta bu ste/_zhing rku ba'i rtsis mgo lta bu dang 'dra'o/_/gru dang zhes pa ni gru rku ba
[\[36b\]]
[\[36b.1\]]la rnam pa bzhi ste/_chu'i rgyun du rku ba dang /_rgyun las gyen du rku ba dang /_thad kar rku ba dang /_bcings pa'i rgyun du rku ba'o/_/thad kar rku ba ni mi snang ba'i tshad kyis bzung ngo /_/gyen du rku ba ni gru gang 'phags pas pham gyi/_ma nges pa ni chu'i nang du nub pas pham mo/_/shing zhes pa ni
[\[36b.2\]]lo ma la sogs pa bzang po skye ba'i shing dang /_yang na shing dag go/_/shog ma dang zhes pa ni bdag gi sho gam 'das na rin thang brtsi/_gzhan gyi bdag gis bzlas te blangs na yang rin thang brtsi bdag nyid kyi nor ma yin te/_dkon mchog dang pha ma la sogs pa ni nyes byas su 'gyur
[\[36b.3\]]ro/_/de bzhin gru yi btsas rnams dang /_/zhes pa ni gong ma'i sho gam bzhin du sgrol gru 'das pa'am dbyar dbab pa'i phyir gru la bdag gyen du'am chu 'byam dang thad kar yang rung ste/_zhon la ma byin pa la rin thang brtsi'o/_/srog chags rkang pa med pa dang /_/zhes pa ni dngos su sbrul
[\[36b.4\]]lta bu ste/_de yang rgyal po'i gnyer ba la nan tur dag bya ba'i dgos pa dang /_'tshe ba'i phyir te ne'u le dang sbrul 'thab pa dag mdza' bar byas nas 'tsho ba tshol te de lta bu brkus na rin thang brtsi'o/_rkang gnyis zhes pa ni mi dang bya ste/_de la bya ni khra'am longs spyod kyi phyir khrung khrung dang ngang pa la
[\[36b.5\]]sogs pa'i gson ma dag go/_/mi ni mtshan ma dang /_dus dang gnas su phyin pas bsam mo/_/bya ni rku ba'i phyir sgrogs pa'am gnas sa nas bdag gi gnas su sbur bas pham/_rkang mangs rku ba dang zhes pa ni rkang pa bzhi pa yan chad la bya ste/_sbrang ser dang srin bu pad pa dang sdig pa dag
[\[36b.6\]]go/_/de la sbrang ser ni rgya mtshor dgos so/_/srin bu ni sman pa la dgos so/_/sdig pa ni rgyal po'i nan tur du dgos so/_/brtul zhugs can gyis zhes pa ni bslab tshigs bcu la zhugs pa'o/_/mi'i nor zhes pa ni mdor bsdus te mi'i nor du gtogs so cog gis sdum pa bzhi par
[\[36b.7\]]'gyur ro/_/dbyig las zhes pa ni rin po che la sogs pa'i nor chen po'o/_/stsogs pa zhes pa ni gser dang dngul dang g.yu dang mu tig dang dar zab la sogs pa chung ngu yan chad kyang bsdu'o/_/gang yang rung ba zhes pa ni mdor bsdus pa'i tshig go/_/rku ba'i sems kyis gang brkus
[\[37a\]]
[\[37a.1\]]kyang /_/zhes pa ni mdza' yang rung mi mdza' yang rung skad cig tsam blangs pa la sogs te/_rku sems yod na sdom pa zhig par 'gyur bas/_de ltar khyad par du dbye ba'i phyir rku sems dang ldan pa'i 'du shes kyis mi'i nor du gtogs pa gang yang rung 'og nas 'byung ba
[\[37a.2\]]bzhin du 'gyur ro/_/rin thang tshang na sdom pa zhig_/ces pa ni dngul skya zho gcig gi brgyud pa tshang na sdom pa zhig par 'gyur ro/_/lhung bzed la sogs rkun khyer nas/_/zhes pa ni 'tsho ba'i yo byad kyi mchog ni lhung bzed dang chos gos dag yin/_de dag rkun pos khyer na thabs 'og
[\[37a.3\]]nas 'byung ba bzhin du bya'o/_/chos bshad nas ni bsgrub par bya/_/zhes pa ni rkun po la gdong la de ni dgos pa la khyer la nor chen po mi rung na phyir byin cig ces bya ste/_byin na ni legs te de ma byin na 'di skad ces bya'o/_/'di dag brkus na ngan song gsum du 'gro ba la sogs pa
[\[37a.4\]]bzhin du bshad do/_/yang na ri ba'i rin gyis blu/_/zhes pa ni 'di ltar byas na shin tu sdug bsngal bar 'gyur gyis slar byin cig ces bya'o/_/de ste mi ster na ri ba'i rin gyis blu'o/_/de ltar ma byas nyes byas 'gyur/_/zhes pa ni dge slong gis yo byad dkon pa'i phyir de ltar ma byas
[\[37a.5\]]par blangs na nyes byas pa'i dmigs pa ni sems thag ma chad pa las bye brag tu byas te bshad pa yin no/_/'di ched du ma byin par len pa 'das so//_//da ni mi tshangs par spyod pa 'chad de/_de yang yan lag gsum dang ldan na pham ste/_gang zhe na/_bcug pa dang /_reg pa dang /_
[\[37a.6\]]dga' bar tshor ba gsum dang ldan par pho'i sgo gnyis dang mo'i sgo gsum ste/_gang du spyad kyang bsam pa gcig dang mi ldan na nyes byas so/_/de la dang po bcas pa ni sangs rgyas shAkya thub pa mngon par byang chub ste/_nyan thos kyi 'khor dang ldan nas lo bcu gnyis kyi bar du thams
[\[37a.7\]]cad kyang tshangs par spyod pa la gnas te ltung ba med do/_/lo bcu gsum la 'das nas bab pa'i tshe tshong dpon gyi bu bzang sbyin gyis mi tshangs par spyad pa las ltung ba dang po bcas pa'o/_/sdom can zhes pa ni tshul khrims bsrungs te ma zhig par gnas pa'i sdom pa dang ldan pas sdom pa
[\[37b\]]
[\[37b.1\]]can zhes bya'o/_/nyams pa med sems kyis zhes pa ni rnam pa bzhi lta bu sems kyang ma nyams pa ste/_bzhi gang zhe na/_'dre gdon la sogs pas byin gyis brlabs nas myos pa lta bu ma yin pa dang /_'byung ba chen po bzhi'i khams nyams par gyur pa ma yin pa dang /_sngon gyi las kyi rnam par
[\[37b.2\]]smin pa ma yin pa dang /_gnad du bab ste brgyal ba lta bu ma yin pa ste/_mdor na sems dran pa gsal bzhin du 'og ma ltar byas na nyes par 'gyur ro/_/nyams pa med pa'i sgo gsum du/_/zhes pa ni skyes pa la ni sgo gnyis/_sgo de dag mes tshig pa lta bu'am/_rul ba lta bu'am/_
[\[37b.3\]]zhig pa'am/_'bu zhugs pa lta bur ma gyur par 'og nas 'byung ba bzhin du byas na nyes par 'gyur ro/_/chags pas nang du nor bu 'das/_/zhes pa ni 'dod chags dang ldan pa'i sems kyis byas nas kha'i nang du so las 'das pa dang /_rkub ni 'dzums pa'i mtshams 'das pa
[\[37b.4\]]dang /_mo mtshan ni phyi shun gyi mtshams su nor bu nub ces pas mtshams 'das zhes bya'o/_/dga' bar tshor na brtul zhugs nyams/_/zhes pa ni bdag gir byas na zhes bya ba'i don to/_/phas byed dam tshus byed kyang rung ste/_nyams su len na sdom pa zhig go/_/dge slong ma ni phas byed
[\[37b.5\]]pa bcabs pa yod do/_/des na khas blang zhing nyams su len na sdom pa zhig go/_/skyes pa zhes pa ni dge slong ma ni skyes pa'o/_/yang na dge tshul phas skyes pa nyid la bya'o/_/bud med ces pa ni dge tshul pha ni dge tshul pha la bud med kyis so/_/ma ning gis zhes pa ni ma ning lnga ste/_
[\[37b.6\]]mtshan gnyis pa dang /_zla ba phyed cing 'gyur ba dang /_mtshan ma dang gsum mo/_/mtshan khar bor te mnan pa las/_/zhes pa ni gong ma gsum gyi mthu rtsal gyis mnan te mi tshangs par spyod pa'o/_/gang gis bde ba'i ro myong ba/_/zhes pa ni gang gis nyams su blangs te dga' bar
[\[37b.7\]]tshor ba'o/_/des ni sdom pa zhig par 'gyur/_/zhes pa ni tshor ba de yang tshul khrims med par ro/_/yan lag skyes nas zhes pa ni pho mtshan 'dod chags kyi yan lag skyes pa zhes bya'o/_/bde ba 'dod pas zhes pa ni 'dod chags 'dod pa de zhi bar bya ba'i bde ba 'dod pa dang
[\[38a\]]
[\[38a.1\]]dga' bar tshor ba'i bde ba 'dod pa la bya'o/_/gdug pa sbrul gyi khar bcug pa/_/zhes pa ni tshul khrims dang bral na gson yang mi rung ste/_de bas na 'dod chags kyi nyon mongs pa de bzlog pa'i phyir gsungs pas sbrul gdug pa rnam pa gnyis yod de/_sgo gsum
[\[38a.2\]]gyi sbrul dug can no/_/de la sbrul dug can gyi khar bcug ste shi ba ni shi yang ma shi zhes bya'o/_/sgo gsum gyi sbrul gdug pa can gyi dbang du gyur nas tshul khrims nyams pa ni tshe rabs du mar sbrul gyis zin par gyur pas ma shi na yang shi ba zhes bya'o/_/lus la dka' thub mi zhig ces pa ni
[\[38a.3\]]lus kyi dka' thub gsum las skabs 'dir ni tshangs par spyod pa la bya ste/_don du na sbrul gdug pa'i khar bcug kyang bla'i/_sdom pa can gyis nam du yang ni mi tshangs par mi spyod do/_/rdzogs sangs rgyas kyis bka' stsal to/_/zhes pa ni de skad ces de bzhin gshegs pa dgra bcom
[\[38a.4\]]pa yang dag par rdzogs pa'i sangs rgyas kyis bka' stsal to/_/gal te sbrul gyis bsad gyur kyang /_/zhes pa ni sbrul gdug pa'i khar bcug nas 'chi ste 'chi bar gyur kyang ngo /_/tshul khrims gnas la de phan te/_/zhes pa ni des shi na yang tshul khrims mi 'jig ste/_med pas med
[\[38a.5\]]'gyur bas mtho ris su skyes pas na de ni phan pa zhes bya'o/_/tshul khrims nyams pa sdug bsngal yin/_/zhes pa ni chos la gnas pas myur du bdag shi bla'o/_/chos la rgyab kyis phyogs pa'ang cir mi rung /_/chos gnas sum cu rtsa gsum lha yi bde ba 'thob/_/chos thob bral ba myur du ngan
[\[38a.6\]]song 'jigs ltung ngo /_/khyim bdag de na phas mi rgod brgyad cu la smra ba de lta bu ste/_tshul khrims med pa de ni sdug bsngal yin te/_mya ngan las 'das pa la sgrib par 'gyur ro/_/de lta bas na tshul khrims dang mi ldan pa'i dge sbyor ni khang pa phug rdol can mes tshig pa'i mgal dum dang
[\[38a.7\]]'dra'o/_/mya ngan 'das la sgrib par 'gyur/_/zhes pa ni de ltar tshul khrims zhig par gyur na ngan song du ltung ba 'ba' zhig tu yang ma zad de/_mya ngan las 'das pa'i bar du yang gcod par 'gyur ro/_/de 'khor ba'i yan lag thams cad la yang mi tshangs par spyod pa zhes bya'o/_/mdor
[\[38b\]]
[\[38b.1\]]na sems byang ba'i thabs tsam du gsungs so/_/ji ltar zhe na/_lus kyis dpyad du med na yid kyis brtags pa mang du mi byed pa'i phyir ro/_/'di yan chad du mi tshangs par spyod pa'i bshad pa 'das so//_//da ni brdzun du smra ba 'chad de/_de yang yan lag lnga dang ldan na pham ste/_
[\[38b.2\]]lnga gang zhe na/_bla ma'i chos yin pa dang /_'du shes bsgyur ba rang nyid kyis khar smras pa dang /_ngas thob bo zhes brjod pa dang ldan pa dang /_gzhan gyis don go ba'o/_/yan lag 'di lnga dang ldan na bsam gtan dang /_mngon par shes pa dang /_dge sbyong gi 'bras bu bzhi la sogs pa
[\[38b.3\]]thob po zhes pa nas lha dang klu la sogs pa mthong ngo zhes bya ba'i bar du smras na pham par 'gyur ro/_/yan lag gcig dang mi ldan na nyes byas su 'gyur ro/_/de la dang po bcas pa ni sangs rgyas yul yangs pa can gyi 'od ma'i grong 'dab na bzhugs pa'i tshe/_nya pa lnga brgya la de bzhin
[\[38b.4\]]gshegs pas chu srin nya'i rigs kyi rnam par smin pa bshad pa las sems g.yos te/_dge slong du gyur pa lnga brgya pos de mu ge chen po zhig byung ste/_nya pa'i rigs kyi grong 'dab du spyod pa bcas nas bdag cag gcig gis gcig yon tan med par bstod pa las bcas/_lha
[\[38b.5\]]dag kun smra dang zhes pa ni lha dang phan tshun lhan cig gtam byas te/_de dang bde bar gnas pa la sogs pa na gnyen dang mdza' ba'i tshul du smra ba la sogs pa'o/_/gang na bdag 'dug lha'o zhes pa ni nga gang na bar lha dag 'ong zhes zer ba'o/_/mthong zhing zhes pa ni bdag gis lha mthong
[\[38b.6\]]ba dang /_lhas kyang bdag mthong zhes pa'o/_/de'i sgra zhes pa ni gcig gi sgra gcig gis thos pa'o/_/thos par gyur gang zhes pa ni lhas smras pa bdag gis thos pa dang /_bdag gi sgra lhas thos zhes zer ba'o/_/bdag kyang de dag gam 'gro dang /_/zhes pa ni nga lha'i gan du 'gro'o
[\[38b.7\]]zhes zer ba'o/_/de bzhin zhes pa ni gang ji ltar bdag gis lha mthong ba dang /_de dang gtam byas zhes pa ni lhan cig 'grogs nas zer ba de bzhin smra'o/_/dri za zhes pa ni dris bcos pas na dri za zhes bya'o/_/grul bum zhes pa ni yi dgas glugs pa chen po'o/_/klu zhes pa ni byol
[\[39a\]]
[\[39a.1\]]song gi rgyal po'o/_/gnod sbyin zhes pa ni gnod sbyin mdog dang mdangs 'phrog pa'o/_/lto 'phye chen po dang zhes pa ni/_sbrul lta bu gsus pas 'gro ba'o/_/sha za yi dgas zhes pa ni dngos su zad/_mi'am ci zhes pa ni mi'i lus la rta mgo can no/_/mthong ngo zhes
[\[39a.2\]]la sogs pa smra'o zhes pa ni dri za nas/_mi'am ci'i bar du ming gis smos pa de dag bdag gis mthong ngo /_/de dag gis kyang bdag mthong /_de dag dang yang lhan cig tu 'grogs so zhes zer ba'o/_/bsam gtan zhes pa ni gzugs kyi bsam gtan bzhi dang /_gzugs med
[\[39a.3\]]pa'i bsam gtan bzhi pa ste/_'jig rten gyi bsam gtan brgyad do/_/mngon shes zhes pa ni/_mngon par shes pa lnga'am drug go/_/tshad med dang zhes pa ni tshad med pa bzhi'o/_/rgyun zhugs la sogs 'bras bu dang /_/zhes pa ni khams gsum gyi nyon mongs pa mthong bas spang
[\[39a.4\]]bar bya ba brgya rtsa brgyad spangs pas rgyun du zhugs pa'o/_/'dod pa'i khams kyi bsgom par bya ba'i nyon mongs pa dgu sel bas/_drug spangs pa ni lan cig phyir 'ong ba'o/_/'dod pa'i khams kyi dgu char spangs pa ni/_phyir mi 'ong ba'o/_/srid pa'i rtse mo man chad kyi nyon mongs pa thams cad spangs
[\[39a.5\]]pa ni dgra bcom pa'o/_/lam la rab tu zhugs pa'ang rung zhes pa ni 'phags pa'i lam yan lag brgyad thob bo zhes bya ba la sogs pa'o/_/bdag gis thob ces smra na ni zhes pa ni mi las bla ma'i chos gang smra ba de gong du bshad pa'i yon tan de lta bu la sogs pa dag ma thob par thob ces smra
[\[39a.6\]]ba'o/_/don rig pa la brdzun pa'i tshig ces pa ni pha rol po de bas sam/_glen pa'am byis pa la sogs pa yin te/_tshul smra ba la 'du shes sbas te/_des kyang de dang par shes pa'am/_rig pa'i 'du shes med par sbas la don gzhan du 'dug la tshig gzhan du smra
[\[39a.7\]]ba'o/_/khyad par thob pa'i zhes pa ni gong ma ltar yon tan rnam pa de dag cig ltos nas khyad par du smra ba'o/_/bdag nyid can zhes pa ni de dang ldan pa'i bdag nyid du gyur to zhes zer na'o/_/ma nyams zhes pa ni mi dran par yang ma gyur te/_sems nyams pa'o/_/nga rgyal med bzhin du zhes pa ni
[\[39b\]]
[\[39b.1\]]mngon pa'i nga rgyal te sngon dge sbyong dgon pa'i yul mngon sum du byung ba'i phyir nga rgyal skyes pa ma yin pas gdeng med bzhin du 'og ma ltar smras na nyes par 'gyur ro/_/smras na sdom pa nyams par gyur/_/zhes pa ni smras te pha rol pos don go na tshul khrims med par 'gyur ro/_/
[\[39b.2\]]'di man chad ni sdom pa zhig par mi 'gyur ba'i yan lag ston to/_/khyad par thob pa ma gtogs pa/_/zhes pa ni gong du smos pa ltag mthong la sogs pa dag ni bsam gtan la brten nas mthong bar 'gyur ba'i phyir/_khyad par 'thob dang gdeng yod pa/_/des smras na ni nyes
[\[39b.3\]]par mi 'gyur ro/_/de las gzhan pa'i brdzun tshig rnams/_/zhes pa ni gong du smos pa ma gtogs par gzhan ci yang rung ba'i brdzun tshig ni bsam gtan la brten te mthong bar mi dgos pa mthong ba dang /_shes par rung ba sdom pa zhig par mi gzhag ste/_rtsa ba bzhi char yang
[\[39b.4\]]nyes par mi 'gyur bar dbye'o/_/'dir yang nyes par 'gyur bar dbye ste/_gong ma las brdzun phran tshegs phyag dar khrod na sha za dag mthong ngo zhes bya ba dang /_shes bzhin gyis brdzun phran tshegs dag smras na nyes pa'i dmigs 'og ma ltar 'gyur ro/_/de dag thams cad sdig mang
[\[39b.5\]]'gyur/_/zhes pa ni de dag smras na bsod nams ma yin pa mang du 'phel te/_des ngan song du ni khrid par byed la sdom pa ni 'jig par mi 'gyur ro/_/des ni 'og mar ltung bar byed/_/ces pa ni shes bzhin du brdzun gyi tshig smras pa des ni mi las 'og ma gsum du ltung bar byed do//_//
[\[39b.6\]]'di man chad ni phra mo'i nyes pa 'chad de/_ji ltar mdza' bo dbye 'gyur ba'i/_/zhes pa ni mi gnyis yid mthun zhing mdza' ba de la thabs gang gis dbye bar 'gyur ba'i tshig 'og ma lta bu'i tshig smras so/_/phra ma'i tshig rnams smra mi bya/_/zhes bya ba ni zhe sdang gis dbye ba'i phyir tshig bden pa yang
[\[39b.7\]]rung brdzun pa yang rung ste/_phan tshun bskyal zhing smra bar mi bya'o/_/phra ma la rnam pa gnyis te zhe sdang gis dbye ba dang /_phan par bya ba'i phyir dbye ba ste/_de la phan par bya ba'i phyir dbye ba'i phra ma zer ba ni nyes par mi gzhag go/_/'di dag ni dge tshul gyi khrims kyi dngos po ma yin mod
[\[40a\]]
[\[40a.1\]]kyi/_ngag gi nyes pa spang ba'i skabs su dge ba bcu'i rgyud kyis bsdams nas ngag gi skyon 'di dag spang bar bstan to/_/thun tshags su ni smra ba dang /_/zhes bya ba 'di tshig rkang 'dis thun tshags su smra ba 'chad de/_dgos pa'i don med par sgrung gtam dang /_lde'u
[\[40a.2\]]dang /_glu tshig dang /_snyan ngag dang /_gar dang /_bre mo gtam dang /_bon smra ba la sogs pa smras pa'o/_/tshig rtsub smra bar mi bya'o/_/zhes bya ba ni pha rol zher 'debs pa'i tshig dag smra bar mi bya'o/_/'di man chad ni dge sbyong gi tshul bzhi ston te/_de la dge sbyong du gyur tam/_
[\[40a.3\]]dge sbyong zhes bya ba de thob nas 'di dag bsrung dgos so/_/ngan du zer la'ang ngan mi brjod/_/ces bya ba ni pha rol tshig ngan pa pha'i sha zo zhes zer ba la sogs pa'i tshig ngan pa zer yang tshul 'di'i lan tshig ngan pa'i bag zur yang smra bar mi bya'o/_/gshe la lan du slar mi gshe/_/zhes bya ba
[\[40a.4\]]ni phas tshur bdag la ngan pa 'di zhes pa la sogs pa'i tshig ngan pas brgyad bkag kyang /_de'i lan gshe ba'i tshig dag kyang mi bya'o/_/mtshang 'bru ba la slar mi 'bru/_/zhes pa ni phas tshur bdag la skyon ci yod pa'i bag mtshang 'bru ba de la slar de'i mtshang 'bru bag tsam yang mi bya'o/_/rdeg pa la
[\[40a.5\]]yang slar mi rdeg_/ces bya ba ni phas tshur mtshon cha dang /_dbyug pa la sogs pa dag gis bdag la brdeg kyang de'i lan du rdul tsam mi bya'o/_/blo ldan zhes bya ba ni blo dang shes rab dang rig pa dang rtogs pa dag ni rnam grangs te/_mdor na shes rab dang ldan zhes bya ba'i don to/_/bslab pa 'dod
[\[40a.6\]]pa yis zhes bya ba ni de bzhin gshegs pas bstan pa'i bslab pa'am/_tshul khrims de la dad pas so/_/bsgrims te zhes bya ba shin tu nan tan du 'bad do/_/ngag gi skyon rnams spang zhes pa ni pha rol bo'i yid mi dga' bar gyur na bdag nyid kyang des dmyal ba dag tu khrid par byed pas skyon te/_
[\[40a.7\]]de bas na ngag gi skyon rnams spang bar bya ba thams cad las byung bas na dang po ngag gi nyes pa bsdam par bya'o/_/de ltar 'gyur bar rig nas ni/_/zhes bya ba ni de ltar ngag de'i nyes pa bzhi ni bshad de 'das so//_//da ni lnga pa la bab ste/_chang mi btung ba 'chad do/_/'bru btags phabs dang sbyar ba yi/_/zhes bya
[\[40b\]]
[\[40b.1\]]ba ni sa bon btab nas lo tog las skyes pa'i gro nas dang 'bras la sogs pa kun bsdus te/_lo tog las btags pa'i chang ste/_zan chang lta bu phabs dang sbyar ba chang du yang gyur/_chang du yang 'du shes/_bdag gis kyang 'thungs/_myos par yang 'gyur na'o/_/btung ba'i bye brag 'bru yi
[\[40b.2\]]chang /_/zhes bya ba ni chang gi rnam grangs te/_rgun 'brum dang /_bur ma spang rtsi las chang du byas pa dang /_me tog dang lo tog thams cad kyi chang ngo /_/de la chang la rnam pa bzhi ste/_kha dog gi chang dang /_dri'i chang dang /_ro'i chang dang /_zham chu chang gi dang bzhi'o/_/de la mthu dang mi ldan par
[\[40b.3\]]'thungs pas ni nyes byas la brtsi'o/_/gzhan yang rnam pa mang du 'chad de/_rgya gar skad kyis bar ma 'thungs na nyes pa'o zhes 'chad do/_/yang ro can mi btung ste 'thungs na nyes byas so zhes 'chad do/_/sdong bu zhes bya ba ni bu ram shing gi chang dag go/_/me tog gang zhes bya ba ni sbrang chang dag
[\[40b.4\]]go/_/'bras bu las zhes bya ba ni rgun chang dag bsdu'o/_/sbyar ba'i khu ba 'bras bu'i chang /_/zhes bya ba ni phabs dang sbyar ba'i chang ngo /_/des ni myos par 'gyur rig nas/_/zhes bya ba ni rgya gar gyi skad du mar ta zhes bya ste/_bar ma dang sbyor bar 'gyur ba kun mi snang ste/_de la mdor bsdus
[\[40b.5\]]te smras pa'o/_/sdom can phan 'dod mi btung ngo /_/zhes bya ba ni tshul khrims la gnas pa bdag la phan par 'dod pas gong du smras pa'i chang de dag mi btung ngo /_/de 'thungs nas ni zhes bya ba ni 'thungs na ci nyes she na/_gong ma ltar du 'gyur ro/_/dran pa nyams na zhes bya ba ni myos pa'i blor 'gyur
[\[40b.6\]]ro/_/brtul zhugs ldan pa bag med 'gyur/_/zhes bya ba ni sdom pa la zhugs pa/_sdom pa la gnas pa/_sdom pa dang ldan pa de tshul khrims zhig par 'gyur ro/_/dper na chung ba dge bsnyen cig la rkyal bya ba'i phyir chang rdze'u gang dang lug cig bud med cig khrid de 'ongs pa las chang 'thungs pa
[\[40b.7\]]dang khrims lnga char dral ba lta bu'o/_/bag med pa las brtul zhugs nyams/_/zhes bya ba ni gong ma bsnan te smras pa tsam du zad do/_/yang na tshul khrims kyi yan lag dang /_brtul zhugs kyi yan lag dang gsum lus dang ngag gis bsrung ba ste/_pham pa'i gzhi ni tshul khrims kyi yan lag
[\[41a\]]
[\[41a.1\]]go/_/glu gar dag ni brtul zhugs kyi yan lag ste/_khyim pa las khyad par du bya'o/_/de bas ston pa'i bka' dran bya/_/zhes bya ba ni sangs rgyas de phyin ci ma log par ston pa'o/_/de bas na ji skad gsungs she na/_chang ni nyes dgu mtshon pa ste/_/bag chags bsgribs
[\[41a.2\]]pas rnal 'byor nyams/_/zhes bkag pas na de'i bka' dran par gzhag go/_/myos 'gyur nyes pa 'phel 'gyur ba/_/zhes bya ba ni chang 'thungs pas myos pa tsam du ma zad kyi nyes pa gzhan yang mang du 'phel bar 'gyur gyi/_rtsa mchog tsam yang mi btung ngo /_/de bas na rtsa'i thor to la
[\[41a.3\]]chags pa tsam yang mi btung na mang du 'thungs pa lta ci smos/_da 'di man chad dge tshul gyi bslab tshigs bcu'i dngos po la lnga ni 'das/_da ni drug pa la bab ste/_glu gar mi bya bar 'chad do/_/glu gar de bzhin sil snyan rnams/_/zhes bya ba ni rol mo'i spyad dang rol mo bya ba thams cad bsrung ba
[\[41a.4\]]ste/_bdag nyid kyang mi bya/_gzhan byed du yang mi gzhug_/bdag nyid nyan pa'i phyir na dkon mchog gi spyan sngar byed du yang mi gzhug_/bdag nyan pa'i phyir ma yin mod kyi/_dkon mchog gsum la mchod pa'i phyir ni nyes pa med do/_/dril bu dkrol ba dang dkon mchog gsum la mchod
[\[41a.5\]]pa'i phyir nyes pa med do/_/chu la bye'u zul byed pa la sogs pa chu la rtse ba sna tshogs kyang mi bya'o/_/rkyal mi shes na dben par bslab pa dang sman pas bsgos/_sman gyi chogs chu'i nang du rkyal ba dag la nyes pa med do/_/glu'i dbyangs thams cad mi bya'o/_/chos 'chad pa dang yi ge klog
[\[41a.6\]]pa dang /_dkon mchog gsum la bstod pa'i tshe dbyangs len pa la nyes pa med do/_/sdom pa la gnas pas mi bya'o/_/bslab tshigs bcu'i dngos po las de yan chad drug ni 'das/_da ni bdun pa la bab ste/_lus la spos kyis mi byug pa 'chad do/_/lus la spos kyis mi byug ste/_/zhes
[\[41a.7\]]bya ba ni lus la dri zhim po'i bag thams cad kyis mi byug mi bsku'o/_/lus la mdangs bzang ba dang /_dri zhim par bya ba'i phyir ro/_/gos la sogs pa la mi byug go/_/ci'i phyir zhe na/_de dag kyang 'khor ba la chags pa'i rgyu yin pa'i phyir ro/_/tsan+dan la sogs mi bsku'o/_/zhes bya ba ni dri
[\[41b\]]
[\[41b.1\]]zhim por sbyar ba la sogs pa lus la mi byug go/_/yung dang gur gum la sogs pas/_/zhes bya ba ni mdangs ni gur gum dag mdangs ser por 'dod pa'i phyir mi bya'o/_/kha dog rnams su bri mi bya/_/zhes bya ba ni ser po la sogs pa'i kha dog dag go/_/me tog mgo rgyan phreng ba dag_/ces bya ba ni
[\[41b.2\]]me tog gang yang rung /_skud pa dag dang /_shing bu dag la brgyus pa'i phreng ba dag gi se ral kha la sogs par mi gdags so/_/brtul zhugs can gyis gdags mi bya/_/zhes bya ba ni bslab pa la gnas pas/_'di dag gdags par mi bya'o/_/gser la sogs pa rnams kyis zhes bya ba ni
[\[41b.3\]]gser dngul la sogs pa'i sor gdub dang /_rna cha dang /_mgo rgyan dang /_dpung rgyan dag gis bdag brgyan par mi bya'o/_/dud pa la sogs mig sman rnams/_/zhes bya ba ni li khri dang mtshal la sogs pa mig sman rnams kyis/_mig mi na bar mi bsku'o/_/'di yan chad dge tshul gyi bslab tshigs
[\[41b.4\]]bcu'i dngos po las bdun ni 'das/_da ni brgyad pa la bab ste/_bla ma'i khri la mi 'dug pa 'chad de/_shing khri khru gang mtho ba dang /_/zhes bya ba ni khri'am stegs bu khru gang yan chad las mtho ba dag go/_/ba so zhes bya ba ni ba so las byas pa'i khri dag go/_/la sogs zhes bya ba ni rin po che la
[\[41b.5\]]sogs pa'o/_/brgyan pa'i khri zhes bya ba ni rin po che sna tshogs dang /_gser dngul la sogs pas brgyan pa'i khri'o/_/dma' yang nyal khri bzang po las/_/zhes bya ba ni ba so dang rin po che la sogs pas brgyan pa'i khri khru gang du ma phyin kyang /_de nyid rin po che'i yin pas dma' yang nyes
[\[41b.6\]]pa'o/_/chos 'chad pa dang kha ton byed pa la gnang ngo /_/nyal la sogs pa mi bya'o/_/zhes bya ba ni chos 'chad pa'i lha'i yul du phyin pa'i tshe/_rin po che 'ba' zhig spyod pa dang /_gzhan yang rin po che 'ba' zhig spyod pa'i yul na ni rin po che la sogs pa'i khri la nyal zhing 'dug kyang nyes pa med do/_/
[\[41b.7\]]chos 'chad pa'i tshe na khri mthon po la 'dug kyang nyes pa med do/_/glu gar la sogs pa zhes bya ba ni bon smrang dang /_sgrung gtam dang /_rtsed mo dang /_'bod pa dag bsdu'o/_/bstan pa dang zhes bya ba ni glu gar la sogs pa bdag nyid 'dod pa'o/_/gang las dregs pa skye 'gyur ba/_/
[\[42a\]]
[\[42a.1\]]zhes bya ba ni gong du smras pa de dag la brten nas rgyags pas dang dregs pas trog trog por 'gyur bas/_dregs pa'i yan lag spangs nas ni/_/zhes bya ba ni de ltar dregs pa'i rkyen du gyur ba de dag spangs nas/_brtul zhugs gnas zhes brjod pa yin/_/zhes bya ba
[\[42a.2\]]ste/_bslab pa la gnas zhe'am sdom pa dang ldan zhes bya ba yin no/_/'di yan chad du dge tshul gyi bslab tshigs bcu'i dngos las brgyad ni 'das/_da ni dgu pa la bab ste/_nyi ma phyed man chad zas mi bza' ba 'chad de/_nyi ma phyed mtshams man chad nas/_/skya rengs ma shar dus
[\[42a.3\]]min te/_/zhes bya ba ni skya rengs la rnam pa gsum ste/_sngo reng dang /_ser reng dang /_dmar reng ngo /_/de la ser reng med pa'i tshad kyis bzung ste/_de ni rgyal bas dus min gsungs/_/zhes bya ba ni nyi ma phyed man chad nas skya rengs ma shar gyi bar du kha zas bza' ba'i dus ma yin no zhes bdud
[\[42a.4\]]bzhi las rgyal ba'i rgyal bas gsungs so/_/sdom can gyis ni der mi bza'/_/zhes bya ba ni bslab pa la gnas pas dus ma yin pa der bza' ba lnga dang bca' ba lnga dag mi bza'o/_/skya rengs shar nas phyed kyi bar/_/zhes bya ba ni dus gang dag tu bza' zhe na/_skya rengs shar nas nyi ma phyed kyi
[\[42a.5\]]bar du bza'o/_/de yi skabs su zos nas ni/_/zhes bya ba ni/_bdag gis kyang dus su zos par shes pa dang sdom pa la gnas pa'o zhes bya ba'i don to/_/de las bzlog pa ni bdag shes pa'i sdom pa ma yin no/_/bza' ba'i dus su zos pa yin/_/zhes bya ba ni de ltar skya rengs shar nas nyi ma
[\[42a.6\]]phyed phyed kyi bar du yang yin la/_dus yin par yang 'du shes yod bzhin du zos pa ni bza' ba'i dus su zos pa yin zhes bya'o/_/dus min dus su 'du shes nas/_/zhes bya ba ni nyi ma phyed tsam phan chad nas skya rengs ma shar gyi bar du bza' ba'i dus ma yin pa la dus so zhes 'du shes par byas
[\[42a.7\]]nas nam yang bza' bar mi bya ste/_dus ma yin pa la 'du shes so zhes 'du shes par byas nas/_nam yang bza' ba lnga dang bca' ba lnga dag bza' bar mi bya'o/_/sman pas nyon mongs bsgo nas ni/_/zhes bya ba ni na ba'i rkyen cig gis nyi ma phyed man chad nas skya rengs ma shar gyi bar du bza' ba'i
[\[42b\]]
[\[42b.1\]]dus ma yin pa'i tshe/_sman dpyad kyis der kha zas ma zos na nyen ched por 'gyur gyis kha zas zo shig ces bsgo na/_nad pas nyes par mi 'gyur ro/_/'di man chad ni dge tshul ba'i bslab tshigs bcu'i dngos po las dgu ni 'das/_da ni bcu la bab ste/_gser dngul la mi reg pa 'chad
[\[42b.2\]]do/_/sa le sbram ni gser yin te/_/zhes bya ba ni rgya gar las gzugs dngul can zhas bya ba 'byung ste/_gser dngul zhes bya ba go rims bzhin du sbyar te/_dngul zhes bya ba dngul nyid yin/_/zhes bya ba'o/_/sbyin bdag rnams kyis de byin zhes bya ba ni bdag gi gser dngul yin
[\[42b.3\]]pa bdag gi 'du shes pa la nyes par ma gyur te/_de bas na sbyin bdag gis yin pas rgyal po'am dad pa'i bram ze la sogs pas byin na/_brtul zhugs can gyis mi blang ngo /_/zhes bya ste/_bslab pa la gnas pa'i sdom pa can gyis so/_/bdag gis rung ba ma yin 'dis/_/
[\[42b.4\]]zhes bya ba ni/_gser dngul de dag dge tshul gyis bzung bar ma brtags pa yin pas na gser dngul 'dis rung ba'i dngos po btsal snyam du zhes bya ba ste/_lhung bzed dam chos gos sam sman dag tu bsgyur ro/_/de ltar mngon par bsams nas ni/_/zhes bya ba ni gong du smras pa ltar
[\[42b.5\]]bsam pa mngon par 'du byas nas/_de nas gzhan zhig len du gzhug_/ces bya ba ni de nas gdod g.yog gam skye bo dag len du gzhug go/_/dkon mchog gsum gyi ched ka dang /_/zhes bya ba ni dkon mchog gsum la gser dngul gyis mchod pa la ni nyes pa med do/_/tshangs
[\[42b.6\]]pa mtshungs par spyod rnams kyi/_/zhes bya ba ni dge slong dang dge tshul grogs po dag gi ste/_mdor na bdag gis ma yin pa'i/_/gser dang dngul la reg gyur kyang /_/zhes bya ba ni rin po che dag bsdus te/_de dag la bdag gis reg cing bzung yang /_nyes par 'gyur ba ma yin no zhes
[\[42b.7\]]bya ba ste/_bslab pa nyams par mi 'gyur ro/_/'di man chad ni dge tshul dang /_bla ma dang /_'og ma'i khyad par dang rim par ston to/_/'dod pas bar du gcod byed ces/_/rdzogs sangs rgyas kyis gsungs pa de/_/bar du gcod par mi 'gyur zhes/_/dge tshul gti mug ma smra shig_/
[\[43a\]]
[\[43a.1\]]ces bya ba ni sde bcas pa'i dge tshul kaN+Da ka dang ma hA zhes bya ba gnyis yod de/_de skad ces zer ba las bcas te/_dge tshul bag med pa byung rgyal du smra ba kha cig 'di skad ces zer/_'dod pa de dag bar du spyad kyang dge ba spyod pa dang thar bar 'gyur ba la bar du gcod byed
[\[43a.2\]]ces de bzhin gshegs pa yang dag par rdzogs pa'i sangs rgyas kyis gsungs pa de spyad kyang /_dag pa spyod pa dang thar par 'gyur ba dag gi bar chad dag tu mi 'gyur ro/_/dge tshul zhes dge tshul gti mug pa dag la ma smra shig_/de skad smras na dge 'dun gyis/_/zhes bya ba ni dge tshul gyis
[\[43a.3\]]gong ma skad du smras na/_de ni dge 'dun gyis/_longs spyod kun dang phral nas ni/_/zhes bya ste/_chos kyi longs spyod dang /_zang zing gi longs spyod dang bral nas/_gtsug lag khang nas bskrad par bya/_/zhes bya ba ni gtsug lag khang gi nang nas gaN+DI brdungs te/_mtshams kyi phyi rol du
[\[43a.4\]]phyung ste bskrad pa'o/_/de nas ro dang 'dra bar 'gyur/_/zhes bya ba ni dge ba'i phyogs nyams pa'am zhig pas dge tshul de ro dang 'dra ste ji ltar ro la yon tan med pa bzhin du/_de yang dge ba'i phyogs nyams pas ro dang 'dra'o/_/yang na ro dang 'dra bar byas nas bskrad ces 'byung bas na/_
[\[43a.5\]]shi ba'i gaN+DI brdungs te bskrad pa'i phyir ro/_/'phyar dang rta gad byed la sogs/_/zhes bya ba ni dge ba'i phyogs la sems mi gnas shing /_sngon dgod pa la sogs pa byed pa dag dran nam 'phyar ram g.yeng ba la sogs pa mi bya'o/_/bla ma dang dge 'dun gyi mdun du rta gad la sogs pa rtsed
[\[43a.6\]]mo'i bag mi bya'o/_/'chi bar bsams shing mi bya'o/_/zhes bya ba ni rkyen gang la bsam ste mi bya zhe na/_'chi ba la bsams nas so/_/ci'i phyir zhe na/_skad cig ma ste/_dge tshul dag skad cig ma la 'chi zhes gsungs pa lta bu'o/_/gzhan yang mi rtag pa chen po 'chi ba de 'u re 'ong ste/_
[\[43a.7\]]ji tsam na 'ang ba gtol med pas bsod nams ma bsags par 'chi na mi rung ngo zhes de lta bur bsams nas mi bya'o/_/glal tshe lag pas zhes pa ni sngon dge sbyong zhig kha glal ba'i tshe na gcig gis der pho mtshan bcug pa las bcas pa lta bu'o/_/dge tshul la dge 'dun gyi nang du 'dug gam bla
[\[43b\]]
[\[43b.1\]]ma'i tshe glal bro na kha mi gdong zhing dgab par bya'o/_/sgregs pa ni dri nga ba'i phyir kha dgab par bya'o/_/sogs pa yis zhes bya ba ni gos dag gi mtha' 'am/_lo ma dag gis/_kha dgab par yang nan tan bya/_/zhes bya ba ste rim gro dang nan tan dag bya'o/_/rgan la sbrid byung phyag bya ste/_/
[\[43b.2\]]zhes bya ba ni bla ma'am gong ma'i khyad par bstan te/_bdag pas rgan pa zhig yin na ni dge tshul dang /_dge slong gang yang rung ste/_de dag sbrid pa byung nas phyag bya'o/_/gzhon la nad med gyur ces bya/_/zhes bya ba ni bdag pas khrims kyis gzhon pa la sbrid pa byung na ni nad med gyur ces bya'o/_/
[\[43b.3\]]khyim pa'i sbrid pa byung ba la/_/yun rings sos zhes brjod par bya/_/zhes bya ba ni khyim pa pho mo dag la sbrid pa byung na yun du 'tsho bar shog cig ces bya'o/_/bla ma rnams kyi mdun dag tu/_/snabs dang mchil ma mi 'dor zhing /_/so shing bca' bar mi bya'o/_/zhes bya ba ni mkhan po dang
[\[43b.4\]]slob dpon bdag pas rgan pa dang /_mchod rten dag gi mdun dag tu snabs dang mchil ma dang so shing bca' ba dang /_'khrul pa'i bag thams cad mi 'dor ro/_/sa gzhan du mchil ma 'dor na yang se gol brdabs te dor bar bya'o/_/de bzhin stan la mi 'dug go/_/bla ma dag
[\[43b.5\]]'chag gam 'gro ba'i mdun du stan la 'dug par mi bya'o/_/mdun na 'chag par mi bya zhing /_/zhes bya ba ni chos 'chad pa la sogs pa'i tshe de dag gi mdun du 'chag par mi bya'o/_/khyed rengs su yang mi 'byung ste/_/zhes bya ba ni sham thabs 'ba' zhig gon/_chos gos ma gyon
[\[43b.6\]]par 'dug par mi bya'o/_/rgan la sogs pa sdom can gyi/_/zhes bya ba ni mkhan po dang slob dpon bdag pas gzhon pa la yang yon tan che ba mkhas shing mang la yon tan gyis brgyan pa la/_gus bcas zhe sar bcas par bya/_/zhes bya ba ni 'dud pa dang /_gus pa dang /_phyag
[\[43b.7\]]bcal ba dang /_rje sa bya'o/_/lag pa dag par bsnyal nas ni/_/zhes bya ba ni bdag nyid sngar lag pa dri ma med par nan tan du bsnyal nas/_bum pa la sogs rdul med bya/_/zhes bya ba ste/_rdza ma la sogs pa chu snod che chung kun rdul dang dri ma dag med par byas nas so/_/chu yang yongs
[\[44a\]]
[\[44a.1\]]su btsags nas su/_/zhes bya ba ni dgos pa'i don du chu kun btsags te/_la la ma btsags pa lta bu ma yin gyi/_thams cad btsags pa'i tha tshig go/_/brtags te rung na blang bar bya/_/zhes bya ba ni chu btsags pa 'ba' zhig gis mi chog go/_/yid ches par brtags
[\[44a.2\]]te sems can med par gyur pa'i chu de ni rung bya'o/_/gnas ma bcas par gnas mi bya/_/zhes bya ba ni mkhan po dag med na yang bdag gar 'ongs pa'i gnas de na/_dge slong yon tan can chos 'dul ba la mkhas pa dge sbyong 'chos shing 'dul nus pa la gsol ba btab ste gnas par
[\[44a.3\]]bya'o/_/dge 'dun mal cha la sogs la/_/zhes bya ba ni/_dge 'dun gyi sngas dang glo gnas dgab pa dang /_'og tu gding ba dag bsdu'o/_/dran pa med par 'dug mi bya/_/zhes bya ba ni gang zag gong bzhin du spyad du mi rung ste/_mtha' la gzhar yang ci nas kyang dge 'dun gyi mal cha dag la
[\[44a.4\]]mi gnod pa dran pa nye bar gzhag nas 'dug par bya'o/_/sngon dge sbyong rgyab nag ltar gding ba med par dge 'dun gyi mal cha dang stan dag la sham thabs reg par mi bya'o/_/dran dang ldan na nyes med do/_/zhes bya ba ni/_dge 'dun gyi mal cha dang stan dag la sham thabs kyis mi reg par
[\[44a.5\]]'dug go/_/dran pa dang ldan bzhin pa la nyes pa med do/_/'di man chad ni mkhan po dag la ma zhus kyang nyes pa med pa ston te/_so bkru ba dang chu btung dang /_/zhes bya ba ni/_so shing bza' ba dang /_bkru ba dang /_rkang lag bkru ba dang /_skom chu btung ba dang /_'di dag zhu mi dgos so/_/bshang
[\[44a.6\]]gci byed du 'gro ba dang /_/zhes bya ba ni phyi rol che chung du 'gro ba dag go/_/mtshams nang ston la phyag bya ba/_/zhes bya ba ni mtshams kyi nang du sku gzugs dang mchod rten la phyag bya'o/_/de dag ma zhus nyes med do/_/zhes bya ba ni so shing za ba nas ston pa'i sku gzugs dag la phyag bya ba'i bar du ma zhus kyang nyes pa
[\[44a.7\]]med do/_/brtul zhugs can gyis bya ba gzhan/_/zhes bya ba ni/_bslab pa la gnas pas gong du ming smos pa rnams ma gtogs pa gzhan thams cad zhu'o/_/de dag thams cad yid kyis bsdams pa'i nyes byas su 'gyur ro/_/mchod rten la sogs phyag bya ste/_/zhes bya ba
[\[44b\]]
[\[44b.1\]]ni mchod rten la sogs pa'i don to/_/mi nyal byas na de 'og tu/_/zhes bya ba ni srod la dge ba kha ton dag byas nas/_bla ma'i rkang bkrus bla ma la/_/zhes bya ba ni mkhan po dang slob dpon dag srod la dge ba byas nas nyal ba'i tshe de dag gi rkang pa dag bkru'o/_/brtul zhugs can gyis kun zhus te/_/
[\[44b.2\]]zhes bya ba ni bslab pa la gnas pas mal dag bya'o/_/rkang lag bkru'o/_/srod tho rangs kyi dge ba dag 'tshal lo zhes de dag kun zhu'o/_/rkang pa gnyis ka bkrus nas ni/_/zhes bya ba ni bdag nyid kyi rkang ba bkru bar bya ba'i don to/_/nam gyi cha stod cha smad la/_/zhes bya ba ni mtshan
[\[44b.3\]]gcig la thun bzhir bgos pa'i thun dang po dang tha ma gnyis so/_/yang na srod dang tho rangs gnyis so/_/bsgrims te mi nyal bya ba ste/_/zhes bya ba ni ltag tu smos pa de dag la bsgrims te mi nyal bar bgyi'o/_/des ni bden par smra bar bya/_/zhes bya ba ni ji ltar zhus pa de bzhin du
[\[44b.4\]]bsgrims te byas na ni brdzun du mi 'gyur gyi/_ji skad du zhus pa de bzhin du ma byas na shes bzhin gyi brdzun yang byas so zhes pa'i don to/_/ldang dang snang ba'i 'du shes kyis/_/zhes bya ba ni nam 'di tsam na ldang ngo zhes nam gyi mtshan ma yid la snang bar byas nas/_de kho na'i dus su sad par
[\[44b.5\]]'gyur ba'i phyir ldang dang snang ba'i mtshan ma yid la bya'o/_/seng ge'i nyal thabs bzhin du bya/_/zhes bya ba ni ji ltar gcan gzan gyi rgyal po seng ge lag pa g.yas pa 'og tu bcug ste nyal ba de bzhin du/_lag pa g.yas pa 'gram pa'i 'og tu bcar te/_g.yas phyogs su nyal ba'o/_/'dod
[\[44b.6\]]chags la spyod pa dag gi g.yon phyogs su nyal bas/_'dod chags spang bar sbyor ba kun g.yas phyogs kyis nyal ba'i phyir/_de bzhin gshegs pa mya ngan las 'das pa dang de lta bu'i tshul du'o/_/dran dang ldan zhing dge rgyud dang /_/zhes bya ba ni de ltar dran pa dang ldan par byas nas
[\[44b.7\]]nyal kar yang dkon mchog gsum dang /_mchod rten chen po brgyad la sogs pa dge ba'i rgyun du byas nas nyal na rmi lam na yang dge ba spyod pa'i phyir ro/_/de bzhin myur du sad nas ni/_/de ltar byas nas/_ji skad bstan pa bzhin du bya/_/zhes bya ba ni/_ji skad zhus pa dang /_gong
[\[45a\]]
[\[45a.1\]]du bstan pa bzhin du bya'o/_/ji ltar nyon mongs myur zad dang /_/zhes bya ba ni de dag 'dor ci dgos she na/_nyon mongs pa las 'byung ngo /_/las las kyang tshe 'byung ngo /_/tshe las kyang nyon mongs pa 'byung ba'i phyir te/_rten cing 'brel te 'byung ba yang tshul de lta bu lags
[\[45a.2\]]te/_de lta bas na nyon mongs pa'i dug zad par bya ba ched che'o/_/byang chub dam pa thob 'gyur ba/_/zhes bya ba ni nyan thos dag byang chub yin mod kyi/_de dag dam pa ma yin pas de dag la ni mi bya'o/_/bla na med pa'i byang chub mngon par rdzogs par sangs rgyas pa la dam pa zhes bya'o/_/de
[\[45a.3\]]la byang chub gong mar bsgrubs so/_/ma nus na zhar la 'grub pas bla na med pa'i byang chub 'thob par 'gyur ba la/_de ltar bsgrims dang ldan par bya/_/zhes bya ba ni smon lam gdab pa dang ldan par bya'o/_/thams cad yod par smra ba rnams kyi dge tshul gyi bya ba rdzogs so//_//_
[\[45a.4\]{D4130}]@#/_/rgya gar skad du/_shra ma Ni ra shik+Sha pa dAd sru tra/_bod skad du/_dge tshul gyi babe+eb sno pa'i gzhi'i mdo/_thams cad mkhyen pa la phyag 'tshal lo/_/sangs rgyas chos dang tshogs kyi mchog_/dge 'dun la yang phyag 'tshal te/_/dge tshul ched du bya ba yi/_/mdo ni cung zad
[\[45a.5\]]bshad par bya/_/de bzhin gshegs pas dge tshul rnams kyi bslab pa'i gzhi bcu po gang dag mdor bsdus te gsungs pa ni 'di lta ste/_srog gcod pa spong ba'i bslab pa'i gzhi dang /_ma byin par len pa dang /_mi tshangs par spyod pa dang /_brdzun du smra ba dang /_'bru'i chang dang sbyar
[\[45a.6\]]ba'i chang myos par 'gyur ba bag med pa'i gnas dang /_gar dang glu dang rol mo'i sgra dang /_phreng ba dang /_spos 'byug pa dang /_rgyan dang kha dog 'chang ba dang /_mal mthon po dang /_mal chen po dang /_dus ma yin pa'i kha zas dang /_gser dngul len pa spong ba'i bslab pa'i gzhi zhes bya ba'o zhes
[\[45a.7\]]bya ba 'di ni bcom ldan 'das kyis bslab pa'i gzhi bcu po mdor bsdus te gsungs pa yin no/_/gang yang btsun pa shAkya 'od kyis de dag tu gtogs pa'i tshig le'ur sbyar ba dang /_gang yang kho bos slob dpon dang mkhan po dag las cung zad bslab pa'i phyir kho bos tshangs pa mtshungs par spyod
[\[45b\]]
[\[45b.1\]]pa rnams kyi don du mdo cung zad brtsam par bya'o/_/srog gcod pa spong ba zhes bya ba ni bsams bzhin du bud med dang skyes pa dang ma ning dang /_lha'i 'gro bar gtogs pa'i srog gcod par mi byed cing /_gzhan gyi sgo nas kyang mi byed pa dang /_sngags pa la sogs pa la thabs kyis gsod par mi
[\[45b.2\]]byed pa dang /_gsad par bya ba'i phyir bzung ba dang /_gsod bzhin pa dang /_gsod pa la bag med par mi byed pa dang /_srog gcod pa mthong ba la yid dga' bar mi byed pa dang /_thams cad du bya ba ma yin pa la rjes su yi rang bar mi byed la/_sbyor bar yang mi byed cing gzhan dag la srog
[\[45b.3\]]gcod par yang dag par 'dzin du mi 'jug pa dang /_srog chags grog spur phra mo rnams kyang bsams bzhin gsod par mi byed pa'o/_/srog chags dang bcas pa'i chu la sogs pa longs spyad par mi bya'o/_/dran pa dang shes bzhin dang ldan pa rnams nyi ma shar ba na chu la sogs pa brtag par
[\[45b.4\]]bya zhing mi g.yo ba 'di la brtag par bya ste/_lha'i mig gis ma yin/_yun ring du ma yin/_myur bar ma yin zhing /_dus ji srid kyis sems dag pa'i dus de srid du brtag par bya'o/_/brtags pa 'di yang ji srid du nyi ma ma shar ba de srid du longs spyad du rung ba yin no/_/btsags pa
[\[45b.5\]]la sogs pa dang 'brel pa skyon med par byas nas brtags pa'i chu lam du 'gro ba'i tshe rgyang grags lnga'i bar du btung bar bya'o/_/chu tshags lnga po rnams kyi nang nas gdon mi za bar chu tshags gcig bcangs nas lam du 'gro bar bya'o/_/chu tshags lnga ni chu tshags gru gsum dang /_bum
[\[45b.6\]]tshags dang ril ba zhabs tshags can dang /_bum tshags gce'u can dang /_bsal tshags so/_/rang gis ma brtags pa'i chu ni yid ches pa'i tshig gis nye bar longs spyad par mi bya'o/_/gal te gzhan dang ma 'dres pa yin na rgyang grags kyi mtha'i bar du chu klung 'bab pa la
[\[45b.7\]]brtags nas btung bar bya'o/_/chus gang ba'i bum pa la sogs pa la brtag par bya'o/_/chu btsags pa ni gal te srog chags yod na chu'i khron pa dben par thar par byed pa'i snod kyis srog chags dang bcas pa btang zhing dbo bar bya ste/_sa la dbo bar mi bya'o/_/srog chags
[\[46a\]]
[\[46a.1\]]med pa'i chu la yang ma yin no/_/mi smra bar gyur pa dang shes bzhin dang ldan pa rnams kyis lo ma la sogs pa la brtag par bya'o/_/lo ma la sogs pa la brtags pa na gal te srog chags yod na rtswa sngon po dang bcas pa'i sa'i phyogs su dor bar bya'o/_/srog chags
[\[46a.2\]]dang bcas pa'i chu la srog chags dang bcas par 'du shes pa dang /_yid gnyis za ba dang /_srog chags med pa la srog chags dang bcas par 'du shes pa dang /_yid gnyis za bar gyur na nye bar longs spyad par mi bya'o/_/mthong ba dang thos pa dang dogs pa'i gzhi gsum gyi
[\[46a.3\]]yongs su dag pa'i sha yin na bza' bar bya'o/_/gang dang gang bza' ba'am btung bar gyur pa de dang de dag nyid so sor brtag par bya'o/_/gos la sogs pa rnams la srog chags rnams brtag par bya zhing dag par bya'o/_/dus dang dus su zang zing chu dang bcas pa dang zang zing med par
[\[46a.4\]]longs spyod pa'i bum pa gtsang bar bya zhing /_bkru ba dang bskam par bya ste/_gang gi phyir snod skyon dang bcas par yin na srog chags skye bar 'gyur ba'i phyir ro/_/shig rnams ni ras mar bcug la rtsig pa la sogs pa bu ga'i nang du gzhug par bya'o/_/rtswa shig rnams ni dpyid kyi dus su rtswa drur
[\[46a.5\]]ba dang bcas pa'i bsel ba'i sa phyogs su dor bar bya zhing /_dgun ni dro ba'i phyogs su'o/_/nad pa la dug dang mtshon dang 'dod pa'i zas btung ba sbyin par mi bya'o/_/sman pa mkhas pa la dris nas 'di la 'dod pa'i zas dang btung ba dang sman sbyin par bya'o/_/glen pa dang mi shes pa
[\[46a.6\]]la 'di'i sman dpyad brtag par mi bya mod kyi/_'on kyang mkhas pa la brten par bya'o/_/gang gis 'di'i sems gzhan du gnas par 'gyur ba de lta bu'i chos nad pa la bshad par mi bya'o/_/'di la nad kyi 'jigs pa las thar te tshe ring zhing brtan pa dang /_bde bar 'gyur ba de ltar smra bar
[\[46a.7\]]bya'o/_/'di ji srid du chos spyod par 'tsho ba de srid du dge ba mang po rab tu skye bar 'gyur ro zhes bya bar spro ba bskyed par yang bya'o/_/nad pa la 'chi ba'i bsngags pa brjod par mi bya'o/_/'chi ba yang dag par 'dzin par byed du mi gzhug go/_/brtse ba med pa'i sems kyis nad g.yog mi bya'o/_/
[\[46b\]]
[\[46b.1\]]shi na rnyed pa 'thob pa'i phyir yang ma yin no/_/rim gro dam pa'i nad g.yog bya'o/_/rdeg par mi bya'o/_/sbyor du gzhug par mi bya'o/_/rnam par 'gyur bar mi bya'o/_/'jigs par mi bya'o/_/kun nas dkris pa la gnas pas khro ba la bzod par bya'o/_/rdo la ri mo bris pa lta bu'i sems
[\[46b.2\]]su mi bya mod kyi/_'on kyang chu la ri mo bris pa lta bur bya'o/_/bsams bzhin du 'gyod par mi bya'o/_/bzhad gad kyi phyir ga ga tshil mi bya'o/_/brgya la nad pa na re gal te khyod nga'i dgra la sogs pa gsod par byed dam gzhan la bsgo nas gsod par byed pa de lta na nga nad las ldang ba dang
[\[46b.3\]]'tsho ba yin par smra ba'i tshig de rnams ni rnam pa thams cad du mi bya'o/_/nad pas khyod nga gsod dam gzhan bsgo nas gsod pa'i rang bzhin gyis kha na ma tho ba dang bcas pa mi bya'o/_/gzhan bsgo nas gsod par byed pa yang mi bya'o/_/nad pas srog gcod par mi bya'o/_/shi ba'i
[\[46b.4\]]ro la phol yod pa de la dral nas srog chags brtags te bsreg par bya'o/_/sems can thams cad la byams pa'i sems nye bar gzhag par bya'o/_/sems can 'di rnams nyams sam/_bcings sam pham par gyur tam/_chad pas gcad pa la ltos pa med pa'i sems
[\[46b.5\]]su mi bya'o/_/de lta bu la sogs pa'i srog gcod pa rnam pa du ma yin pa de'i phyir srog gcod pa rnam pa thams cad du thabs thams cad kyi sgo nas srog la bab kyang bsrung bar bya'o/_/ji skad brjod pa las 'das na thams cad 'dir nyes byas su 'gyur ro/_/ji ltar bdag nyid kyi srog
[\[46b.6\]]bsrung ba de bzhin du gzhan dag gi yang bsrung bar bya ba ste/_gang gi phyir srog gcod par byed pa ni tshangs pa mtshungs par spyod pa rnams kyis yongs su spong bar 'gyur ba dang /_dmyal bar yang ltung bar 'gyur ba'i phyir ro/_/thams cad du yang thabs thams cad kyi sgo nas shes bzhin dang
[\[46b.7\]]ldan par bya'o/_/dge tshul gyi bslab pa'i gzhi'i mdo las srog gcod pa spong ba zhes bya ba'i bslab pa'i gzhi dang po'o//_//ma byin par len pa spong ba zhes bya ba ni/_rku sems kyis dge 'dun nam gang zag gi rdzas mi len cing gzhan gyi sgo nas kyang mi len la/_rku sems kyis gnas
[\[47a\]]
[\[47a.1\]]nas gzhan du bskyod par mi byed pa'o/_/gal te rdzas dgos pa yin la/_yid gcugs pa yin na/_yid gcugs pa dang 'brel bas blang bar bya'i/_rku ba'i blos ni ma yin mod kyi 'on kyang de dang 'dra ba'am rin du gyur pa sbyin par bya snyam pa 'di lta bu'i sems kyis
[\[47a.2\]]blang bar bya zhing /_de dang 'dra ba bgrangs la rin sbyin par bya'o/_/gtsug lag khang mang po rung mod kyi thams cad nas rnyed pa la sogs pa blang bar ni mi bya ste/_gang kho nar gnas pa de kho nar blang par bya'o/_/rku sems kyis gzhan gyi til gyi phub ma yang blang bar mi bya'o/_/gtams pa dbrog par
[\[47a.3\]]mi bya'o/_/gal te khyim pa 'ga' zhig gis gtams te bzhag pa las nga shi na khyod kyi yin no zhes smra ba na longs spyod pa la nyes pa med do/_/'on te ma dang pha dang bu dang nye du dang bshes rnams la byin cig zer na sbyin par bya'o/_/gal te dge 'dun la phul cig zer na dbul bar bya'o/_/
[\[47a.4\]]'on te cung zad kyang ma smras par shi bar gyur na nyams par mi bya'o/_/gal te ma dang pha dang bu dang nye du la sogs pa slong du 'ongs nas che ge mos khyod la 'di dang 'di bzhag pa la kho bo ni de'i nye du yin pas de kho bo la byin cig ces zer na/_gal te nye du yin par shes par gyur na dbang po'i mngon
[\[47a.5\]]sum du sbyin par bya'o/_/gang gi phyir khyim pa rnams ni ltos pa dang bcas pas dus byed la/_rab tu byung ba rnams ni ltos pa med pas yin no/_/'on te 'ga' zhig kyang slong du 'ong ba med na/_de'i ched du shi ba'i bsod nams bya'o/_/dge slong ngam dge tshul gyis nye bar gzhag ste shi bar gyur
[\[47a.6\]]na dge 'dun la dbul bar bya'o/_/gal te 'ga' zhig gis cung zad bcol te bzhag par gyur la/_de dus gzhan du ni gzhan 'ga' zhig len du btang na de 'di la sbyin par bya ste/_myur ba nyid du ni sbyin par mi bya mod kyi 'on kyang 'di skad du dan rtags khyer la shog shig ces brjod par bya
[\[47a.7\]]zhing /_gal te khyer te 'ongs pa na dan rtags 'dra bar gyur na sbyin par bya'o/_/yang na che ge mo la ngas 'di dang 'di lta bu'i dan rtags byin pa des khyod la gtad par bya ba yin par de nyid kyis brjod na sbyin par bya'o/_/yang pho nya'i thad du mi shes pa yin na rang nyid kyis gtad par bya ba'am
[\[47b\]]
[\[47b.1\]]yid ches pa'i lag tu bskur bar bya'o/_/rkun ma dang lhan cig grogs po mi bya zhing lam bstan par yang mi bya'o/_/de dang lhan cig 'gro bar mi bya'o/_/rkun ma la nye bar mkho ba bcang bar mi bya'o/_/rngon pa la sogs pa rnams kyis ri dgas la sogs pa skyabs kyi don du gtsug lag khang du bros
[\[47b.2\]]nas 'ongs pa yin na de dag bsrung bar bya'o/_/shi na de dag nyid la sbyin par bya'o/_/gal te bu lon blangs nas dus las 'das par gyur na bgo bar byas la/_yo byad la sogs pa rnams kyis bu lon de dag par bya'o/_/nad pa 'chi 'dod pas nad g.yog la 'di skad du nga shi na nga'i gos la
[\[47b.3\]]sogs pa gang yin de khyod kyi yin no zhes smras na blang bar bya'o/_/'on te gzhan nam dge 'dun gyi yin zer na blang bar mi bya'o/_/grur zhugs pa na lhung bzed la sogs pa go bar bya ste gtong ba na ngas btang gi bzung ngam zhes smras pa na/_gal te lhung na rin sbyin par mi bya'o/_/ma smras
[\[47b.4\]]pa ra lhung na rin sbyin par bya'o/_/gos la sogs pa gtsug lag khang gi nang du lhung ba rnyed par gyur na/_gal te 'ga' zhig 'ongs nas 'phags pa nga'i 'di dang 'di lta bu stor ba de khyed kyis gal te blangs na de sbyin par bya'o zhes zer na blangs mod kyi 'on kyang dan rtags ci yod ces brjod par
[\[47b.5\]]bya'o/_/gal te dan rtags dang bcas par rjod par byed na dbang po'i mngon sum du sbyin par bya'o/_/'on te cung zad kyang med du 'ongs pa med na rang gis longs spyad par bya ba ma yin gyi dge 'dun la dbul bar bya'o/_/gzhan la snyad btags par smra bas pha rol po gzhan gyi nor dbrog par
[\[47b.6\]]mi bya'o/_/ma byin spyo pa la gzhan dag yang dag par 'dzin par byed du mi gzhug go/_/spro bar yang mi bya'o/_/nad pas ni byin pa la rku sems kyis blang bar mi bya'o/_/gzhan gyi sgo nas kyang blang bar mi bya'o/_/gcig yin yang ma byin par len pa rnam pa du ma yin pa de'i phyir
[\[47b.7\]]srog la bab kyang ma byin par blang bar mi bya'o/_/ji ltar bdag nyid kyi nor bsrung ba de ltar gzhan gyi yang yin te/_gang gi phyir ma byin par len par byed pa ni tshangs pa mtshungs par spyod pa rnams kyis spong bar 'gyur ba dang /_dmyal bar ltung bar yang 'a ba'i phyir ro/_/de'i
[\[48a\]]
[\[48a.1\]]phyir ma byin par len pa ni rnam pa thams cad du thams cad kyi sgo nas bsrung zhing thams cad du shes bzhin dang ldan par bya ba yin no/_/dge tshul gyi bslab pa'i gzhi'i mdo las ma byin par len pa spong ba zhes bya ba'i bslab pa'i gzhi gnyis pa'o//_//
[\[48a.2\]]mi tshangs par spyod pa spong ba zhes bya ba ni bud med kyi zag byed dang bshang ba dang kha'i lam rnams su rang gi yan lag gi rnam pa bcug nas reg pa bdag gir mi byed pa'o/_/de bzhin du skyes pa dang /_ma ning dang /_mi dang /_dud 'gro'i 'gro bar gtogs pa la sogs pa rnams la yang
[\[48a.3\]]ngo /_/tshor ba dang /_rang bzhin nyams pa'i gnas skabs dang /_mi 'dod pa las gal te mi tshangs par spyod par byed pa na bdag gir mi bya'o/_/khyim pa dang /_dge slong dang /_dge tshul gzhan dang lhan cig lus la reg pas nyal bar mi bya mod kyi 'on kyang so sor tha dad par bya'o/_/
[\[48a.4\]]gnas ma rnyed na gos kyis lus so sor dkris la mal gcig tu nyal bar bya'o/_/mu stegs can dang khyim pa dang lhan cig nub gsum pa la nyal du mi rung ngo /_/snang ba la yang ma yin no/_/bsams bzhin du khu ba dbyung bar mi bya'o/_/rmi lam gyi nang du ni nyes pa med do/_/gang la'am
[\[48a.5\]]de la'am thabs gang gis sam/_des yan lag gi rnam pa bzung ba sngon du 'gro bas brtsal te khu ba dbyung bar mi bya'o/_/bud med dag mthong nas 'dod chags kyi sems su gyur na mi sdug pa bsgom par bya'o/_/bud med la 'khrig pa bslang bar mi bya'o/_/'khrig pa'i rgyu mtshan yang bstan
[\[48a.6\]]par mi bya'o/_/'khrig pa'i gtam mi bya'o/_/bud med dang lhan cig dben par nyi ma nub kyi bar du 'dug par mi bya'o/_/yang dang yang du bud med la blta bar mi bya'o/_/gal te 'ga' zhig 'ga' zhig tu mi tshangs par spyod par byed pa der 'gro bar mi bya'o/_/der 'dug par mi bya zhing
[\[48a.7\]]blta bar yang mi bya'o/_/bud med la reg par mi bya'o/_/chu la lhung ba nye bar byung shig ces 'o dod 'bod par byed pa la/_'ga' zhig kyang gnas pa med na ma dang bu mo dang sring mo'i 'du shes byas te nye bar gdon par bya'o/_/bud med rnams la chags pa med pa'i sems kyis chos smra
[\[48b\]]
[\[48b.1\]]bar bya'o/_/gcig pu bud med rnams la chos bstan par mi bya'o/_/bud med dang lhan cig khyim gcig du nyal bar mi bya'o/_/stan gcig la 'dug par mi bya'o/_/lam du 'gro bar yang mi bya'o/_/gal te skyes pa yod na nyes pa med do/_/bud med rnams mthong na lo'i tshad dang rjes su mthun par
[\[48b.2\]]shes nas ma dang bu mo dang sring mo'i 'du shes su bya'o/_/bud med gnas khang du 'jug pa sbyin par mi bya'o/_/gal te sman la sogs pa dang dge ba'i phyogs byed na nyes pa med do/_/der yang gcig pu 'dug par mi bya'o/_/bud med dang lhan cig bza' bar mi bya'o/_/snod med na pha ma dag dang lhan
[\[48b.3\]]cig dben pa'i phyogs su bza' bar bya'o/_/yang na de dag 'u bu cag lhan cig bza'o zhes zer na bdag nyid dben pa'i phyogs su bza' bar bya'o/_/gal te bud med bya ba ma yin pa mi rigs pas mgron du gnyer na lhag par gnas par mi bya'o/_/bud med gal te mdun du bud med slu
[\[48b.4\]]zhing /_bud med g.yo byed cing /_bud med sgyu byed pa la blta bar mi bya'o/_/lam du 'gro bas bud med dang lhan cig reg pas 'gro bar mi bya'o/_/bud med kyi gtam mi bya'o/_/gang du bud med khrus byed pa des mi bya'o/_/bud med gcer bu yod pa der 'dug par mi bya zhing blta bar yang
[\[48b.5\]]mi bya'o/_/rang gos med pas kyang bud med kyi drung du 'dug par mi bya'o/_/bud med kyi yan lag dang nying lag la blta bar mi bya'o/_/bud med 'khrig pa yang dag par 'dzin par byed du mi gzhug go/_/gzhan la 'khrig pa'i phyir rin sbyin par mi bya'o/_/bud med kyi gar dang /_glu dang rol
[\[48b.6\]]mo dang /_gos rnams dang /_rgyan rnams kyi sgra la nyan pas ro myang bar mi bya'o/_/bud med kyi thad las dril phyis dang /_khrus dang /_bsku mnye bdag gir mi bya'o/_/e ma bdag tshul khrims sam/_brtul zhugs sam/_dka' thub kyi tshangs par spyod pa la brten pa 'dis lha nyid dam/_
[\[48b.7\]]gzhan gang yang rung snyem du smon pas tshangs par spyod pa spyad par mi bya'o/_/bud med dang lhan cig dgod pa dang rtsab hral dang rtsed mo mi bya'o/_/mi tshangs par spyod pa byed pa la lta ba dang dga' bar mi bya zhing spro bar yang mi bya'o/_/gang yang gzhon nu mi tshangs par spyod pa 'khrig pa'i
[\[49a\]]
[\[49a.1\]]chos bsten pa'i mthu dang ldan pa de yang sngar bstan pa'irnam pas yongs su dor bar bya'o/_/gal te nad pa 'di skad du gang bdag bud med dang lhan cig mi tshangs par spyod pa 'khrig pa'i chos bsten cing ba dag la bud med khyer te 'ong ba de lta na bdag 'tsho zhes smra na rkyen des
[\[49a.2\]]mi 'tsho na yang 'di la kun tu sbyin par mi bya'o/_/nad pas mi tshangs par spyod pa mi bya'o/_/mi tshangs par spyod pa byed pa la lta ba thag ring por yongs su spang bar bya'o/_/ji ltar 'bar ba'i me'i phreng bas khyab pa yongs su dor bar bya ba yin pa de bzhin du bud med kyang yongs su dor bar bya'o/_/de
[\[49a.3\]]lta bu la sogs pa mi tshangs par spyod pa rnam pa du ma yin pa de'i phyir rnam pa thams cad du thabs thams cad kyi sgo nas srog la bab kyang mi tshangs par spyod pa bsrung bar bya ste/_gang gi phyir mi tshangs par spyod pa byed pa la ni tshangs pa mtshungs par spyod pa rnams kyis spong ba dang /_dmyal bar
[\[49a.4\]]ltung ba yang yin no/_/dge tshul gye bslab pa'i gzhi'i mdo las mi tshangs par spyod pa spong ba zhes bya ba'i basbab pa'i gzhi gsum pa'o//_//brdzun du smra ba spong ba zhes bya ba ni mi'i chos bla ma med pa la med bzhin du yod par mi smra ba ste/_'di lta ste/_dper na lha la sogs pa
[\[49a.5\]]rnams mthong ngo /_/lha la sogs pa rnams kyis kyang bdag mthong ngo /_/lha la sogs pa rnams kyi sgra thos so/_/lha la sogs pa rnams kyis kyang bdag gi sgra thos so zhes bya ba la sogs pa dang /_de bzhin du bsam gtan dang /_tshad med pa dang /_gzugs med pa dang /_'bras bu dang /_
[\[49a.6\]]mngon par shes pa dang /_'du shes med pa la sogs pa zag pa med pa'i chos rnams bdag gis thos pa mi smra ba'o/_/stan khra bo la sogs pa ni dgra bcom pas rnyed la/_bdag gis kyang de rnyed kyi gzhan gyis ni ma yin no/_/bdag gis dgra bcom pa thob ste bdag khyad par thob pa las
[\[49a.7\]]yongs su nyams so/_/khyim 'di gang gis yin pa 'dod chags dang bral ba yin te/_bdag gis yang 'di yin no/_/dgra bcom pas bdag mthong nas smin par byed pa de la sogs pa'i tshig brjod par mi bya'o/_/bdag gi phyir ram zang zing gi phyir yang shes bzhin du brdzun du smra ba brjod
[\[49b\]]
[\[49b.1\]]par mi bya'o/_/bdag gi lus sam ngag gis sdig pa'i las cung zad byas pa de la mkhan po la sogs pa rnams kyis ci 'di dang 'di lta bu khyod kyis byas sam zhes 'dri na de la ji ltar gyur pa bzhin du brjod par bya'o/_/nye du dang grogs la sogs pa rnams dang /_gzhan dang gzhan gyi lus dang
[\[49b.2\]]ngag gis sdig pa'i las cung zad byas par gyur na de la rgyal po'i pho brang 'khor du gtogs pa'am/_gzhan gyi 'khor du gtogs pa'i dbang po la 'phags pa 'dis ci zhig byas zhes 'dri bar gyur na/_de la 'di skad du gal te 'di la nye bar gnod pa cung zad kyang mi byed pa de lta na bdag che bzhi
[\[49b.3\]]byed kyi gzhan du ma yin no zhes brjod par bya'o/_/gal te mi byed ces zer na dam tshig la bkod na ji lta ba bzhin du gyur pa'i che bzhi dbye bar bya'o/_/'on te mi smra na rnam pa thams cad du srog la bab kyang brjod par mi bya'o/_/bzhad gad kyi phyir yang shes bzhin du brdzun du smra bar mi
[\[49b.4\]]bya'o/_/slob dpon dang mkhan po dang tshangs pa mtshungs par spyod pa rnams kyis dris pa'i tshig la gzhan dang gzhan du spro bar mi bya mod kyi/_'on kyang g.yo sgyu byed pa ma yin pas gang kho na dris pa de kho na brjod par bya'o/_/gal te mi gsad par bya ba bros pa mthong na de la gsod par byed
[\[49b.5\]]pas khyod kyis 'di lta bu bros pa mthong ngam zhes 'dri na/_de la gzhan dang gzhan spro bar bya'o/_/de ltar byas pa na gal te 'phags pas smra bar bya ba rjod cig ces zer na re zhig sen mo mthong ngo re zhig nam mkha' mthong ngo zhes brjod par bya'o/_/de ltar byas kyang 'phags pas smra bar bya ba
[\[49b.6\]]rjod cig_/gzhan dris pa na gzhan lung bstan pas ci bya zhes zer na/_phyogs bzhir bltas te 'di skad du don dam par sems can ma mthong zhes brjod par bya'o/_/nye bar gnod pa rnams yongs su bsrung ba'i phyir gzhan dang gzhan du spro bar bya'o/_/slob dpon dang mkhan po rnams cung
[\[49b.7\]]zad smra na chos dang ldan pa'i tshig rnams bya ste/_gang gi phyir de bzhin gshegs pa dang /_dgra bcom pa dang /_slob dpon dang /_mkhan po dang /_dge 'dun dang /_dge 'dun gyi gnas brtan dang /_rgyal po dang /_de'i 'khor rnams kyi tshig spang bar bya ba ma yin no/_/rnam par 'gyur
[\[50a\]]
[\[50a.1\]]ba thob pa'i slob dpon dang mkhan po ni dor bar bya'o/_/tshig rtsub po smra bar mi bya'o/_/mi'i skyon nas smra bar mi bya'o/_/che ge mo'i rigs ni rigs 'di yin no zhes brjod par mi bya ste/_de bzhin du rdza mkhan dang /_mgar ba la sogs pa'i rigs kyang ngo /_/
[\[50a.2\]]phra ma mi bya'o/_/nad pas brdzun smra bar mi bya'o/_/gzhan la brdzun du smra ba yang dag par 'dzin du gzhug par mi bya zhing /_spro ba bskyed par mi bya'o/_/de lta bu la sogs pa brdzun du smra ba rnam pa du ma yin pa de'i phyir srog la bab kyang shes bzhin du brdzun du smra bar mi bya'o/_/brdzun du smra ba ni
[\[50a.3\]]rnam pa thams cad kyis thabs thams cad du bsrung bar bya ste/_gang gi phyir brdzun du smra ba ni tshangs pa mtshungs par spyod pa rnams kyis spong bar 'gyur ba dang /dmyal bar ltung bar 'gyur ba'i phyir ro/_/bslab pa'i gzhi bzhi po 'di rnams ni rang bzhin gyi kha na ma tho ba dang bcas pa yin pas
[\[50a.4\]]srog la bab kyang 'di rnams nad pas kyang spyad par mi bya'o/_/dge tshul gyi bslab pa'i gzhi'i mdo las brdzun du smra ba spong ba zhes bya ba'i bslab pa'i gzhi bzhi pa'o//_//'bru'i chang dang bcos pa'i chang myos par 'gyur ba'i khu ba spong ba zhes bya ba ni 'bru'i chang dang /_bcos
[\[50a.5\]]pa'i chang tha na rtswa'i mchog mas kyang btung bar mi byed pa'o/_/'bru'i chang ni zas kyi btung ba'o/_/bcos pa'i chang ni me tog dang sdong bu'i btung ba'o/_/myos par 'gyur ba na 'bras bu'i btung ba'o/_/myos par byed pa'i 'bras bu gang yin pa de ni bza' bar mi bya ste ko Ta ba yang ngo /_/
[\[50a.6\]]myos par 'gyur ba'i btung ba la myos par 'gyur bar 'du shes pa'am/_yid gnyis za ba'am myos par 'gyur ba ma yin pa la myos par 'gyur bar 'du shes par btung bar mi bya'o/_/tshigs ma bza' bar mi bya'o/_/myos par 'gyur ba bskol ba la nyes pa med de/_/de yang gal
[\[50a.7\]]te myos par 'gyur ba'i ro dang dri dang bral ba yin zhing myos par 'gyur ba'i kha dog dang ldan pa la nyes pa med do/_/gzhan la 'bru'i chang dang bcos pa'i chang gi khu ba mi sbyin zhing sbyin du yang mi gzhug go/_/'bru'i chang dang bcos pa'i chang gi rin mi sbyin zhing sbyin du yang mi gzhug go/_
[\[50b\]]
[\[50b.1\]]nad pas 'bru'i chang dang bcos pa'i chang myos par 'gyur ba'i btung ba btung bar mi bya ste/_bcas pa'i kha na ma tho ba dang bcas pa yang yin pa'i phyir ro/_/bskol ba'i khu ba'i rnam pa lta bu dang /_chab lta bu btung bar bya'o/_/bum pa ni gsum ste/_bshang ba'i bum pa dang /_gci ba'i bum
[\[50b.2\]]pa dang /_chang gi bum pa'o/_/de la ji ltar bstan ma thag pa'i bum pa gnyis po yongs su dor bar bya ba yin pa de bzhin du chang gi bum pa yang ngo /_bcom ldan 'das kyis kyang dge slong dag nga la ston par smra ba rnams kyis myos par 'gyur ba tha na rtswa'i mchog mas kyang mi sbyin zhing mi btung ngo
[\[50b.3\]]zhes gsungs so/_/'bru'i chang dang bcos pa'i chang myos par 'gyur ba'i btung ba yang dag par 'dzin du mi gzhug go/_/de lta bu la sogs pa myos par 'gyur ba'i btung ba rnam pa du ma yin pa de'i phyir 'bru'i chang dang bcos pa'i chang thabs thams cad kyi sgo nas thams cad du bsrung bar bya
[\[50b.4\]]ste/_gang gi phyir 'bru'i chang dang bcos pa'i chang 'thungs pa la tshangs pa mtshungs par spyod pa rnams kyis yongs su spong bar 'gyur ba dang /_dmyal bar ltung bar yang 'gyur ba'i phyir ro/_/dge tshul gyi bslab pa'i gzhi'i mdo las 'bru'i chang dang bcos pa'i chang gi btung ba spong ba zhes
[\[50b.5\]]bya ba'i bslab pa'i gzhi lnga pa'o//_//gar dang glu dang rol mo'i sgra spong ba zhes bya ba ni gar dang glu dang rol mo'i sgra mi bya zhing gzhan byed du gzhug par yang mi bya ba'o/_/mchod pa'i don du sangs rgyas bcom ldan 'das la bstod pa dang /_rgyun chags gsum pa la dbyangs kyis 'don par
[\[50b.6\]]byed pa la nyes pa med do/_/dbyangs kyi nga ro rang bzhin mngon par mi shes na dben par zhugs te bslab par bya'o/_/gar mkhan la sogs pa gar byod pa la blta bar mi bya'o/_/gang du gar byed pa dang /_glu len pa der 'dug par mi bya'o/_/steng du 'gro ba dang /_mchong ba dang /
[\[50b.7\]]rgyug pa dang /_rtsed mo mi bya'o/_/chu la rtsed mo nyams su myong bar mi bya'o/_/dge tshul gyi bslab pa'i gzhi'i mdo las gar dang glu dang rol mo spong ba zhes bya ba'i bslab pa'i gzhi drug pa'o//_//phreng ba dang spos nyug pa dang rgyan dang kha dog 'chang ba dang spong ba zhes bya ba ni phreng ba dang /_
[\[51a\]]
[\[51a.1\]]me tog sil ma dag bdag gi lus la mi 'dogs pa dang /_rang la dri'i chus khrus mi byed pa dang /_dga' ba'i phyir gdu bu dang /_/dpung rgyan dang /_mgul rgyan la sogs pas bdag nyid kyi lus la rgyan mi byed pa dang /_bdag nyid la dri zhim po'i rdzas kyis nyug pa
[\[51a.2\]]la sogs pa mi byed cing /_lus la dri zhim po'i rdzas kyis yang dag par 'byug par mi byed ba'o/_/chos gos la bdug spos kyis bdug par mi bya'o/_/gal te dri mi zhim pa yin na dri nga ba spang ba'i phyir chos gos la bdug spos kyis bdug pa de nyid bya'o/_/sangs rgyas bcom
[\[51a.3\]]ldan 'das la phreng ba dang /_spos nyug pa dang /_rgyan dang kha dog la sogs pa dri ma zhim po'i rdzas kyis nyug par bya'o/_/gal te dge bsnyen dad pa can gyis dri chu dang khrus byed na bkru bar byas te/_de'i bsod nams spel bar bya ba'i phyir ro/_/ut+pal sngon po la sogs pa'i me
[\[51a.4\]]tog rnyed par gyur na bsnam par bya ste/_/slob dpon dang /_/mkhan po dang /_/dge slong dang /_/'jig rten pa'i mdun du ni ma yin no/_/gang gi phyir dri zhim po thams cad ni mig dang rjes su mthun pa yin no/_/so phag dag gis rkang pa dag ma gtogs pa'i lus la yongs su
[\[51a.5\]]khrud par mi bya'o/_/gal te dad pa can dag gis lag pa rkang pa dag la dri zhim pos 'byug par byed na de'i mdun du dor bar mi bya'o/_/de bzhin gshegs pa dang /_nyan thos kyi sku gzugs dang /_mchod rten dag la rjes su byug par bya'o/_/gal te dekhyod 'di ltar longs
[\[51a.6\]]spyod par mdzod cig ces zer na de'i phyir dge bsnyen gyi tshig las longs spyod par bya'o/_/nad pa la sman pa'i tshig gis dri zhim po 'byug pa dang /_dri'i chus khrus byed na nad pa la nyes pa med do/_/dge tshul gyi bslab pa'i gzhi'i mdo las phreng ba dang spos nyug pa dang /_rgyan dang kha
[\[51a.7\]]dog 'chang ba spong ba zhes bya ba'i bslab pa'i gzhi bdun pa'o//_//mal mthon po dang /_mal chen po spong ba zhes bya ba la mal mthon po ni gang zhig_/stan la 'dug pa'i rkang pa sa la ma reg pa yin la/_mal chen po ni dngul dang gser dang mu tig la sogs pa rnams las
[\[51b\]]
[\[51b.1\]]byas pa yin te/_de la nyal ba dang 'dug par mi bya'o/_/dngul dang gser dang nor bu dang mu tig la sogs pa rnams las byas pa'i seng ge'i khri la mi rtag pa'i 'du shes kyis 'dug la chos nyan pa sbyin par bya ste/_dam pa'i chos mchod pa'i phyir ro/_/stan mthon po bkra ba'am nye bar
[\[51b.2\]]bkra ba la 'dug ste chos mnyan pa sbyin par bya'o/_/ma gsol bar chos nye bar bstan par mi bya'o/_/bkra ba dang nye bar bkra ba'i stan la thun mong gi gnas skabs su 'dug par mi bya'o/_/gal te dad pa can gyis khyim gyi nang du nye bar mgron du bos pa der dngul dang gser la sogs
[\[51b.3\]]pa rnams las byas pa'i stan bstabs par gyur na/_de la mi rtag pa'i 'du shes kyis 'dug par bya ba dang /_dad pa can rnams la chos sbyin zhing longs spyad par bya ba'i yang phyir ro/_/g.yogs ma med par dge 'dun nam gang zag gi mal cha dang stan la sogs pa longs spyad
[\[51b.4\]]par mi bya'o/_/ko lpags kyi rang bzhin nam/_ko lpags dang brtags pa'i stan la 'dug par mi bya ba dang /_nyal bar yang mi bya/_khyim pa'i khyim gyi nang du stan med na 'dug pa la nyes pa med do/_/gtsug lag khang gi nang du shing gi rang bzhin gyi lham bgo bar mi bya'o/_/gci ba'i
[\[51b.5\]]khang pa'am/_bshang ba'i khang pa'am/_khyim kyi nang du ni dor bar mi bya'o/_/rjes su ma gnang bar stan la 'dug par mi bya'o/_/mdze can gyis kyang ma yin te/_dge 'dun gyi khri dang mal cha dang stan la sogs pa yang spang bar bya'o/_/gtsug lag khang gi phyi rol du 'di'i gnas
[\[51b.6\]]khang bya'o/_/nad pa'am rgan po dag gis ni khyogs la 'gro bar bya'i/_thun mong gi gnas skabs su ni glang po che dang /_rta dang /_shing rta'i bzhon pas 'gro bar mi bya'o/_/dge tshul gyi bslab pa'i gzhi'i mdo las mal mthon po dang mal chen po spong ba zhes bya ba'i bslab pa'i
[\[51b.7\]]gzhi brgyad pa'o//_//dus ma yin pa'i kha zas spong ba zhes bya ba ni dus ma yin par za bar mi byed pa ste/_ji srid skya rengs sngon po shar nas rang gi nyi ma phyed kyi bar de srid du dus yin la/_de las gzhan pa ni dus ma yin pa'o/_/nang par langs nas gdong bkru bar bya'o/_/dus las
[\[52a\]]
[\[52a.1\]]yol ba na lo ma dang 'bras bu la sogs pa longs spyad par mi bya zhing /_zang zing yongs su ma dag pa cung zad kyang spyad par mi bya'o/_/rgun 'brum la sogs pa'i btung ba myos par mi 'gyur ba dang /_tsang shu dag ras kyis btsags la zang zing med par byas nas/_dus
[\[52a.2\]]ma yin par btung bar bya'o/_/skom par gyur na bu ram dang lhan cig pa dang sbrang rtsi dang lhan cig pa'i chu yongasasu btsags te dus ma yin par btung bar bya'o/_/ya rabs rnams kyis gnang ba'i nya dang sha gang yin pa da ni gzhi gsum gyis yongs su dag pa na longs spyad par bya'o/_/ro
[\[52a.3\]]la sogs pa la sred par mi bya'o/_/shan pa las khyim pa dad pa can gyis nyos la bza' bar bya'o/_/sha rjen pa mi za'o/_/nad pa la dus ma yin par za ba la nyes pa med do/_/nad pa nyid ni nus pa med pa nyid mthar thug pa yin no/_/zang zing dang bcas pa'i chu la sogs pa btung bar mi
[\[52a.4\]]bya'o/_/dge tshul gyi bslab pa'i gzhi'i mdo las dus ma yin pa'i zas spong ba zhes bya ba'i bslab pa'i gzhi dgu pa'o//_//gser dngul len pa spong ba zhes bya ba ni sa le sbram dang dngul bdag gir byed pa mi rung ba yin gyi/_len pa ni rung ba yin no/_/'ga' zhig gser dang
[\[52a.5\]]dngul la sogs pa yon gyi ched du 'bul bar byed na/_de la 'di skad du nga'i chos gos dang bza' ba nyos la byin cig ces brjod par bya'o/_/yang na 'dis bdag gis chos gos dang bza' ba la sogs pa nyo bar bya'o snyam pa 'di lta bu'i sems kyis blang bar bya ba'am/_sbyin bdag
[\[52a.6\]]spro bar bya ste blang bar bya'o/_/glang po che dang /_rta dang /_ba lang dang /_khyi dang /_phag dang /_bud med dang /_/skyes pa dang /_khye'u dang /_bu mo dang /_bran pho dang /_bran mo dang /_las byed pa dang /_zho shas 'tsho ba la sogs pa'i yon ni blang bar mi bya'o/_/log par 'tsho bas rnyed pa
[\[52a.7\]]bsgrub par mi bya'o/_/tshul 'chos dang /_kha gsag dang /_gzhogs slong dang /_thob kyis 'jal ba dang /_rnyed pas rnyed par byed 'dod pa mi bya'o/_/dge tshul gyi bslab pa'i gzhi'i mdo las gser dngul len pa spong ba zhes bya ba'i bslab pa'i gzhi bcu pa'o//_//khyim pa'i
[\[52b\]]
[\[52b.1\]]rtags spong ba zhes bya ba ni ji ltar khyim bdag gos gyon pa de ltar gos gyon par mi byed pa dang /_nyin par phyi rol nas gos dkar po dang /_kha tshar ring po can gyon par mi byed pa'o/_/tshon rtsi gsum po dag gis kha bsgyur bar byas nas 'chang du rung ste/_tshon rtsi gsum ni ngur smrig dang /_ni li
[\[52b.2\]]ka dang /_dmar po dag yin no/_/tshon chen po brgyad po dag ni mi rung ste/_mtshal dang /_rgya skyegs dang /_btsod dang /_gur gum dang /_mthing shing dang /_li khri dang /_rma shing dang /_le brgan zhes bya ba ni tshon chen po dag yin no/_/chos gos thams cad ni sngon po'i kha dog can du bgo
[\[52b.3\]]bar mi bya'o/_/khra bo nye bar bkra ba'i gdugs she bcang bar mi bya'o/_/ste'u'i so ci lta ba de bzhin du sen mo gcad par bya'o/_/dgon par gnas pas ni skra sor gnyis las lhag par gzhag phye par mi bya'o/_/grong mtha' bas ni de las dman pa'o/_/gri gu dang chan pas skra breg par
[\[52b.4\]]mi bya'o/_/byin pa dang /_mchan khung dang /_rked pa dang /_smin ma breg par mi bya'o/_/skra bregs pa'i rjes la khrus bya'o/_/tshogs pa med na yan lag lnga bkru bar bya'o/_/phyogs gang du skra bregs pa'i phyogs der chag chag gdab par bya zhing skyang nul bya'o/_/rnga'i rnam
[\[52b.5\]]pa lta bu'am mdung rtse'i rnam pa lta bu'i dkyil 'khor bya'o/_/mig la dud pa byug par mi bya'o/_/gal te mig na ba yin na nyes pa med do/_/me long la gdong blta bar mi bya'o/_/skyo ba bskyed pa'i ched du ni nyes pa med do/_/khur lci ba mi bskur zhing /_phrag pa dang /_rked pa dang /_
[\[52b.6\]]mgo bo rnams kyis bsdus khur bu ma yin no/_/chu'i phyogs su rtsa bar zhwa gzung bar bya'o/_/smad sham thabs kun nas zlum por bgo bar bya zhing /_stod du kun nas chos gos kyang ngo /_/bya ba byed pa'i tshe chos gos kyi mtha' mar mdud pa bcings la las bya'o/_/rnam pa thams
[\[52b.7\]]cad du khyim pa'i rtags kun tu spyad par mi bya'o/_/dge tshul gyi bslab pa'i gzhi'i mdo las khyim pa'i rtags spong ba zhes bya ba rdzogs so//_//rab tu byung ba'i rtags yang dag par len pa zhes bya ba ni re zhig rim gyis brjod par bya ste/_mkhan po dang slob dpon dag la nye bar
[\[53a\]]
[\[53a.1\]]ldang bar bya'o/_/je dang por bshang ba dang gci ba'i khang par 'gro bar bya ste/_chos gos brdzes la se gol byas nas 'chag pa'i khang par 'jug par bya'o/_/bshang ba dang gci ba byas nas mchan khung du bum pa bzung ste lag pa g.yon pas bshang ba'i lam dang por
[\[53a.2\]]sa 'jam po'am bong bas phyi bar bya'o/_/de nas sa phung gsum po dag gis bshang ba'i lam dag par byas nas phyir byung ste/_rjes su mthun pa'i gnas su sa phung bdun so sor gzhag par bya'o/_/de nas gzhan sa phung bdun po dag gis lag pa g.yon pa dag par bya'o/_/
[\[53a.3\]]de nas lag pa gnyis sa phung de rnams kyis dag par bya'o/_/sa blangs nas sen mo'i dri ma bsal bar bya'o/_/sa blangs nas lag ngar dag par bkru bar bya'o/_/bum pa ni sa phung gcig gis dag par bya'o/_/byin pa dag dang rkang pa dag bkru bar bya'o/_/rab tu dben pa'i
[\[53a.4\]]phyogs su bshang gci bya'o/_/de dag dang nye bar gtam sna tshogs mi bya/_yun ring du gnas par yang mi bya'o/_/kha don dang btso blag la sogs pa yang der mi bya'o/_/de las dal bus 'ongs nas/_dal bu dal bus sgo gtan phye ste/_gnas khang du 'jug par bya zhing sgo skyes la
[\[53a.5\]]ma brjed par bya'o/_/rung ba'i chu'i lag pa dag mkhrig ma'i bar du bkru ba'am phyi ba bya'i/_rdul lam sas ni ma yin no/_/ril ba spyi blugs thogs te rab tu dben pa'i phyogs su song nas so shing dor bar bya'o/_/so shing ni rnam pa gsum ste/_chen po dang /_'bring dang /_
[\[53a.6\]]chung ngu dang /_chen po ni sor bcu gnyis pa'o/_/chung ngu ni sor brgyad pa'o/_/'bring ni de dag las bar pa'o/_/de rnams las gzhan gang yang rung bas dor bar bya'i shin tu rtsub pa dang phra ba dag gis dang yun ring du yang ma yin no/_/de rnam pa gnyis su bkas te phan tshun 'brud pa la
[\[53a.7\]]dal bus lce bzhar bar bya'o/_/chus bkru ba'am rdul lam/_so la brud par bya'o/_/de bzhin gshegs pa'am/_mchod rten nam/_slob dpon nam/_mkhan po'i mdun du so shing dor bar mi bya'o/_/dge slong mchog tu gnas brtan rnams kyi drung du ma yin no/_/nye bar longs spyod
[\[53b\]]
[\[53b.1\]]pa'i gnas su ma yin no/_/'chag sa dang nye bar ma yin mod kyi 'on kyang rab tu dben par bya'o/_/kha gdong bkrus nas de ma thag pa nyid du bcom ldan 'das la phyag 'tshal lo/_/de gal te mkhan po la phyag byed na mkhan pos gdong bkru ba dang so shing dor bar byas nas/_de'i phyir
[\[53b.2\]]dgongs su gsol zhes bya bas phyag byas nas gus pa dang bcas pas bsgul la mnyam mam dri ba dang /_kun tu dri bar bya'o/_/mkhan po dgongs su gsol/_chag chag dang /_phyag dar dang /_skyang nul dang /_klog pa dang /_kha don dang /_kun tu spyod pa dag bgyid ces zhu bar
[\[53b.3\]]bya'o/_/brtsam pa'i bya ba thams cad kun tu dri bar bya'o/_/kun tu zhus te de bzhin gshegs pa la dkyil 'khor bya ba dang /_chag chag dang /_phyag dar dang /_skyang nul dang /_bstod pa mngon par brjod pa dag bya ba dang /_de bzhin gshegs pa la bskor ba bya ba dang /_yan
[\[53b.4\]]lag lngas dge slong rnams la phyag dag bya'o/_/tshul khrims 'chal pa la yan lag lngas phyag mi bya'o/_/nang dang bcas pa la'ang phyag mi bya'o/_/gnyis po dag dang lhan cig stan gcig la 'dug par mi bya'o/_/de'i rjes la nyi ma shar ba na chu brtag par bya'o/_/mkhan po la kun
[\[53b.5\]]tu zhus te mdun du 'gro ba gus par bya'o/_/ma zhus par mtshams kyi nang du mchod rten la phyag byed pa dang /_chu btung ba dang /_so shing dor ba dang /_bshang gci dag bya'o/_/ma zhus par ni tha na khab mig tu skud pa gzhug par yang mi bya'o/_/mkhan po gnas pa med na gnas
[\[53b.6\]]kyi slob dpon la zhu bar bya'o/_/gnas kyi slob dpon gnas par ma gyur na dge slong 'grogs bshes la kun tu zhu bar bya'o/_/ma zhus par gnas par mi bya'o/_/gnas med par ljongs rgyu zhing 'gro bar mi bya'o/_/tshul khrims 'chal ba dang /_nang dang bcas pa dang /_lhan cig
[\[53b.7\]]gang du'ang 'gro bar mi bya'o/_/dran pa dang shes bzhin dang ldan pa dang /_gnya' shing gang tsam blta ba dang /_phyogs su mi blta ba dang /_zhi ba'i spyod lam dang /_gtam sna tshogs mi byed pa dang /_chos kyi gtam smra ba'am/_'phags pa'i mi smra ba nyid kyis 'gro bar bya'o/_/
[\[54a\]]
[\[54a.1\]]gal te mchod ston gyi dus su dge 'dun gyi nang du 'jug pa na chos gos kyi mtha' mar sgro gu bcings nas lag pa gnyis bkrus te/_rkang pa dag bkrus nas gus pa dang bcas pas dge 'dun gyi nang du 'jug par byas la/_gral rims ji lta ba bzhin du 'dug ste/_
[\[54a.2\]]dran pa dang shes bzhin dang ldan pas longs spyad par bya'o/_/skad gsang mthon pos brim par bya ba 'brim du mi gzhug go/_/byin cig byin cig ces brjod par mi bya mod kyi 'on kyang brims shig ces so/_/bsod snyoms la yongs su longs spyod pa ni rgyags pa'i phyir ma yin/_sgeg
[\[54a.3\]]pa'i phyir ma yin/_brgyan pa'i phyir yang ma yin mod kyi 'on kyang ji srid kho nar lus 'di gnas par bya ba'i phyir dang /tshangs par spyod pa rjes su gzung bar bya snyam pa de lta bu'i sems kyis longs spyad par bya'o/_/bca' ba dang bza' ba la sogs pa gya nom pa rnyed na de mkhan po dang slob dpon dag
[\[54a.4\]]la bstabs par bya'o/_/de dag gis kyang tshod rig par bya ba yin no/_/kha kham dang bcas pas smra bar mi bya'o/_/kham chung ba'am/_che ba gzhug par mi bya/_mgron du ma bos pa'i zas mi bza'/_skog pa bza' bar mi bya'o/_/nad pas ni sman pas lung phog na bza' bar bya'o/_/
[\[54a.5\]]ji srid du dri dang ma bral ba de srid du dben pa'i phyogs su gnas par bya'o/_/dge 'dun gyi nang du mchil lham bgos nas 'jug par mi bya'o/_/zas kyi tshod rig par bya ba yin no/_/bya rog rnams kyis lhag mar byas pa gang yin pa de ni mchus sleb tshad bor nas bza' bar bya'o/_/ched
[\[54a.6\]]du mi bya bar zas kyi chang pa gzhag par bya'o/_/snod dam tshogs pa med na pha ma dang nye du rnams sam/_'grogs bshes dang /_tshul khrims dang ldan pa'i dge tshul dang lhan cig dben pa'i phyogs su bza' bar bya'o/_/tshul khrims 'chal pa dang /_lhan cig bza' bar ni mi
[\[54a.7\]]bya'o/_/zang zing med pa'i chu dang /_lce bzhar dang /_so shing dag gis kha zang zing med par bya'o/_/de nas mkhan po la yan lag lngas phyag byas nas kun du zhu bar bya'o/_/mkhan po dgongs su gsol/_klog pa dang /_kha don dang /_kun du spyod pa dag spyad par zhu'o zhes zhus nas
[\[54b\]]
[\[54b.1\]]klog pa dang kha ton la sogs pa bya'o/_/zan zos pa'i de ma thag nyid du sbyin bdag gi yon bshad par bya'o/_/sgra brda byas nas mchil ma la sogs pa dor bar bya'o/_/dge 'dun gyi rtsig pa'am/_ka ba'am khang pa'am/_rjes su mthun pa'i gnas pa gzhan du ni ma yin no/_/sham
[\[54b.2\]]thabs kyi mtha' ma gnyis dang dbus su bzung nas ya gad la sogs pa la 'dzegs pa dang thur du 'bab pa dang /_nyin par gnyid log par bya'o/_/slob dpon dang mkhan bo dag gi thad du ma dang pha'i 'du shes nye bar gzhag par bya'o/_/de dag la yang rkang pa dag bkru ba la sogs pas bsten
[\[54b.3\]]bkur bya'o/_/de dag gis kyang de'i steng du bu lta bu'i 'du shes nye bar gzhag par bya'o/_/de dag la yang ston pa bzhin du gus pas bsnyen bkur bya'o/_/mchog tu tshul khrims 'chal pa yin na yang slob dpon dang mkhan po dang ma dang pha dang nad pa dag la bsnyen bkur bya'o/_/slob
[\[54b.4\]]dpon dang mkhan po la sogs pa rnams la mun khung du phyag mi bya/_nad pa rnams la ma yin/_gos gcig pa rnams la ma yin/_khyim gyi nang du gnas pa rnams la ma yin/_zas za ba rnams la ma yin/_kha zang zing dang bcas pa rnams la ma yin/_bshang ba dang gci ba'i khang
[\[54b.5\]]pa'i steng du gnas pa rnams la ma yin/_bya ba gzhan la sems g.yengs pa rnams la phyag mi bya'o/_/rang nyid de lta bur gyur pas kyang phyag mi bya'o/_/phyag byed par 'dod pas dgongs su gsol zhes brjod par bya'o/_/cang mi smra bar byed na phyag dag bya'o/_/yang ma byed cig
[\[54b.6\]]ces zer na mi bya'o/_/slob dpon dang mkhan po dang tshangs pa mtshungs par spyod pa rnams mthong nas de ma thag pa nyid du stan spang bar bya'o/_/phyag ni rnam pa gnyis te/_sgyid pa nas bzung ba dang /_yan lag lngas so/_/gal te bdag nyid skra bregs par gyur na slob dpon dang
[\[54b.7\]]mkhan po la sogs pa dang /_bcom ldan 'das la yan lag lngas phyag bya'o/_/slob dpon dang mkhan po la sogs pa rnams kyi skra bregs par gyur na yan lag lngas phyag bya'o/_/gsar bu dang khyim pa dag gis gal te phyag byas par gyur na a rog gya zhes brjod par bya'o/_/
[\[55a\]]
[\[55a.1\]]khyim pa la phyag mi bya/_lha gzhan dag la phyag mi bya'o/_/lam du 'gro ba'i tshe lha gzhan gyi rten mthong na bde bar gshegs pa'i tshigs su bcad pa gdon par bya'o/_/khron pa la sogs pa rnams nas chu blangs nas sbyin pa dang ldan pa'i tshigs su bcad pa gdon
[\[55a.2\]]par bya'o/_/shing ljon pa'i rtsa ba dang /_lha khang la sogs pa rnams su gnas pa na rgyun chags gsum pa brjod par bya'o/_/rgyun chags gsum pa ni/_dkon mchog gsum la phyag 'tshal ba dang /_bsod nams yongs su bsngo ba dang /_nges par bya ba dag yin no/_/lag pa dag dang
[\[55a.3\]]rkang pa dag bkrus nas chos gos rnams sbrugs la mchil lham dag phyis te zhi ba'i spyod lam gyis gtsug lag khang du 'jug par bya'o/_/de glal bar gyur na lag pa'am gzhan gos kyis kha dgab par bya'o/_/mchod rten gyi grib ma'am bde bar gshegs pa'i sku gzugs kyi grib ma
[\[55a.4\]]mthong nas gtsug lag khang gi tshigs su bcad pa brjod la 'gom par bya'o/_/'thab par byed pa'am/_'thab tu gzhug pa'am/_blta bar yang mi bya'o/_/rgyan po byed pa mi bya'o/_/gang du cho lo byed pa der 'dug par mi bya'o/_/dpang po byed pa der 'dug par mi bya'o/_/gnya' bo
[\[55a.5\]]mi bya'o/_/chos zong du mi bya'o/_/bsod nams kyi blos las bya'i gla rngan gyis ni ma yin no/_/dad pas sbyin par bya ba dge 'dun nam gang zag las byung ba yongs su longs spyad nas snyom las kyis dus 'da' bar mi bya'o/_/'on kyang klog pa dang kha ton dag gis so/_/rgod pa med pa dang
[\[55a.6\]]rnam par g.yengs pa med par bya'o/_/gnas brtan rnams dang bar ma rnams dang /_gsar bu rnams la gus pa dang bcas pa dang /_zhe sa dang bcas par bya'o/_/mu cor ma yin pa dang /_rnam par g.yengs pa'i tshig ma yin par bya'o/_/ngo tsha dang ldan par bya zhing dbang po'i sgo
[\[55a.7\]]bsdam par bya'o/_/gsong por smra ba dang /_dga' ba'i gtam dang /_kye tshur shog 'ongs pa legs so zhes smra ba dang /_khro gnyer med pa dang /_'dzum pa sngon du 'gro bar bya'o/_/dus su mkhan po la kun tu dri bar bya ste/_mkhan po dgongs su gsol/_kun tu dri ba ni bdag
[\[55b\]]
[\[55b.1\]]klog pa dang /_kha ton dang /_kun tu spyod pa dag bgyid cing /_mtshan mo'i thun dang po dang /_mtshan mo'i thun tha ma la mi nyal bar sbyor ba la rjes su brtson par bgyid do zhes kun tu dri bar bya'o/_/kun tu dris nas kyang klog pa dang /_kha ton la sogs pa dag bya zhing mtshan mo'i thun dang bo dang /
[\[55b.2\]]mtshan mo'i thun tha ma la mi nyal bar sbyor ba'i rjes su brtson pa nyid du bya'o/_/dus su spyad par bya'i dus ma yin par spyad par mi bya'o/_/'dug pa la mkhas pa dang /_nyal ba la mkhas par bya'o/_/'dug pa dang nyal ba la so sor brtag par bya'o/_/shin tu khyad par can dang /_shin tu
[\[55b.3\]]dman pa'i gos bgo bar mi bya'o/_/lhag par chags pa med pa'am/_mgo lhag par g.yogs pa med par bya ba'am/_rkang pa'i steng du rkang pa mi gzhag pa'am/_kun nas g.yogs par mi bya ba'am/_de bzhin gshegs pa'am/_slob dpon nam mkhan po'am gnas pa
[\[55b.4\]]rnams sam/_dge slong rnams kyi mdun du 'dug par mi bya'o/_/de dag gi mdun du bcag par yang mi bya ba nyid do/_/'dug pa la 'greng ste chos bshad par mi bya/_nyal ba la 'dug pas ma yin/_stan ches mtho bar 'dug pa la stan ches dma' bar 'dug pas ma yin/_mgo zhwa can
[\[55b.5\]]dang /_cod pan can la ma yin/_glang po che la zhon pa dang /_rta dang shing rta dang khyogs na 'dug pa'am/_mchil lham can la ma yin no/_/lhung bzed gnyis bcang bar bya ste/_sa dang lcags kyi rang bzhin no/_/go bar bya ba'i phyir dang /_khyi rnams bskrad par bya ba'i phyir khar sil sgra dang
[\[55b.6\]]ldan pa bcang bar bya'o/_/rgan po la ni gnas brtan nam/_btsun pa'i tshig gis brjod par bya'o/_/bar ma la ni gnas brtan gyi tshig gis so/_/gsar bu la ni tshe dang ldan pa'i tshig gis so/_/slob dpon dang mkhan po dang gnas brtan rnams la ni tshe dang ldan pa'i tshig gis kun
[\[55b.7\]]tu brjod par mi bya'o/_/gzhan dag la slob dbon dang mkhan po dag gi ming gis brjod par mi bya'o/_/dbyar rnams las snga ma'am phyi ma dag tu dbyar nye bar khas blang bar bya'o/_/snga ma ni ji srid dbyar zla tha chungs kyi zla ba'i tshes gcig nas/_ston zla 'bring po'i tshes bco lnga'i dgag dbye'i
[\[56a\]]
[\[56a.1\]]bar de srid du dbyar 'dral bar mi bya'o/_/phyi ma ni ji srid ston zla ra ba'i tshes gcig nas ston zla tha chungs kyi bla ba yar gyi ngo'i tshes bco lnga'i bar de srid du dbyar 'dral bar mi bya'o/_/de ltar yang dbyar nye bar khas blang bar bya ste/_mkhan po'am/_slob dbon nam/_
[\[56a.2\]]dge slong gzhan dag gi mdun du tsog pus 'dug ste/_thal mo sbyar ba byas nas tshig 'di skad ces brjod par bya'o/_/mkhan po dgongs su gsol/_deng dge 'dun gyi dbyar zla 'bring po nye bar bsgrub pa'i dus yin la/_bdag dge tshul ming 'di zhes bgyi ba'i yang dbyar zla 'bring po dbyar
[\[56a.3\]]nye bar bsgrub pa'i dus yin te/_bdag dge tshul ming 'di zhes bgyi ba mtshams kyi nang dang bcas pa'i gnas 'dir ji srid du 'di lta ste/_gnas ral ba dang /_'drums pa bcos pa'i slad du sbyin bdag che ge mo zhes bgyi ba dang /_zhal ta byed pa che ge mo zhes bgyi ba dang /_nad g.yog
[\[56a.4\]]byed pa che ge mo zhes bgyi ba dang /_spyod yul gyi grong khyer che ge mo zhes bgyi bas dbyar zla ba gsum nye bar khas blang bar bgyi ste/_bdag dbyar 'di nas mchis shing bdag gi dbyar gyi gnas ni 'di lags so/_/de bzhin du lan gnyis lan gsum du'o/_/thabs yin no/_/legs so/_/
[\[56a.5\]]dbyar nye bar khas blangs nas gal te gzhan gang yang rung ba zhig tu 'gro ba na chos kyi don du zhag bdun byin gyis brlab par bya'o/_/mkhan po'am/_slob dpon nam dge slong gzhan gang yang rung ba'i mdun du phyag 'tshal nas tsog pus 'dug ste 'di skad brjod par bya'o/_/mkhan po dgongs
[\[56a.6\]]su gsol/_bdag dge tshul ming 'di zhes bgyi ba mtshams kyi nang dang bcas pa'i gnas 'dir dbyar snga ma zla ba gsum gnas par khas blangs pa las bdag dge tshul ming 'di zhes bgyi ba chos dang ldan pa'i bgyi ba nyid kyis zhag bdun mtshams kyi slad rol du mchi ba dang de tshun chad kyis slar
[\[56a.7\]]mchi bar byin gyis brlab bo/_/bdag dbyar 'di nas mchis shing bdag gi dbyar gyi gnas 'di lags so/_/de bzhin du lan gnyis lan gsum mo/_/thabs yin no/_/legs so/_/byin gyis brlabs nas 'gro ba na zhag bdun nas slar ldog par bya zhing de bzhin du lan gnyis dbyar 'dral
[\[56b\]]
[\[56b.1\]]bar mi bya'o/_/srog gi bar chad dang /_tshangs par spyod pa'i bar chad dang /_bsod snyoms chad par gyur na dbyar ral ba la nyes pa med do/_/de ji lta ba bzhin du dbyar phyi ma khas len pa dang /_khas blangs pa byin gyis brlabs pa dag ci rigs par brjod par bya'o/_/de nas dgag
[\[56b.2\]]dbye'i nyin mo dgag dbye bya'o/_/'di ltar dgag dbye bya ste/_mkhan po'am slob dpon nam gzhan gang yang rung ba'i mdun du tsog pus 'dug pa nyid kyis lag pas rtswa drur ba la bzung ste/_thal mo sbyar ba byas nas 'di skad ces brjod par bya'o/_/mkhan po dgongs su gsol/_
[\[56b.3\]]deng dge 'dun gyi dgag dbye bco lnga pa lags la/_bdag dge tshul ming 'di zhes bgyi ba'i yang dgag dbye bco lnga pa lags te/_bdag dge tshul ming 'di zhes bgyi bas tshul khrims kyi phung po yongs su rdzogs par bya ba'i phyir dge 'dun ma tshogs pas deng de srid tshun chad mkhan po'i
[\[56b.4\]]mdun du dgag dbye byin gyis brlab bo/_/gang gi tshe yang dge 'dun tshogs pa rnyed pa de'i tshe dge 'dun tshogs pa dang lhan cig dgag dbye bgyi'o/_/de bzhin du lan gnyis lan gsum du'o/_/thabs yin no/_/legs so/_/cung zad sdig pa'i las byas pa gang yin pa de ni mkhan
[\[56b.5\]]po'am slob dpon nam gzhan dge slong gang yang rung ba'i mdun du tsog tsog por 'dug ste/_thal mo sbyar la so sor bshags par bya'o/_/mkhan po dgongs su gsol/_bdag dge tshul ming 'di zhes bgyi ba la dus 'di'i nang du lus dang ngag las byung ba'i nyes byas kyi ltung ba dpag tu
[\[56b.6\]]ma mchis pa byung ba gang yin pa de bdag dge tshul ming 'di zhes bgyi bas/_nyes byas kyi ltung ba dpag tu ma mchis pa de 'di nyid du mthol rab tu ston to/_/'chags so/_/rnam par smad do/_/mi 'chab bo/_/mthol zhing bshags na bdag dge tshul ming 'di zhes bgyi ba la nyes
[\[56b.7\]]byas kyi ltung ba dpag tu ma mchis pa rnams spangs na bdag bde ba la reg par gnas par 'gyur gyi/_ma mthol ma bshags na ni mi 'gyur ro/_/ltung bar mthong ngam/_mthong ngo /_/phyin chad sdom mam/_sdom mo/_/legs par shin tu sdom par byed dam/_slan chad de ltar mi bgyid
[\[57a\]]
[\[57a.1\]]do /_/de bzhin du lan gnyis lan gsum du'o/_/thabs yin no/_/legs so/_/bshags nas slar mi byed cing de ltar bshags na bdag bde ba la reg par gnas par 'gyur ro/_/bshags pa byas nas kyang gso sbyong bya'o/_/'di ltar bya ste mkhan po'am slob dpon nam
[\[57a.2\]]gzhan dge slong gang yang rung ba la phyag byas nas mdun du tsog tsog por 'dug ste/_thal mo sbyar ba byas nas 'di skad ces brjod par bya ste/_mkhan po dgongs su gsol/_dge 'dun gyi gso sbyong bcu bzhi pa'am/_bco lnga pa lags te/_bdag dge tshul ming 'di zhes bgyi ba'i
[\[57a.3\]]tshul khrims kyi phung po yongs su rdzogs par bgyi ba'i slad du ltung ba byin gyis brlabs shing bshags te/_bar chad kyi chos rnams yongs su dag go zhes bdag nyid mchi'o/_/de bzhin du lan gnyis lan gsum du'o/_/thabs yin no/_/legs so/_/thams cad du bslab pa la gus
[\[57a.4\]]par bya'o/_/yongs su dag par yang tshul khrims yongs su bsrungs pa las rnyed pa 'thob pa dang /_mtho ris la sogs pa mtho ba dang /_legs par tshangs par spyod pa dang bcas pas rang gi yon tan grags pa yin no/_/bcom ldan 'das kyis kyang /_grags dang rnyed pa 'thob pa
[\[57a.5\]]dang /_/pha rol du ni mtho ris dag_/bde ba gsum po don gnyer bas/_/shes bzhin du ni tshul khrimasabasten/_/zhes gsungs so/_/yang /_gnas rnams 'di dag mthong ba yis/_/mkhas pa tshul khrims la brten pa/_/'phags pa'i mthong ba thob pa ste/_/'jig rten du ni zhi ba
[\[57a.6\]]'thob/_/ces gsungs so/_/me tog dri ni rdzi phyogs min mi 'gro/_/rtswa'am rgya spos tsan+dan yang ma yin/_/mkhas rnams dri ni rdzi phyogs mi 'gro ste/_/skyes bu dam pas phyogs rnams kun tu 'gro/_/rgya spos dang ni tsan+dan nyid/_/dbyar gyi dus kyi ut+pal bcas/_/dri yi rnam pa de dag las/_/
[\[57a.7\]]tshul khrims dri ni bla na med/_/tshul khrims rnam par ma dag pas/_/dmyal ba'i sdug bsngal chen po yin/_/'di lta ste mig dbyung ba dang /_shing bzhin du gshags pa dang /_'bras bu bzhin du btsos pa dang /_bu ram shing bzhin btsir ba dang /_gtun gyis phye mar 'thag pa dang /_
[\[57b\]]
[\[57b.1\]]lag pa dang /_rkang pa dang /_lce gcod pa dang /_zangs bskol ba 'thung ba dang /_lcags kyi thu lum 'bar ba za ba dang /_thal tshan gyi chu bo las rgal ba dang /_lcags kyi shal ma ri'i sdong po la 'dzeg pa dang /_lcags kyi bum pa'i nang du 'jug pa dang /_mche ba rnon po can gyi khyis
[\[57b.2\]]za ba dang /_ral gyi lo ma'i nags tshal la 'dzeg pa ste/_de lta bu la sogs pa dang /_rnam pa du mas dmyal ba rnams su sreg pa dang /_'tshe ba dang /rdung ba la sogs pa'i sdug bsngal rnams te/_lha'i pho nya'i mdo dang /_stobs la mkhas pa'i mdo las blta bar bya'o/_/yi dgas
[\[57b.3\]]rnams kyang bkres pa dang /_skom pa dang /_gnod pa'i sdug bsngal rnams dang /_dud 'gro gcig la gcig za ba'i 'jigs pa la sogs pa'i sdug bsngal rnams te/_tshul khrims yongs su ma dag pa la nyes dmigs de lta bu dang gzhan yang yin no/_/ji ltar dge slong rnams chos
[\[57b.4\]]bzhi dang ldan pas dge slong ma yin par gyur pa de bzhin du dge tshul yang dge tshul ma yin par 'gyur ba yin no/_/de lta bas na srog la bab kyang yongs su dag par tshul khrims bsrung bar bya'o/_/dge tshul kyi bslab pa'i gzhi'i mdo las rab tu byung ba'i rtags yang dag par blang ba rdzogs
[\[57b.5\]]so//_//dge tshul rnams kyi bslab pa'i gzhi/_/yang dag bsdus pa byas pa las_/bsod nams byung ba gang bsags pas/_/skye bo dge ba'i skal ldan shog/_//mdo sde 'dzin pa'i slob dpon ka l+y+nya Na mi tras mdzad pa/_dge tshul gyi bslab pa'i gzhi'i mdo rdzogs so//_//
[\[57b.6\]]kha che'i mkhan po grong khyer dpe med kyi paN+Di ta ma hA dza na dang /_shAkya'i dge slong gzhon nu mchog gis bsgyur cing zhus te gtan la phab pa las/_slad kyis kha che'i paN+Di ta pa ra he ta dang /_lo tsA ba shAkya'i dge slong gzhon nu mchog gis bcos shing zhus pa'o//_//_
[\[57b.7\]{D4131}]@##/_/rgya gar skad du/_ni dA na pung+ga la saM gra ha kA ri kA/_bod skad du/_gleng gzhi dang gang zag bsdus pa'i tshig le'ur byas pa/_dkon mchog gsum la phyag 'tshal lo/_/yon tan gzhi dang yon tan rgyud/_/kun mkhyen la ni phyag 'tshal nas/_/dang po gleng gzhi
[\[58a\]]
[\[58a.1\]]rnams byung ba'i/_/ston byed cung zad bshad par bya/_/ma yi tshig ni thob pa'i phyir/_/bzang byin sa bon 'du shes kyis/_/spong byed yul du 'khrig pa byung /_/dang po chu bur byung ba yin/_/de ma thag tu ma byin len/_/rab tu 'thob par bshad par bya/_/rgyal po'i khab tu
[\[58a.2\]]nor can gyis/_/shing ni ma byin len pa byung /_/mi sdug chos dang phrad pa'i phyir/_/ri dwags dbyig pa can phrad na/_/srog gcod pa yi bslab gzhi 'di/_/spong byed yul du kun tu byung /_/bsod nams don du gnyer ba yi/_/yid 'ong 'gram gyi dge slong gis/_/bsam gtan de med
[\[58a.3\]]ston byed phyir/_/yangs pa can du brdzun tshig smras/_/'char ka yis ni mnyan yod du/_/bsod snyoms phyir ni sngon du byung /_/de nas byung nas chags bcas pas/_/khu ba 'byin pa byung ba yin/_/chos ni ston par byed bzhin du/_/de yis kun du chags pa las/_/dge 'dun lhag
[\[58a.4\]]ma'i ltung ba ni/_/lus kyi reg pa byung ba yin/_/de nyid kyis der rgya sogs kyis/_/gnas ngan len tshig byas pa yin/_/gal te de stobs bcas yin na/_/de las nyes pa yongs su 'dzin/_/da lta'i dge slong tshul khrims ldan/_/dge ba'i chos can tshangs spyod de/_/bdag la
[\[58a.5\]]bsnyen bkur byed pa yi/_/bsngags pa brjod pa 'di yang bcas/_/dge slong nag pas mnyan yod du/_/bud med 'dod pas khyem rnams su/_/skyes pas blang bar byas pa ste/_/sman ni rdzogs par byas pa yin/_/de yang khang par rab gsungs pa/_/gang tshe tshad las 'das
[\[58a.6\]]pa dang /_/dge slong rnams kyi chos lugs 'das/_/de yis ltung ba rdzogs par 'gyur/_/drug sdes ljon shing bcad nas ni/_/rjes su gnang bar ma byas par/_/gnas khang dag ni chen por byas/_/dge 'dun lhag ma thob pa yin/_/dge slong mdza' bo sa las skyes/_/rgyal
[\[58a.7\]]po'i khab tu mdza' bo yis/_/gyad bu nor la lhag med kyis/_/yang dag min par skur ba btab/_/des ni ri dgas mthong ba'i phyir/_/nyes pa bag tsam phyogs gtogs pa/_/nyon mongs bcas pa de la ni/_/zhe 'gras rgyu ni bzhag pa yin/_/rgyal po'i khab dag nyid du ni/_/lhas mchod
[\[58b\]]
[\[58b.1\]]'brel pa'i dge 'dun dag_/las kyis rjes su 'phrang yin phyir/_/lhas byin gyis ni tha dad phye/_/der ni ko ka li ka sogs/_/chos ni rnam 'gyur byed pa yi/_/dge slong sdig pa'i las can rnams/_/de dag de yi grogs su gyur/_/re lde ri la gnas bcas pa'i/_/
[\[58b.2\]]nab so 'gro mgyogs la sogs pas/_/khyim rnams sun phyung mnyan yod du/_/'dir ni bslab pa bcas pa yin/_/ltung ba mi 'dod bdun pa yin/_/kau shAm bI ru dge slong la/_/rnam 'gyur bka' blo mi bde bar/_/nyams par grags pa ma yin nam/_/dge 'dun lhag
[\[58b.3\]]ma gleng gzhi ru/_/yang dag dgos pa bshad pa yin/_/da ni 'chad par 'gyur rnams kyi/_/mdor bsdus nas ni bshad par byas/_/mnyan yod du ni 'char ka yis/_/sbed ma dang ni lhan cig tu/_/brla dang brla sprad dben par gnas/_/de tshe sa ga ma yis mthong /_/rgyal po'i
[\[58b.4\]]khab tu shi ri kas/_/gso sbyong 'phags dang lhan cig tu/_/legs skyes tshig gis rnam par byas/_/'das ma thag pa de bzhin byas/_/dge slong rnams kyis mnyan yod du/_/gos lhag byin gyis ma brlabs par/_/zhag bcu las ni 'das par bcangs/_/de phyir spangs
[\[58b.5\]]pa nyid du shes/_/stod g.yogs smad g.yogs bcas 'gro bas/_/skya rengs dag ni shar ba las/_/dge 'dun gnang ba ma gtogs pa/_/dge slong rnams la 'bral ba bshad/_/gos ni mang po med pa yin/_/dge slong gi ni kha sogs phyir/_/'dod pas brtags na zla
[\[58b.6\]]gcig tu/_/gzhag bya lhag par ma yin no/_/chos bstan pas ni gang gi tshe/_/'char ka chags nas dge slong ma/_/nye du ma yin sbed ma yi/_/lam mchog tu ni gos khrus byas/_/nye dga' sgo na gnas pa yis/_/ut+pa la yi mdog la ni/_/ras kyi mchog ni blangs pa
[\[58b.7\]]la/_/brje ba ma gtogs blang mi bya/_/nye dga' yis ni khyim pa la/_/chos bstan nas ni dus byung gros/_/de med par ni de yis kyang /_/mngon dus phyed kyis bgos pa yin/_/drug sde rnams ni chags nas ni/_/stod g.yogs smad g.yogs bcas lhag par/_/slong
[\[59a\]]
[\[59a.1\]]ba 'phrog pa'i dge slong rnams/_/rung ba la ni brten pa yin/_/nye dga' yis ni gzhan dag gi/_/'khrig pa na ni chags pa brtul/_/ji srid rnam par spags pa'i gos/_/des ni mngon dus phyed kyis bgos/_/gos ni so sor spags pa las/_/cung zad
[\[59a.2\]]tsam gyi phyogs kyis shes/_/des ni de yi ji srid du/_/mngon dus phyed kyis bslangs pa yin/_/dbyar 'byed kyis ni pho nya la/_/gzod byin nas ni nye dga' des/_/spos 'tshong de la chad pa des/_dgag pa rab tu byas pa yin/_/dge slong gis ni stan gyi phyir/_/srin bal las
[\[59a.3\]]ni byas pa yin/_/srog chags gsod pa'ang de yi phyir/_/stan las de ni sdog pa yin/_/de bzhin de nyid dag la ni/_/bal gyi stan las chas skyes te/_/bal ni nag po tshol gyur pas/_/de phyir klog pa nyams par gyur/_/'khob bal gyis ni cha gcig dang /_/de bzhin du ni
[\[59a.4\]]dkar po dang /_/bal ni nag po phyed phyin te/_/'di ni stan du bya ba yin/_/stan byas nas ni dge slong gis/_/lo drug bar du bcangs byas te/_/las sar pa ni ma gtogs par/_/de yi nang du dor bya'i phyir/_/rab tu dad byas tshong pa yis/_/gang tshe gos kyi sbyin pa phul/_/mtho
[\[59a.5\]]gang bar gyis glan bya ba/_/zhes bya'i bslab pa bcas pa yin/_/drug sdes ne ba la yul du/_/phyin nas de nas slar 'ongs te/_/shing rta yi ni tshogs kyi bal/_/de dag gis ni khur gyis khyer/_/'phags ma skye dgu bdag mo la/_/'char kas bal gyi las kyi phyir/_/cung
[\[59a.6\]]zad bal rmel bcol de'i phyir/_/nye du min pas rmel mi bya/_/sa le sbram len rgyal khab tu/_/nor bu gtsug phud can gyis bkag_/drug sde dag ni de bzhin du/_/yongs su len par byed pa'ang yin/_/mnyan yod du ni nye dga' yis/_/gcer bu pa las la ba blangs/_/de
[\[59a.7\]]phyir dkon mchog ma gtogs par/_/mngon mtshan can ni bkag pa yin/_/de dag nyid la mdor bsdus ni/_/nyo tshong dag ni byung ba yin/_/de phyir de ni nyo tshong dag_/dge slong rnams la rab tu bkag_/rnyed cing rnyed cing lhung bzed rnams/_/skyes bu che ba'i stobs rnams ni/_/rmongs
[\[59b\]]
[\[59b.1\]]pa yis ni 'chang bar byed/_/'on kyang zhag bcu bcang bya ste/_/de las lhag par bcang mi bya/_/gang phyir de bzhin nye dga' ni/_/bsod snyoms pa yi sbyor ba yin/_/lhung bzed yongs su btsal bar byas/_/de tshe thub pas bkag pa yin/_/bslangs pas sngon 'gro snal ma
[\[59b.2\]]yis/_/dge slong nye dgas rgyal po yi/_/skyes bu che ba'i stobs kyis ni/_/ras yug 'thag tu bcug pa yin/_/chung ma dang ni lhan cig tu/_/khyim bdag gang zhig de yis btul/_/ji srid de yi khyim song nas/_/'thag pa bskyed par mi bya'o/_/sbyin pa byin pa'i rgyu yis su/_/
[\[59b.3\]]dga' bos chos la snam sbyar byin/_/khros pas slar yang de las blangs/_/de phyir spang ba'i ltung bar shes/_/dbyar gnas kyi ni rnyed pa dag_/dbyar gyi nang du bgo mi bya/_/drug sde rnams kyis 'bad pa yis/_/dbyar gyi nang du bgos pa yin/_/dgon pa ba yi sdom brtson gyi/_/chos gos
[\[59b.4\]]khyim gzhan yod na ni/_/zhag drug mtshams kyi phyi rol du/_/gnas bya bdun pa ma yin no/_/gcer bus khrus byas las byung ba'i/_/dbyar gyi ras chen tshol lags na/_/rtag tu dus min de srid du/_/thub pa yis ni dgag pa mdzad/_/khyim pa 'ga' yis dge 'dun la/_/sngar ni chos
[\[59b.5\]]gos bsdom pa las/_/mthu dang ldan phyir nye dga' yis/_/bdag nyid la ni yongs su bsgyur/_/'phags pa pi lin da pa yi/_/slob mas sman dag bsres pa las/_/ji srid 'tsho ba'i 'du shes kyis/_/rgyal po'i khab tu zos pa yin/_/spang ba rnams kyi gleng gzhi ni/_/cung zad
[\[59b.6\]]phyogs tsam bstan pa yin/_/da ni dag pa'i ltung byed pa'i/_/yang dag bsgrub phyir bstan par bya/_/sgra gcan dang ni lag rgyud kyi/_/dad pa can rnams rnam 'gyur zhing /_/rgol ba de ltar gyur pa yin/_/rgyal po'i khab tu brdzun tshig smras/_/khros par gyur pa'i drug sde yis/_/dge slong
[\[59b.7\]]rnams la mnyan yod du/_/skyes bu sman pas ston byed tshig_/khyed ni theng po yin smras grag_/dge slong dbye ba'i byed pa por/_/de yang der ni rab tu bsgrags/_/'di nas thos nas gzhan song ste/_/phyin ci log tu smra bar byed/_/chos kyis kyang las byas pa yang /_/skyo sngogs
[\[60a\]]
[\[60a.1\]]byed par shes nas ni/_/legs byas slar ni bya ba la/_/zhi ba dag ni ma yin nyid/_/yan lag nor bu'i rigs thob nas/_/bud med yul la ston pa bkag_/de yis rig pa gnas pa dang /_/the tshom can la ston par byed/_/bram ze sngags ni 'don pa
[\[60a.2\]]ltar/_/dge tshul rnams dang lhan cig tu/_/dge slong mnyam pa'i tshig dag gis/_/chos ni 'don par byed pa yin/_/gnas brtan 'di ni chos bsnyen bkur/_/bram ze rnams ni smra bar byed/_/ma yin de dag lhag ma can/_/drug sde dag ni ston par byed/_/chu klung yid 'ong
[\[60a.3\]]'gram gnas pa'i/_/dge slong dag gi bden ba yin/_/bla ma'i chos ni zab pa'i phyir/_/yangs pa can du smras pa yin/_/rgyal po'i khab tu gyad nor la/_/tshogs pas gsol ba byas nas ni/_/dge 'dun gyis ni chos gos byin/_/mdza' bo sogs kyis skur pa btab/_/mnyan
[\[60a.4\]]yod du ni zla phyed cing /_/so sor thar pa rtag tu 'don/_/ci yi phyir ni rma sos pa/_/'dral bar byed pa drug sdes shes/_/sngon ni shing mkhan gyur pa yis/_/shing bcad nas ni gtsug lag khang /_/byas te lha nyid dag la yang /_/mchog tu gnod pa byung gyur pa/_/dge 'dun gyi ni
[\[60a.5\]]las dang 'brel/_/rgyal po'i khab tu phyin pa yi/_/gyad nor de la de dag gis/_/yon tan sun par byas pa yin/_/mdor bsdus pa ni kau shAm bIr/_/'dun pa de yis ltung shes nas/_/khas len par ni mi byed pas/_/bsgo ba rna la gzon pa yin/_/dge slong dag gis mnyan
[\[60a.6\]]yod du/_/gnas mal bla gab med bor nas/_/zas kyi don du song bar gyur/_/de nas thub pas gsungs mdzad do/_/lho phyogs nas ni 'ongs pa yi/_/bsnyen bkur don du dge slong dag_/rgyal byed tshal du phyin pa yin/_/rtswa yi stan ni bting nas song /_/sngon ni 'char kas mnyan
[\[60a.7\]]yod du/_/slob ma gtsug lag khang du phyung /_/slar ni bya ba ma yin te/_/bzlog pa'i don du byas pa yin/_/des ni 'du 'dzi'i gtam byas nas/_/phyi nas sgo ni 'byed par byed/_/nyal ba rnams kyis bar de ni/_/nyal ba rnams la gnod pa byas/_/khros par gyur pas nye dga'
[\[60b\]]
[\[60b.1\]]yis/_/'byung du rung ba'i khri rkang gis/_/der 'og 'dug pa'i grogs po yi/_/mgo ni mtshan mo 'gas par byas/_/'dun pa yis ni kau shAm bIr/_/srog chags dag dang bcas pa yi/_/chu dang sa dag nges par bsres/_/phyi nas rtswa dang lci sogs bsres/_/chu khung med pa nyid
[\[60b.2\]]dang ni/_/sbyang gi rnam pa lta bu yi/_/'dir ni gtsug lag khang pa brtsigs/_/de lta bu ni mi bya'o/_/mnyan yod du ni drug sde yis/_/dge slong rnams kyis ma bskos par/_/dge slong ma rnams gdams pa yin/_/phan tshun 'dod pas gzung bar byas/_/dga' byed kyis
[\[60b.3\]]ni dus min par/_/dge slong ma rnams chos ston byas/_/phyi rol du ni gnas pa'i bar/_/skye bo rnams kyis sman pa yin/_/zang zing dag ni cung zad tsam/_/dge slong ma yi dgag dbye la/_/'jigs pa med par bya phyir phul/_/de phyir nye dgas skur pa btab/_/'char kas
[\[60b.4\]]'dir ni sgud pa yis/_/sbed ma yi ni chos gos la/_/sbed ma 'khyud pa dang ldan pa'i/_/rang gi gzugs ni bris par glan/_/dge slong ma ni brtson pa yis/_/dge slong gis ni chos gos byin/_/lhag ma med pas gnod pa'i phyir/_/de bzhin du ni bslab pa bcas/_/spom dga' mo
[\[60b.5\]]yi grogs dang ni/_/lhan cig drug sde 'gro bar byed/_/chung mar smra ba'i gleng gzhi las/_/de phyir smad par byas pa yin/_/de nyid kyi ni rgyun gnas te/_/gru yi bzhon pas 'gro mi bya/_/rgyun phyogs su yang mi bya nyid/_/'bad pa yis ni pha rol 'gro/_/sngon gyi rtsed mo rnams dang ni/_/
[\[60b.6\]]nyams rnams dang ni dran pa yis/_/'char ka sbed ma lhan cig tu/_/dben par lhan cig 'dug ste gnas/_/de ni rim pa de nyid kyis/_/dben par gnas te spyod ma yin/_/dge slong gis ni dge slong ma/_/de nyid kyang ni bsgrub 'dir shes/_/sbyin pa po ni de dag gis/_/lnga
[\[60b.7\]]po rnams la bsad snyoms spags/_/drug sde rnams la dge slong ma/_/sbom dga' mo yis bsko sham byas/_/drag shul can gyis mgron bos pa'i/_/drug sdes yangs pa can du ni/_/a mra dang ni khur ba dang /_/gzhan du zos nas ma dad byas/_/mnyan yod du ni phyi rol tu/_
[\[61a\]]
[\[61a.1\]]rab tu byung ba rnams kyi phyir/_/khyim pa yi ni 'dug gnas byas/_/drug sdes der song ma dad gyur/_/g.yas zhar bag mar blangs pa yis/_/rgyu mtshan bzang ba gang yin pa/_/lhung bzed byur bur bsgrub pa yis/_/drug sdes blangs pas de ma grub/_/
[\[61a.2\]]spangs pa dang ni ma spangs pa/_/drug sde dag gis zos pa yin/_/de phyir thams cad mkhyen pa yis/_/phyis ni lhag por rjes su gnang /_/slob dpon 'di yis bdag kun du/_/klan ka dag ni btsal snyam nas/_/yang yang ltung byung rgan zhugs des/_/lhag por ma byas pas
[\[61a.3\]]bslus grag_/rgyal po'i khab kyi gnas su ni/_/dge slong lnga brgya dang lhan cig_/lha sbyin gyis ni bza' ba zos/_/de tshe 'dus shing za ba dran/_/mnyan yod skyed mos tshal du ni/_/khyim pa rnams dang lhan cig tu/_/bcu bdun sde yis bza' ba zos/_de phyir dus min bslab pa
[\[61a.4\]]bcas/_/dge slong nag pos 'bras chan ni/_/bsod snyoms byas te bskam byas nas/_/bzhag par byas pa ma yin nam/_/de phyir de ni bslab pa bcas/_/dur khrod gcan gzan zos pa'i phyir/_/nag po chen po smad pa yin/_/byin len ma byas pa yi zas/_/bkag pa drug sde
[\[61a.5\]]rnams kyis zos/_/de ma thag tu ser skya bzhin/_/ming chen gyi ni gnas su ni/_/za bzhin pa yi drug sde yis/_/gzhan nas 'o ma blangs nas spyad/_/'dus pas srog chags dang 'dres pa'i/_/chu ni gang phyir nyer spyad pa/_/de phyir bcom ldan 'das kyis ni/_/kau shAm bIr ni
[\[61a.6\]]bkag ces grags/_/tshong pa chags de la gnod phyir/_/'char ka khyim du myur song nas/_/chos ni ston par byed pa yis/_/gnas par 'gyur ba ma yin nam/_/der de lta bu'i rnam pa ru/_/shes nas 'char ka de bzhin yang /_/khyim du myur du song nas ni/_/sgo yi rgyab tu
[\[61a.7\]]gnas pa yin/_/mnyan yod sgud 'khal rnams zas la/_/'phags pa kun dga' zhal ta byed/_/gcer bu mo la 'khur ba gnyis/_/ltung bas nyes pa kun nas slong /_/dmag ni 'thab phyir yang dag 'byung /_/drug sdes bong bu ltar smras pas/_/khros par gyur pa de yi tshe/_/
[\[61b\]]
[\[61b.1\]]dmag la lta bar gyur pa bkag_/de tshe de ltar nyid song ba/_/de dag gis ni smad cing dkrugs/_/gnas par mi bya rkyen yod na/_/nub gnyis bar du gnas par bya/_/gang phyir de na gnas pas kyang /_/bshams pa'i rim pa dkrugs byed cing /_/'jigs pa skyed par byed pa nyid/_/
[\[61b.2\]]de phyir thub pas bkag pa yin/_/nye dga' la ni brten pa ni/_/bcu bdun sde rnams btso blag gi/_/las kyi don du rab tu bos/_/de dag mi nyan de tshe rdeg_/de bzhin du ni las bya'i phyir/_/mngon brjod gang tshe mi byed la/_/de yis de dag rdeg ldu par gzas/_/de tshe bslab pa bcas pa
[\[61b.3\]]yin/_/dge 'dun lhag ma bcas par ni/_/dge slong chos kyis mthong 'gyur te/_/nye dga' yis ni bzlog byas kyang /_/des ni dge 'dun la rig byas/_/sngon gyi gnod pa byed pa yi/_/rgyu mtshan yongs su bsams nas kyang /_/nye dgas dge slong chos kyi ni/_/zan ni yongs su
[\[61b.4\]]gcod par byed/_/ljon pa la ni me btang bas/_/sbrul ni ltung bar gyur phyir dang /_/drug sdes mgal mes bskor byas phyir/_/me la reg pa bkag pa yin/_/nye dga' gnas nas dbyung ba'i phyir/_/dge slong rnams kyis sbyor ba brtsams/_/'dun pa byin pa dga' bo yis/_/slar ni
[\[61b.5\]]nyams par byas pa yin/_/dge tshul rnams dang dge slong rnams/_/lhan cig tu ni nyal ba bkag_/sgra gcan 'dzin la brten nas ni/_/nub gnyis rjes su gnang ba dang /_/rgyal po'i khab tu bad tsha chos/_/sdig can lta bu kun tu skyes/_/nyes pa byed pa'i 'chi ltas ni/_/bzlog
[\[61b.6\]]bzhin du yang de mi gtong /_/gnas nas phyung yang nye dga' yis/_/'du 'dzi'i gtam gyis gnas par byed/_/sngar smos byechos dang zang zing gis/_/mchog tu ltung ba bcas par 'gyur/_/ltung ba byung nas grol ba yang /_/tsher ma dang ni chen po ba'i/_/mthong ba'i yul du gyur pa'i
[\[61b.7\]]bar/_/bsnyil bsdud pa yi nyes pa yin/_/ri bo yid 'ong dus ston tshe/_/gar mkhan gyi ni bzhad gad pa'i/_/drug sde dag gis dkar po'i gos/_/gon byas de ni mi bya'o/_/li ts+tsha'i skyed mos tshal dang ni/_/rol mo rgyan dang de bzhin du/_/g.yul 'gyed pa na spyod pa'i phyir/_/
[\[62a\]]
[\[62a.1\]]yangs par rig pa'i nyes pa byung /_/rgyal po khab kyi chu dron du/_/drug sde dag gis gzugs can snying /_/gnod byas de ni rab tu bkag_/ji srid zla phyed rjes su gnang /_/'char ka yis ni mnyan yod du/_/bsod snyoms don du 'gro byed pas/_/'phong gi
[\[62a.2\]]gnas su zhugs nas ni/_/ji srid bya rog gsad par byas/_/nye dga' yis ni bgros byas nas/_/shin tu thos par 'dzin byed pa'i/_/gzhon nu bcu bdun sde rnams la/_/'gyod pa skyed pa'i gtam byas so/_/de rnams kyi ni gnas dang gcig_/dge skos su ni yang dag sbyar/_/
[\[62a.3\]]yang dag nang du zhugs gnyid log_/de khros ga ga tshil gyis shi/_/de dag chu klung gnas can du/_/rtsed mos kun tu gnas pa'i phyir/_/rgyal pos mi dag rig par byed/_/chu la rtse ba bkag pa yin/_/ma 'gags pas ni lam zhugs pas/_/skyes bu med pa'i bud med dang /_/lhan
[\[62a.4\]]cig khyim du nyal byas pas/_/de phyir nyes dmigs byung bar gyur/_/nye dgas la ba gyon nas ni/_/mtshan mo klog pa mngon brtson pa'i/_/bcu bdun sde yi bdag nyid dag_/nges pa nyid du skrag par byed/_/nye dga' la sogs pa dag gis/_/chu nang nub pa bcu bdun sde'i/_/lhung bzed
[\[62a.5\]]la sogs sba byas pas/_/bza' ba'i don du song ba yin/_/nye dgas rang gi chos gos ni/_/slob ma rnams la byin pa dag_/slar ni spyad nas slar yang ni/_/de bzhin du ni bzhag pa yin/_/rgyal po'i khab tu de bzhin du/_/gyad bu nor la de dag gis/_/chos gos mgo la reg mthong nas/_/
[\[62a.6\]]dge 'dun lhag mas skur pa btab/_/dge slong mnyan yod du 'gro zhing /_/thag mkhan bud med de bzhin song /_/nga yi chung ma 'dir khyer snyam/_/thag pa yis ni brdeg par byas/_/rgyal po'i khab tu dge sbyong zhig_/sho gam 'joms pa'i tshong pa dang /_/lhan cig 'gro bar gyur pa
[\[62a.7\]]na/_/sho gam pas mthong bcom par gyur/_/'phags pa spangs nas skyes pa des/_/byis pa nyi shu ma lon pa/_/bsnyen par rdzogs par byas pa dag_/de dag bkren pas ngu bar byed/_/nye dga' la sogs rnams kyis ni/_/mnyan yod du ni brten byas nas/_/sa ni rko'am
[\[62b\]]
[\[62b.1\]]rkor 'jug byas/_/de phyir chad pas kun nas bslang /_/ming chen gyis ni zla ba bzhir/_/'phags pa'i dge 'dun bstabs pas na/_/drug sde de las lhag par yang /_/spong bar byed pas de phyir bkag_/dge 'dun gnyis gtogs bslab pa ni/_/lam pa yis ni bsgo byas pa/_/
[\[62b.2\]]rmongs pa khyod la su zhig slob/_/drug sde dag gis rab tu spangs/_/bcu bdun sde yi bdag nyid ni/_/drug sde gnas nas dbyung ba'i tshe/_/mnyan yod du ni gros byed par/_/de dag song nas nyan rna byas/_/nye dga' gnas nas dbyung la sogs/_/de ltar de dag gis brtsams
[\[62b.3\]]pa/_/stan la la ba bzhag nas ni/_/de phyir dga' bo mi smra song /_/gang tshe dge 'dun gyis nges par/_/rtsod pa zhi bar byas pa na/_/dge slong nag pa rgyal khab tu/_/ma gus pa ni byas pa yin/_/'phags pa legs 'ong bzang po yis/_/chang dang bsres pa'i btung ba dag_/
[\[62b.4\]]mnyan yod du ni 'thungs nas su/_/myos par gyur pas srang du 'gyel/_/gtum mo'i mna' ma'i khyim du ni/_/'char kas stan la nyer spyad phyir/_/song bar gyur nas ji srid du/_/nye bar bsad par gyur pa yin/_/khyim pa rab tu dad gyur pas/_/ji srid de yi tshig gis ni/_/
[\[62b.5\]]dge 'dun mgron du bos pas na/_/nye dga' khyim gzhan song nas 'dug_/des ni 'char ka myur rab tu/_/'phreng ldan ma ni glog pa'i phyir/_/btsun mo'i pho brang dus min song /bslab pa bcas pa kun nas bslang /_/drug sde rnams ni so sor thar_/ma gus pas ni nyan par
[\[62b.6\]]byed/_/'di ni sangs rgyas kyis bshad par/_/kho bo cag gis da gdod thos/_/ba so mkhan po chos kyis ni/_/rang bzos dge slong mgron du gnyer/_/sbyin pa'i spyor bas longs spyod dag_/zad par nye bar song bar gyur/_/rkang pa dma' ba'i khri dag kyang /_/sngon ni sdom
[\[62b.7\]]brtson lta bu yi/_/dbang du byas nas bkag pa ste/_/khru gang gi ni tshad dang ldan/_/dge 'dun khri ni nye dga' yi/_/gzhan byis thob par 'gyur snyam du/_/shing bal gyis ni gos par byas/_/shing bal gyis ni dkar por gyur/_/dge slong mang po la brten nas/_/gos kyi tshogs ni
[\[63a\]]
[\[63a.1\]]mang du gyur/_/gding ba'i tshad ni mtho gsum ste/_/zheng du phyed kyi tshad yin no/_/g.yan pa'i nad la brten nas ni/_/g.yan pa dgab par bshad pa yin/_/mtho bzhi dang ni mtho gnyis kyi/_/tshad dang ldan pa'i bar du byas/_/chos gos bsrung bar bya ba'i
[\[63a.2\]]phyir/_/dbyar kyi gos ni ras chen bya/_/mtho rnams phyed dang gsum dang ni/_/drug dag kho na lhag mi bya/_/nye dga' yis ni mnyan yod du/_/thub pa yis ni chos gos byas/_/mtho bcu dag gi tshad dang ni/_/drug ces bya ba dag kyang yin/_/da ni so sor bshags pa'i chos/_/
[\[63a.3\]]bshad par byas te gzhan dag gi/_/byung ba rjes su 'brangs nas ni/_/'chad bar 'gyur ba de bzhin bshad/_/rgyal po'i khab tu nye dga' yis/_/ut+pa la mdog dge slong ma'i/_/bsod snyoms dag ni rab tu blangs/_/kun tu brgyal nas sa la 'gyel/_/drug sdes bdag cag
[\[63a.4\]]mnyan yod du/_/sbom dga' mo la ston mo'i tshe/_/gya nom bsko sham gyis zhes brjod/_/de yis kyang ni de ltar byas/_/yangs pa can du sbyin btang bas/_/seng ge'i longs spyad ma lus 'grib/_/de phyir khyem du bsod snyoms phyir/_/'gro bar mi bya zhes grags so/_/dgon
[\[63a.5\]]pa drug sde rnams la ni/_/ser skya gzhi na gnas pa yi/_/gos dang bral ba'i bud med rnams/_/de yis byin len stobs su bcug_/ri dgas gnas su sdom brtson gyis/_/khyim pa rnams kyi tshul du ni/_/chos gos rnams ni goms par 'gyur/_/zlum po ru ni drub par bya//_
[\[63a.6\]]snad g.yogs kyi ni drug dag dang /_/stod g.yogs kyi ni gsum rnams kyi/_/byed pa po ni drug sder bshad/_/de phyir bslab pa rab tu bstan/_/shin tu bsdam sogs lnga rnams dang /_/mgo g.yogs sogs kyi'ang de bzhin du/_/mchod sogs ldan pa lnga rnams kyi/_/lus dag lnga
[\[63a.7\]]ni de bzhin no/_/bram ze'i stan la mnyan yod du/_/nye dga' 'dug pa la brten nas/_/rjes su gnang ba ma byas par/_/stan la 'dug pa bkag pa yin/_/'phags pa 'char ka la brten nas/_/byis pa bsad par gyur pa yin/_/de phyir khyem du ma brtags par/_/
[\[63b\]]
[\[63b.1\]]stan ni rab tu bkag pa yin/_/btsun mo'i 'khor du ma sbyangs pa'i/_/khri'u la ni 'dug pa'i phyir/_/de phyir de la brten nas ni/_/lus kun gyis ni 'dug pa dka'/_/'chag par 'gyur ba drug po yi/_/'dug pa'i bdag nyid dag gi yang /_/byed po drug sder shes bya yi/_/gzhan ni brjod
[\[63b.2\]]par mi bya yi/_/byis pa gsod ri mnyan yod du/_/rtogs ldan khyim du drug sde nyid/_/byen len brgyad kyi byed pa por/_/yang dag par ni bshad pa yin/_/zas byas legs byas lnga rnams kyi/_/tsug tsug la yang de bzhin no/_/tha dad byed pa lnga rnams kyi/_/mnyan yod du ni shes par
[\[63b.3\]]bya/_/lag pa ldag pa lnga rnams dang /_/'phya ba dag ni gsum po dang /_/rtogs ldan khyim du chu 'bod pa'i/_/gang yin pa ni bzhi pa yi/_/lhung bzed gcig gis drug sde yin/_/dgu po yis ni dge slong gzhan/_/'greng bar byed sogs lnga po ni/_/drug sde zhes byar rab tu grags/_/
[\[63b.4\]]mgo g.yogs la sogs lnga rnams dang /_/de bzhin glang chen sogs zhon pa/_/do ker can sogs la de bzhin/_/'khar ba drug la de nyid shes/_/nye dga' yis ni bshad pa dag_/'grengs nas btang bar byas pa dag_/ser skya'i grong du de dag nyid/_/de yis rtswa sngon nyams par byas/_/
[\[63b.5\]]btso glag mkhan gyi bkru bshal sar/_/nye dgas mi gtsang bas bkang ba'i/_/gyo mo rab tu bcug pa yin/_/de phyir smod pa kun du slong /_/mnyan yod du ni ljon shing rtser/_/mngon par 'dzeg par byas nas ni/_/bsod snyoms len pa'i dge slong la/_/lta ba rab tu brtsams pa
[\[63b.6\]]yin/_/'gyed dang mi gdams pa dang ni/_/ltung dang bya ba zhes bya ba'i/_/rtsod pa bzhi po 'di dag nyid/_/rjes su rtogs par bya ba yin/_/mu tig gis phul mu tig las/_/chos kyi skal ba bgo ba'i phyir/_/mdo sde 'dzin sogs rtsod pa las/_/mnyan yod du ni de dag byung /_/
[\[63b.7\]]gang mang rab tu 'byed pa dang /_/gcig tu nges par byed pa yis/_/gnyis kyis 'gyed pa zhi byed pa/_/sngon ni thub pas bstan pa yin/_/mngon sum dran dang ma smyos pas/_/mi gdams pa ni zhi bar byed/_/yang dag ltung ba'i rang bzhin gyes/_/gsum pa gzhan ni khas blangs
[\[64a\]]
[\[64a.1\]]dang /_/rtswa bkram pa dang mngon sum dang /_/de nyid tshol bas zhi bar byed/_/bya ba'i bdag nyid zhi ba ni/_/bdun po de yis nges par 'gyur/_/bslab pa 'dod pa'i dge slong gis/_/rtsod pa stan la dbab bya'i phyir/_/gnas ni rab tu gzung bya ste/_/brtson pas
[\[64a.2\]]gnas ni rnam par dbye/_bsdus pa'i dge ba 'di las ni/_/bdag gis bsod nams gang bsags des/_/'di ni 'jig rten nyon mongs dang /_/nye ba'i nyon mongs spong bar shog_/bslab pa'i sa la brten nas ni/_/mdo yi gzhu ni bzung nas ni/_/sems kyi mda' ni
[\[64a.3\]]bkang byas nas/_/nyon mongs dgra rnams nyams par byas/_/gal te khyod la thar pa yi/_/khyim du gnas par 'dod yod na/_/de lta bas na khyod kyis ni/_/sems can don byed la 'bad kyi/_/byang phyogs kyi kha che'i yul nas byung ba'i paN+Di ta 'dul ba 'dzin pa shAkya'i dge
[\[64a.4\]]slong ba la shrI b+ha dras mdzad pa gleng gzhi dang gang zag bsdus pa'i tshig le'ur byas pa rdzogs so//_//tho ling gi gtsug lag khang du rgya gar gyi mkhan po dI paM ka ra shrI dz+nyA na dang /_lo tsA ba shAkya'i dge slong gzhon nu mchog gis bsgyur cing zhus te gtan la phab
[\[64a.5\]]pa'o//_//[{D4132}#]@##/_/rgya gar skad du/_shra ma Ne ra paR+ShA graM[#]/_bod skad du/_dge tshul gyi dang po'i lo/_sangs rgyas la phyag 'tshal lo/_/mkhan po dgongs su gsol/_phyag 'tshal lo/_/
[\[64a.6\]]dgung la kun du bde'am zhes dri/_chag chag dang phyag dar dang dkyil 'khor bgyid/_klog pa dang /_kha ton dang dge ba'i phyogs kyi [#]kun du spyod [#]pa rnams la chos dang mthun par bgyid/_gaN+DI'i [#]dus su brjod [#]par bya ba yang ngo /_/mkhan po dgongs su gsol/_phyag 'tshal lo/_/
[\[64a.7\]]bde bar gsol lam [#]zhes dri/_klog pa dang kha ton bgyid/_ngal bso [#]ba yang ngo /_/mkhan po dgongs su gsol/_phyag 'tshal lo/_/gdugs la [#]kun du bde'am zhes dri/_rkang pa dag bkru/_mchis [#]mal bsham/_srod dang tho rangs la mi nyal bar sbyor ba [#]bgyid/_
[\[64b\]]
[\[64b.1\]]ngal so ba yang ngo /_/slob dpon dgongs su gsol/_phyag 'tshal lo/_/dgung la kun tu bde'am zhes dri/_chag chag dang phyag dar yang de bzhin no/_/bdag dkyil 'khor bgyid ces so/_/klog pa dang kha ton dang dge ba'i phyogs kyi kun du spyod pa sbyin pa la sogs pa'o/_/gaN+DI'i [#]
[\[64b.2\]]dus su yang zas so/_/'chag pa dang 'dug pa dang zhabs la bsku mnye [#]la sogs pa'o/_/thos pa dang bsam pa la sogs pa thams cad bgyid/_de ni khyod kyi rjes su gnang bas so/_/rgyal po shag byung ba'i dus na lo dgu brgya bzhi bcu rtsa lnga lon pa'i 'og tu dpal ldan sa
[\[64b.3\]]skyong lha rnam par rgyal bas rgyal srid mdzad nas lo bcu dgu 'das pa na/_dbyar zla ra ba'i mar gyi ngo'i tshes gsum la yul ma ga d+hA'i [#]dpal seng ge go cha [#]'byung ba'i gtsug lag khang chen por rab tu byung /_bdag nyid ni shAkya'i dge tshul mtha' yas dpal skyong ngo /_/tshe dang ldan
[\[64b.4\]]pa khyod lo du lon zhe na/_lo du lon pa'am ma lon no/_/dus gang zhe na so ga'o/_/so ga nas ci tsam na thob ce na/_zhag gnyis dman pa'i zla ba gsum mo/_/zas kyi snga rol lam zas kyi 'og rol zhe na/_bdag zas kyi snga rol lo/_/skyes bu dang rtsa ba'i tshad du zhe na/_
[\[64b.5\]]skyes bu dang rtsa ba gcig gi tshad kyi grib ma'o/_/mkhan po gang yin zhe na/_don gyi slad du mtshan nas smos te bla ma mkhan po lha dbang skyong ngo /_/slob dpon gang zhe na/_bdag gi slob dpon rin chen 'byung gnas skyong ngo /_/dus gang zhe na/_lnga rnams so/_/lnga rnams gang zhe
[\[64b.6\]]na/_dgun dang /_so ga dang /_dbyar dang /_dbyar thung ngu dang /_dbyar ring po'o/_/de la dgun gyi tshad ji tsam zhe na/_zla ba bzhi rnams so/_/bzhi po rnams gang zhe na/_dgun zla ra ba dang /_dgun zla 'bring po dang /_dgun zla tha chungs [#]dang /_dpyid zla ra ba'o/_/so ga ji tsam
[\[64b.7\]]zhe na/_zla ba bzhi rnams so/_/bzhi po rnams gang zhe na/_dpyid zla 'bring po dang /_dpyid zla tha chungs [#]dang /_dbyar zla ra ba dang /_dbyar zla 'bring po rnams so/_/dbyar gyi tshad ji tsam zhe na/_zla ba gcig ste/_dbyar zla tha chungs so[#]/_/dbyar thung ngu'i tshad ji tsam zhe na/_nyin zhag gcig
[\[65a\]]
[\[65a.1\]]go/_/nyin zhag gcig po gang zhe na/_ston zla ra ba'i tshes gcig gi nyin zhag gcig go/_/dbyar ring po'i tshad ji tsam zhe na/_nyin zhag des ma chog pa'i zla ba gsum mo/_/zla ba gsum po gang zhe na/_ston zla ra ba dang /_ston zla 'bring po dang /_ston zla tha chungs
[\[65a.2\]]so[#]/_/yang smras [#]pa/_gcig gis [#]dman pa'i zla ba rnams/_/bzhi rnams de bzhin bzhi po rnams/_/zla ba gcig yin zhag gcig yin/_/zhes bya dus rnams lnga por dran/_/sde pa gang zhe na/_'phags pa gzhi thams cad yod par [#]smra ba'i sde'o/_/sde pa du zhe na/_bzhi rnams
[\[65a.3\]]so/_/bzhi po rnams gang zhe na/_'phags pa thams cad yod par smra ba dang /_'phags pa dge 'dun phal chen pa dang /_'phags pa dge 'dun mang bos bkur ba dang /_'phags pa gnas brtan [#]pa'o/_/de dag la dbye na du yod ce na/_bco brgyad do/_/bco brgyad po rnams
[\[65a.4\]]gang zhe na/_thams cad yod par smra ba rnams kyi dbye ba ni bzhi'o/_/de bstan par bya [#]ste/_'od srungs pa dang sa ston sde[#]/_/chos srung ba yi ming can rnams/_/gzhi kun yod par smra ba ste/_/'dod pa'i bye brag 'ba' zhig gi/_/rgyu yis [#]'di dag tha dad byas/_/ston pa tha dad yod
[\[65a.5\]]ma yin/_/dge 'dun pa la chen dbye ba ni/_/drug sde shar gyi ri bo dang /_/de bzhin byang gi [#]ri bo dang /_/dbus pa zhes bya de las gzhan/_/rnam par phye ste smra ba dang /_/gzhan ni de bzhin btags [#]par smra/_/'jig rten 'das par smra ba ste/_/de dag tu ni yang dag smra/_/mang
[\[65a.6\]]pos bkur ba'i dbye ba ni/_/rnam pa [#]lngar ni mkhas pas bsngags/_/gos dmar ba dang srung ba pa/_/sa sgrogs ris dang de bzhin gzhan/_/mang du thos rnams smra ba dang /_/gnas ma'i bu yi ming can rnams/_/rgyal byed tshal na gnas pa dang /_/'jigs byed ri la gnas pa dang /_/
[\[65a.7\]]gtsug lag khang chen la gnas pa/_/gnas brtan rnams ni gsum du 'dod/_/shAkya seng ge'i bstan pa ni/_/de ltar dbye ba bco brgyad du/_/gyur te [#]'gro ba'i bla ma de'i/_/sngon gyi phrin [#]las nges pa [#]yin/_/bslab pa rnams [#]du zhe na/_bcu rnams so/_/bcu po rnams gang
[\[65b\]]
[\[65b.1\]]zhe na/_gang zhig srog gcod gzhan gyi nor 'phrog [#]dang /_/mi tshangs spyod brdzun [#]bcos pa'i chang la sogs/_/gar sogs phreng sogs mal chen mtho ba dang /_/dus min zas dang gser dngul spong ba ste[#]/_/dge tshul brtul zhugs chu lon brtsigs pa dang /_/mthar byed pa yi mchi ba
[\[65b.2\]]'byung ba'i thabs/_/rdzogs pa'i byang chub dpal nod dbang bskur [#]yin/_/nyon mongs dgra yi g.yul las rgyal byed tshul/_/ltung bar 'gyur ba'i chos du zhe na/_bzhi rnams so/_/bzhi po rnams gang zhe na/_srog gcod pa dang /_ma byin par len pa dang /_mi tshangs par spyod pa dang /_
[\[65b.3\]]mi'i chos bla ma'i tshig smra ba'o/_/dge sbyong du byed pa'i chos rnams du zhe na/_bzhi rnams so/_/bzhi po [#]rnams gang zhe na/_khros [#]kyang slar mi khro ba dang /_gshe yang slar mi gshe ba dang /_mtshang brus kyang slar mi bru [#]ba dang /_rdeg [#]kyang slar mi rdeg [#]pa'o/_/yid brtan pa rnams [#]du
[\[65b.4\]]zhe na/_lnga rnams so/_/lnga po rnams gang dag ce na/_chu tshags yid brtan pa dang /_bkod ma yid brtan pa dang /_rdzing bu yid brtan pa dang /_dge slong yid brtan pa dang /_dge 'dun yid brtan pa'o/_/yongs su longs spyad pa rnams [#]du zhe na/_lnga rnams so/_/lnga
[\[65b.5\]]rnams gang zhe na/_bdag pos yongs su longs spyad pa dang /_byin pas yongs su longs spyad [#]pa dang /_rjes su gnang bas yongs su longs spyad pa dang /_skyin pos yongs su longs spyad pa dang /_yongs su longs ma [#]spyad pa dang lnga'o/_/de skad du yang /_mi slob pa ni bdag
[\[65b.6\]]por bshad/_/slob pa byin len spyod pa yin/_/bsam gtan 'don [#]dang ldan pa dang /_/rjes su gnang rnams dka' thub can/_/skyin pos spyod pa lhag ma rnams/_/le los nyams pa'i bdag nyid yin/_/gtsug lag khang sogs nyer longs spyod/_/tshul 'chal [#]rnams kyis
[\[65b.7\]]bkag pa'o/_/zhes so/_/lo tshigs rnams kyi gso sbyong du zhe na/_nyi shu rtsa bzhi rnams so/_/rgyal dang dbo dang sa ga can/_/chu stod khrums smad smin drug can/_/'di rnams kyi ni nag po'i phyogs/_/zla phyed gso sbyong bcu bzhi pa'o/_/lhag ma rnams ni bco lnga pa'o/_/dge tshul
[\[66a\]]
[\[66a.1\]]gyi dang po'i lo dri ba [#]rdzogs so//_//kha che'i mkhan po na ra sa de ba dang /_lo tsA [#]ba shAkya'i dge slong rgyal ba'i shes rab kyis bsgyur ba'o//_//[{D4133}#]@##/_/rgya gar skad du/_b+hi k+Shu baR+ShA [#]graM pr-its+tsha/_
[\[66a.2\]]bod skad du/_dge slong gi dang po'i lo dri ba/_thams cad mkhyen pa la phyag 'tshal lo/_/mkhan po dgongs su gsol/_phyag 'tshal lo/_/dgung la bde'am zhes dri/_chag chag dang phyag dar dang /_maN+Dal bgyid[#]/_klog pa dang /_kha ton dang /_dge ba'i phyogs kyi [#]kun du spyad
[\[66a.3\]]pa la chos dang mthun par bgyid/_gaN+DI'i [#]dus su brjod par bya ba ni/_mkhan po dgongs su gsol/_phyag 'tshal lo/_/bde bar gsol lam zhes dri/_klog pa dang /_kha ton bgyid[#]/_cung zhig ngal bso [#]zhes zhu/_mkhan po dgongs su gsol/_phyag 'tshal lo/_/gdugs
[\[66a.4\]]la bde'am zhes dri/_rkang pa dag bkru/_mchis mal 'cha'/_srod dang tho rangs la mi nyal bar [#]sbyor ba bgyid[#]/_cung zhig ngal bso zhes zhu/_slob dpon dgongs su gsol/_phyag 'tshal lo/_/dgung la bde'am zhes dri/_chag chag dang /_phyag dar dang /_maN+Dal la sogs
[\[66a.5\]]pa bgyid/_klog pa dang kha ton bgyid/_bsam gtan bgyid ces zhu/_gaN+DI'i [#]dus su ni/_zas la kun du spyad par bgyid/_zhabs la sku mnye la sogs pa bgyid/_mnyan pa dang bsam pa la sogs pa bgyid ces zhu/_de ni khyod kyi rjes su gnang bas so/_/glo bur du 'ongs pa la dri
[\[66a.6\]]zhing lan gdab pa/_lo du lon zhe na/_lo lon pa'am ma lon pa zhes bya ba la sogs pa brjod/_dus gang zhe na/_sos ka'i [#]dus la sogs pa'o/_/ci tsam thob ce na/_zla ba gcig gam/_zla ba phyed dam/_zhag bcu pa la sogs pa'o/_/zas kyi [#]snga rol lam zas kyi 'og rol zhe na/_
[\[66a.7\]]de bzhin du zas kyi snga rol lam zas kyi 'og rol zhes lan gdab bo/_/skyes bu du dang rtsa ba du zhe na/_skyes bu gcig dang rtsa ba gnyis zhes bya ba la sogs pa brjod do/_/mkhan po gang yin zhe na/_don gyi slad du mtshan nas smos te/_bla ma mkhan po che ge mo zhes bya'o/_/las byed pa'i slob
[\[66b\]]
[\[66b.1\]]dpon gang zhe na/_slob dpon che ge mo zhes so/_/gsang ste bston pa'i slob dpon gang zhe na/_slob dpon che ge mo zhes so/_/dus su yod ce na lnga'o/_/lnga po dag gang zhe na/_dgun [#]dang /_sos ka [#]dang /_dbyar dang /_dbyar thung ngu dang /_dbyar ring po zhes bya ba'o/_/de la dgun gyi tshad [#]ji tsam zhe na/_
[\[66b.2\]]zla ba bzhi'o/_/bzhi po dag gang zhe na/_dgun [#]zla ra ba dang /_dgun [#]zla 'bring po dang /_dgun [#]zla tha chungs dang /_dpyid zla ra ba zhes so/_/sos ka'i [#]dus tshod ji tsam zhe na/_zla ba bzhi'o/_/dpyid zla 'bring po dang /_dpyid zla tha chungs dang /_dbyar zla ra ba dang /_dbyar zla 'bring po dag go/_/dbyar gyi [#]dus ji
[\[66b.3\]]tsam zhe na/_zla ba gcig ste/_dbyar zla tha chungs so[#]/_/dbyar thung ngu'i dus ji tsam zhe na/_nyin zhag gcig ste/_nyin zhag gcig po gang yin zhe na/_ston zla ra ba tshes gcig gi nyin zhag go/_/dbyar ring po'i tshad ji tsam zhe na/_nyin zhag de nyid ma tshang ba'i zla ba gsum mo/_/zla ba gsum po
[\[66b.4\]]dag gang yin zhe na/_ston zla ra ba dang /_ston zla 'bring po dang /_ston zla tha chungs so[#]/_/yang smras pa/_zhag gcig ma tshang zla [#]gsum dang /_/bzhi dang de bzhin bzhi pa [#]dang /_/zla ba gcig yin zhag gcig yin/_/zhes bya dus ni [#]lnga por brjod/_/sde pa gang zhe na/_'phags pa thams cad
[\[66b.5\]]yod par smra ba zhes bya ba la sogs pa'o//_//de'i dbye ba gang zhe na/_'phags pa gzhi thams cad yod par smra ba zhes bya ba la sogs pa'o/_/[#]yang sde pa du zhe na/[ #]'phags pa thams cad yod par smra ba dang /_'phags pa dge 'dun phal chen pa dang /_'phags pa mang pos
[\[66b.6\]]bkur ba dang /_'phags pa gnas brtan pa'o/_/[#]de dag la dbye ba du yod ce na/_bco brgyad do/_/bco brgyad po gang [#]dag_/ji ltar na bco brgyad du 'gyur zhe na/_'phags pa thams cad yod par smra ba'i dbye ba bzhi'o/_/de bstan par bya ste/_'od srungs zhes bya sa srung dang /_/chos
[\[66b.7\]]srung ba zhes bya ba dang /_/gzhi kun yod par smra ba ste/_/lta ba'i bye brag 'ba' zhig gi[#]/_/rgyu yis 'di dag tha dad byas/_/ston pa tha dad yod ma yin/_/dge 'dun phal chen dbye ba ni/_/drug ste [#]shar gyi ri bo dang /_/de bzhin nub ri zhes bya dang /_/gang gnas zhes bya de las gzhan/_/
[\[67a\]]
[\[67a.1\]]rnam par phye ste smra ba dang /_/gzhan ni de bzhin btags [#]par smra/_/'jig rten 'das smra zhes bya ba/_/de dag tu ni yang dag smras/_/[#]mang pos bkur [#]ba'i bye brag ni/_/rnam pa lngar ni mkhas pas bsgrags/_/gos dmar ba dang srung ba pa/_/ku ru kul+le de las
[\[67a.2\]]gzhan/_/mang du thos pa zhes bya dang /_/gnas ma bu zhes bya ba'o/_/rgyal byed tshal na gnas pa dang /_/'jigs med ri la gnas pa dang /_/gtsug lag khang chen la gnas dang /_/gnas brtan dbye ba gsum du 'dod/_/de ltar bye brag bco brgyad du/_/shAkya seng ge'i bstan pa ni/_/[#]
[\[67a.3\]]gyur te 'gro ba'i bla ma de'i/_/sngon gyi phrin las nges [#]pa yin/_/[#]rten du zhe na/_bzhi ste/_bzhi po [#]gang dag ce na/_gos phyag dar khrod la brten pa dang /_zas bsod snyoms la brten pa dang /_gnas mal shing drung la brten pa dang /_/sman bkus [#]te bor ba la brten pa'o/_/[#]ltung bar gyur pa'i [# ]
[\[67a.4\]]chos du zhe na/_bzhi ste/_bzhi po gang dag ce na/_mi tshangs par spyod pa dang /_gzhan gyi [#]nor 'phrog pa dang /_mi'i [#]srog gcod pa dang /_mi'i chos [#]bla ma smra ba'o/_/[#]dge sbyong du byed pa'i chos du zhe na/_bzhi ste/_bzhi po gang dag yin zhe na/_gshe ba la yang slar mi gshe ba dang /_khros
[\[67a.5\]]kyang slar mi khro ba dang /_brdegs [#]kyang slar mi rdeg pa dang /_mtshang brus kyang slar mi bru ba'o/_/[#]ltung ba ris du yod ce na/_lnga ste/_lnga po gang dag ce na/_phas pham par 'gyur ba'i ris dang /_dge 'dun lhag ma'i ris dang /_ltung byed kyi ris dang /_so sor bshags pa'i ris dang /_bslab pa'i
[\[67a.6\]]ris zhes bya ba'o/_/de la phas pham par 'gyur ba du yod ce na/_bzhi ste/_bzhi po gang dag yin zhe na/_mi tshangs par spyod pa dang /_ma byin par len pa dang /_mi gsod pa dang /_mi'i chos bla ma smra ba'o/_/dge 'dun lhag ma'i chos du yod ce na/_bcu gsum mo/_/bcu gsum po gang dag yin zhe na/_'byin
[\[67a.7\]]pa dang /_lus kyis reg pa dang /_'khrig tshig smra ba dang /_bsnyen bkur bsngags pa dang /_smyan byed pa dang /_khang pa rtsig [#]pa dang /_gtsug lag khang rtsig [#]pa dang /_gzhi med pa'i chos kyis smra ba dang /_gzhan gyi cha dang mthun pas rjes su smra ba dang /_dge 'dun gyi dbyen byed pa dang de'i
[\[67b\]]
[\[67b.1\]]rjes su [#]phyogs pa dang /_khyim sun 'byin pa dang /_bka' blo mi bde bar byed pa'o/_/ltung byed kyi chos du yod ce na/_brgya phrag gcig dang nyi shu lhag pa'o/_/spang ba'i ltung byed kyi chos sum cu po gang dag yin/_ltung ba 'ba' zhig [#]dgu bcu ni gang dag yin/_spang ba'i ltung byed kyi chos sum cu po ni
[\[67b.2\]]gos 'chang ba dang /_'bral ba dang /_zla ba gcig las lhag pa dang /_'khrur 'jug pa dang /_len pa dang /_slong ba dang /_stod g.yogs smad g.yogs mthar thug pa las lhag pa dang /_ma bstabs pa'i gos kyi rin dang /_so so ba dang /_gos kyi rin bskur ba zhes bya ba'o/_/
[\[67b.3\]]srin bal [#]dang /_nag po 'ba' zhig [#]dang /_cha gnyis dang /_lo drug dang /_gding ba mtho gang ma glan [#]pa dang /_bal khur ba dang /_bal gyi las dang /_gser dngul len pa dang /_mngon mtshan can dang /_nyo tshong ngo /_/lhung bzed lhag pa [#]'chang ba dang /_lhung bzed gzhan tshol ba dang /_
[\[67b.4\]]'thag pa dang /_'thag pa bskyed pa dang /_byin 'phrog dang /_brtad pa las byung ba dang /_zhag drug las lhag par 'bral ba dang /_dbyar gyi gos ras chan [#]gyi dang /_bsngos pa gzhan du bskyur ba dang /_zhag bdun pa zhes bya ba dag go/_/ltung ba 'ba' zhig dgu bcu gang dag yin zhe na/_
[\[67b.5\]]brdzun du smra ba dang /_dge slong gi skyon smra ba dang /_dge slong gi dbyen dang /_las dkrugs [#]pa dang /_ston pa dang /_'don pa dang /_gnas ngan len brjod pa dang /_mi chos bla ma sgrogs pa dang /_skur pa 'debs pa dang /_bslab pa la khyad du gsod pa'o/_/sa bon 'joms pa dang /_
[\[67b.6\]]'phya ba dang /_bsgo ba dang /_mal khri dang /_gding ba dang /_gtsug lag khang nas skrod pa dang /_phyis gnon byed pa dang /_rkang pa dbyung ba'i khri la 'dug pa dang /_srog chags dang bcas pa'i chu la spyod pa dang /_gtsug lag khang zhes bya ba'o/_/ma bskos par ston pa dang /_nyi ma
[\[67b.7\]]nub kyi bar du ston pa dang /_zas cung zad tsam gyi phyir ston pa dang /_gos sbyin pa dang /_gos byed pa dang /_dge slong ma dang bcas pa'i lam dang /_dge slong ma dang bcas pa'i chu la [#]'gro ba dang /_bud med dang stan gcig [#]pa dang /_dge slong ma dang gnas gcig pa dang /_dge
[\[68a\]]
[\[68a.1\]]slong mas nye bar sbyor du bcug pa'i zas so/_/zas yang yang za ba dang /_'dug gnas gcig tu lhag par za ba dang /_lhung bzed do gsum las lhag par len pa dang /_stan gcig pa'i zas dang /_spangs pa la stobs pa dang /_'dus shing za ba dang /_dus ma
[\[68a.2\]]yin par za ba dang /_sogs 'jog za ba dang /_byin len ma byas par za ba dang /_bsod pa blangs nas za ba'o/_/yang srog chags [#]yod pa'i chu la spyod pa dang /_nyal po byed par 'dug pa dang /_der 'greng ba dang /_gcer bu pa la sbyin pa dang /_dmag la lta ba dang /_der zhag gnyis
[\[68a.3\]]las lhag par gnas pa dang /_der yang bshams pa dkrugs pa dang /_rdeg pa dang /_gzas pa dang /_dge slong gi ltung ba 'chab pa'o/_/zas gcod pa dang /_me la reg pa dang /_'dun pa phyir len pa dang /_bsnyen par ma rdzogs pa dang /_nub gnyis las lhag par nyal [#]
[\[68a.4\]]ba dang /_bar chad kyi chos bar du mi gcod zer ba dang /_de dang gnas gcig tu nyal ba dang /_dge tshul bsnyil ba sdud pa dang /_kha dog ma bsgyur ba dang /_gzhan gyi rin po che la reg pa dang /_khrus yang yang byed pa'o/_/dud 'gro gsod pa dang /_'gyod pa bskyed pa dang /_g.ya'
[\[68a.5\]]dgag [#]pa dang /_chu la rtse ba dang /_bud med dang lhan cig nyal ba dang /_sdangs par byed pa dang /_sbed pa dang /_gdeng [#]med par spyod pa dang /_gzhi med par skur [#]ba dang /_bud med dang 'gron lam du 'grogs pa'o/_/rkun ma dang 'grogs pa dang /_lo ma tshang bar bsnyen par rdzogs pa dang /_
[\[68a.6\]]sa rko ba dang /_lhag par bdag gir byed pa dang /_bslab pa ston pa las phyir zlog [#]pa dang /_nyan rnas 'dug pa dang /_mi smra bar 'gro [#]ba dang /_ma gus pa dang chang 'thung ba dang /_dus ma yin par spyod pa zhes bya ba'o[#]/_/grong du [#]rgyu ba dang /_rgyal po'i khyim du nub mo 'gro ba dang /_bslab pa'i gzhi
[\[68a.7\]]'don pa na rgod pas gnas pa dang /_khab ral sgrub pa dang /_khri rkang mthon po byed pa dang /_shing bal bting ba dang /_gding ba dang g.yan pa dag [#]dgab pa dang /_dbyar gyi gos ras chen gyi dang /_bde bar gshegs pa'i chos gos kyi dag go/_/so sor bshags pa'i chos du yod ce na/_bzhi
[\[68b\]]
[\[68b.1\]]ste dge slong ma la bsod snyoms len pa dang /_de zhal ta [#]byed pa la ma bsgo bar za ba dang /_khyim sdom pas bsdams pa 'dral ba dang /_dgon [#]pa 'jigs pa dang bcas pa'i zhes bya'o/_/bslab pa'i chos du zhe na/_brgya rtsa bcu gnyis te/_gang dag ce na/_sham thabs la yang rnam bdun te[#]/_kun
[\[68b.2\]]nas zlum por bgo ba dang /_ha cang rtsengs pa ma yin pa dang /_ha cang 'jol ba dang /_glang po che'i sna lta bu dang /_rta ya'i lo ma lta bu dang /_'bru'i phur ma lta bu dang /_sbrul mgo'i gdengs ka lta bur ma yin par cig car bslab par bya'o/_/de la chos gos la yang rnam pa gsum ste/_
[\[68b.3\]]chos gos zlum por bgo ba dang /_ha cang rtsengs pa dang /_'jol ba ma yin par [#]bgo ba'o/_/shin tu bsdams pa la sogs pa ni lnga ste/_khyim du 'gro ba'i bslab pa'o/_/shin tu bsdams pa dang /_legs par bgos pa dang /_sgra bskyung ba dang /_mig mi g.yengs pa [#]dang /_gnya'
[\[68b.4\]]shing gang tsam du blta zhing 'gro ba'o/_/mgo g.yogs pa la sogs pa ni lnga ste/_khyim du 'gro ba'i bslab pa'o/_/mgo mi g.yogs pa dang /_mi brdze [#]ba dang /_mi gzar ba dang /_gnya' gong du mi bsnol ba dang /_lhag par mi bsnol ba'o/_/mi mchong ba la sogs pa [#]lnga yang /_
[\[68b.5\]]khyim du 'gro ba'i bslab pa ste/_mi mchong ba dang /_mi brkyang ba dang /_tsog pus ma yin pa dang /_brang bas ma yin pa dang /_dkur [#]mi brten pa'o/_/lus la sogs pa lnga yang /_khyim du 'gro ba'i bslab pa ste/_lus mi bsgyur ba dang /_lag pa mi kyog [#]pa dang /_mgo [#]mi bsgyur ba
[\[68b.6\]]dang /_phrag pa mi sprad pa dang /_lag pa mi sbrel ba'o/_/'dug par bya ba [#]stan ni dgu ste/_khyim du 'dug pa'i bslab pa'o/_/stan la ma bsko ba dang /_ma brtags pa dang /_ljid [#]kyis mi dbab pa dang /_rkang pa mi bsnol ba dang /_brla mi bsnol ba dang /_long du mi brtsegs [#]pa dang /_
[\[68b.7\]]rkang pa mi dgug pa dang /_rkang pa mi gdangs pa [#]dang /_mdoms [#]mi bstan pa'o/_/byin len bya ba ni [#]brgyad de/_zas blang ba'i dus kyi bslab [#]pa'o/_/legs par zas blang ba dang /_mu dang mnyam par ma yin pa dang /_tshod ma dang mnyam par ma yin pa dang /_mthar chags dang /_lhung
[\[69a\]]
[\[69a.1\]]bzed la blta [#]ba dang /_ma 'ongs par lhung bzed mi bzed pa dang /_'dod pa'i phyir phan tshun mi dgab [#]pa dang /_bza' ba dang bca' ba'i [#]steng du lhung bzed mi gzung bar ro[#]/_/zas la legs par bya ba drug ni/_zas za ba'i dus kyi bslab [#]pa ste/_legs par zas
[\[69a.2\]]bza' ba dang /_kham [#]ha cang mi che ba dang /_chung ba ma yin pa dang /_ran pa dang /_ma gzas [#]par kha mi gdangs pa [#]dang /_kha kham gyis bkang ste mi smra ba'o/_/tsug tsug la sogs pa lnga yang /_zas za ba'i dus kyi bslab pa ste/_tsug tsug dang /_lcag lcag dang /_hu hu dang /_phu phu
[\[69a.3\]]mi bya ba dang /_lce phyung ste zas mi za ba'o/_/[#]'bru nas tha dad byed pa lnga [#]yang /_zas za ba'i dus kyi bslab pa ste/_'bru nas tha dad du ma yin pa dang /_'phyas mi gdags pa dang /_mkhur [#]ba mi spo ba dang /_rkan [#]mi gtogs pa dang /_kham 'phror mi gcad [#]par zas bza' ba'o/_/lag pa
[\[69a.4\]]ldag pa la sogs pa lnga yang /_zas za ba'i dus kyi bslab pa ste lag pa mi sprugs [#]pa dang /_lhung bzed mi byog [#]pa dang /_lag pa mi ldag pa dang /_lhung bzed mi bskyam pa dang /_mchod rten 'dra ba bcom ste mi bza' ba'o/_/[#]'phyas la sogs pa rnam pa bzhi ni/_gzhan gyi [#]sems
[\[69a.5\]]bsrung ba la sogs pa'i bslab pa ste/_'phyas kyi bsam pas mi blta ba dang /_lag pa zas dang 'bags [#]pas chu snod la mi gzung [#]ba dang /_zas dang 'bags [#]pas drung na mo la mi gtor ba dang /_ma dris par chu zas dang 'bags pa khyim gzhan du mi dbo bar bslab par bya'o/_/[#]lhung bzed
[\[69a.6\]]la yang rnam pa bcu ste/_lhung bzed kyi bslab pa ste zas kyi lhag ma lhung bzed kyis mi dor ba dang /_gzhi med par lhung bzed mi gzhag pa dang /_gad khar ma yin pa dang /_g.yang sar ma yin pa dang /_dkan gzar [#]por lhung bzed mi gzhag pa dang /_'greng ste mi bkru ba
[\[69a.7\]]dang /_gad kha dang /_g.yang sa dang /_dkan gzar po [#]ma yin par lhung bzed gzhag par bya/_rgyun las bzlog ste mi bcu bar bslab par bya'o/_/[#]'greng bar byed pa la sogs pa lnga ni/_chos bshad pa'i dus kyi bslab [#]pa ste/_mi na bar 'dug pa dang /_nyal ba dang /_stan
[\[69b\]]
[\[69b.1\]]mthon [#]po la 'dug pa dang /_mdun du 'gro ba dang /_lam nas 'gro ba la 'greng ba dang /_'dug pa dang /_dma' ba la 'dug pa dang /_phyi nas 'gro ba dang /_'gram nas 'gro ba la chos mi bshad pa'o/_/[#]mgo g.yogs pa rnam pa lnga yang /_chos bshad pa'i dus kyi [#]bslab pa ste/_mi na
[\[69b.2\]]bar mgo g.yogs pa dang /_brdzes pa dang /_gzar ba dang /_gnyar bsnol ba dang /_ltag par bsnol ba la chos mi bshad do/_/do ker can la sogs pa lnga yang /_dus de'i bslab pa ste/_mi na bar skra do ker can dang /_zhwa gyon pa dang /_mgo cod pan can dang /_phreng ba can
[\[69b.3\]]dang /_dkris pa la chos mi bshad do/_/glang chen la sogs pa bzhon [#]pa lnga yang /_dus de'i bslab pa ste/_glang po che dang /_rta dang /_khyogs dang bzhon [#]pa'i steng na 'dug pa dang /_mchil lham gyon pa rnams la chos mi bshad do/_/lag na 'khar ba la sogs drug 'di yang /_
[\[69b.4\]]de'i dus kyi bslab pa ste/_mi na bar lag na 'khar ba dang /_gdugs dang /_mtshon cha dang /_ral gri dang /_dgra cha thogs pa dang /_go cha gyon pa la chos mi bshad do/_/na ba rnam pa bzhi rnams te/_mi na ba'i dus kyi bslab par bya'o[#]/_/mi na bar 'greng bas dus kyis bshang gci [#]
[\[69b.5\]]mi bya/_chu'i nang du bshang gci dang /_mchil ma dang /_snabs dang /_skyugs pa dang /_rlugs pa mi dor ro/_/rtswa [#]sngon po la de dag mi dor ro/_/gnod pa ma byung bar shing la mi gang las 'thor mi 'dzeg par bslab par bya'o/_/de lta bu'i bslab pa'i gnas nyis brgya lnga bcu rtsa
[\[69b.6\]]gsum lhag pa [#]'di dag bsrungs shing ma 'das na de'i 'bras bu ni gang /_phan yon ni ci yod/_gang gis ma bsrungs shing 'das pa de dag gi rnam par smin pa ni gang yin nyes dmigs ni ci yod ce na/_de la gang bsrungs pa [#]de ni tshangs pa [#]mtshungs par spyod pa mkhas pa [#]rnams kyis
[\[69b.7\]]rab tu bsngags par 'gyur/_'chi ba'i dus byed pa'i tshe 'gyod pa med par 'gyur ro/_/de la phas pham par 'gyur ba bsrungs [#]na/_lus zhig pa'i 'og tu gzhan 'phrul [#]dbang byed kyi lha rnams dang skal ba mnyam par skye bar 'gyur ro/_/dge 'dun lhag ma bsrungs na [#]lus
[\[70a\]]
[\[70a.1\]]zhig pa'i 'og tu 'phrul dga'i lha rnams dang skal ba mnyam par skye bar 'gyur ro/_/de la ltung ba sbom po bsrungs na lus zhig pa'i 'og tu dga' ldan gyi lha rnams dang skal ba mnyam par skye bar 'gyur ro/_/ltung byed bsrungs [#]na 'thab bral du skye'o/_/so sor
[\[70a.2\]]bshags pa bsrungs pas ni sum cu rtsa gsum pa'o/_/bslab pa'i chos bsrungs pas ni rgyal chen bzhi'i rigs kyi lhar skye'o/_/gal te yang dag par bsten na ni mya ngan las 'das so/_/de la [#]de dag ma bsrungs pas ni/_tshangs pa mtshungs par spyod pa rnams kyis smad par
[\[70a.3\]]'gyur/_'gyod pa dang bcas pas 'chi ba'i dus byed par 'gyur ro/_/phas pham par 'gyur ba las 'das pas ni/_tsha ba'i dmyal ba chen por skye bar 'gyur ro/_/lhag ma'i chos las 'das pas ni ngu 'bod chen por ro/_/ltung ba sbom po las 'das pas ni ngu 'bod du'o/_/
[\[70a.4\]]ltung byed las 'das pas ni bsdus 'joms su'o/_/so sor bshags pa las 'das pas ni thig nag tu'o/_/bslab pa'i chos las 'das pas ni yang sos su skye'o/_/ma nges pa ni gnyis te/_dben pa skyabs yod 'dug pa'o/_/rtsod pa zhi bar byed pa'i chos du yod ce na/_rtsod
[\[70a.5\]]pa zhi bar byed pa'i [#]chos ni bdun te/_mngon sum dran pa ma myos dang /_/de bzhin gang mang ngo bo nyid/_/rtswa [#]rnams bkram pa lta bu dang /_/khas blang bar yang bya ba'o/_/yid brtan par bya ba du yod ce na/_lnga ste/_lnga gang dag ce na/_chu tshags [#]yid brtan pa dang /_bkod ma yid brtan
[\[70a.6\]]pa [#]dang /_yid ches pas yid brtan pa dang /_dge slong yid brtan pa dang /_dge 'dun yid brtan pa'o/_/[#]yongs su longs spyod pa du yod ce [#]na/_bzhi ste/_bzhi po gang dag ce na/_bdag po yongs su longs spyod pa dang /_byin pa len pa [#]yongs su longs spyod pa dang /_rjes su
[\[70a.7\]]gnang ba yongs su longs spyod pa dang /_sbyin po yongs su longs spyod pa dang /_mi spyod [#]pa'i yongs su longs spyod pa'i [#]lnga pa'o/_/[#]yang smras pa/_mi slob pa ni bdag por bshad/_/slob pa len pa spyod pa yin/_/bsam gtan klog dang ldan pa ni/_/gzi brjid ldan pas rjes gnang
[\[70b\]]
[\[70b.1\]]brjod/_/skyin po spyod pa lhag ma ste/_/le los nyams pa'i bdag nyid yin/_/gtsug lag khang sogs longs spyod la/_/tshul 'chal rnams kyis [#]spyod pa bkag_/gso sbyong du yod/_nyi shu rtsa bzhi ste/_dgun zla 'bring po dang /_dpyid zla ra ba dang /_tha chungs dang /_dbyar
[\[70b.2\]]zla 'bring po dang /_ston zla ra ba dang /_tha chungs rnams kyi [#]mar ngo'i gso sbyong ni bcu bzhi pa'o/_/lhag ma rnams ni bco lnga pa'o/_/dge slong dang po'i lo dri ba rdzogs so//_//dpal ra sa'i gtsug lag khang gi 'od mchog dngos grub gtsug lag khang du/_rgya gar gyi
[\[70b.3\]]mkhan po dI paM ka ra shrI dz+nyA na dang /_lo tsA [#]ba dge slong tshul khrims rgyal bas bsgyur cing zhus te gtan la phab pa/_/[#{D4134}]@#/_/rgya gar skad du/_bi na ya prashA kA ri kA/_bod skad du/_'dul ba dri ba'i tshig le'ur byas pa/_
[\[70b.4\]]thams cad mkhyen pa'i nyi ma the tshom gyi mun pa mang po mi bzad pa bsal ba la phyag 'tshal lo/_/rgyal ba nyi ma the tshom gye/_/mun 'joms yun rings phyag 'tshal nas/_/'dul ba las ni legs btus te/_/dri ba kun las btus pa bshad/_/gang zhig 'dul ba la brnyas
[\[70b.5\]]zhing /_/de rig pa la rnam smod pa/_/bdag nyid la yang snyems 'chang ba/_/de yi ched du 'di brjod do/_/sems can mi yi 'gro ba yin/_/bar chad rnams kyang spangs pa la/_/sdom pa mi 'chags par gsungs pa/_/ji lta bu yin bsgrims te smros/_/pha ma ched du bsams
[\[70b.6\]]gsod dang /_/dge slong ma ni sun phyung dang /_/dge 'dun dbyen byed sdom pa yi/_/zhing du gsungs pa ji lta bu/_/sngon du pham pa byas gyur la/_/dge slong rnams la rab bsgrims te/_/bsnyen rdzogs gsol ba gang yin pa/_/de la ji ltar 'chags 'gyur smros/_/bsam
[\[70b.7\]]pa thag pas dkon mchog gsum/_/phyir spong bar ni byed pa la/_/sdom pa med par mi 'gyur ba/_/ci phyir 'di la lan brjod cig_/sngon du las kyi cho ga yis/_/legs par bsnyen par rdzogs byas te/_/'khrig pa bsten pa byas nas phyis/_/ci phyir dge slong ming mi 'dor/_/gang
[\[71a\]]
[\[71a.1\]]zhig dge slong nyid gnas shing /_/'dod pa la yang sten byed pa/_/de la mthar ma gsungs ci phyir/_/dri yis de ni bdag la smros/_/dge slong gcig pu zla med par/_/gnas na 'dug par gyur pa la/_/phas pham 'gyur ba ji lta bu/_/sdom brtson soms te smra
[\[71a.2\]]bar gyis/_/gang gis yan lag lnga ldan pas/_/gzhan gyi nor ni brku byas pas/_/de la pham par ma gsungs pa/_/de ni ci phyir gsal bar smros/_/sdom brtson blo ldan gang zhig gis/_/gzhan rdzas 'grang 'das brkus pa de/_/ci phyir pham par ma gsungs pa/_/de ni
[\[71a.3\]]bdag la myur du smros/_/sdom brtson rin thang tshang ba yi/_/yo byad gnas nas ma spangs par/_/mthar 'gyur ba ni ci phyir kye/_/bdag la nges par legs par smros/_/sdom brtson rku ba'i sems kyis ni/_/ma byin gnas nas spags pa la/_/phas pham mi gsung ji lta bu/_/khyod
[\[71a.4\]]kyis bdag la rgyu smros shig_/dge slong tshul khrims ldan pa yis/_/ma byin yan lag lnga ldan par/_/brkus na ltung ba med gsungs pa/_/ci phyir khyod kyis the tshom chod/_/dud 'gro'i mngal na gnas pa yi/_/bu ni gsad sems kyis bsad na/_/thub pa de nyid mkhyen pa
[\[71a.5\]]yis/_/pham 'gyur gsungs pa ji lta bu/_/sdom brtson gsad pa'i sems ldan gyis/_/mi yi mngal nas ltung byed pa/_/pham byed min gsungs ji lta bu/_/gal te khyod la mthu yod smros/_/pha ma bsams bzhin gsad pa la/_/pham 'gyur min zhing mnar med pa'ang /_/
[\[71a.6\]]min zhes gsungs pa ci yi phyir/_/de dris bdag gi mdun du smros/_/brda phrad mdun du bdag sangs rgyas/_/dgra bcom ston pa zhes smras pa/_/pham par ma gsungs ci yi phyir/_/kho bo don du gnyer gyis smos/_/khyod 'bras thob ces de skad 'dris/_/de bzhin no zhes gsal
[\[71a.7\]]smras na/_/pham 'gyur byed pa yin gsungs pa/_/ci phyir don bzhin smra bar gyis/_/brda phrad pa yi mi'i mdun du/_/'bras bu rnam pa bzhi smras pa/_/de nyid gzigs pas mthar 'gyur ba/_/ci yi phyir na gsungs pa yin/_/dge slong 'bras cig smra bya las/_/gal te
[\[71b\]]
[\[71b.1\]]'bras bu gzhan smras na/_/mthar 'gyur byed pa min gsungs pa/_/ci phyir rgyu 'di smra bar gyis/_/'dul ba dri ba'i tshig le'ur byas pa las le'u dang po'o//_//yan lag bcu ldan 'byin byed pa/_/dge 'dun lhag ma byed pa zhes/_/bde bar gshegs pas ma gsungs pa/_/
[\[71b.2\]]ji ltar rgyu ni bdag mdun smros/_/'dod chags la sogs mtshungs ldan pa'i/_/sems kyis bud med bzod pa la/_/reg pa dge 'dun lhag ma zhes/_/thub pas ma gsungs ji lta bu/_/sdom brtson bsams bzhin dge 'dun gyi/_/lhag ma byas nas cho ga bzhin/_/bshags
[\[71b.3\]]pa la sogs ma byas par/_/ngag gsung ci phyir nges par smros/_/gang zag gcig la spo ba dang /_/spyad pa nyid de bzhi po dag_/gang gis srid par smra bar gyis/_/ji srid 'tsho bar rang gi gos/_/rab tu mang po ma bsngos shing /_/byin ma brlabs par 'chang yang ni/_/dri ma
[\[71b.4\]]med par ji ltar bzhed/_/tha dad gnas ni spangs pa'i gnas/_/gcig na gnas pa'i dge slong la/_/'brel ba'i dri mas dri ma dang /_/bcas par gyur pa ji lta bu/_/zla bas spang gos dge slong gis/_/ji srid 'tsho bar ma spangs na/_/ci phyir ltung ba med pa zhes/_/gsungs
[\[71b.5\]]pa dri yis gsal bar smros/_/sdom brtson can ni pha ma las/_/chos gos rung ba blangs byas nas/_/ci phyir spangs pa'i nyes pa yis/_/dri ma can du gyur par gsungs/_/zhag bdun pa yi sman dag ni/_/ji srid 'tsho ba'i bar bcangs na/_/ji ltar sdom brtson ltung med par/_/
[\[71b.6\]]gsungs pa'i don de smra bar gyis/_/shes bzhin du ni brdzun gyi tshig_/smras na ltung byed me yis ni/_/ci yi phyir na sdom brtson can/_/shin tu sreg min gsal por smros/_/dge slong gis ni dge slong la/_/skyon nas smra bar byed pa la/_/kun mkhyen thub pas ci yi phyir/_/ltung byed
[\[71b.7\]]ma gsungs nges par smros/_/dge slong nyon mongs can sems kyis/_/dge slong gis smras phra ma ni/_/dge slong la byas thub pa yis/_/ji ltar dag gsungs khyod bcol smros/_/sdom brtson gyis ni rung ba yi/_/sa bon rnam pa lnga zos na/_/ji ltar ltung byed byed par gsungs/_
[\[72a\]]
[\[72a.1\]]sdom brtson gyis ni bsgrims te smros/_/g.yogs ma med par dge 'dun gyis/_/gnas mal rung ba bshams nas ni/_/ma brubs ma bltabs par song na/_/ji ltar bur na dag pa gsungs/_/sdom brtson gyi ni rung ba'i gos/_/nye du min pa'i dge
[\[72a.2\]]slong ma/_/byin la ltung ba med pa zhes/_/gsungs pa ci phyir nges par smros/_/mtshan gcig gnas pa'i dge slong dag_/mang po kha zas ma bsrul dang /_/tha dad za ba ci yi phyir/_/dag par gsungs pa gsal bar smros/_/kha zas bca' bar bya la sogs/_/rung ba dus min
[\[72a.3\]]za byed pa/_/ji ltar dag pa zhes gsungs pa/_/the tshom gtan la dbab par gyis/_/dge slong cho ga sngon 'gro ba'i/_/byin len byas nas za byed pa/_/ji ltar ltung dang bcas zhes gsungs/_/khyod la mthu yod gsal bar smros/_/dge slong gis ni dge slong la/_/nyon mongs
[\[72a.4\]]sems kyis rdeg byed pa/_/thub pas ji ltar nyes byas gsungs/_/khyod kyis gsal bar lan thob cig_/sdom brtson me la reg byed pa/_/kun mkhyen thugs rje ldan pa yis/_/ci phyir ltung ba nyes byas gsungs/_/dri yis nges par smra bar gyis/_/dge slong nub gnyis
[\[72a.5\]]las lhag par/_/bsnyen par rdzogs dang bral ba dang /_/nyal bar byed pa ji lta bur/_/nyes byas ltung bar byed par 'gyur/_/sdom brtson tshon rtsi sna gsum gyis/_/kha ma bsgyur ba'i gos gyon pa/_/ci phyir ltung ba med gsungs pa/_/kho bos bcol gyi khyod smros shig_/sdom
[\[72a.6\]]brtson tshon rtsi sna gsum gyis/_/legs par kha bsgyur gos gyon pa/_/ci phyir ltung ba bcas gsungs pa/_/the tshom gyi ni mchog chod cig_/sdom brtson rin chen la reg na/_/ji ltar dge 'dun lhag ma dang /_/sbom gsungs mdza' bo kho bo yi/_/the tshom brtan po myur du chod/_/rin
[\[72a.7\]]po che dang de smos la/_/reg pa'i dge slong ji lta bur/_/nyes byas gsungs pa kho bo yi/_/the tshom bsal bas rangs par gyis/_/dge slong rin chen la reg pa/_/thub pas ji ltar ltung med ces/_/gsungs pa kho bo don gnyer khyod/_/myur du gsal bar smra bar gyis/_/sdom brtson rtag tu khrus
[\[72b\]]
[\[72b.1\]]byed pa/_/bde bar gshegs pas ji lta bur/_/nyes pa cir yang ma gsungs khyod/_/gal te 'dul don shes na smros/_/gal te sdom can gyis ni dus/_/byin gyis brlabs nas brtag byed na/_/thub pa thams cad gzigs pa yis/_/ji ltar ltung dang bcas par gsungs/_/dge slong gis ni dge slong
[\[72b.2\]]la/_/g.ya' bsgag bsam pas ga ga tshil/_/byed pa ci phyir thub pa yis/_/nyes byas ltung gsungs bcol gyis smros/_/lo ni nyi shu ma lon pa/_/bsnyen par rdzogs par byed pa la/_/ji ltar ltung ba med pa dang /_/de don gnyer la'ang chags par gsungs/_/sdom brtson myos
[\[72b.3\]]'gyur 'du shes kyis/_/chang 'thungs ji ltar nyes byas kyi/_/ltung bar gsungs ba gal te mthu/_/yod na dogs pa med pas smros/_/sdom brtson mtshan mo rin chen dag_/'dug bzhin du ni rgyal po yis/_/gtan brten btsun mo'i gnas yod la/_/gtugs na ji ltar ltung ba med/_/
[\[72b.4\]]grong gnas dge slong ma la ni/_/sdom brtson de na gnas dag gis/_/kha zas blangs na ji lta bur/_/so sor bshags bya'i nyes byas gsungs/_/'dul ba dri ba'i tshig le'ur byas pa las le'u gnyis pa'o//_//dge slong so sor thar pa yi/_/gdon pa lnga char ma bton par/_/
[\[72b.5\]]ji ltar de yi gso sbyong byas/_/dri yi kho bo la smos shig_/so sor thar pa mi 'don cing /_/gzhan gyi drung du byin mi rlob/_/ci phyir gso sbyong byas 'gyur 'dir/_/bdag la the tshom yod kyis smros/_/dge 'dun rnyed pa dge slong ni/_/gcig pus blangs na ji lta bur/_/nyes med
[\[72b.6\]]gsungs pa kho bo yis/_/don du gnyer gyis khyod gsal smos/_/sdom brtson can gyis dge 'dun gyi/_/rnyed pa rung ba bdag gir byas/_/ltung bcas zhes gsungs rgyu ci yod/_/'bad de bdag la smra bar gyis/_/mchod rten la phul rnyed pa gang /_/de las dge slong gis blangs na/_/
[\[72b.7\]]ji ltar ltung ba med pa zhes/_/rgyal bas gsungs pa sdom brtson smros/_/nyan thos kyi la bsngos pa'i rdzas/_sdom brtson mchod rten las blangs na/_/ji ltar ltung ba dang bcas par/_/thub pas gsungs pa sdom brtson smros/_/spo ba spyod gnyis gnas gcig na/_/gnas byed ci phyir
[\[73a\]]
[\[73a.1\]]nyes med nyid/_/khyod la nus pa yod ce na/_/kho bo la ni shin tu smros/_/nam yang ltung ba med ces pa/_/ci yi phyir na thub pa yis/_/spo bar 'os pa yin par gsungs/_/brtse ldan khyod ni gsal bar smros/_/ltung ba yod pa ma yin la/_/gal te spo ba sbyin
[\[73a.2\]]byed na/_/ci phyir thub pas ltung med gsungs/_/kho bo la ni nges par smros/_/gsar bus rgan po las 'das na/_/gnas mal len par byed pa la/_/ci phyir ltung ba med par gsungs/_/kho bo the tshom bzlog par gyis/_/gnas mal de nyid spyod pa la/_/ci yi phyir na thub pa yis/_/
[\[73a.3\]]nyes pa med dang nyes byas gsungs/_/'bod de gsal bar smra bar gyis/_/dge 'dun gyi ni gnas mal la/_/rang gi gos kyis ma g.yogs par/_/spyod pa ci ltar ltung med gsungs/_/brtul zhugs can gyis bdag la smros/_/'dul ba dri ba'i tshig le'ur byas pa las le'u
[\[73a.4\]]gsum pa'o//_//ltung ba rnam par rig byed dam/_/ci zhig gzugs can bstan yod dam/_/thogs dang bcas sam zag bcas sam/_/'dus byas yin nam 'on te ci/_/'jig rten pa'am phung por ldan/_/khams dang skye mched ldan pa'am/_/zin pa'am
[\[73a.5\]]lung bstan 'byung bar ldan/_/de bzhin 'byung ba las gyur pa'am/_/kun sbyor sgrib pa'am nyon mongs can/_/zang zing bcas pa'am 'on te na/_/zhen pa brten pa'am 'thab bcas sam/_/dmigs pa dang bcas yin nam ci/_/sems sam las sam 'on te na/_/rnam smin
[\[73a.6\]]bcas sam de las gzhan/_/'das pa'am ma 'ongs da ltar yin/_/dge ba'am 'dod dang gzugs khams ldan/_/slob pa'am 'on te mi slob bam/_/ci zhig de nyid spang bya'am/_/ci zhig bsgom pas spang bya'am/_/'on te mthong bas bya ba yin/_/lus kyi 'am 'on te ngag
[\[73a.7\]]gi 'am/_/'on te ci zhig sems kyi yin/_/dge slong bdag la myur du ni/_/don bzhin dag tu smra bar gyis/_/ci dngos de nyid byed pa la/_/ltung ba dang ni ltung ba med/_/gnyis su 'gyur ba srid yod dam/_/khyod la dri yis myur du smros/_/ci zhig gang gis lhag med par/_/'gyur
[\[73b\]]
[\[73b.1\]]ba'i gzhi ni de nyid kyis/_/lhag ma dang bcas ltung 'gyur ram/_/dri yis bdag la gsal por smros/_/ci zhig gang gis phas pham pa'i/_/ltung 'gyur gzhi ni de nyid kyis/_/dge 'dun lhag 'gyur de bzhin ltung /_/'gyur ram ji ltar bdag la smros/_/gang gis dge 'dun
[\[73b.2\]]lhag 'gyur ba'i/_/gzhi de nyid kyis dge slong la/_/ltung byed dang ni de bzhin du/_/nyes byas su yang ci phyir 'gyur/_/ci zhig gang gis ltung byed pa'i/_/ltung bar 'gyur ba de nyid kyis/_/so sor bshags 'gyur ci yi phyir/_/dge slong ji ltar 'dod bzhin smros/_/gzhi ci gang gi
[\[73b.3\]]ltung byed kyi/_/ltung bar 'gyur ba de nyid kyis/_/nyes par 'gyur ram dge slong khyod/_/gal te nus pa yod bdag smros/_/gang gis so sor bshags pa yi/_/ltung bar 'gyur ba'i gzhi de ci/_/nyes byas srid dam mthu yod na/_/dri yis bdag gi mdun du smros/_/ji ltar dge
[\[73b.4\]]lung ma bstan pa'i/_/sems gnas pa la gsod byed pa/_/mnar bar gsungs mi dge ba yi/_/sems la gnas pa las ma gsungs/_/dge slong rung ba gnas gcig dang /_/mtshams gcig gnas bzhin de yi tshig_/med par dge 'dun las byas na/_/nyes byas min gsungs
[\[73b.5\]]ci 'dra smros/_/khyim pa gnas bzhin dge 'dun gyis/_/las shig byas na ji lta bur/_/de yis las kyang byas 'gyur zhing /_/ltung ba med par 'gyur ba smros/_/dge dang lung ma bstan sems la/_/gnas pa la ni ji lta bur/_/ltung dang bcas pa zhes gsungs srid/_/bdag mdun
[\[73b.6\]]ji ltar 'dod pa smros/_/ci dgra bcom la ltung 'byung ngam/_/'di la bdag la the tshom ni/_/brtan po yod kyis 'bod de khyod/_/dogs pa med par bdag mdun smros/_/dge 'dun dbyen byed gang yang rung /_/de kun bskal par gnas sam ci/_/dge slong gal te khyod byams na/_/
[\[73b.7\]]kho bo'i the tshom myur du sol/_/dge slong gyur nas ltung 'gyur dang /_/bzlog pa yang ni ji lta bur/_/bdag gi the tshom myur du chod/_/dge slong gnyid ma log pa'i tshe/_/ltung ba byas nas gnyid log na/_/ltung bar 'gyur dang bzlog pa yang /_/ji ltar dri yis gsal bar smros/_/stan gcig
[\[74a\]]
[\[74a.1\]]la ni 'dug pa yi/_/dge slong la ni rgyu gang gis/_/ltung ba ris ni lnga po dag_/'byung bar 'gyur ba srid yod dam/_/dge slong sbyor ba gcig gis ni/_/ji ltar ltung ba stong byed 'gyur/_/gal te de nyid rig ce na/_/dri yis khyod ni smra bar gyis/_/bsam
[\[74a.2\]]gtan dang po la sogs la/_/snyoms par zhugs pa thub pa yis/_/dge 'dun lhag mar ci yi phyir/_/rab tu gsungs pa bdag la smros/_/dge slong tha na nyes byas kyi/_/ltung ba nam du'ang mi 'byin kyang /_/'on kyang dge slong ma yin par/_/gsungs pa ci phyir gsal bar
[\[74a.3\]]smros/_/dge slong ma ni nam du yang /_/nyes byas kyang ni mi byed kyang /_/'on kyang ji ltar dge slong ma/_/min gsungs bdag don gnyer gyis smros/_/gal te dge slong dgra bcom min/_/pha min bsad na ji lta bur/_/mtshams med pa dang de bzhin du/_/phas pham
[\[74a.4\]]gsungs par 'gyur ba smros/_/gzhan gyis tshig smras gzhan la ni/_/ji ltar ltung ba ris lnga po/_/'byung bar 'gyur ba bdag la ni/_/sdom brtson myur du smra bar gyis/_/ji ltar dge slong gcig pu la/_/phas pham 'gyur ba bzhi 'byung ba/_/dri yis khyod kyis bdag la ni/_/
[\[74a.5\]]don bzhin du ni smra bar gyis/_/'dul ba dri ba'i tshig le'ur byas pa las le'u bzhi pa'o//_//'di la gsol ba'i las dang ni/_/gsol bar bcas pa du zhig yod/_/legs grags de dang rnam dbye ba/_/khyod ni 'bod de smra bar gyis/_/tshig tu yang ni mi smra la/_/lus kyi
[\[74a.6\]]rtsol ba mi byed par/_/phas pham ltung ba 'byung 'gyur ba/_/ji lta bur ni khyod smros shig_/ltung ba ris lnga byas nas ni/_/'chags par yang ni mi byed cing /_/phyir bcos par yang mi byed par/_/ji ltar dag par gsungs par smros/_/gzhan gyis phas pham byas gyur la/_/
[\[74a.7\]]gzhan zhig pham par 'gyur ba ni/_/thub pas ji ltar gsungs pa dris/_/des na 'di ltar bdag la smros/_/ltung ba kun la gang gis ni/_/bstan pa dang ni bsdu bar 'gyur/_/ngag gis kun nas bslang ba yi/_/kha na ma tho gang che dang /_/lus kyi kha na ma tho che/_/gang yin
[\[74b\]]
[\[74b.1\]]phra mas gang zhig 'gyur/_/dge 'dun gang zag las byung khyed/_/kha na ma tho gang cher 'dod/_/srog gcod rgyu las sdig chen yang /_/khyod ni gsal bar smra bar gyis/_/'khrig dang brdzun las gang yin te/_/des ni bdag la smra bar gyis/_/mang du smra lta ci zhig dgos/_/mdor bsdus
[\[74b.2\]]tshig gcig khyod la ni/_/khro spangs mdza' bor gyur byas nas/_/rab tu bsgrims te smra bar bya/_/sdom pa kun la kun mkhyen gyis/_/skyabs gsum dge slong nyid la ni/_/ji lta bur ni ma gsungs pa/_/de ni bdag la gsal bar smros/_/de ltar 'dul ba rgya mtsho las/_/dri ba thigs
[\[74b.3\]]pa tsam brgya zhig_/bdag gis 'bad de brnyas byed la/_/ma rangs nas ni brgyus pa yin/_/nongs bgyis bla mas thugs rjes kyang /_/bcos shing bzod pa mdzad du gsol/_/mthong ba rnams kyis long ba ni/_/dam pa'i lam du cis mi gzung /_/'dul ba dri ba rnams byas nas/_/
[\[74b.4\]]dge ba zla ba lta bur ni/_/dkar po brtsams pa de yis ni/_/'gro ba rtag tu dge legs shog_/'dul ba dri ba'i tshig le'ur byas pa le'u lnga pa rdzogs so//_//'dul ba dri ba'i tshig le'ur byas pa slob dpon mdo sde 'dzin pa ka l+yA Na mi tras mdzad pa rdzogs so//_//
[\[74b.5\]]rgya gar gyi mkhan po d+harma ka ra dang /_zhu chen gyi lo tsA ba ban+de dpal brtsegs kyis bsgyur cing zhus te gtan la phab pa'o//_//[{D4135}]@##/_/rgya gar skad du/_/bi na ya ka pra sh+na TI ka_/bod skad du/_'dul ba dri ba rgya cher 'grel pa/_
[\[74b.6\]]bde bar gshegs pa seng ge mu stegs can glang po che'i tshogs 'joms pa la phyag 'tshal lo/_/shAkya seng ge ngan smra ba'i/_/rkang gnyis 'joms la phyag 'tshal nas/_/'dul ba'i dri ba bsdus pa yi/_/don tsam bdag gis bshad par bya/_/ston pa la gus pa skyes pa'i
[\[74b.7\]]slob ma rnams ni des bstan pa'i don rnam par dpyad pa'i rab tu byed pa la yang gus pa skye bas rab tu byed par brtsams pa la rang gis ston pa rab tu byed pa'i don gsungs pa'i yon tan brjod pa sngon du 'gro ba'i phyag 'tshal ba brtsam par rgyal ba nyi ma zhes bya ba la sogs pa smos so/_/
[\[75a\]]
[\[75a.1\]]rgyal ba nyid mi shes pa'i mun pa sel ba'i phyir dang /_ye shes kyi snang ba mdzad pa'i phyir nyi ma yin pas rgyal ba nyi ma ste/_sangs rgyas bcom ldan 'das so/_/de nyid kyi phyir the tshom gyi mun 'joms zhes bya ba smos te/_the tshom nyid mun pa ste mun nag go/_/de
[\[75a.2\]]'joms pa ni sel bar mdzad pa ste/_dngos po dang 'brel pa'i mi shes pa drungs phyin par mdzad pa zhes bya ba'i tha tshig go/_/de la phyag 'tshal nas zhes bya ba ni byas nas so/_/rgyal ba nyi ma yon tan gyi khyad par de lta bu dang ldan pa de la phyag 'tshal nas ci zhig bya zhe na/_dri ba kun las
[\[75a.3\]]btus pa bshad ces bya ba smos te/_dri ba ste brgal zhing brtag pa rnams bsdus pa bshad do/_/ci rang gi blos byas pa'i dri ba bslang zhing bslangs nas bshad dam zhe na/_'dul ba las btus te zhes bya ba smos te/_'dul ba ni 'dul ba'i sde snod las btus te/_'dis slob ma rnams 'dul zhing rjes su ston pa'i phyir ro/_/
[\[75a.4\]]bya ba dang bya ba ma yin pa nye bar ston pa gzhung gi tshad 'bum pa'i khyad par ro zhes bya ba'i tha tshig ste de las so/_/chos mngon pa'i dri ba'i tshig le'ur byas pa dag kyang yod pas de'i phyir 'dul ba zhes bya ba smos so/_/btus te zhes bya ba ni pha ki tshu ki sil bur 'dug pa las btus
[\[75a.5\]]pa ste/_'dis ni rang gi tshig le'ur byas pa byed pa gzhan la rag las par rab tu ston to/_/ji ltar btus te bshad ce na/_legs zhes bya ba smos so/_/legs pa ni phyin ci ma log pa ste/_bdag gis 'di dag ji ltar 'phags pa nye ba 'khor gyis zhus pa byas pa rnams bcom
[\[75a.6\]]ldan 'das kyis lan btab pa/_de bzhin du bsdus kyi/_rang gi blos dpags te ma yin no snyam du bsams pa yin no/_/mkhas pa rnams ni don med pa'i rab tu byed pa mi byed pas ci'i phyir bshad ce na/_gang zhig gis zhes bya ba la sogs pa smos te/_gang zhig ces bya ba ni
[\[75a.7\]]'dul ba la sdang ba ste/_ming ma smos pa'i 'dul ba las ni 'di bya'o/_/'di mi bya'o zhes bya ba ni 'di tsam zhig yongs su shes par 'gyur gyi/_'di las phung po dang /_khams dang /_skye mched dang /_rten cing 'brel bar 'byung ba la sogs pa'i tshig gi don dang 'brel ba'i rnam
[\[75b\]]
[\[75b.1\]]par dpyod pa yang mi byed la/_'dis de dag yongs su shes par yang mi 'gyur bas rig byed bzhin du blun por byed pa'i ngo bo'i bstan bcos skam thag chad pa 'di rtogs pa ni don med do zhes bya ba de lta bu la sogs pas brnyas pa ste/_tshig gi don ni 'dul ba'i lnga tshan gyi yon tan ma thos
[\[75b.2\]]pas bla ma'i rigs ma bsten pa/_ngan song gsum gyi g.yang sar ltung ba la gcig tu gzhol ba/_bde 'gro gnyis las phyir phyogs pa/_zhi ba'i rgyun gyi gnas skabs thag bsrings pa dang ji ltar bris pa'i bstan bcos gcig tsam rtogs pas bstan bcos thams cad khong du
[\[75b.3\]]chud pas 'dres par dam bca' ba/_bdag nyid bstod pa'i nyes pa ma mthong ba/_'dul ba la sogs pa'i bstan bcos rtogs pas blo gsal ba/_rno ba dri ma med pa/_rnam par dag par 'gyur ba spong bar byed pa'i ched du 'di brtsams so zhes bya ba yin no/_/de la brnyas pa ni
[\[75b.4\]]ma gus pa'am smod pa'o/_/de la rig pa zhes bya ba ni 'dul ba shes pa ste 'dul ba 'dzin pa zhes bya ba'i tha tshig go/_/rnam smod ni rnam par smod pa'o/_/snyems pa ni dregs pa'am nga rgyal lo/_/'chang ba ni bsrel ba'o/_/de'i ched du zhes bya ba ni 'dul ba 'dzin pa la rnam par
[\[75b.5\]]smod pa'i ched du'o/_/'di zhes bya ba ni 'dul ba'i dri ba bsdus pa sems la gzhag pa'o/_/brjod do zhes bya ba ni bsnyad pa ste/_phyi rol du ston to zhes bya ba'i tha tshig go/_/kha cig zhe sdang gis 'dul ba shes pa kho na la rnam par smod par byed kyi/_'dul ba la ni ma yin pas
[\[75b.6\]]'dul ba las zhes bya ba smos so/_/la la ni 'di gnyis la smod par byed kyi nga rgyal gyis khong gang ba'i sems kyis bdag nyid khengs pa ma yin pas de'i phyir yang zhes bya ba'i sgras de la yod pa'i snyems pa bsdu'o/_/dri ba kun las btus pa bshad do zhes dam bcas pa gang
[\[75b.7\]]gi don du 'di brtsams pa de brjod dgos pas/_/sems can mi'i 'gro ba yin zhes bya ba la sogs pa smos te/_sems can gyi sems pa phun sum tshogs pa'i phyir sems dang sems las byung ba'i rgyud ma nyams pa ste/_tha snyad pa'i blo ma nyams pa zhes bya ba'i don to/_/sems
[\[76a\]]
[\[76a.1\]]can zhes smos pas ni smyon pa la sogs pa bkag go/_/mi'i 'gro ba ni mi'i 'gro bar skyes pa ste/_mi'i 'gro ba zhes smos pas ni mi'i 'gro ba ma yin pa bsal to/_/bar chad rnams kyang bsal ba la zhes bya ba ni ma bsad pa dang pha bsad pa nyid la sogs
[\[76a.2\]]pa sdom pa skye ba'i gegs byed pa rnams med pa'o/_/sdom pa ni dge tshul la sogs pa'i ngo bo ste/_'chal pa'i tshul khrims kyi rgyun 'gog par byed pa'o/_/mi 'chags pa ni mi skye ba'o/_/gsungs pa ni bcom ldan 'das kyi 'dul ba las so/_/ji lta bu yin zhes bya ba ni rnam pa gang gis
[\[76a.3\]]so/_/bsgrims te zhes bya ba ni 'bod de zhes bya ba ste/_de bzhin du 'og ma dag la yang shes par bya'o/_/'di la 'dri ba'i bsam pa ni mi'i 'gro ba yang yin la/_smyon pa la sogs pa bar chad kyi chos dang yang bral ba gang yin pa de la sdom pa skye ba ko the tshom yang med pa kho na yin na/_
[\[76a.4\]]'on kyang bcom ldan 'das kyis kha cig las 'di la sdom pa skye ba med pa nyid du gsungs pa de 'di la sdom pa skye ba'i gegs ji lta bu zhig yod par gsungs pa khyod kyis 'bod de kho bo la smros shig ces bya ba 'di yin no/_/'di la lan ni 'di yin te/_byang gi sgra mi snyan pa'i mi'i dbang
[\[76a.5\]]du mdzad nas de skad gsungs pa yin no/_/de bzhin du 'dir gzhung ni/_btsun pa re zhig dge slong rnams kyis byang gi sgra mi snyan pa'i gang zag gcig bsnyen par rdzogs par bgyid na bsnyen par rdzogs pa zhes bgyi'am/_ma rdzogs pa zhes bgyi/_nye ba 'khor bsnyen par ma rdzogs pa'o zhes
[\[76a.6\]]bya ba yin no/_/gal te byang gi sgra mi snyan pa yang bar chad yin no zhe na ma yin te/_bkol ba chad pa yan chad yin no/_/'di la skye ba'i chos nyid med par 'dra'o/_/de lta bu'i rtags can ni bsnyil bar bya ba 'dir bar chad kyi chos kyi nang du ma bstan pa'i phyir ro/_/de bzhin du 'og ma
[\[76a.7\]]dag la'ang ci rigs par shes par bya'o/_/rnam pa gcig tu na mkhan po dge slong ma yin pa nyid du shes pa la dgongs nas de skad gsungs pa yin te/_de bzhin du 'dir gzhung ni/_mkhan po rku thabs su gnas pa zhig gis bsnyen par rdzogs par 'tshal ba bsnyen par rdzogs par bgyid
[\[76b\]]
[\[76b.1\]]na bsnyen bar rdzogs pa zhes bgyi'am bsnyen par ma rdzogs pa zhes bgyi/_bka' stsal pa/_gal te bdag gi mkhan po rku thabs su gnas pa yin no zhes bya bar shes na bsnyen par ma rdzogs pa zhes bya'o/_/gal te mi shes na bsnyen par rdzogs pa zhes bya'o zhes bya ba yin no/_/
[\[76b.2\]]rnam pa gcig tu na mkhan po spong ba la dgongs nas de skad gsungs te/_de bzhin du 'dir gzhung ni/_bsnyen par rdzogs par bgyid pa'i tshe mkhan po spong bar bgyid na bsnyen par rdzogs pa zhes bgyi'am/_bsnyen par ma rdzogs pa zhes bgyi/_bka' stsal pa/_bsnyen par ma
[\[76b.3\]]rdzogs pa zhes bya'o zhes bya ba yin no/_/rnam pa gcig tu na bsnyen par rdzogs par bya ba dang mkhan po dag gi ming ma smos pa la dgongs nas de skad gsungs pa yin te/_de bzhin du 'dir gzhung ni/_gang zag gsum ni bsnyen par ma rdzogs pa yin te/_bdag gi ming nas mi
[\[76b.4\]]brjod pa dang /_mkhan po'i ming nas mi brjod pa dang /_bsnyen par rdzogs par mi shes pa'o/_/de bzhin du las byed pas mkhan po dang bsnyen par rdzogs par 'dod pa dang /_dge 'dun te gsum gyi ming mi sgrogs na zhes bya ba la sogs pa gsungs pa yin no/_/yang na 'di ni khyim
[\[76b.5\]]pa'am mu stegs can gyi rgyal mtshan 'chang ba'am gcer bu pa'am 'khrug pa la dgongs nas gsungs pa yin te/_'di la bdag gi lung gi khungs ni ma rnyed do/_/mdo byed pa la brten nas smras pa yin par blta bar bya ste/_de bzhin du 'di la mdo byed pas bshad pa ni khyim pa dang mu
[\[76b.6\]]stegs can gyi rgyal mtshan can la'ang mi skye'o/_/sgren mo dang 'khrug pa dang mtshan dug ma dag la yang mi skye'o zhes bya ba yin no/_/snga ma la yang mdo byed pas bshad pa ni mi ma yin pa'i 'gro ba pa dang byang gi sgra mi snyan pa gnyis ni sdom pa'i zhing nyid ma yin no/_/de dge slong nyid
[\[76b.7\]]ma yin par shes na mi skye'o/_/de'i phyir spong ba la yang mi skye'o/_/de gnyis kyi ming ma brjod na yang mi skye'o/_/dge 'dun gyi na yang de'i skye gnas kyi mi skye'o zhes bya ba yin no/_/pha dang ma ni pha ma'o/_/ched du bsams pa ni blo sngon du btang ba'o/_/ched du bsams pa zhes smos pa
[\[77a\]]
[\[77a.1\]]ni ched du bsams pa ma yin pa de dgag pa'i phyir te/_'di ltar ched du ma bsams par grub pa ni byed pa po nyid ma yin no zhes 'byung bas ched du bsams pa ma yin par de dag bsad pa la mtshams med pa ldang bar ma gsungs pa'i phyir ro/_/gsod pa ni
[\[77a.2\]]gsod par byed pa'o/_/dge slong ma ni sun phyung dang /_/zhes bya ba ni dge slong ma ma rung bar byed pa'o/_/dge 'dun dbyen byed pa ni dge 'dun ston pa dang lam gzhan la 'dod pa skyed pa'i sgo nas rnam gnyis su byed pa'i phyir te/_ston dang lam gzhan la bzod pa/_/dbye ba'o zhes
[\[77a.3\]]'byung ba'i phyir ro/_/sdom pa'i ched du zhes bya ba ni sdom pa skye ba'i snod nyid du'o/_/'di la 'dri ba'i bsam pa ni ma gsod pa dang /_pha gsod pa dang /_dge slong ma sun dbyung ba dang /_dge 'dun gyi dbyen byed pa ni 'di ltar mtshams med pa la sogs pa byed pa yin pa'i phyir
[\[77a.4\]]bcom ldan 'das kyis sdom pa skye ba 'byung bar mi rung ba nyid du gsungs la/_'on kyang rnam pa gzhan 'ga' zhig gis sdom pa skye bar 'os pa nyid du yang gsungs pas de lta bu yin pa kho bo la smros shig bya ba 'di yin no/_/ma bsad pa dang /_pha bsad pa dang /_dge slong ma sun phyung
[\[77a.5\]]ba dang /_dge 'dun gyi dbyen byed pa 'di dag ni dgra bcom pa bsad pa dang /_de bzhin gshegs pa la ngan sems kyis khrag 'byin pa dag gi dpe tsam du zad do/_/'di la lan ni 'di yin te/_gzhan gyi 'du shes kyis bsad pa la sogs pa la dgongs nas de skad gsungs pa yin
[\[77a.6\]]no/_/de bzhin du 'dir gzhung ni/_btsun pa re zhig dge slong rnams kyis ma bkums pa'i gang zag gcig bsnyen par rdzogs par bgyid na bsnyen par rdzogs pa zhes bgyi'am/_bsnyen par ma rdzogs pa zhes bgyi/_nye ba 'khor kha cig ni bsnyen par rdzogs pa zhes bya la/_kha cig ni
[\[77a.7\]]bsnyen par ma rdzogs pa zhes bya ste/_gang zhig gis gzhan gyi 'du shes sam/_gzhan gyis sbyor bas ma bsad na 'di ni bsnyen par rdzogs pa zhes bya bas bsnyen par rdzogs nas kyang bsnyil bar mi bya'o/_/gang zhig gis ched du bsams te ma bsad par gyur na 'di ni bsnyen par ma rdzogs
[\[77b\]]
[\[77b.1\]]pa zhes bya bas bsnyen par rdzogs nas kyang bsnyil bar bya'o/_/ma bsad pa ji lta bar pha bsad pa dang /_dgra bcom pa bsad pa yang de dang 'dra'o zhes bya ba yin no/_/rnam pa gcig tu na pha dang ma dud 'gro'i skye gnas su gtogs pa la dgongs nas de skad gsungs pa yin te/_de bzhin
[\[77b.2\]]du 'dir gzhung ni/_btsun pa dge slong gis pha dang ma dag bkums la mthar yang mi 'gyur/_mtshams ma mchis pa'i kha na ma tho bas reg par yang mi 'gyur ba lta mchis sam/_yod de/_gang gi pha dang ma dud 'gro'i skye gnas su gtogs pa dag yin na'o zhes bya ba yin no/_/rnam pa gcig
[\[77b.3\]]tu na skyed par byed pa ma yin pa'i pha dang ma la dgongs nas de skad gsungs pa yin te/_de bzhin du 'dir gzhung ni/_btsun pa re zhig mas ni bskyed la gzhan gyis ni gsos pas gang zhig bkums pas mthar 'gyur zhing mtshams ma mchis pa'i kha na ma tho bas kyang reg par 'gyur ba
[\[77b.4\]]lags/_gang gis bskyed pa'o zhes bya ba yin no/_/de nyid kyi phyir mdo byed pas mi ma yin pa'i 'gro ba pa gnyis ni ma yin no/_/de gnyis las mtshams med par mi 'gyur ro/_/de ni skyed par byed pa gnyis las de yin no/_/ma bsad pa la sogs pa de byas pa de nyid gtso bo zhes
[\[77b.5\]]bshad do/_/rnam pa gcig tu nam la yod pa'i nur nur po zags pa de gzhan gyi mngal du blugs pa las skyes pa'i ma bsad pa la dgongs nas de skad gsungs pa yin te/_de bzhin du gang las khrag ni byung ba ma zhes bshad do/_/yang na zag pa dang bcas pa'i las kyi srid pa dang sred pa
[\[77b.6\]]bsad pa la dgongs nas de skad gsungs pa yin te/_de bzhin du 'dir gzhung ni/_btsun pa dge slong gis pha bkums la mthar yang mi 'gyur/_mtshams ma mchis pa'i kha na ma tho bas reg par mi 'gyur ba lta mchis lags sam/_yod de/_zag pa dang bcas pa'i las kyi srid pa bsad
[\[77b.7\]]na'o/_/nye ba 'khor zag pa dang bcas pa'i las kyi srid pa ni mngon par sgrub pa'i don gyis pha zhes bya'o/_/btsun pa dge slong gis ma bkums la mthar yang mi 'gyur/_mtshams ma mchis pa'i kha na ma tho bas reg par yang mi 'gyur ba lta mchis lags sam/_yod de/_gal te sred pa
[\[78a\]]
[\[78a.1\]]bsad na'o/_/nye ba 'khor sred pa ni skyed pa'i don gyis ma zhes bya ba yin no/_/de nyid kyi phyir/_mi ni sred pas skyed par byed/_/'di yi sems ni rnam par rgyug_/sems can 'khor bar gtogs pa ste/_/de yi las ni 'jigs pa che/_/zhes gsungs
[\[78a.2\]]so/_/de nyid la dgongs nas/_pha dang ma ni bsad byas shing /_/rgyal po gtsang sbra can gnyis dang /_/yul 'khor 'khor dang bcas bcom na/_/mi de dag par 'gyur zhes bshad/_/ces gsungs so/_/de bzhin du dge slong ma sun phyung ba la sogs pa'i gzhung yang 'di yin te/_btsun
[\[78a.3\]]pa re zhig dge slong rnams kyis dge slong ma sun phyung ba zhig bsnyen par rdzogs par bgyid na/_bsnyen par rdzogs pa zhes bgyi'am/_bsnyen par ma rdzogs pa zhes bgyi/_nye ba 'khor kha cig ni bsnyen par rdzogs pa zhes bya la/_kha cig ni bsnyen par ma rdzogs pa zhes bya ste/_gang gis
[\[78a.4\]]mi tshangs par spyod pas dge slong ma sun phyung ba de ni bsnyen par ma rdzogs pa zhes bya bas bsnyen par rdzogs na yang bsnyil bar bya'o/_/gang gis lus kyis reg pas dge slong ma sun phyung ba de ni bsnyen par rdzogs pa zhes bya bas bsnyen par rdzogs nas kyang bsnyil bar mi bya'o zhes bya ba yin
[\[78a.5\]]no/_/yang na nyams su myong ba med pa'i dge slong ma sun phyung ba'i dbang du mdzad nas gsungs pa yin te/_de bzhin du 'dir gzhung ni/_btsun pa ji tsam gyis na dge slong ma sun phyung ba zhes bgyi/_gang gis mi tshangs par spyod pas dge slong ma 'dun pas sun phyung bar gyur na'o zhes bya ba
[\[78a.6\]]yin no/_/de nyid kyi phyir mdo byed pas pham par 'gyur ba ma byung ba nyid la mi tshangs par spyod pas nyams su myong ba dag sun phyung ba nyid yin no zhes bshad do/_/shugs kyis na nyams su myong ba med par sun phyung ba ni dge slong ma sun phyung ba nyid ma yin no zhes blta bar bya'o/_/yang na
[\[78a.7\]]so so nas gzhi brgyad kyis dge slong ma sun phyung ba nyid la dgongs nas de skad gsungs pa yin te/_de bzhin du 'dir gzhung ni/_btsun pa re zhig gang zag brgyad kyis so so nas gzhi brgyad kyis dge slong ma sun 'byin par bgyid na dge slong de sun phyung ba zhes bgyi'am/_nye ba 'khor sun
[\[78b\]]
[\[78b.1\]]phyung ba zhes bya'o/_/de la gang zhig dge slong ma sun phyung ba zhes bgyi/_bka' stsal pa/_gang yang ma yin no/_/btsun pa dge slong rnams kyis de bzhin gshegs pa la ngan sems kyis khrag phyung ba zhig bsnyen par rdzogs par bgyid na bsnyen par rdzogs ba zhes bgyi'am/_bsnyen par ma
[\[78b.2\]]rdzogs pa zhes bgyi/_nye ba 'khor kha cig ni bsnyen par rdzogs pa zhes bya la/_kha cig ni bsnyen par ma rdzogs pa zhes bya ste/_gang gis de bzhin gshegs pa la ched du bsams te ngan sems kyis khrag phyung bar gyur pa de ni bsnyen par ma rdzogs pa zhes bya bas bsnyen par rdzogs na yang bsnyil
[\[78b.3\]]bar bya'o/_/gang gis de bzhin gshegs pa la ched du ma bsams par ngan sems kyis khrag phyung bar gyur pa de ni bsnyen par rdzogs pa zhes bya bas bsnyen par rdzogs nas kyang bsnyil bar mi bya'o zhes bya ba yin no/_/'di nyid la dgongs nas/_sangs rgyas bkrongs par mi 'dod pa'i/_/
[\[78b.4\]]mtshams med ma yin zhes bshad do/_/btsun pa re zhig gang zag dge 'dun gyi dbyen bgyis pa zhig bslab pa phul nas babs par gyur la/_de slar yang legs par gsungs pa'i chos 'dul ba la rab tu 'byung zhing bsnyen par rdzogs pa dge slong gi dngos po 'tshal la/_de dge slong rnams
[\[78b.5\]]kyis bsnyen par rdzogs par bgyid na bsnyen par rdzogs pa zhes bgyi'am/_bsnyen par ma rdzogs pa zhes bgyi/_nye ba 'khor kha cig ni bsnyen par rdzogs pa zhes bya la/_kha cig ni bsnyen par ma rdzogs pa zhes bya ste/_gang gis chos ma yin pa la chos ma yin par 'du shes pa dang /_
[\[78b.6\]]dbye ba la chos ma yin par 'du shes pas dge 'dun phye bar gyur pa de ni bsnyen par ma rdzogs pa zhes bya bas bsnyen par rdzogs nas kyang bsnyil bar bya'o/_/gang gis chos ma yin pa la chos su 'du shes pas dge 'dun phye bar gyur pa de ni bsnyen par rdzogs pa zhes bya bas bsnyen par rdzogs nas
[\[78b.7\]]kyang bsnyil bar mi bya'o/_/yang na las kyi dbyen gyis bdag nyid kyis dge 'dun gyi dbyen la dgongs te de skad gsungs pa yin te/_de bzhin du 'dir gzhung ni/_kau shAm bI'i dge 'dun sus phye/_chos ma yin pa smra ba dag gis te/_mtshams kyi nang na mtshungs par gnas pa las
[\[79a\]]
[\[79a.1\]]ma 'dres pa'i chos gso sbyong bgyis so zhes bya ba yin no/_/yang na bzhad gad kyi bsam pa la dgongs nas de skad gsungs pa yin no/_/de bzhin du 'dir gzhung ni/_gang zhig de ltar ku re'i bsam pas rjes su sgrogs sam tshul shing 'brim par bgyi na dge
[\[79a.2\]]'dun bye zhes bgyi'am/_nye ba 'khor ma yin no/_/las bgyid pa la ji ltar 'gyur lags/_dbyen gyi nyer bsdogs kyi ni nyes pa sbom por 'gyur ro zhes bya ba yin no/_/yang na dge 'dun du ma gyur pa la dgongs nas de skad gsungs pa yin te/_de bzhin du 'dir gzhung
[\[79a.3\]]ni/_lnga pa spangs pa yin na dge 'dun ma bye'o zhes brjod par bya'o/_/dgu pa rku thabs su gnas pa zhig gis dge 'dun phye na dge 'dun ma bye'o zhes brjod par bya'o/_/mtshan gnyis pa zhig gis tshul shing brims sam rjes su sgrogs par bgyid na ci dge 'dun bye ba zhes bgyi'am ma bye ba
[\[79a.4\]]zhes bgyi/_bka' stsal pa/_ma bye ba zhes bya ba yin no/_/yang na ma 'ongs pa la dgongs nas gsungs pa yin te/_de bzhin du 'dir gzhung ni/_btsun pa za mas tshul shing brim zhing las dag bgyir dbang lags sam/_nye ba 'khor mi dbang ngo /_/de bzhin du ma ning dang /_
[\[79a.5\]]dge slong ma sun phyung ba dang /_ma bkums pa dang /_pha bkums pa dang /_dgra bcom pa bkums pa dang /_mu stegs can zhugs pa dang /_rku thabs su gnas pa dang /_tha dad du gnas pas tshul shing brim zhing las dag bgyir dbang lags sam/_nye ba 'khor mi dbang ngo zhes bya ba
[\[79a.6\]]yin no/_/de bzhin du 'dir mdo byed pas kyang /_chos dang chos ma yin pa gnyi ga la de bzhin du shes na mtshams med pa'o/_/dbye ba la chos su 'du shes pas kyang ngo zhes bshad do/_/'di la 'grel pa byed pas kyang /_chos ma yin pa la yang chos ma yin pa nyid du/_chos la yang
[\[79a.7\]]chos nyid kho nar shes shing dge 'dun gyi dbyen byed na mtshams med pa'i kha na ma tho ba dang ldan gyi/_chos ma yin pa la chos su 'du shes pa dang /_chos la chos ma yin par 'du shes pa la ni ma yin te/_de la bsam pa log par zhugs pa med pa'i phyir ro zhes bya ba la sogs pa bshad do/_
[\[79b\]]
[\[79b.1\]]de bzhin du chos ma yin pa smra ba dag gis dbye ba'i sems kyis mtshams kyi nang du las tha dad par byas na de dbye ba yin no/_/bzhad gad kyi dngos pos ni gang gir yang mi 'gyur ro/_/mi 'chags pa'i blos dbyen byed pa dang gnas nas 'byin pa dag la ni sbom po'o/_/dge 'dun du ma gyur pa nyid na nyes byas
[\[79b.2\]]so/_/dbyen rjes su sgrub pa ni gsol ba dang 'dra'o/_/gang kha skong bar mi 'os pa de mdung dor bar yang ngo /_/dge 'dun gyi dbyen la yang 'os pa ma yin pas tshul shing dag 'brim pa mi 'chags so/_/dbye bar byed pa dag dge 'dun gyi tshad ma yin pa dang /_mtshams kyi nang
[\[79b.3\]]na gzhan dge 'dun gyi tshad dag kyang med pa nyid yin na de mi 'chags so zhes bshad do/_/de nyid la dgongs nas/_dge slong lta spyad tshul ldan pas/_/'byed do gzhan du'o byis pa rnams/_/ston dang lam gzhan la bzod pa/_/bye ba'o de ni mi gnas so/_/de ni 'khor lo'i
[\[79b.4\]]dbyen du 'dod/_/'dzam bu'i gling du'o dgu sogs kyis/_/bshad do/_/sngon du phas pham 'gyur byas la/_/zhes bya ba la sogs pa la sngon phas pham par 'gyur bar byas pa ni sngon bsnyen par rdzogs pa'i tshe phas pham par 'gyur ba byed pa'i ngang tshul can ni sngon phas pham par
[\[79b.5\]]'gyur ba byas pa ste sngon pham pa byung ba zhes bya ba'i tshig go/_/de la phas pham par 'gyur ba ni phas pham pa ste/_dge slong gi dngos po dang de'i 'bras bu 'phags pa'i lam las ltung ba zhes bya ba'i tha tshig go/_/phas pham pa las 'byung ba'i ltung ba ni phas pham par 'gyur ba ste de
[\[79b.6\]]byed pas de skad ces bya'o/_/dge slong rnams la bsnyen par rdzogs pa gsol ba zhes bya ba ni dge slong gi dge 'dun la bsnyen par rdzogs pa'i don du gnyer ba ste/_dge 'dun las bsnyen par rdzogs par bya'o zhes 'byung bas bsnyen par rdzogs pa ni dge 'dun la rag las pa'i phyir ro/_/
[\[79b.7\]]dge slong zhes smos pa ni dge slong ma bsal ba'i phyir te/_'di ltar 'dir dge 'dun gyis bsnan par bya'o zhes 'byung bas dge slong ma rnams kyi bsnyen par rdzogs pa yang dge slong gi dge 'dun la rag las pa kho na yin no/_/rab bsgrims te zhes bya ba ni bsam pa thag pa nas te/_mya
[\[80a\]]
[\[80a.1\]]ngan las 'das pa'i bsam pas zhes bya ba'i don to/_/rab tu bsgrims pa smos pa ni 'jigs skyob kyi bsam pas sdom pa len pa skye ba gang yin pa de bsal ba'i phyir te/_mya ngan las 'das pa'i bsam pa brtan po med par sdom pa skye ba med do zhes 'byung ba'i phyir
[\[80a.2\]]ro/_/de la zhes bya ba ni sngon phas pham par 'gyur ba byas pa la'o/_/'chags pa ni skye ba ste don gyi dbang gis na bsnyen par rdzogs par gzung ngo /_/'di la 'dri ba'i bsam pa ni sngon pham pa byung ba la bcom ldan 'das kyis bsnyen par rdzogs pa dge slong gi dngos po bkag go zhes 'byung
[\[80a.3\]]ba 'di ni legs par shes na/_'on kyang bcom ldan 'das kyis rnam grangs 'ga' zhig gis 'di bsnyen par rdzogs par gnang ngo zhes bya ba 'di lta bu yin la/_kho bo'i the tshom de sol cig bya ba 'di yin no/_/'di la gtan la dbab pa 'di yin te/_dge slong ma thun mong ma yin pa'i
[\[80a.4\]]pham par 'gyur ba byas pa bslab pa phul nas mtshan gyur pa la dgongs nas de skad gsungs pa yin te/_de bzhin du 'dir gzhung ni/_btsun pa bcom ldan 'das kyis sngar pham pa byung ba rab tu dbyung bar mi bya zhing bsnyen par rdzogs par mi bya'o zhes bka' stsal pa gang lags pa/_
[\[80a.5\]]btsun pa dge slong rnams kyis sngar pham pa byung ba zhig rab tu 'byin par bgyid cing bsnyen par rdzogs par bgyid na bsnyen par rdzogs pa zhes kyang bgyi/_ltung bar yang mi 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong ma
[\[80a.6\]]zhig gis thun mong ma yin pa'i phas pham par 'gyur ba'i ltung ba spyad la de bslab pa phul nas babs pa dang de mtshan gyur te phor red pa dang rab tu 'byin cing bsnyen par rdzogs par byed na ltung ba med do zhes bya ba yin no/_/de bzhin du 'dir mdo byed pas kyang /_bud med bslab pa phul
[\[80a.7\]]nas skyes pa nyid du gyur pa ni rab tu 'byung ba dang bsnyen par rdzogs par rung ba nyid do/_/pham par 'gyur ba thun mong ma yin pa lhag par spyad pa can yang ngo zhes bshad do/_/bsam pa thag pas zhes bya ba la sogs pa la bsam pa thag pa zhes bya ba ni snying thag pa nas te/_mi lta ba'i
[\[80b\]]
[\[80b.1\]]sems kyis yin gyi tshig tsam gyis ni ma yin no zhes bya ba'i tha tshig go/_/dkon mchog gsum ni sangs rgyas dang /_/chos dang dge 'dun zhes bya ba rin po che dang 'dra bar rnyed dka' ba'i phyir dang /_rin thang med pa'i phyir dang /_phan pa dpag tu med pa mdzad pa'i phyir dkon mchog go/_/de
[\[80b.2\]]phyir spong bar byed pa la ste/_phyir spong ba ni 'dor ba yin pas bdag la 'dir mi dgos so zhes de skad spong ba'o zhes bya ba'i don to/_/med par mi 'gyur ba ni 'bral bar mi 'gyur ba ste nyams par mi 'gyur ba zhes bya ba'i tha tshig go/_/lan ni lan gdab pa'o/_/rjod cig ces bya ba ni smros
[\[80b.3\]]shig pa'o/_/'di la pha rol po'i bsam pa ni 'ga' zhig sangs rgyas sam chos sam dge 'dun spong bar byed cing de ltar bsam pa thag pa nas dkon mchog gsum yongs su spong bar byed pa gang yin pa des the tshom med pa kho nar phyir spangs pa la yin no zhes bya ba 'di ni de ltar bstan
[\[80b.4\]]pa la zhugs pa bde bar gshegs pa thams cad kyis bde blag tu go na/_'on kyang bcom ldan 'das kyis de phyir spangs par ma gsungs so zhes bya ba kho bo'i sems the tshom gyi 'phyang thag la 'ju ba yun ring po nas bsdogs pa g.yo ba 'di lan legs pa zhig gis rnal du phob shig
[\[80b.5\]]ces bya ba 'di yin no/_/'di la lan ni 'di yin te/_rten nam thar pa'i tshul gzhan la dgongs nas de skad du gsungs pa yin te/_'di ltar gzhan mu stegs can las rab tu byung ba'i dge slong ma nag mos dge slong ma dag dang lhan cig thab mo byung ba dang /_sangs rgyas spong
[\[80b.6\]]ngo /_/chos dang dge 'dun spong ngo ci shAkya'i bu'i dge slong dag kho na tshul khrims dang ldan pa dang /_yon tan dang ldan pa dang /_des pa dang dge ba'i chos can yin nam/_dge slong gzhan dag kyang tshul khrims dang ldan pa dang /_yon tan dang ldan pa dang /_des pa dang dge ba'i chos
[\[80b.7\]]can dag yod kyis bdag gis de dag gi thad du tshangs par spyad pa spyod do zhes bya ba la sogs pa smras so/_/de'i tshe bcom ldan 'das kyis chos 'di ni de'i ltung ba dang po ste/_nges par 'byung ba yin no zhes bya ba la sogs pa bka' stsal pas de la dge 'dun gyi lhag mar 'gyur bar
[\[81a\]]
[\[81a.1\]]gsungs so/_/de bzhin du 'grel pa byed pas kyang rten nam thar pa'i tshul gzhan yod de/_'di ni rten nam thar pa'i tshul ma yin no snyam pa'i bsam pa 'dis phyir spang na ni spangs par mi 'gyur ro/_/de lta bu cung zad yod do zhe'am/_de lta bu cung zad kyang med
[\[81a.2\]]do zhe'am/_de lta bu yod kyang rung med kyang rung ste/_re zhig bdag la ni de dgos so zhes bya ba'am/_thar pa'i tshul med pa nyid do/_tshul de yod kyang rung med kyang rung re zhig bdag la ni de mi dgos so zhes bya ba de lta bu dag tu rnam par mi rtog na ni phyir spangs pa yin no zhes bshad
[\[81a.3\]]do/_/yang na nyams pa'i bsam pa'i dbang du mdzad nas de skad du bshad de/_de bzhin du zhu ba'i gzhung kha cig las/_btsun pa dge slong la khyod su yin zhes dris pa las/_nga dge sbyong ma yin no zhes smras na bslab pa phul ba zhes bgyi'am/_nye ba 'khor ma yin no/_/cir
[\[81a.4\]]'gyur lags/_shes bzhin du brdzun smras pas ltung byed du'o/_/de bzhin du dge tshul ma'o zhes bgyi ba dang /_dge slong ma'o zhes bgyi ba dang /_khyim na gnas pa'o zhes bgyi ba dang /_kun du rgyu'o zhes bgyi ba dang /_gzhan mu stegs can no zhes bgyi ba dang /_klu'o/_/gnod
[\[81a.5\]]sbyin no/_/dri za'o/_/mi 'am ci'o/_/yi dwags so/_/sha za'o/_/grul bum mo zhes bgyis na thams cad du bslab pa phul ba zhes bgyi'am/_nye ba 'khor ma yin te/_'on kyang shes bzhin du brdzun smras pas ltung byed du 'gyur ro zhes bshad do/_/de bzhin du rnam par 'byed
[\[81a.6\]]pa las kyang nyams pa'i bsam pa kho nas spangs pa yin par gsungs pa yin te/_'di skad du 'di ltar dge slong dga' bar gyur kyang rung /_mi dga' yang rung /_babs par 'dod kyang rung /_dge slong don du mi gnyer ba yang rung /_dge sbyong gis gnong zhing ngo tsha nas smod par byed/_rnam
[\[81a.7\]]par smod par byed cing dge slong gi drung du song ste 'di skad ces/_tshe dang ldan pa dgongs shig_/bdag ming 'di zhes bya ba bslab pa 'bul lo zhes smras na zhes bya ba la sogs pa 'byung ngo /_/nag mos phyir spangs pa bshad ma thag pa yang 'dir sbyar bar bya ste/_de bzhin du 'grel pa byed pas
[\[81b\]]
[\[81b.1\]]kyang /_'di la ni nyams pa'i bsam pa dgos so zhes bya ba la sogs pa bshad do/_/sngon du zhes bya ba la sogs pa la sngon du zhes bya ba ni mi tshangs par spyod pa spyad pa'i sngon rol du ste/_sngon du smos pa ni de las gzhan pa'i bar chad kyi chos med pa bstan pa yin no/_/las kyi
[\[81b.2\]]cho ga yis zhes bya ba la sogs pa la las ni gsol ba dang bzhi'i las kyis so/_/cho gas zhes bya ba ni yang dag pa'i cho gas te/_dge 'dun du tshang ba dang /_las byed pa dge slong nyid yin pa dang /_nyan pa po rnams gor btub pa nyid ces bya ba la sogs pa chos bzhin du zhes bya
[\[81b.3\]]ba'i don to/_/cho ga smos pa ni las legs par ma byas pa bsal ba'i phyir ro/_/legs par zhes bya ba ni bsam pa thag pa nas te mya ngan las 'das pa'i bsam pa can la dge slong gi sdom pa skye ba'i phyir mya ngan las 'das pa'i bsam pas zhes bya ba'i tha tshig go/_/bsnyen par rdzogs
[\[81b.4\]]par byas te zhes bya ba ni dge slong gi dngos po bsgrub pas te dge slong gi sdom pa skyes pa'o zhes bya ba'i don to/_/'khrig 'byung zhes bya ba la 'khrig pa ni zung ste pho dang mo zhes bya ba yin no/_/de las byung ba ni 'khrig 'byung ste/_nyon mongs pa can gyi bde ba spyod pa yin te/_bcug pa'i
[\[81b.5\]]reg pa bdag gir byed pa'i mtshan nyid ces bya ba'i tha tshig go/_/phyis zhes bya ba ni 'khrig pa spyod pa'i 'og rol du'o/_/ci'i phyir zhes bya ba ni rgyu gang gi phyir ro/_/dge slong min zhes bya ba ni phas pham par 'gyur bar byed pa'o/_/mi 'dod ces bya ba ni mi 'gyur ba'o/_/'di la
[\[81b.6\]]'dri ba'i don ni gang zhig yang dag pa'i cho gas legs par bsnyen par rdzogs shing dge slong gi sdom pa skye ba la phyis mi tshangs par spyod pa 'khrig pa bsten pa de dag go/_/'di ltar phas pham par 'gyur ba spyad pas dge slong ma yin par 'gyur ro zhes bya ba the tshom yang med pa nyid de/_
[\[81b.7\]]'di ni legs par shes na/_'on kyang bcom ldan 'das kyis rnam grangs 'ga' zhig gis 'di dge slong nyid du gsungs pa de rgyu gang gis yin pa kho bo la smros shig ces bya ba yin no/_/'di la lan ni 'di yin te/_las dang po ba la dgongs nas gsungs pa'am/_yang na smyon pa
[\[82a\]]
[\[82a.1\]]la bsten pa'am/_yang na sems 'khrugs pa la dgongs pa'am/_yang na tshor bas nyen pa'i dbang du mdzad nas de skad du gsungs pa yin te/_de bzhin du 'dir gzhung ni/_las dang po pa dang /_smyos pa dang /_sems 'khrugs pa dang /_tshor
[\[82a.2\]]bas nyen pa la nyes pa med do zhes bya ba yin no/_/rnam pa gcig tu na 'di ni bslab pa byin pa la dgongs nas gsungs pa yin te/_'di ltar bslab pa byin pa ste phas pham par 'gyur ba spyad pa yin yang dge slong nyid de'i so na 'dug pa kho na ste/_'di ltar de la yang phas pham par
[\[82a.3\]]'gyur ba dang dge 'dun lhag ma la sogs pa'i ltung ba rnams rnam par gzhag pa'i phyir ro/_/de bzhin du 'dir gzhung ni/_dge slong la mi tshangs par spyod pa'i rkyen gyis mthar 'gyur ba de bzhin du bslab pa byin pa dang /_dge slong ma la yang mthar 'gyur te zhes bya ba la sogs pa
[\[82a.4\]]ltung ba'i rigs lnga ci rigs par brjod par bya ba yin no/_/de bzhin du 'di la mdo byed pas kyang bslab pa byin pa ni 'dra ba nyid do zhes bshad do/_/yang na rma'i sgo nyams pa dag tu mi tshangs par spyod pa byed pa thugs la bzhag nas de skad gsungs pa yin te/_'di la ni nyes pa sbom
[\[82a.5\]]por bstan pa'i phyir ro/_/de bzhin du 'dir gzhung ni/_'di ltar dge slong bsten pa 'khrig pa la gzhol ba dang /_bsten pa la 'bab pa dang /_bsten pa la bab pa'i sems su gyur cing /_de bsten pa la gzhol ba dang /_bsten pa la 'bab pa dang /_bsten pa la bab pa'i sems
[\[82a.6\]]kyis mi'i bud med gson pa nyams pa la bar chad dang bcas pas bar chad dang bcas pa dang /_bar chad med pas bar chad med par zag byed du zag byed 'jug par byed na nyes pa sbom por 'gyur ro zhes bya ba la sogs pa yin no/_/'di la gzhung gzhan ni btsun pa dge slong mi tshangs
[\[82a.7\]]par spyod pas phas pham par 'gyur zhing /_'on kyang mi tshangs par spyod pa bgyis pas phas pham par 'gyur ba'i ltung bar mi 'gyur ba lta mchis lags sam/_bcom ldan 'das kyis bka' stsal pa/_yod de/_gang zhig gson po nyams pa dang lhan cig mi tshangs par spyod pa byed pa
[\[82b\]]
[\[82b.1\]]de ni phas pham par 'gyur la/_gang zhig gson po nyams pa dang lhan cig mi tshangs par spyod pa byed pa la ni phas pham par 'gyur ba'i ltung bar mi 'gyur ro zhes bya ba yin no/_/de bzhin du mdo byed pas kyang /_nyams pa dag las ni spom po zhes bshad do/_/yang na de ni bar chad
[\[82b.2\]]dang bcas par mi tshangs par spyod pa byed pa'i dbang du mdzad nas gsungs pa yin te/_'di la gzhung ni bshad ma thag pa de nyid yin no/_/de bzhin du 'di nyid la gzhung gzhan ni/_btsun pa re zhig dge slong gis gos stug po'am phying bus dkris nas 'jug par bgyid na cir 'gyur
[\[82b.3\]]lags/_nyes pa sbom por ro/_/de bzhin du mdo byed pas kyang /_mtha' nyid brjod pa'i g.yogs pa ni bsgribs pa ste des g.yogs pa la thams cad kyi thams cad du reg par mi 'gyur ba ma yin no/_/gzhan gyis g.yogs pa nyid ni mi reg par 'jug pas rnam par bshad pa
[\[82b.4\]]yin no zhes bshad do/_/yang na ma reg par bcug pa la dgongs nas de skad gsungs pa yin te/_de bzhin du 'dir gzhung ni/_btsun pa re zhig dge slong gis bshang ba'i lam mam gci ba'i lam mam/_kha'i lam du ma reg par 'jud par bgyid na cir 'gyur lags/_
[\[82b.5\]]nyes pa sbom por 'gyur ro zhes bya ba yin no/_/yang na bltabs te bcug pa la dgongs nas de skad gsungs pa yin te/_de bzhin du 'dir gzhung ni/_btsun pa bltabs nas 'jud par bgyid na cir 'gyur lags/_nyes pa sbom por 'gyur ro zhes bya ba yin no/_/de
[\[82b.6\]]bzhin mdo byed pas bltabs pa dang mi reg par bcug pa gnyis so zhes bshad do/_/yang na rma'i kha gsum gyi mtshams sbyar ba 'phro mngon pa la dgongs nas de skad gsungs pa yin te/_de bzhin du 'dir gzhung ni/_btsun pa re zhig dge slong gis bud med phyed du btsal ba'i tshal
[\[82b.7\]]ba gnyis sbyar nas 'jug par bgyid na cir 'gyur lags/_gal te 'phro mi mngon na mthar 'gyur ro/_/'on te 'phro mngon na nyes pa sbom por ro zhes bya ba yin no/_/de bzhin du 'di la gzhung gzhan ni/_btsun pa re zhig bud med phyed du bkums par gyur cing de'i rma'i sgo gsum po dag
[\[83a\]]
[\[83a.1\]]kyang nyams par gyur la/_de dag kyang dge slong gi kham tshad dang kham tshad du 'phro sbyar nas mi tshangs par spyod pa 'khrig pa'i chos bsten na cir 'gyur lags/_nyes pa sbom por ro zhes bya ba yin no/_/de bzhin du mdo byed pas kyang bstan par bya ba'i dbus phye ba'i
[\[83a.2\]]mtshams mi mngon pa la yang ngo /_/mngon pa la ni tshig 'og mar 'gyur ro zhes bshad do/_/yang na mgo bcad pa dang mi tshangs par spyod pa byed pa la dgongs nas gsungs pa yin te/_de bzhin du 'dir gzhung ni/_btsun pa re zhig dge slong gis bud med mgo bkums pa dang lhan cig
[\[83a.3\]]mi tshangs par spyod pa 'khrig pa'i chos bsten par gyur na cir 'gyur lags/_gal te bshang ba'i lam mam gci ba'i lam du bsten par byed na mthar 'gyur ro/_/'on te kha'i lam mam mid pa 'am mchan khung du bsten par byed na nyes pa sbom por 'gyur re zhes bya ba yin no/_/de bzhin
[\[83a.4\]]du mdo byed pas kyang mgo bcad pa'i khar ro zhes bshad do/_/yang na mtshams kyi phyi rol du mi tshangs par spyod pa byed pa la dgongs nas de skad gsungs pa yin te/_de bzhin du 'dir gzhung ni/_btsun pa re zhig dge slong gis so'i slad rol gyi mchur mi tshangs par spyod pa 'khrig pa'i chos
[\[83a.5\]]bsten na cir 'gyur lags/_nyes pa sbom por ro zhes bya ba yin no/_/de bzhin du mdo byed pas kyang mchu gnyis la'o/_/phyi rol gyi mtshams la thug par ro zhes bshad do/_/gang zhig dge slong nyid ces bya ba la sogs pa la/_gang zhig ces bya ba ni spyir bstan pa'o/_/dge slong gi
[\[83a.6\]]dngos po ni dge slong nyid do/_/dge slong gi sgra 'jug pa'i rgyu mtshan zhes bya ba'i tha tshig ste/_gang gi dbang gis 'di dge slong yin no zhes tha snyad 'dogs pa'o zhes bya ba'i don to/_/de la gnas pa ni rnam par gnas pa ste/_dge slong gi sdom pa skyes pa zhes bya ba'i tha tshig go/_/'dod
[\[83a.7\]]pa la yang bsten zhes bya ba ni mi tshangs par spyod pa'o/_/de la zhes bya ba ni dge slong la'o/_/mtha' ni phas pham par 'gyur ba ste/_ltung ba 'di ni tha ma dang /_tha mal pa dang /_tha chad pa dang /_mi mthun pa dang mi 'phrod pa yin no zhes 'byung ba'i phyir ro/_/ma gsungs pa ni bka'
[\[83b\]]
[\[83b.1\]]ma stsal ba'o/_/ci'i phyir zhes bya ba ni rgyu gang gi phyir ro/_/dri yis zhes bya ba ni rmas zhes bya ba yin no/_/de ni zhes bya ba ni 'dod pa bsten pa spyad pa mthar ma gsungs pa'o/_/smros zhes bya ba ni shod cig pa'o/_/'di la 'dri ba'i bsam pa ni gang zhig dge slong gi sdom pa legs par
[\[83b.2\]]skyes la mi tshangs par spyod pa byed pa de ni nges par phas pham par 'gyur ba'i ltung ba byung ba yin no zhes bya ba de go gsal ba kho nar rtogs na/_'on kyang bcom ldan 'das kyis rnam grangs 'ga' zhig gis phas pham par ma gsungs ba de kho bo la rgyas par rab tu ston cig ces byas pa 'di
[\[83b.3\]]yin no/_/'dir ni spyir mthar ma gsungs mod kyi/_'on kyang la lar ni ltung ba med pa/_la lar ni nyes byas/_la lar ni nyes pa sbom por gsungs te ci rigs par sbyar ro/_/'di la lan ni 'di yin te/_las dang po pa'i dge slong gi dbang du mdzad nas de skad gsungs pa yin no/_/yang
[\[83b.4\]]na smyon pa'am/_sems 'khrugs pa'am/_tshor bas nyen pa'i dbang du mdzad pa yin te/_'di la gzhung ni snga ma bzhin no/_/yang na sngar pham pa byung ba'am/_rku thabs su gnas pa'am/_dang po nas mi mthun pa can nam/_za ma 'am/_dge slong ma sun phyung ba la dgongs nas
[\[83b.5\]]gsungs pa yin te/_de bzhin du 'dir gzhung ni/_btsun pa dge slong gis mi'i bud med dang lhan cig nyams par bgyid la/_mthar mi 'gyur ba lta mchis lags sam/_yod de/_sngon pham pa byung ba'am/_rku thabs su gnas pa'am/_dang po nas mi mthun pa can nam/_
[\[83b.6\]]za ma'am/_dge slong ma sun 'byin pa zhig gis nyams par bgyid na nyes byas su 'gyur ro zhes bya ba yin no/_/mdo byed pas kyang nyams pa dang ma skyes pa gnyis ltung ba la sbyor ba ni nyes byas so zhes bshad do/_/'dir ni bdag nyid dge slong gi tshul du nye bar ston pas dge slong nyid
[\[83b.7\]]du shes par bya'i khyad par du ni ma yin no/_/de nyid kyi phyir 'grel pa byed pas/_gang du bdag nyid tshul du nye bar ston pa de ni de dang mthun pa ma yin te chags na de la nyes byas kyi ngo bo zhes bshad do/_/yang na nyams pa'i dge slong gi dbang du mdzad nas de skad du gsungs pa yin te/_'di
[\[84a\]]
[\[84a.1\]]la yang dge slong nyid kyi tha snyad 'dogs pa ste/_dge slong 'di yang phas pham par gyur pa yin gyi gnas par mi bya'o zhes bya ba dang /_de bzhin du dge slong tshul khrims 'chal pa yin/_sdig pa'i chos can yin zhes bya ba dang /_de bzhin du dge sbyong bzhi ste lnga po
[\[84a.2\]]med do zhes 'byung ngo /_/'di nyid la dgongs nas/_bu lon nor bzhin kha ce rnams 'byung ba la ni gnyis su 'dod ces bshad do/_/yang na de'i rma'i sgo nyams pa'i dbang du mdzad nas gsungs pa'am/_bar chad dang bcas par 'jug pa zhes bya ba de'i dbang du mdzad pa'am/_ma reg
[\[84a.3\]]par 'jud pa'am/_bltabs te 'jug pa'am/_rma'i sgo gsum mtshams sbyar ba'am/_mgo bcad par ram/_mtshams kyi phyi rol du 'jug pa la dgongs pa yin te/_de bzhin du 'dir gzhung ni tshig le'ur byas pa bshad ma thag pa las dge slong smos pa bslab pa byin pa ma gtogs pa rnams
[\[84a.4\]]yin no/_/gzhung de thams cad la yang mi tshangs par spyad pa spyod pa la mthar ma gsungs kyi/_'on kyang nyes pa spom por gsungs pas nyes pa sbom bo'i skabs kyis kyang dri ba dang lan dag rung ngo /_/dge slong gcig pu zhes bya ba la sogs pa la/_gcig pu zhes bya ba ni grogs med pa'o/_/
[\[84a.5\]]gnas ni gnas lnga la sogs pa gnas so/_/gnas na grogs dang bcas pa yod pas gcig pu zhes bya ba smos so/_/zla med par zhes bya ba ni zla grogs med pa ste/_zla zhes bya ba'i sbyor ba ni 'dir zla grogs kyi yul can yin par blta bar bya'o/_/'di la zla grogs med pas na zla med pa ste de'o/_/
[\[84a.6\]]ji lta bu zhes bya ba ni dri ba'o/_/sdom brtson zhes bya ba ni dge slong ngo /_/soms te zhes bya ba ni gzobs te'o/_/'di la pha rol po'i bsam pa ni zla la ltos nas mi tshangs par spyod pa la sogs pa'i phas pham par 'gyur ba byung na/_ci de gcig pu la de 'byung ba gang yin pa srid pa yod dam zhes bya
[\[84a.7\]]bde legs par rtogs te kho bo la smros shig ces bya ba 'di yin no/_/'di la lan ni 'di yin te/_zla dang bcas pa'i mi tshangs par spyod pa la sogs par gtogs pa'i sbyor ba byed pa'i dbang du mdzad nas de skad gsungs pa yin te/_de bzhin du 'dir gzhung ni/_btsun pa re zhig dge slong
[\[84b\]]
[\[84b.1\]]gcig pu sdum pa la zhugs pa la mi tshangs par spyod pa'i rkyen gyis mthar 'gyur ba lta mchis lags sam/_nye ba 'khor yod de/_dper na mtshan rings dad rgyab mnyen lta bu zhes bya ba yin te/_de la don ni 'di yin te/_zla grogs skyes pa dang bud med la sogs pa dang lhan cig pa
[\[84b.2\]]las phas pham par 'gyur ba'i rnam par gzhag pa gang yin pa'i nges pa de ni med kyi/_'on kyang gcig pu la yang srid pa nyid de/_dper na mtshan rings dang rgyab mnyen lta bu'o/_/khyim bdag gi bu zhig pho mtshan tshad las 'das par gyur pa dang gzhi des de'i gnyen rnams kyis
[\[84b.3\]]mtshan rings zhes bya bar ming btags so/_/re zhig cig na de bcom ldan 'das kyi bstan pa la rab tu byung nas pho mtshan de rang gi bshang ba'i lam du bcug ste reg pa bdag gir byas so/_/de bzhin du khyim bdag gi bu zhig dper na ri bong ngam byi la lta bur rgyab mnyen por gyur pa dang de la
[\[84b.4\]]brten nas de'i ming rgyab mnyen du btags so/_/re zhig cig na de yang de bzhin gshegs pa'i bstan pa la rab tu byung nas pho mtshan kha'i nang du bcug nas reg pa bdag gir byas so zhes bya ba 'di rgyas par rnam par 'byed pa las 'byung ngo /_/de bzhin du 'di nyid la gzhung gzhan ni/_
[\[84b.5\]]btsun pa dge slong gcig pu gtsug lag khang du zhugs la phas pham par 'gyur ba bzhi spyod par 'gyur ba lta mchis lags sam/_bcom ldan 'das kyis bka' stsal pa/_yod de mi tshangs par spyod pa'i rkyen gyis ji lta bu lags/_dper na mtshan rings dang rgyab mnyen lta bu'o/_/
[\[84b.6\]]ma byin par len pa'i rkyen gyis ji lta bu lags/_'di ltar dge slong gis sbyor ba byas nas gtsug lag khang du zhugs pa dang de'i yang brkus pa lta bu'o/_/bkums pa'i rkyen gyis ji lta bu lags/_'di ltar dge slong gis gsod pa'i sbyor ba byas nas gtsug lag khang du zhugs pa dang de yang
[\[84b.7\]]bsad pa lta bu'o/_/smra ba'i rkyen gyis ji lta bu lags/_'di ltar dge slong 'di skad ces nga ni dgra bcom pa sangs rgyas so zhes zer ba lta bu'o/_/gang gis yan lag lnga ldan par zhes bya ba la sogs pa ni dge slong gang gi phas pham pa 'byung ba'i rgyu lnga'o/_/ma byin pa len pa nyid dang /_ma
[\[85a\]]
[\[85a.1\]]sha ka lnga nyid dang /_rku sems nyid dang /_mi'i 'gro bas bzung ba nyid dang /_der 'du shes pa nyid dang zhes bya ba dang ldan zhing 'byor pa ste/_yan lag lnga zhes smos pa ni yan lag gcig ma tshang na smad par gsungs pa dag go/_/gzhan gyi nor ni gzhan skyes pa dang /_
[\[85a.2\]]bud med dang ma ning la sogs pas bdag gir byas pa'i nor te 'dis ni rang gi nor bsal to/_/ni zhes bya ba ni khyad par du bya'o/_/rku zhes bya ba ni blang ba byas pa'o/_/de la zhes bya ba ni dge slong la'o/_/de ni zhes bya ba ni gzhan gyi nor rku bar gtogs pa'i phas pham par 'gyur bar ma gsungs
[\[85a.3\]]pa'o/_/gsal bar smros zhes bya bar sbyar te/_/gsal bar zhes bya ba ni gsal por ro/_/de la don ni 'di yin te/_bcom ldan 'das kyis dge slong gang zhig gzhan gyi nor gyi rigs par byin pa nyid la sogs pa yan lag lnga dang ldan pa rku ba de la phas pham par 'gyur bar gsungs
[\[85a.4\]]na/_'on kyang rnam grangs 'ga' zhig gis de la phas pham par 'gyur bar ma gsungs pa de kho bo la nges par smros shig ces bya ba 'di yin no/_/'di la lan ni 'di yin te/_de ni gzhan gyi don du rku ba'i skabs kyis gsungs pa yin no/_/'di ltar yan lag thams cad yod
[\[85a.5\]]kyang gzhan gyi don du rku ba la nyes pa sbom por gsungs te/_de bzhin du 'dir gzhung ni/_btsun pa re zhig dge slong gis ma smras par gzhan gyi don du rku na cir 'gyur lags/_nyes pa sbom por ro zhes bya ba yin no/_/de bzhin du 'dir gzhung gzhan ni dge slong gis dge slong zhig la 'di skad
[\[85a.6\]]ces khyod kyis dge slong che ge mo zhig gi yo byad de lta bu dang de lta bu shes sam/_shes so/_/song la de rkus shig_/gnas nas gnas su spogs shig ces smras la/_gal te rku ba'i sems kyis de brkus rdzas gnas nas gnas su spogs nas byed pa mtshungs par 'gyur ro/_/'on
[\[85a.7\]]te de 'di snyam du 'di ni kho bo'i yin no snyam na len pa la nyes pa med do/_/rkur 'jug pa gang yin pa de la ni dngos po ji lta ba bzhin du 'gyur ro zhes bya ba yin no/_/yang na byang gi sgra mi snyan gyi gling nas brkus pa la dgongs nas gsungs pa yin te/_de bzhin du 'dir gzhung ni/_btsun pa byang gi
[\[85b\]]
[\[85b.1\]]sgra mi snyan gyi gling nas brkus na cir 'gyur lags/_nye ba 'khor de na ma byin par len pa ni med de/_gal te der rku ba'i sems bskyed na ni nyes pa sbom por 'gyur ro zhes bya ba yin no/_/de bzhin du mdo las kyang /_byang gi sgra mi snyan na ni yongs su 'dzin pa med pa nyid do/_/de ni rang
[\[85b.2\]]gi dang 'dra'o zhes bshad do/_/yang na phyogs bzhi'i dge 'dun gyi brkus pa la dgongs nas de skad gsungs pa yin te/_de bzhin du 'dir lung ni/_btsun pa re zhig dge slong gis phyogs bzhi'i dge 'dun gyis ma stsal ba brkus na cir 'gyur lags/_nyes pa sbom por ro zhes bya ba
[\[85b.3\]]yin no/_/de bzhin du mdo byed pas kyang /_bdag po tha dad pa ma yin pa ni rang gi dang 'dra'o zhes bshad do/_/yang na 'gro ba gzhan gyi la brten nas de skad gsungs pa yin te/_de bzhin du 'dir gzhung ni/_mi ma lags pa'i ma stsal ba la mi ma lags pa'i 'du shes kyis brkus na
[\[85b.4\]]cir 'gyur lags/_nyes byas su'o/_/mi ma lags pa'i ma stsal ba la mi'i 'du shes kyis brkus na cir 'gyur lags/_nyes pa sbom por ro zhes bya ba yin no/_/de bzhin du mdo byed pas kyang mi'i rgyud kyis yongs su gzung ba'o/_/der 'du shes pas so zhes bshad do/_/yang na
[\[85b.5\]]nyes byas su gsungs pa ni sngon pham pa byung ba la sogs pa la dgongs nas gsungs pa yin te/_'dir yang gzhung ni snga ma bzhin no/_/sdom brtson zhes bya ba la sogs pa la sdom brtson ni dge slong ngo /_/blo ldan zhes bya ba ni snga phyi brtags pa ste ched du bsams nas zhes bya ba'i don to/_/
[\[85b.6\]]blo ldan zhes bya ba ni gyi nar bslang ba stsal ba yin no/_/grangs 'das zhes bya ba ni ma sha ka lnga las lhag pa'i tshad dang ldan pa ste brgya stong ri ba yang zhes bya ba'i tha tshig go/_/de zhes bya ba ni sdom brtson no/_/ci ste zhes bya ba ni dri ba'o/_/de ni zhes bya ba ni smras ma thag pa'i dngos po'o/_/myur du
[\[85b.7\]]zhes bya ba ni skyen par ro/_/smros zhes bya ba ni smros shig pa'o/_/'di la gzhan gyi bsam pa ni 'di yin te/_brgya stong ri ba yang rku la yan lag thams cad kyang yod na gdon mi za bar phas pham par 'gyur na/_'on kyang bcom ldan 'das kyis skabs 'ga' zhig gis 'di phas pham par
[\[86a\]]
[\[86a.1\]]'gyur ba 'byung ba ma gsungs pa de bdag la ma thogs par smros shig ces bya ba'i tha tshig go/_/'di la lan ni 'di yin te/_de ni ma sha ka re re nas brku ba la brten nas yin no/_/de bzhin du 'dir gzhung ni btsun pa bcom ldan 'das kyis ma sha ka brkus na mthar 'gyur
[\[86a.2\]]ro zhes bka' stsal pa gang lags pa/_btsun pa dge slong gis ma sha ka lnga brkus la mthar yang mi 'gyur ba lta mchis lags sam/_yod de/_gal te ma sha ka re re nas sam/_gnyis gnyis sam/_gsum gsum mam/_bzhi bzhi rku na'o/_/de bzhin du mdo byed pas kyang /_phung
[\[86a.3\]]po las rkun lan re re zhing blangs pa tha dad do zhes bshad do/_/yang na bor bar 'du shes pa la dgongs nas de skad gsungs pa yin te/_de bzhin du 'dir gzhung ni/_btsun pa bcom ldan 'das kyis ma sha ka lnga rku na mthar 'gyur ro zhes bka' stsal pa/_gang lags pa/_btsun pa dge
[\[86a.4\]]slong gis ma sha ka stong brkus la mthar yang mi 'gyur ba lta mchis lags sam/_yod de/_gal te bor ba'i 'du shes kyis rku na'o/_/bor ba'i 'du shes zhes bya ba ni 'dir yongs su btang ba'i 'du shes dang nges par ma btang ba'i 'du shes zhes bya ba'i tha tshig go/_/sdom brtson rin
[\[86a.5\]]thang tshang ba'i zhes bya ba la sogs pa la/_rin thang tshang ba ni ma sha ka lnga la sogs pa'i tshad gsungs pa'o/_/yo byad ni gser dang dngul la sogs pa ste/_'dis 'tsho ba sbyor bar byed/_skyong bar byed pa'i phyir ro/_/gnas nas zhes bya ba ni bzhag pa'i phyogs nas te/_'dir
[\[86a.6\]]bzhag pas na gnas so/_/ma spags pa zhes bya ba ni ma bskyod par ro/_/'gyur ba ni thob ste mtha'i ltung ba dang ldan par 'gyur ro/_/kye zhes bya ba ni bod pa'o/_/nges par smros zhes bya bar sbyar te/_nges par zhes bya bar sbyar ba ni gtan la phab par ro/_/legs pa zhes bya ba ni bzang
[\[86a.7\]]por te snga phyi mi 'gal bar zhes bya ba'i tha tshig go/_/'di la gzhan gyi bsam pa ni gser dang dngul la sogs pa'i nor ma sha ka lnga ri ba gnas nas spags pa tsam kho nas phas pham par 'gyur na/_'on kyang bcom ldan 'das kyis gnas nas kyang ma spags pa 'di la phas pham par 'gyur ba gsungs
[\[86b\]]
[\[86b.1\]]pa de kye dge slong kho bo la nges par kha na ma tho ba med par smros shig ces bya ba 'di yin no/_/'di la lan ni 'di yin te/_de ni sa phyogs nor dang bcas te spags pa thugs la bzhag nas gsungs pa yin no/_/de bzhin du 'dir gzhung ni/_btsun pa bcom ldan 'das kyis yo byad rin thang
[\[86b.2\]]tshang ba gnas nas spags na mthar 'gyur ro zhes bka' stsal pa gang lags pa/_btsun pa dge slong gis yo byad rin thang tshang ba gnas nas ma spags la mthar yang 'gyur ba lta mchis lags sam/_yod de/_dper na gnas khang pa na 'dug pa dang bcas te brkus pa lta bu'o/_/gang du bzhag
[\[86b.3\]]par 'gyur ba'i gnas nas brkus na'o zhes bya ba yin no/_/de bzhin du mdo byed pas kyang /_gnas dang bcas pa yang ma yin no zhes bshad do/_/sdom brtson rku ba'i sems kyis zhes bya ba la sogs pa la/_rku ba'i sems kyis zhes bya ba ni brku bar bya sems kyis so/_/ma byin pa
[\[86b.4\]]zhes bya ba ni byin par ma gyur pa ste gzhan gyi rdzas zhes bya ba'i tha tshig go/_/spags pa la zhes bya ba ni bskyod pa la'o/_/rgyu zhes bya ba ni gtan tshigs so/_/'di la 'dri'o bsam pa ni 'di yin te/_gzhan gyi nor gnas nas spags pa'i dge slong kho na phas pham par 'gyur bar rnam par bzhag
[\[86b.5\]]na/_'on kyang rnam pa 'ga' zhig gis 'di la pham par ma gsungs pa de kho bo la sgyu thabs brjod par gyis shig ces bya ba'i don to/_/'di la don ni 'di yin te/_de ni phyogs gcig gnas nas ma 'phags pa'i rku ba la dgongs nas gsungs pa yin no/_/de bzhin du 'dir gzhung ni
[\[86b.6\]]btsun pa bcom ldan 'das kyis dge slong gis yo byad rin thang tshang ba gnas nas gnas su sbed par byed na mthar 'gyur ro zhes bka' stsal pa gang lags pa/_dge slong gi yo byad rin thang tshang ba shin tu ring bar 'tshal kyang mthar ma 'gyur ba lta mchis lags sam/_yod de/_dge slong gi
[\[86b.7\]]yo byad rin thang tshang ba mtha' gcig nas bzung ste shin tu thag ring por drangs kyang mtha' cig shos gnas de nas ma 'phags na nyes pa spom bor 'gyur ro zhes bya ba yin no/_/'di la mdo byed pas kyang /_phyogs gcig gnas nas ma 'phags pa yang ma yin no/_/bshal ba la ni ngos
[\[87a\]]
[\[87a.1\]]kyi gzhi'i mtshams las ngos cig shos 'das na'o zhes bshad do/_/dge slong tshul khrims ldan pa yis/_/zhes bya ba la sogs pa la/_tshul khrims ldan pa ni phas pham par 'gyur ba ma byung ba ste/_tshul khrims dang ldan pa smos pa ni tshul khrims 'chal pa
[\[87a.2\]]la sogs pa bsal ba'i phyir ro/_/yan lag lnga ldan zhes bya ba ni ma byin pa nyid la sogs pa yan lag lnga dang ldan pa ste/_yan lag lnga dang bcas par zhes bya ba'i tha tshig go/_/ltung ba med par zhes bya ba ni ltung ba yong pa ma yin pa'o/_/nyes pa med pa zhes bya ba'i don te 'di la nyes
[\[87a.3\]]pa med pas so/_/the tshom ni som nyi'o/_/chod ces bya ba ni sol cig pa'o/_/'di la don ni gal te dge slong bsnyen par rdzogs pa dang bcas shing ma nyams pas gzhan gyi nor rdzas ma byin pa nyid la sogs pa yan lag lnga dang ldan par brkus na de'i tshe de la gdon mi za bar phas pham par 'gyur ba
[\[87a.4\]]'byung na/_'on kyang bcom ldan 'das kyis ma byin par len pa de lta bu la ltung ba 'ga' yang ma gsungs pa zhes bya ba ni bdag gi the tshom yun ring po nas sol cig ces bya ba 'di yin no/_/'di la lan ni 'di yin te/_de ni las dang po pa dang /_smyon pa dang /_sems 'khrugs pa dang /_tshor bas
[\[87a.5\]]nyen pa la brten nas gsungs pa yin no/_/de bzhin du 'dir gzhung ni/_las dang po ba dang /_smyos pa dngang /_sems 'khrugs pa dang /_tshor bas nyen pa la ltung ba med do zhes bya ba yin no/_/yang na de ni chos rku ba la brten nas bstan pa yin te/_de bzhin du 'dir ni/_btsun pa rku ba du zhig mchis lags/_
[\[87a.6\]]nye ba 'khor drug ste/_bcom nas rku ba dang /_nan gyis rku ba dang /_phyir sbyin pa rku ba dang /_bzhag pa rku ba dang /_gtams pa rku ba dang /_chos rku ba'o/_/btsun pa bcom ldan 'das kyis rku ba drug gsungs pa gang dag lags pa de dag las gang gis mthar 'gyur lags/_nye ba 'khor chos rku ba ma gtogs pa lhag ma
[\[87a.7\]]rnams kyis mthar 'gyur ro zhes bya ba yin no/_/mdo byed pas kyang /_dpe bri ba la ni nyes pa med pa nyid do zhes bshad do/_/yang na phas pham par 'gyur ba'i ltung ba med pa la dgongs nas ltung ba med par gsungs pa yin te/_de bzhin du 'dir gzhung ni/_btsun pa dge slong gis ma stsal
[\[87b\]]
[\[87b.1\]]ba blangs pas phas pham par 'gyur zhing /_'on kyang ma stsal bar blangs na phas pham par 'gyur ba'i ltung bar mi 'gyur ba lta mchis lags sam/_nye ba 'khor yod de/_gang gis mi rnams kyi yo byad rin thang tshang ba ma byin par blangs pa de ni phas pham par 'gyur ro/_/gang gis mi ma yin pa rnams
[\[87b.2\]]kyi yo byad rin thang tshang ba ma byin par blangs pa de la ni phas pham pa'i ltung bar mi 'gyur ro/_/'di la mdo byed pas kyang /_mi'i rgyud kyis yongs su bzung ba'o zhes bshad do/_/dud 'gro'i mngal na zhes bya ba la sogs pa la/_dud 'gro'i zhes bya ba ni dud 'gro'i skye gnas su gtogs pa phyugs
[\[87b.3\]]la sogs pa zhes bya ba'i don to/_/mngal na gnas pa zhes bya ba ni mngal na 'dug pa'o/_/bu zhes bya ba ni bu chags pa la sogs pa'o/_/gsad sems kyis zhes bya ba ni gsod pa'i bsam pas so/_/gsad na zhes bya ba ni bcom na'o/_/na zhes bya ba ni don gzhan nye bar bstan pa'i phyir te des
[\[87b.4\]]na gsad par gyur na zhes bya ba'i don to/_/thub pa zhes bya ba ni nyon mongs pas byas pa'i brjod pa mi mnga' ba'i phyir te des so/_/de nyid mkhyen pa yis zhes bya ba ni blang ba dang dor bar bya ba'i de kho na nyid thabs dang bcas pa mkhyen pas de thams cad mkhyen pa zhes bya ba'i tha tshig go/_/'di la 'dri ba'i don
[\[87b.5\]]ni bcom ldan 'das ni kho bo cag la dud 'gro'i 'du shes kyis srog dang bral ba'i bsam pas dud 'gro'i 'gro ba pa gsod cing srog dang yang bral na ltung byed du 'gyur ro zhes bstan la/_'on kyang bcom ldan 'das kyis de la phas pham par gsungs pa de ji lta bu yin pa de kho bo la smros shig ces bya ba
[\[87b.6\]]'di yin no/_/'di la lan ni 'di yin te/_dud 'gro'i mngal na mi'i 'gro ba pa'i bu yod pa bsad pa la dgongs nas de skad gsungs pa yin te/_de bzhin du 'dir gzhung ni/_btsun pa re zhig dge slong gis dud 'gro'i skye gnas su gtogs pa'i bud med kyi mngal na mchis pa'i mi bkums
[\[87b.7\]]na cir 'gyur lags/_mthar 'gyur ro zhes bya ba yin no/_/sdom brtson zhes bya ba la sogs pa la/_gsad pa'i sems ldan gyis zhes bya ba ni srog bcad pa'i bsam pas so/_/mi'i zhes bya ba ni mi'i 'gro bar gtogs pa'o/_/ltung byed pa zhes bya ba ni gsod par byed pa ste mngal rlugs pa
[\[88a\]]
[\[88a.1\]]la sogs pa'i sbyor bas gsod par byed pa zhes pa'i tha tshig go/_/gal te zhes bya ba ni ji ste'o/_/mthu yod ces bya ba ni nus pa yod na'o/_/'di la bsdus pa'i don ni dge slong gis mi'i 'gro bar skyes pa'i bud med kyi mngal ltung bar byed na phas pham par 'gyur
[\[88a.2\]]ro zhes bya ba ni legs par grags na/_'on kyang la lar 'di la phas pham par ma gsungs so zhes pa 'di la gal te khyod la smra ba'i nus pa zhig yod na de kho bo la lan thob shig ces bya ba 'di yin no/_/'di la lan ni 'di yin te/_de ni mi'i 'gro ba pa'i bud med kyi mngal na dud 'gro'i
[\[88a.3\]]skye gnas pa'i bu yod pa bsad pa la brten nas gsungs pa yin no/_/de bzhin du 'dir gzhung ni/_btsun pa re zhig dge slong gis mi'i bud med kyi mngal na dud 'gro'i skye gnas su gtogs pa'i bu mchis pa gsod par bgyid na cir 'gyur lags/_ltung byed du'o zhes bya ba yin no/_/pha ma
[\[88a.4\]]bsams bzhin bsad pa la zhes bya ba la sogs pa la/_mnar med pa zhes bya ba ni mnar med pa'i dmyal bar 'gro ba'i mtshams med pa byed pa zhes bya ba'i tha tshig ste/_'di la bde bar snang ba'i bar skabs med pas so zhes bya ba ni bshad ma thag pa skad du'o/_/mdun du zhes bya ba ni mngon sum
[\[88a.5\]]du'o/_/'di la bsdus pa'i don ni blo sngon du btang ste pha dang ma bsad na gdon mi za bar phas pham pa dang mtshams med par 'gyur na/_'on kyang bcom ldan 'das kyis phas pham par 'gyur ba yang ma gsungs la mtshams med par yang ma gsungs so zhes bya ba 'di la kho bo la rgyu brjod par bya'o
[\[88a.6\]]zhes bya ba 'di yin no/_/'di la lan ni 'di yin te/_pha ma dud 'gro'i skye gnas su gtogs pa bsad pa la dgongs nas de skad gsungs pa yin te/_de bzhin du 'dir lung ni/_btsun pa dge slong gis pha ma bkums la mthar yang mi 'gyur mtshams ma mchis pa'i kha na ma tho bas kyang reg
[\[88a.7\]]par mi 'gyur ba lta mchis lags sam/_yod de/_gang gis pha ma dud 'gro'i skye gnas su gtogs pa dag yin na'o/_/de bzhin du mdo byed pas kyang /_mi ma yin pa'i 'gro ba pa gnyis ni ma yin no/_/de gnyis las mtshams med par mi 'gyur ro zhes bshad do/_/yang na skyed
[\[88b\]]
[\[88b.1\]]par byed pa ma yin pa'i pha ma dag la dgongs nas de skad du bshad pa yin te/_de bzhin du 'dir lung ni/_btsun pa mas ma bskyed la gzhan gyis ni bskyed na gang zhig bkums pas mthar 'gyur zhing mtshams ma mchis pa'i kha na ma tho bas kyang reg par 'gyur lags/_skyed par byed pa gang yin pa'o
[\[88b.2\]]zhes bya ba yin no/_/de bzhin du mdo byed pas kyang /_de ni skyed par byed pa gnyis las te zhes bshad do/_/yang na zag pa dang bcas pa'i las kyis srid pa dang sred pa la dgongs nas de skad gsungs pa yin te/_de bzhin du 'dir gzhung ni/_btsun pa dge slong gis pha bkums la mthar
[\[88b.3\]]yang mi 'gyur/_mtshams ma mchis pa'i kha na ma tho bas reg par yang mi 'gyur ba lta mchis lags sam/_yod de/_zag pa dang bcas pa'i las kyis srid pa bsad na'o/_/nye ba 'khor zag pa dang bcas pa'i las kyis srid pa ni mngon par bsgrub pa'i don gyis pha zhes bya'o/_/btsun
[\[88b.4\]]pa dge slong gis ma bkums la mthar yang mi 'gyur mtshams ma mchis pa'i kha na ma tho bas reg par yang mi 'gyur ba lta mchis lags sam/_yod de/_gal te sred pa bsad na'o/_/nye ba 'khor sred pa ni skyed pa'i don gyis ma zhes bya'o zhes bya ba la sogs pa yin no/_/don 'di ni bshad mod
[\[88b.5\]]kyi phas pham par 'gyur ba'i skabs kyis yang bshad do/_/brda phrad mdun du zhes bya ba la sogs pa la brda sprad mdun zhes bya ba ni don go ba'i mngon sum du ste/_brda phrad pa zhes smos pa ni/_/brdzun tshig 'du shes gzhan bsgyur bas/_/tshig don mngon par go ba'o/_/zhes 'byung ba'i brda
[\[88b.6\]]mi phrad pa'i drung du ni na smad par bshad pa'i phyir/_sangs rgyas zhes bya ba ni 'das pa dang ma 'ongs pa dang da ltar byung ba'i don lag mthil du skyu ru ra bzhag pa bzhin gsal bar mkhyen pa'i phyir ro/_/dgra bcom pa ni nyon mongs pa'i dgra bcom pa'i phyir dang /_'gro ba mtha' dag gis mchod par 'os
[\[88b.7\]]pa'i phyir dang /_mi skye ba'i chos can gyi phyir ro/_/ston pa ni phan pa dang mi phan pa nye bar ston pa'i phyir ro/_/don du gnyer gyis zhes bya ba ni bcol gyis zhes bya ba'o/_/des na tshig gi don ni gang gi tshe dge slong gis brda phrad pa'i mdun du nga ni sangs rgyas so/_/nga ni dgra bcom pa'o/_/nga ni ston pa'o
[\[89a\]]
[\[89a.1\]]zhes smras pa de'i tshe de la gdon mi za bar phas pham par 'gyur na/_'on kyang bcom ldan 'das kyis rnam grangs 'ga' zhig gis des phas pham par 'gyur ba ma yin par gsungs pa de ji lta bu yin pa de kho bo la ji lta ba bzhin du smros shig ces bya ba 'di yin no/_/
[\[89a.2\]]'di la lan ni 'di yin te/_ming mthun pa'i don la brten nas de skad du gsungs pa yin no/_/de bzhin du 'dir gzhung ni/_btsun pa re zhig dge slong gis 'di skad du sangs rgyas yin no zhes smras na cir 'gyur lags/_gal te sdig pa mi dge ba'i chos rnams rtogs pa nyid dang /_
[\[89a.3\]]rtogs par byed pa nyid la bsams nas lung ston na ni nyes pa sbom por 'gyur ro/_/'on te sangs rgyas kyi chos med pa lung ston par byed na ni mthar 'gyur ro/_/btsun pa re zhig dge slong gis 'di skad du nga ni ston pa'o zhes smras na cir 'gyur lags/_gal te 'di snyam du bdag ni 'doms par byed
[\[89a.4\]]pa'o/_/rjes su ston par byed pa'o zhes bya bar bsams te smras na nyes pa sbom por 'gyur ro/_/'on te ston pa'i chos lung ston par byed na ni mthar 'gyur ro/_/btsun pa re zhig dge slong gis 'di skad du nga ni mi slob pa'o zhes smras na cir 'gyur lags/_gal te nyon mongs pa spangs par lung ston
[\[89a.5\]]na mthar 'gyur ro/_/'on te 'di snyam du bdag ni bzo 'ga' la yang mi slob bo zhes bya bar bsams te smras na nyes pa sbom por 'gyur ro zhes bya ba yin no/_/de bzhin du mdo byed pas kyang /_bla ma brjod pa'i 'dun pas ming mthun pa'i don brjod na sbom po'i zhes bshad do/_/yang na/_de ni las dang po pa dang
[\[89a.6\]]smyon pa dang sems 'khrugs pa dang tshor bas nyen pa la dgongs nas gsungs pa'am/_mi ma yin pa'i 'gro ba'i mngon sum du smras pa la dgongs nas gsungs pa yin te/_de bzhin du 'dir gzhung ni/_btsun pa re zhig dge slong gis mi ma lags pa'i 'du shes kyis mi'i chos bla ma lung ston par bgyid
[\[89a.7\]]na cir 'gyur lags/_nyes pa sbom por ro zhes bya ba la sogs pa yin no/_/yang na smyon pa dang sems 'khrugs pa'i mngon sum du smras pa la brten pa yin te/_de bzhin du 'dir gzhung ni/_btsun pa re zhig dge slong gis smyon pa'i drung du mi'i chos bla ma brjod na cir 'gyur lags/_nyes pa sbom por ro/_/
[\[89b\]]
[\[89b.1\]]sems 'khrugs pa la sogs pa la yang de bzhin du blta bar bya'o zhes bya ba yin no/_/yang na de ni dbus pa la mtha' 'khob pa'i tshig tu smras pa la brten nas gsungs pa yin par shes par bya ste/_de bzhin du 'dir gzhung ni/_btsun pa re zhig dge slong dbus pa zhig gis mtha'
[\[89b.2\]]'khob pa'i skad du smra ba la mi'i chos bla ma brjod la/_dbus pas kyang mtha' 'khob pa'i skad ma 'tshal na cir 'gyur lags/_nyes pa sbom por ro zhes bya ba la sogs pa yin no/_/'di la mdo'i khungs kyang go rims bzhin du ma bcas pa nyid la yang ngo /_/tha snyad du rung ba'i 'du shes
[\[89b.3\]]nyams pa la ni pham par 'gyur ba man chad kyi ltung ba yang mi 'byung ngo /_/mi'i 'gro ba la ni tha snyad du bya ba nyid yin no/_/rang bzhin nyams pa ni ma yin no/_/rnam par rig byed la ni don go ba'o zhes bshad do/_/yang na sngon pham pa byung ba la sogs pa la dgongs nas gsungs pa yin te/_de bzhin du
[\[89b.4\]]gzhung ni sngar bshad pa bzhin no/_/yang na mngon pa'i nga rgyal la brten pa yin te/_'dir gzhung ni/_btsun pa dge slong gis bdag nyid la mi'i chos bla ma mchis shing bdog bzhin du brjod na phas pham par 'gyur zhing /_'on kyang bdag nyid la mi'i chos bla ma mchis shing mi bdog bzhin du brjod
[\[89b.5\]]na phas pham par 'gyur ba'i ltung bar mi 'gyur ba lta mchis lags sam/_bcom ldan 'das kyis bka' stsal pa/_yod de/_g.yos shes pa lung ston na phas pham par 'gyur ro/_/mngon pa'i nga rgyal gyis kun shes pa lung ston na de la phas pham par 'gyur ba'i ltung bar mi 'gyur ro zhes bya ba
[\[89b.6\]]yin no/_/khyod 'bras thob ces de skad dris zhes bya ba la sogs pa la/_khyod ces bya ba ni khyod kyis so/_/'bras bu ni rgyun du zhugs pa la sogs pa 'phags pa'i lam gyi 'bras bu ste/_dge slong tshul ni dri med lam/_/'bras bu 'dus byas 'dus ma byas/_/zhes 'byung ba'i phyir ro/_/
[\[89b.7\]]de skad ces bya ba ni smras ma thag pa'i skad du'o/_/de bzhin du zhes bya ba ni de ltar yin no zhes bya ba ste khas len pa'i don to/_/smras na zhes bya ba ni brjod na'o/_/don bzhin zhes bya ba ni don gyi rjes su 'brangs nas te don ji lta ba bzhin du zhes bya ba'i tha tshig go/_/'di la don 'dir la la zhig la
[\[90a\]]
[\[90a.1\]]'ga' zhig gis khyod kyis 'bras bu thob bam zhes dris la/_des kyang 'di skad du de bzhin no zhes khas blangs na/_'on kyang de la phas pham par ma gsungs so zhes bya ba de kho bo la nges par gsal bar smos shig ces bya ba yin no/_/'di la lan ni 'di yin te/_de yang
[\[90a.2\]]ming mthun pa'i don brjod pa'i dbang du mdzad nas gsungs pa yin par blta bar bya ste/_lung las 'byung ba gzhan nyid la brten nas yang bkod do/_/de bzhin du 'dir gzhung ni/_btsun pa dge slong la khyim bdag cig gis khyod kyis 'bras bu thob bam zhes dris pa dang /_des kyang lo ma dang
[\[90a.3\]]'bras bu dang me tog dang /_'bras bu ma smin pa dag cig blangs nas des 'di skad du de bzhin no zhes smras na cir 'gyur lags/_nyes pa sbom por ro zhes bya ba yin no/_/yang na de ni las dang po pa la sogs pa la dgongs nas gsungs pa yin no/_/brda phrad pa'i mi'i mdun du zhes bya ba la
[\[90a.4\]]sogs pa la/_brda phrad pa'i zhes bya ba'i rtogs pa'o/_/mi'i zhes bya ba ni skyes pa ste mi'i 'gro ba pa'i zhes bya ba'i tha tshig go/_/skyes pa smos pa ni nye bar mtshon par zad de bud med kyi yul la yang de dang 'dra bar blta bar bya'o/_/mdun du zhes bya ba'i don ni bshad zin to/_/'bras bu rnam pa bzhi ni
[\[90a.5\]]'bras bu bzhi po rgyun du zhugs pa dang /_lan cig phyir 'ong ba dang /_lan cig phyir mi 'ong ba dang /_dgra bcom pa nyid kyi mtshan nyid kyi 'bras bu rnam pa bzhi'o/_/de nyid gzigs pas zhes bya ba ni don dam pa gzigs pa ste/_yang dag par rdzogs pa'i sangs rgyas kyis zhes bya ba'i tha tshig go/_/
[\[90a.6\]]ma yin zhes bya ba ni dgag pa'i'o/_/'di la 'dri ba'i don ni gang gi tshe rgyun du zhugs pa la sogs pa'i 'bras bu bzhi mi'i 'gro bar gtogs pa brda phrad pa'i mdun du lung ston pa de'i tshe de la gdon mi za bar phas pham pa'i ltung bar 'gyur ro zhes bya ba de tsam ni shin tu nges la/_'on kyang bcom ldan 'das
[\[90a.7\]]kyis rnam grangs 'ga' zhig gis de la phas pham par 'gyur bar ma gsungs so zhes bya ba'i rgyu de bdag la smros shig ces bya ba 'di yin no/_/'di la yang ming mthun pa'i don brjod pa la brten nas gsungs pa yin par shes par bya ste/_skabs bzhin du gsungs pa'i gzhung las bsams nas
[\[90b\]]
[\[90b.1\]]yang bkod pa yin no/_/de bzhin du 'dir gzhung ni/_btsun pa re zhig dge slong gis 'di skad du bdag gis rim gror ni rgyun du zhugs pa'i 'bras bu'o/_/bya skyibs ngogs su ni lan cig phyir 'ong ba'i 'bras bu'o/_/bya rgod kyi phung po la ni phyir mi 'ong ba'i 'bras bu'o/_/'od ma'i tshal du
[\[90b.2\]]ni 'bras bu mchog dgra bcom pa'o zhes smra na cir 'gyur lags/_gal te 'di snyam du bdag gis 'dir lung mnos kha ton byas te bdag gis le lo ma byas so zhes bya ba las bsams nas smras na ni nyes pa sbom por 'gyur ro/_/'on te dge sbyong gi tshul gyi 'bras bu dag lung ston na ni/_
[\[90b.3\]]mthar 'gyur ba'o/_/dge slong 'bras gcig smra byas las/_/zhes bya ba la sogs pa la/_'bras gcig ces bya ba ni rgyun du zhugs pa'i 'bras bu la sogs pa'i nang nas brjod par 'dod pa'i 'bras bu gang yang rung ba zhig go/_/'bras bu gzhan zhes bya ba ni rgyun du zhugs pa'i
[\[90b.4\]]'bras bu las lan cig phyir 'ong ba'i 'bras bu la sogs pa gzhan de brjod par mi 'dod pa'o/_/'di la don ni rgyun du zhugs pa'i 'bras bu la sogs pa smra bar 'dod pa'i dge slong gis gal te 'bras bu gzhan lan cig phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom
[\[90b.5\]]pa nyid cig lung ston na ci'i phyir de la phas pham par 'gyur bar ma gsungs zhes bya bar bsnyad par bya ba la khyod kyis kho bo la 'brel ba brjod par bya'o zhes bya ba 'di yin no/_/'di la lan ni 'di yin te/_de ni mngon par 'dod pa ma yin pa'i 'bras bu brjod pa la brten nas gsungs pa yin no/_/de bzhin
[\[90b.6\]]du 'dir gzhung ni/_btsun pa re zhig dge slong gis rgyun du zhugs pa'i 'bras bu lung bstan to snyam pa las lan cig phyir 'ong ba'i 'bras bu lung bstan tam/_lan cig phyir 'ong ba'i 'bras bu lung bstan to snyam pa las phyir mi 'ong ba'i 'bras bu lung bstan tam/_phyir mi 'ong ba'i 'bras bu lung
[\[90b.7\]]bstan to snyam pa las dgra bcom pa nyid kyi 'bras bu lung bstan na cir 'gyur lags/_nyes pa sbom por ro zhes bya ba yin no/_/de bzhin du 'di la mdo byed pas kyang nor na yang ngo zhes bshad do/_/'dul ba dri ba'i tshig le'ur byas pa le'u dang po'i gtan la dbab pa'o//_//
[\[91a\]]
[\[91a.1\]]yan lag bcu ldan 'byin byed pa/_/zhes bya ba la sogs pa la/_'byin byed pa zhes bya ba ni khu chu 'byin par byed pa ste/_dang po'i gnas nas spos pa'i zhes bya ba'i tha tshig go/_/gyi nar yang 'byung ba yod pa de'i phyir yan lag bcu ldan zhes bya ba smos so/_/gang la
[\[91a.2\]]yang yan lag bcu yod pa de ni yan lag bcu ldan pa ste/_rgyu bcu dang ldan par khu chu 'byin pa'i tha tshig go/_/yan lag bcu po de dag ni 'di lta ste/_phyung ba dang /_dbyung bar 'dun pa dang /_rang gi khu chu dang /_dang po'i gnas dang /_pho mtshan dang /_de la brtsal ba dang /_de la reg pa
[\[91a.3\]]dang /_de gzhan gyi rgyud du gtogs pas kyang rung ba dang /_sems can du bgrang ba nyid dang /_sems can du bgrang ba'i rnam par gnas pa nyid do/_/dge 'dun lhag ma byed pa ni gang la ltung ba phyir bcos pa'i phyir lhag ma nyi shu la sogs pa'i dge 'dun yod pa de ni lhag ma ste/_ltung ba de ni
[\[91a.4\]]dge 'dun la rag lus pa/_dge 'dun kha na las pa dge 'dun la brten pas te/_dge 'dun gyi ltung ba las ldang bar 'gyur gyi gang zag las ni ma yin no zhes 'byung ba'i phyir ro/_/de byed pa'i ngang tshul can ni dge 'dun lhag ma byed pa ste/_dge 'dun lhag ma'i ltung ba byung ba zhes
[\[91a.5\]]bya ba'i tha tshig go/_/bde bar gshegs pa ni nyon mongs pa dang nye ba'i nyon mongs pa thams cad bag chags dang bcas te bral ba dang /_dngos po ma lus pa'i de kho na nyid legs par rtogs pa'o/_/gzhan dag na re phyir mi ldog par ma lus par gshegs pa'am/_de kho na nyid bstan pa'i
[\[91a.6\]]khyad par ma lus par mkhyen pa'i phyir bkra shis pa yin no zhes zer te/_don du na de bzhin gshegs pa'o/_/ma gsungs pa zhes bya ba ni bka' ma stsal pa'o/_/ji ltar zhes bya ba ni rnam pa gang gis so/_/rgyu zhes bya ba ni byed rgyu'o/_/'di la gzhan gyis bsam pa ni gang gi tshe dge slong
[\[91a.7\]]gis phyung ba la sogs pa yan lag bcu dang ldan par rang gi khu chu 'byin pa de'i tshe de la dge 'dun gyi lhag ma'i ltung bar 'gyur ro zhes bya ba yang go the tshom yang med na/_'on kyang de la dge 'dun gyi lhag ma'i ltung bar ma gsungs so zhes bya ba 'di la khyod kyis kho bo la rgyu cung zad cig gdon mi za bar
[\[91b\]]
[\[91b.1\]]brjod par bya'o zhes bya ba 'di yin no/_/'di la lan ni 'di yin te/_de ni shugs btang ba la dgongs nas gsungs pa yin par shes par bya ste/_de bzhin du 'dir gzhung ni/_shugs btang nas khu chu byung na nyes pa sbom por 'gyur ro zhes bya ba 'di yin no/_/de bzhin du mdo byed pas
[\[91b.2\]]kyang shugs kyi gnas skabs su btang ba rdzogs par ma byas pa nyid do zhes bshad do/_/yang na mtshan gyur pa la brten nas de skad gsungs pa yin te/_de bzhin du 'dir gzhung ni/_btsun pa gzhi gang gis dge 'dun gyi lhag ma'i ltung bar 'gyur ba'i gzhi des dge 'dun gyi lhag ma'i ltung bar
[\[91b.3\]]mi 'gyur ba lta mchis lags sam/_bcom ldan 'das kyis bka' stsal pa/_yod de/_dge slong gis ched du bsams te khu chu phyung nas dge 'dun lhag mar 'gyur ro/_/dge slong mas phyung na de la dge 'dun gyi lhag ma'i ltung bar mi 'gyur ro zhes bya ba yin no/_/de bzhin du 'dir gzhung
[\[91b.4\]]ni/_btsun pa re zhig dge slong khu chu 'byin par bgyid pa las mtshan gyur te dge slong mar red na cir 'gyur lags/_ltung byed du'o zhes bya ba yin no/_/yang na de ni sngon pham pa byung ba la sogs pa la dgongs nas gsungs pa yin te/_de bzhin du 'dir lung ni snga ma bzhin no/_/'dod
[\[91b.5\]]chags la sogs mtshungs ldan pa'i/_/zhes bya ba la sogs pa la/_'dod chags dang mtshungs par ldan pa'i sems ni 'dod pa'i 'dod chags mngon du gyur pa'i sems so/_/sogs pa zhes bya ba smos pas ni de'i bde ba nyams su myong ba'i 'dun pa zhes bya ba ste bsdus te/_go rims bzhin du
[\[91b.6\]]dral cing yongs su 'gyur ba'i sems kyis zhes bya ba'i don to/_/bzod pa la zhes bya ba ni mi tshangs par spyod pa bsten par spyod par bzod pa la'o/_/reg pa ni lus sprod par byed pa'o/_/dge 'dun lhag ma ni 'di la lhag ma dang dge 'dun yod pas na dge 'dun lhag ma zhes bya ba de skad du'o/_/'di
[\[91b.7\]]la 'dri ba'i don ni dge slong gang zhig gis dral cing yongs su gyur pa'i sems kyis mi tshangs par spyad pa brten par bya ba bzod pa'i bud med dang lus sprod par byed pa de la lus la reg pa'i dge 'dun lhag mar 'gyur bar gsal na/_'on kyang bcom ldan 'das kyis rnam grangs 'ga' zhig gis
[\[92a\]]
[\[92a.1\]]de la dge 'dun lhag mar ma gsungs so zhes bya ba 'di la rgyu gang yin pa kho bo la smros shig ces bya ba 'di yin no/_/'di la lan ni de ni 'gro ba gzhan pa'i bud med la dgongs nas gsungs pa yin te/_de bzhin du 'dir gzhung ni/_btsun pa re zhig dge slong gis
[\[92a.2\]]'gro ba gzhan pa'i bud med dang lhan cig lus sprod na cir 'gyur lags/_nyes pa sbom por ro/_/de bzhin du mdo byed pas kyang reg pa ni tha snyad dang 'dra'o zhes bshad do/_/yang na gos kyis bar du chod pa'i bud med la dgongs nas de skad gsungs pa yin te/_de bzhin du 'dir
[\[92a.3\]]gzhung ni/_bud med bzod pa la dge 'dun lhag mar 'gyur ba gang yin pa de ni gos kyis bar du chod pa la nyes pa sbom po'o zhes bya ba yin no/_/de bzhin du 'dir gzhung gzhan ni/_btsun pa re zhig dge slong gis bar chad dang bcas pa la bar chad dang bcas par 'du shes pas lus reg par bgyid na
[\[92a.4\]]cir 'gyur lags/_nyes pa sbom por ro zhes bya ba yin no/_/de bzhin du mdo byed pas kyang gos kyis bar du chod pa la ni 'og mar ro zhes bshad do/_/yang na de ni bud med gzhan gyi 'du shes kyis reg pa la brten nas gsungs pa yin te/_de bzhin du 'dir gzhung ni/_btsun pa re zhig dge
[\[92a.5\]]slong gis bud med gzhan dang lhan cig kun du chags la/_bud med gzhan dang lhan cig lus sprod na cir 'gyur lags/_nyes pa sbom por ro zhes bya ba yin no/_/de bzhin du mdo byed pas kyang bsams pa ni de nyid yin no zhes bshad do/_/yang na de ni lus kyi dbang po nyams pa la dgongs
[\[92a.6\]]nas bshad pa yin te/_de bzhin du 'dir gzhung ni/_btsun pa re zhig bud med kyi lus kyi dbang po nyams la dge slong gis de dang lhan cig lus sprod par bgyid na cir 'gyur lags/_nyes pa sbom por ro/_/btsun pa re zhig dge slong lus kyi dbang po nyams la/_de ni bud med dang lhan
[\[92a.7\]]cig lus sprod par bgyid na cir 'gyur lags/_nyes pa sbom por ro/_/btsun pa re zhig gnyis ka lus kyi dbang po nyams la de dag lus sprod par bgyid na cir 'gyur lags/_nyes byas su'o zhes bya ba yin no/_/de bzhin du mdo byed pas kyang reg par bya ba nyid ni ma nyams pa'o zhes bshad
[\[92b\]]
[\[92b.1\]]do/_/yang na mnyen pa dang /_'jam pa dang /_dro bar bsams pas reg pa la dgongs nas de skad du gsungs pa yin te/_de bzhin du 'dir gzhung ni/_btsun pa re zhig dge slong gis mnyen pa'i bsam pas lus reg par bgyid na cir 'gyur lags/_nyes pa sbom por ro/_/'jam
[\[92b.2\]]pa'i bsam pa dang /_dro ba'i bsam pa yang de dang 'dra'o zhes bya ba yin no/_/de bzhin du mdo byed pas kyang /_'jam pa dang dro ba dang snyi ba nyid sbom po'o zhes bshad do/_/yang na de ni sngon pham pa byung ba la sogs pa'i skabs sam las dang po pa la sogs pa'i dbang gis gsungs
[\[92b.3\]]pa yin te snga ma bzhin no/_/sdom brtson bsams bzhin dge 'dun gyi zhes bya ba la sogs pa la/_dge 'dun gyi lhag ma ni khu chu 'byin pa la sogs pa'o/_/ci bsams bzhin du'am bsams bzhin du ma yin zhe na/_bsams bzhin du zhes bya ba smos te blo sngon du btang ste'o/_/'di ni
[\[92b.4\]]bsams bzhin ma yin pa stsal to/_/cho ga bzhin zhes bya ba ni cho ga las ma 'das par te/_cho ga dang mthun par zhes bya ba'i tha tshig go/_/ma byas par zhes bya bar sbyar te/_des na 'dul ba las bshad na sbom po la sogs pa spyad pa'i mtshan nyid kyi cho ga'i rim pa ma byas par zhes bya
[\[92b.5\]]ba'i don yin no/_/ci zhig ma byas par zhe na/_bshags pa la sogs zhes bya ba la sogs pa smos te/_bshags pa ni 'dir go bar bya ba'o/_/yang ni bshags pa yin te 'dul ba 'dzin pa la sogs pa dge slong gcig gi mdun du mi bya ba'i bsam pas dge 'dun lhag ma'i ltung ba lan
[\[92b.6\]]gsum sgrogs pa yin no/_/sogs pa smos pas ni spo ba dang mgu bar bya ba dang dbyung ba rnams 'phangs so/_/de ma byas par te phyir bcos pa ma byas par ro/_/dag ces bya ba ni ltung ba med pa ste ltung ba las langs pa zhes bya ba'i tha tshig go/_/'di la 'dri pa'i bsam pa ni gang 'ga'
[\[92b.7\]]zhig gis bsams bzhin du khu chu 'byin ba la sogs pa'i ltung ba spyad la/_phyis spo ba dang mgu bar bya ba dbyung ba'i rim gyis cho ga bzhin du sgrub na yongs su dag par 'gyur ro zhes bya ba 'di ni gsal bar nges na/_'on kyang cho ga bzhin du ma byas pa'i dge slong yang bcom ldan 'das kyis
[\[93a\]]
[\[93a.1\]]rnam pa gzhan gyis ji ltar dag pa kho nar gsungs pa zhes bya ba de kho bo la smros shig ces bya ba 'di yin no/_/de la lan ni 'di yin te/_de ni mtshan gyur pa la brten nas gsungs pa yin no/_/de bzhin du 'dir gzhung ni/_btsun pa dge slong dge 'dun gyi lhag
[\[93a.2\]]ma'i ltung ba 'byung ba 'chags par yang mi bgyid/_slar 'chos par yang mi bgyid la/_ltung ba las ldang bar yang 'gyur ba lta mchis lags sam/_nye ba 'khor yod de/_'di ltar dge slong thun mong ma yin pa'i dge 'dun gyi lhag ma'i ltung ba byung bar gyur pa la de mtshan gyur nas dge slong mar
[\[93a.3\]]red na ltung ba las langs pa zhes bya'o/_/dge 'dun gyi lhag mar 'gro bar gyur pa'i nyes byas kyi ltung ba ni bshags par bya'o/_/de bzhin du 'dir gzhung gzhan ni/_dge slong gi tshe ltung ba byung la dge slong ma lags pa'i tshe ldang bar 'gyur ba ji lta bu lags/_'di ltar dge slong thun mong ma yin pa'i dge 'dun
[\[93a.4\]]gyi lhag ma'i ltung ba phyung la de mtshan gyur nas dge slong mar red na ltung ba las langs pa zhes bya'o/_/de bzhin du 'dir gzhung gzhan ni/_btsun pa dge slong thun mong ma lags pa'i ltung ba'i ris bzhi byung ba 'chags par yang mi bgyid/_phyir 'chos par yang mi bgyid la/_langs pa zhes kyang bgyi/_
[\[93a.5\]]ltung ba ma mchis par yang 'gyur ba lta mchis lags sam/_bcom ldan 'das kyis bka' stsal pa/_yod de/_mtshan gyur na'o/_/btsun pa dge slong ma thun mong ma lags pa'i ltung ba'i ris lnga byung ba 'chags par yang mi bgyid/_phyir 'chos par yang mi bgyid la/_langs pa zhes
[\[93a.6\]]kyang bgyi ltung ba ma mchis par yang 'gyur ba lta mchis lags sam/_bcom ldan 'das kyis bka' stsal pa/_yod de/_mtshan gyur na'o/_/de bzhin du mdo byed pas kyang zhing ma yin pa nyid la ni nyams so zhes bshad do/_/yang na las dang po pa la sogs pa la brten nas de skad gsungs
[\[93a.7\]]pa yin te snga ma bzhin no/_/gang zag gcig la spo ba dang zhes bya ba la sogs pa la/_gang zag ni sems can te dge slong zhes bya ba'i tha tshig go/_/gcig la zhes bya ba ni dge 'dun gyi lhag ma byung ba la'o/_/spo ba ni dge 'dun gyi lhag ma byung ba bcabs pa'i nyes pa gzhom pa'i phyir ji ltar bcas
[\[93b\]]
[\[93b.1\]]pa bzhin chad pa'i las spyad pa'i phyir ro/_/spyad pa nyid ni spo ba spyad pa ste bcabs pa bzhin chad pa'i las spyad la da dung mgu bar bya ba ma yin pa'i phyir ro/_/mgu bar bya ba ni spo ba spyad pa la dge slong rnams kyis sems mgu bar bya ba'i phyir na zhag drug tu mgu bar bya ba sbyin pa'i phyir ro/_/
[\[93b.2\]]spyad pa nyid ni mgu bar bya ba spyad pa ste mgu bar bya ba spyad zin pas zhes bya ba'i tha tshig go/_/de la mgu ba ni yid la 'thad cing yid 'bab ste sems rangs pa zhes bya ba'i tha tshig go/_/bzhi po dag srid pa zhes bya bar sbyar te bzhi po spo ba dang /_spo ba spyad pa dang /_mgu bar bya ba dang /_mgu bar bya ba spyad pa'i mtshan
[\[93b.3\]]nyid kyi tshig bzhi po dag go/_/gang gis zhes bya ba ni rgyu gang gis so/_/srid pa ni btub pa'o/_/'di la gzhan gyis bsams pa ni dge 'dun gyi lhag ma'i ltung ba byung ba'i gang zag gcig kho na spo ba pa'am/_spo ba spyad pa'am/_mgu bar bya ba spyad pa zhig tu 'gyur ro zhes bya ba de tsam zhig ni
[\[93b.4\]]tshig rnams tha dad par gyur pa'i phyir shin tu mngon na 'on kyang bcom ldan 'das kyis ltung ba byung ba gcig kho na la bzhi srid par gsungs pa de ji lta bu yin pa smros shig ces bya ba 'di yin no/_/'di la lan ni 'di yin te/_de ni srid pa'i dbang du mdzad nas gsungs pa yin no/_/de bzhin du
[\[93b.5\]]'dir gzhung ni/_btsun pa gang zag de nyid spo ba yang lags/_de nyid spo ba spyad pa yang lags/_de nyid mgu ba pa yang lags/_de nyid mgu bar bgyi ba spyad pa yang lags pa lta mchis lags sam/_yod de gang zag spo ba bya ba spyad pa zhig tu dge 'dun gyi lhag ma'i ltung ba 'chab pa
[\[93b.6\]]med pa byung la/_de dge 'dun gyi drung du song nas mgu bar bya ba gsol te/_de mgu bar bya ba phal cher spyad nas dge 'dun gyi lhag ma'i ltung ba gcig zhag gcig bcabs pa dang /_gnyis pa zhag gnyis bcabs pa dang gnyis shig byung ba dang /_de dag dge 'dun gyi drung du song ste spo ba
[\[93b.7\]]gsol ba las de la dge 'dun gyis spo ba byin na de ltung ba gcig gi ni spo ba spyad pa ma yin no/_/gnyis pa'i ni spo ba spyad pa yin no/_/gsum pa'i ni mgu bar bya ba spyad pa yin no/_/bzhi pa'i ni mgu bar bya ba spyad pa yin no/_/ji srid 'tsho bar zhes bya ba la sogs pa la/_ji srid
[\[94a\]]
[\[94a.1\]]'tsho'i bar ni ji srid 'tsho ba mthar thug pa'i bar ro/_/rang gi gos ni bdag nyid kyi gos dag gi'o/_/rab tu mang po ni bcu la sogs pa dpag tu med pa dag go/_/ma bsngos shing zhes bya ba ni mkhan po la sogs pa'i ming gis sngags sngon du 'gro ba'i bdag gir ma
[\[94a.2\]]byas shing ngo /_/byin gyis ma brlabs par zhes bya ba ni sngon du 'gro ba kho na'i bdag gir ma byas par ro/_/yang zhes bya ba ni 'on kyang ngo /_/dri ma med par zhes bya ba ni spangs pa'i ltung ba'i dri ma dang bral ba'o/_/'di la 'dri ba'i don ni gang gi tshe byin gyis ma brlabs shing ma bsngos pa'i gos
[\[94a.3\]]gcig kyang zhag bcu 'das par 'chang na de'i tshe de la bcom ldan 'das kyis zhag bcu pa'i spang bar 'gyur ro zhes gsungs na 'on kyang yang 'di la ltung ba med pa kho nar gsungs so zhes bya ba 'di la kho bo la rgyu brjod par bya'o zhes bya ba yin no/_/'di la lan ni 'di yin te/_rim gyis byin gyis
[\[94a.4\]]rlob pa la dgongs nas de skad gsungs pa yin te/_de bzhin du 'dir gzhung ni/_btsun pa dge slong gis gos byin gyis ma brlabs shing ma bsngos pa brgyad dam dgu ji srid 'tsho'i bar du bcangs la ltung bar yang mi 'gyur ba lta mchis lags sam/_nye ba 'khor yod de/_'di ltar
[\[94a.5\]]dge slong gis nyin re nyin re zhing chos gos kyi sngags byung la gzhan byin gyis brlabs na'o/_/yang de zhag bcu tshun chad cig tu shi ba la dgongs nas gsungs pa yin te/_de bzhin du 'dir gzhung ni/_btsun pa dge slong gis gos lhag pa bcangs la
[\[94a.6\]]ltung bar yang mi 'gyur ba lta mchis lags sam/_nye ba 'khor yod de/_zhag bcu tshun chad cig tu shi bar gyur na'o/_/yang na rung ba ma yin pa'i gos 'chang ba la dgongs nas de skad du gsungs pa yin te/_de bzhin du 'dir gzhung ni/_btsun
[\[94a.7\]]pa dge slong gis gos lhag pa zhag bcu las 'das par bcangs la spang ba'i ltung bar yang mi 'gyur ba lta mchis lags sam/_nye ba 'khor yod de/_'di ltar gos kyi spun rung la rgyu rung ba ma yin pa dang /_rgyu rung la spun rung ba ma yin pa dang /_gnyis
[\[94b\]]
[\[94b.1\]]ka rung ba ma yin pa'o/_/rung ba ma yin pa ni rnga bal dang /_rnag gi spu dang /_ri dwags kyi bal dang bsres pa dang /_ma btags pa ste/_gos de lta bu zhag bcu las 'das par 'chang na nyes byas su 'gyur ro zhes bya ba yin no/_/de bzhin du mdo byed pas kyang /_
[\[94b.2\]]rab tu byung ba'i rdzas dag la ni rung ba nyid dang zhes bshad do/_/'og ma dag la yang lugs ni 'di yin no/_/yang na gzhan gyi ched du 'chang ba'i dbang du mdzad nas de skad du gsungs pa yin te/_de bzhin du lhung zed 'chang ba'i skabs nas rab tu 'byung bar 'dod ba'i ched du 'chang na ltung
[\[94b.3\]]ba med do zhes gsungs so/_/lhung bzed la de skad du gsungs mod kyi 'on kyang gos la yang rung ngo zhes bya bar shes par bya'o/_/de bzhin mdo byed pas 'dir spyir rab tu byung ba'i don du nges par byas pa yang de nyid do zhes bshad do/_/'grel pa byed pas kyang 'di la ni lhung bzed la rab tu
[\[94b.4\]]byung bar 'dod pa'i ched du 'chang na ltung ba med do zhes gsungs pa gang yin pa de'i bshad pa yin no zhes rjes su bzlas so/_/yang na las dang po pa la sogs pa'am sngon pham pa byung ba la sogs pa la brten nas de skad du gsungs pa yin no zhes bya bar shes par bya'o/_/dri ba dang lan 'di ni
[\[94b.5\]]lhung bzed du gtogs pa la yang rung bas ma bshad kyang thams cad bdag nyid kyis brtag par bya'o/_/tha dad mtshams ni spangs pa'i gnas/_/gcig na gnas pa'i dge slong la/_/zhes bya ba la sogs pa la/_gnas gcig na zhes bya ba ni gnas khang la sogs pa 'dug gnas gcig
[\[94b.6\]]pa ste/_gnas gcig smos pas ni 'dug gnas gnyis dang /_gsum dang /_bzhi la sogs pa bkag pa yin no/_/gnas pa zhes bya ba ni 'dug pa'o/_/gcig yin yang bkad pa la sogs pa gnas chen po la nang na chu la sogs pas mtshams tha dad pa nyid kyang srid na de ci la
[\[94b.7\]]rnam par bzhag pa nyid yin nam zhe na/_tha dad mtshams ni spangs pa yin/_/zhes bya ba smos te/_chu la sogs pas mtshams tha dad pa dang bral ba'i yin te mtshams gcig pa'i zhes bya ba'i tha tshig go/_/'bral ba'i dri mas zhes bya ba ni 'bral ba'i spang ba'i ltung bas so/_/dri ma dang 'dra
[\[95a\]]
[\[95a.1\]]bas dri ma ste/_ltung ba'i dri ma zhes bya ba'i don to/_/dri ma dang bcas pa'i zhes bya ba ni nyes pa dang bcas pa ste/_ltung ba'i dri mas nye bar gos zhes bya ba'i tha tshig go/_/'di la 'dri ba'i don ni rang 'khrungs dang bcos mas mtshams bcad pa med pa'i gnas chen po
[\[95a.2\]]yang rung /_chung ngu yang rung /_gcig na gnas pa'i dge slong la gdon mi za bar 'bral ba'i spang ba'i ltung byed 'byung mi srid do zhes bya ba 'di ni mngon na/_'on kyang ci rnam grangs 'ga' zhig gis gnas de lta bu la gnas pa la 'bral ba'i spang ba'i ltung ba 'byung bar 'gyur ram zhes bya ba ni kho bo la
[\[95a.3\]]brjod par bya ba 'di yin no/_/'di la lan ni 'di yin te/_mu stegs can gyi gnas kyi dbang du mdzad nas de skad du gsungs pa yin no/_/de bzhin du 'dir gzhung ni/_btsun pa dge slong dgab pa gcig pa'i gnas gcig na mchis shing de nyid du de'i chos gos de dang 'bral bar
[\[95a.4\]]'gyur ba lta mchis lags sam/_nye ba 'khor yod de/_'di ltar gnas te mu stegs can gyi dge sbyong dang /_rgyu ba pa dang /_kun du rgyu sna tshogs pa'am/_spun ni nor bgos pa rnams kyi yin na'o zhes bya ba yin no/_/mdo byed pas kyang 'dir/_nor las dang lta ba las tha
[\[95a.5\]]dad pa ma yin pa'i yang ngo zhes bshad do/_/de bzhin du 'dir gzhung gzhan ni/_dge 'dun gyi gtsug lag khang mu stegs can rnams dang nyer spyod kyis gcig pa na gnas pa rnams las gang zhig sgo gang la gnas pa la ni ltung ba med do zhes bya ba yin te/_de'i phyir 'dis
[\[95a.6\]]ni tha dad pa nyid yin no zhes bshad pa yin no/_/de bzhin du 'dir gzhung gzhan ni/_btsun pa dge slong mtshams kyi nang mchis la chos gos kyang mtshams kyi nang na bzhag na chos gos de dang 'bral bar 'gyur ba lta mchis lags sam/_/nye ba 'khor yod de/_mtshams bcad pa byas la chos
[\[95a.7\]]gos dang mi 'bral ba'i sdom pa ma byas na'o zhes bya ba yin no/_/de bzhin du mdo byed pas kyang /_der gnang ba byas na ni chos gos dag dang 'bral bar mi 'gyur ro zhes bshad do/_/yang na gnas gcig gam mtshams gcig na gnas pa la zhes bya ba la sogs pa lta bur 'dri ba rnam pa
[\[95b\]]
[\[95b.1\]]gnyis bya la lan yang bshad ma thag pa de lta bu'i gzhung rnam pa gnyis brjod par bya'o/_/yang na las dang po pa la sogs pa'am sngon ltung ba byung ba la sogs pa la dgongs nas de skad du gsungs pa yin te/_snga ma bzhin no/_/zla ba pa'i gos dge slong gis zhes bya ba la sogs pa ni ci'i phyir ltung
[\[95b.2\]]ba med par gsungs zhes bya bar sbyar te/_zla ba'i gos ni zla ba 'das pa'i gos so/_/ma spangs pa zhes pa ni ma btang ba'o/_/ltung ba med pa ni kha na ma tho ba med pa'o zhes gsungs zhes bya ba ni de skad du gsungs pa'o/_/gsal bar smros zhes bya ba ni gsal por shes pa'o/_/'di la gzhan gyi
[\[95b.3\]]bsam pa ni zla ba'i spangs pa ni zla ba 'das pa kho nas byung ngo zhes bya ba de ni kho bo cag la nges pa kho na yin na/_'on kyang bcom ldan 'das kyis rnam pa gzhan gyis ji srid 'tsho'i bar du 'chang ba'i dge slong la ltung ba med pa kho nar gsungs so zhes bya ba 'di la ci ste 'di skad du gsungs zhes bya ba'i rgyu
[\[95b.4\]]kho bo la brjod par bya'o zhes bya ba 'di yin no/_/'di la lan ni 'di yin te/_zla ba gcig tshun chad du shi ba la brten nas de skad du gsungs pa yin no/_/de bzhin du 'dir gzhung ni/_btsun pa dge slong gis ji srid 'tsho'i bar du bzhag la ltung bar yang mi 'gyur ba lta mchis lags sam/_nye ba 'khor
[\[95b.5\]]yod de/_zla ba gcig tshun chad du shi na'o zhes bya ba yin no/_/yang na chos gos rung ba ma yin pa la dgongs nas de skad du gsungs pa yin te/_de bzhin du 'dir gzhung ni/_btsun pa dge slong gis chos gos dgung zla ba gcig phan chad du bzhag la spang ba'i ltung byed du yang mi 'gyur ba lta
[\[95b.6\]]mchis lags sam/_nye ba 'khor yod de/_'di ltar chos gos de spun rung la rgyu rung ba ma yin pa dang zhes bya ba yin te snga ma bzhin no/_/yang na sra brkyang bting ba la dgongs nas de skad du gsungs pa yin te/_de bzhin du 'dir gzhung ni/_btsun pa dge slong gis chos gos dgung zla drug tu
[\[95b.7\]]bzhag la ltung bar yang mi 'gyur ba lta mchis lags sam/_nye ba 'khor yod de/_chos gos rnyed nas zhag sum cu lon pa dang sra brkyang bting bar gyur na'o zhes bya ba yin no/_/mdo byed pas kyang /_'di gsum ni sra brkyang bting ba la mi 'byung ngo zhes bshad do/_/yang na sngon pham pa byung ba la
[\[96a\]]
[\[96a.1\]]sogs pa'i dbang du mdzad nas de skad du gsungs pa yin te/_snga ma bzhin no/_/sdom brtson can ni pha ma las zhes bya ba la sogs pa la/_pha ma las zhes bya ba ni pha dang ma dag las so/_/rung ba ni btags pa la sogs pa ste/_dpag bsam gyi gos la
[\[96a.2\]]sogs pa ma yin pa zhes bya ba'i tha tshig go/_/rung ba zhes bya ba smos pa ni rung ba ma yin pa bkag go/_/blang byas na zhes bya ba ni rang gis byas na'o/_/spangs pa'i nyes pa yis zhes bya ba ni spang ba'i ltung bas so/_/dri ma can du gyur pa zhes bya ba ni ma rung bar ro/_/'di la don ni dge slong
[\[96a.3\]]gis pha ma las chos gos rung ba blangs pa ni nyes pa med pa kho na'o zhes bya ba de ni kho bo la gsal ba snyam byed na/_'on kyang bcom ldan 'das kyis rnam grangs 'ga' zhig gis de la spang ba'i ltung byed du gsungs so zhes bya ba de lta bu yin zhes bya ba 'di la khyod kyis cung zad cig brjod par bya'o
[\[96a.4\]]zhes bya ba ni 'di yin no/_/'di la lan ni 'di yin te/_dge 'dun la bsngos pa dang rang gir byed pa'i dbang du mdzad nas de skad du gsungs pa yin no/_/de bzhin du 'dir gzhung ni/_btsun pa dge slong gis pha ma las chos gos blangs la spang ba'i ltung byed du 'gyur ba lta mchis lags
[\[96a.5\]]sam/_nye ba 'khor yod de/_'di ltar chos gos pha mas dge 'dun la bsngos pa yin la nges shes bzhin du gang zag bdag nyid kyis sgyur bar byed na chos gos grub na spang ba'i ltung byed do zhes bya ba yin no/_/'di la zhu ba las byung ba gzhung gzhan yang bcom ldan 'das kyis nye du ma yin pa
[\[96a.6\]]las chos gos len na spang ba'i ltung byed du 'gyur ro zhes bka' stsal pa gang lags pa/_dge slong gis dge slong ma las chos gos blangs la de yang spang ba'i ltung bar 'gyur ba lta mchis lags sam/_nye ba 'khor yod de/_gal te des dge 'dun la spags pa yin la/_dge slong gis bdag
[\[96a.7\]]nyid la sbyor bar byed na'o zhes 'byung ngo /_/'di la mdo byed pas kyang gzhan gyis gang zag gzhan nam/_dge 'dun la bsngos pa'i rnyed pa shes bzhin du bdag nyid la bsgyur te thob na'o zhes bshad do/_/zhag bdun pa'i sman dag ni zhes bya ba la sogs pa la/_byin gyis brlabs pa dus zhag bdun gyi
[\[96b\]]
[\[96b.1\]]mthar thug par 'chang ba'i phyir te/_mar sar dang 'bru mar la sogs pa'i sman ni zhag bdun pa'i sman zhes bya'o/_/sman dag bcangs na zhes bya bar sbyar te/_bcangs na zhes bya ba ni bzhag na'o/_/ltung ba med par gsungs pa zhes bya ba ni sdom brtson zhes bya bar sbyar ro/_/'bod de smra bar gyis zhes
[\[96b.2\]]bya ba ni bsgrims te smros shig pa'o/_/'di la tshig le'ur byas pa'i don ni zhag bdun pa'i sman ni zhag bdun 'das pa kho nas spang ba'i ltung byed kyi ltung ba 'byung bar 'gyur ro zhes bya ba de ni kho bo cag la nges na/_'on kyang bcom ldan 'das kyis zhag bdun pa'i sman ji srid 'tsho'i bar du bcangs pa la
[\[96b.3\]]ltung ba med pa kho nar gsungs so zhes bya ba de ci'i phyir de skad du bka' stsal pa snying nas soms la kho bo la smros shig ces bya ba 'di yin no/_/'di la lan ni 'di yin te/_zhag bdun tshun chad du shi ba la dgongs nas de skad du gsungs pa yin no/_/de bzhin du 'dir gzhung ni/_btsun pa dge
[\[96b.4\]]slong gis zhag bdun pa'i sman ji srid 'tsho'i bar du bcangs pa spang ba'i ltung byed du'ang mi 'gyur ba lta mchis lags sam/_nye ba 'khor yod de/_zhag bdun tshud chad du shi na'o/_/yang na rung ba ma yin pa'i sman 'chang ba la dgongs nas de skad du gsungs pa yin te/_de bzhin du 'dir gzhung ni/_
[\[96b.5\]]btsun pa dgung bdun pa'i sman dgung bdun las 'das par bcangs la spang ba'i ltung byed du mi 'gyur ba lta mchis lags sam/_nye ba 'khor yod de/_sman rung ba ma yin pa dang 'dres par gyur pa de gang dge slong rnams kyis spyad du rung ba ma yin no zhes bya ba yin no/_/yang na las dang po pa'am
[\[96b.6\]]sngon pham pa byung ba la dgongs nas de skad du gsungs pa yin te/_shes bzhin du ni brdzun gyi tshig ces bya ba la sogs pa la/_shes bzhin du phyin ci log pa'i 'du shes nyams su myong ba ste ched du bsams nas zhes bya ba'i tha tshig go/_/brdzun ni don log pa'o/_/
[\[96b.7\]]tshig ni don brjod pa ste shes bzhin du slu ba la sogs pa'i ched du don gzhan du rnam par gnas pa gzhan du brjod pa zhes bya ba'i tha tshig go/_/shes bzhin du smos pas ni blo sngon du btang ba'i brdzun gyi tshig bsal to/_/de smras na ste brjod na'o/_/ltung byed me yis ni zhes bya ba la ltung byed ni dmyal ba la sogs par ltung bar byed pa'i
[\[97a\]]
[\[97a.1\]]phyir te ngan song ngan 'gro log par ltung ba dmyal ba dang dud 'gro dang yi dwags rnams su sreg par byed/_'tshed par byed/_ltung bar byed pas zhes bya bas so/_/de nyid me yin te sdug bsngal ba'i rgyu yin pa'i phyir ro/_/shin tu sreg ces bya ba ni shin tu sdug bsngal bskyed
[\[97a.2\]]pas so/_/min zhes ltung byed bkag pa smos pas nyes byas su brjod pa ni gnang ba yin te/_'og ma dag la yang de bzhin kho nar shes par bya'o/_/gsal por smros zhes bya ba ni nges par smros shig pa'o/_/'di la gzhan gyis bsam pa ni gang dge slong 'ga' zhig gi ched du
[\[97a.3\]]bsams te brdzun smras na de la gdon mi za bar ltung byed byung na/_'on kyang bcom ldan 'das kyis de la ltung byed ma gsungs so zhes bya ba de la rgyu ci zhig yod ces bya ba de kho bo la smros shig ces bya ba 'di yin no/_/'di la lan ni 'di yin te/_de ni smyos pa la sogs pa'i mdun du smras pa'i
[\[97a.4\]]dbang du mdzad nas gsungs pa yin no/_/de bzhin du 'dir gzhung ni/_btsun pa re zhig dge slong gis smyon pa'i drung du brdzun smras na cir 'gyur lags/_nyes byas su'o/_/de bzhin du sems 'khrugs pa dang /_tshor bas nyen pa dang glen pa dang 'on pa dang gnyid kyis log pa dang /_myos pa dang rab
[\[97a.5\]]tu myos pa dang /_smyon par zhugs pa dang /_'gro ba gzhan pa'i drung du brdzun smras na cir 'gyur lags/_nyes byas so zhes bya ba yin no/_/de bzhin du mdo byed pas kyang /_rang bzhin nyams pa ni ma yin no/_/mi'i 'gro ba ni tha snyad du bya ba nyid yin no zhes bshad do/_/'og ma dag la yang
[\[97a.6\]]de bzhin du shes par bya'o/_/yang na dben pa la dben par 'du shes pa la brten nas de skad du gsungs pa yin te/_de bzhin du 'dir gzhung ni/_btsun pa re zhig dge slong gis dben pa la dben pa'i 'du shes kyis brdzun smras na cir 'gyur lags/_nyes byas so zhes bya ba la sogs pa
[\[97a.7\]]yin no/_/yang na dbus pas dbus pa la mtha' 'khob pa'i skad du smras pa la dgongs nas gsungs pa yin te/_de bzhin du 'dir gzhung ni/_btsun pa re zhig dge slong dbus pas dbus pa la mtha' 'khob pa'i skad du brdzun smras la des kyang mtha' 'khob pa'i skad dem 'tshal na cir 'gyur
[\[97b\]]
[\[97b.1\]]lags/_nyes byas su'o zhes bya ba la sogs pa yin no/_/mdo byed pas kyang /_'di la rnam par reg byed la ni don go ba'o zhes bshad do/_/'og ma dag la yang de bzhin du shes par bya'o/_/de nyid la dgongs nas/_brdzun tshig 'du shes gzhan bsgyur ba'i/_/tshig don mngon
[\[97b.2\]]par go ba'o/_/zhes bshad do/_/yang na las dang po pa dang sngon pham pa byung ba la sogs pa la dgongs nas de skad gsungs pa yin te snga ma bzhin no/_/dge slong gis dge slong la zhes bya ba la sogs pa ni khyim pa dang rab tu byung ba la sogs pa la yang mi'i skyon nas smra srid pas dge
[\[97b.3\]]slong la zhes smos so/_/skyon nas smra ba ni khyod ni zhar ba'o/_/theng po sgur po spyi cer ro/_/mgo skya'o/_/khro ba'o zhes bya ba la sogs pas skyon nyid nas smra zhing brjod pa ste/_smad pa'i bsam pas smras pa'i tha tshig go/_/de rab la zhes bya ba ni byed pa po la ste/_yi ge lhag pa las na don
[\[97b.4\]]lhag pa yod pas skyon brjod par 'dod pa'i 'dun pas zhes bya ba'i khyad par blta bar bya'o/_/de ltar yang dge slong gis mi'i skyon brjod pa'i bsam pas zhes gsungs so/_/kun mkhyen ni thams cad mkhyen pa'o/_/nges par smros zhes bya ba ni gtan la bab par smros shig pa'o/_/'di
[\[97b.5\]]la gzhan gyis bsam pa ni gang gi tshe dge slong gis dge slong gi yul 'di'i skyon nyid brjod do snyam pa'i bsam pa des mi'i skyon nas smra ba rab tu sbyor ba de'i tshe de la the tshom med pa kho nar ltung byed du 'gyur na/_'on kyang bcom ldan 'das kyis rnam pa 'ga' zhig gis de la de 'byung bar ma
[\[97b.6\]]gsungs so zhes bya ba 'di la kho bo la rgyu brjod par bya'o zhes bya ba 'di yin no/_/'di la lan ni 'di yin te/_de ni mi'i skyon nas smra ba pho nya la btang ba kun tu spyod pa la dgongs nas gsungs pa yin no/_/de bzhin du 'dir gzhung ni/_btsun pa re zhig dge slong gis mi'i skyon nas smra ba pho
[\[97b.7\]]nya la btang bas kun tu spyad na cir 'gyur lags/_nyes byas su'o/_/de bzhin du yi ge dang /_lag brda dang /_gzhan la snyad 'dogs pa dang /_brgyud pas na cir 'gyur lags/_nyes byas su'o zhes bya ba yin no/_/de bzhin du mdo byed pas kyang ngag gi'o/_/rang gi'o/_/
[\[98a\]]
[\[98a.1\]]bdag nyid dang 'brel ba'o zhes bshad do/_/yang na smyon pa la sogs pa la dgongs nas gsungs pa yin te/_de bzhin du 'dir gzhung ni snga ma bzhin no/_/yang na dbus pas dbus pa'i dge slong la mtha' 'khob pa'i skad du smras pa la brten nas gsungs
[\[98a.2\]]pa yin te/_de bzhin du 'dir gzhung ni snga ma bzhin no/_/yang na las dang po pa dang sngon pham pa byung ba la dgongs nas gsungs pa yin te snga ma bzhin no/_/dge slong nyon mongs can sems kyis/_/zhes bya ba la sogs pa la/_dge slong smos pas ni dge sbyong la sogs pa
[\[98a.3\]]bsal ba'i phyir ro/_/nyon mongs can sems kyis zhes bya ba ni dbye ba'i bsam pa ste/_nyon mongs can zhes smos pas ni nyon mongs pa can ma yin pa'i sems bkag pa'o/_/dge slong gis smras zhes bya ba ni dge slong gis smras pa'o/_/phra ma ni dbyen gyi tshig go/_/dge slong la
[\[98a.4\]]zhes bya ba ni dge slong gi yul la'o/_/dag ces bya ba ni ltung ba med par ro/_/bcol zhes bya ba ni don du gnyer gyis zhes bya ba'o/_/'di la gzhan gyis bsam pa gang gi tshe dge slong zhig gis dge slong gi yul la dga' yang rung mi dga' yang rung dge slong zhig gis mngon sum du 'di ni
[\[98a.5\]]khro ba'o/_/'chab pa'o/_/tshig pa'o/_/mdze can no zhes zer ro zhes bya ba la sogs pa bden yang rung brdzun yang rung ba smra la de yang gal te dge slong gis smras pa de dge slong gi yul la dbyen gyi bsam pas smras na des na de la ltung byed du 'gyur ro zhes bya ba gsal ba nyid na/_'on kyang
[\[98a.6\]]bcom ldan 'das kyis des 'gyur bar ma gsungs so zhes bya ba 'di la khyod kyis kho bo la rgyu nye bar bstan par bya'o zhes bya ba ni 'di yin no/_/'di la lan ni mi'i skyon nas smra ba la bshad pa thams cad yin pa nyid la/_lung dang mdo las bshad pa'i gzhung yang de nyid yin te snga ma bzhin
[\[98a.7\]]no/_/sdom brtson can gyis rung ba'i zhes bya ba la sogs pa la rung ba ni rung ba zhes bya ba me dang rma byung ba dang mtshon dang sen mo dang ne co dang rnyis pa dang bkrum pa dang bkas pa dang bcad pa zhes bya ba dag gis ci rigs par rung bar byas pa ste/_cho ga byas pa zhes bya ba'i don to/_/sa bon rnam pa
[\[98b\]]
[\[98b.1\]]lnga ni rtsa ba dang /_sdong bu dang /_rtse mo dang /_'gas pa dang /_sa bon gyi sa bon zhes bya ba dag go/_/ltung byed byed pa zhes bya ba ni ltung byed kyi ltung ba dang ldan par ro/_/'di la gzhan gyi bsam pa ni gang zhig rtsa ba la sogs pa sa bon gyi ris lnga po rma byung ba la sogs pa'i cho gas rung bar byas
[\[98b.2\]]pa za ba de la ni ltung byed kyi ltung ba med pa nyid do zhes bya ba de ni legs par shes na/_'on kyang bcom ldan 'das kyis la lar de la ltung byed du gsungs so zhes bya ba 'di kho bo la 'bad de smros shig ces bya ba 'di yin no/_/'di la lan ni 'di yin te/_rung bar byas pa rnams myu gu skyes pa yongs su longs
[\[98b.3\]]spyod pa la dgongs nas de skad du gsungs pa yin no/_/de bzhin du 'dir gzhung ni/_btsun pa dge slong gis sa bon gyi ris lnga po zhugs kyis rung ba bgyis te/_'tshal la ltung byed kyi ltung bar 'gyur ba lta mchis lags sam/_nye ba 'khor yod de/_'di ltar sa bon gyi ris lnga po rung bar byas pa
[\[98b.4\]]sa la bzhag pa'am snod du bzhag pa'am gdang la btags pa las myur du skyes par gyur na'o zhes bya ba yin te/_'dir mes rung bar bya ba ni rmad byung ba la sogs pa gzhan dag gi dpe tsam du zad par shes par bya'o/_/g.yogs ma med par zhes bya ba la sogs pa ni g.yogs ma med par gnas mal
[\[98b.5\]]rung ba bshams nas ma bru bas shing ma bltas par song na ji ltar dag par gsungs zhes bya bar sbyar ro/_/de la g.yogs ma med par zhes bya ba ni bla gab med par ro/_/dge 'dun gyi zhes bya ba ni de bzhin gshegs pa'i nyan thos kyi dge 'dun gyi'o/_/gnas mal ni khri dang khri'u dang stan nang
[\[98b.6\]]tshangs can la sogs pa'o/_/rung ba zhes bya ba ni khri dang stan nang tshangs can la sogs pa ba so dang gser dang dngul la sogs pa las byas pa dang dpag bsam gyi shing gi gos dang /_tshad las lhag pa la sogs pa dang bral zhing tshad dang ldan pa zhes bya ba'i tha tshig go/_/bshams zhes bya
[\[98b.7\]]ba ni ma bkram nas so/_/ma brubs zhes bya ba ni ma brtul cing ngo /_/ma bltas par zhes bya ba ni blta ba ma byas par te ma bcol bar zhes bya ba'i don to/_/song na zhes bya ba ni mtshams las 'das na'o/_/ji lta bur na zhes bya ba ni rgyu gang gis na'o/_/dag par zhes bya ba ni ltung ba med par ro/_/'di
[\[99a\]]
[\[99a.1\]]la 'dri ba'i don ni gang 'ga' zhig gis dge 'dun gyi gnas mal du rung ba la khri dang khri'u la sogs pa bdag nyid kyis bla gab med par bshams la/_phyis dge slong la sogs pa la bltar ma bcug par mtshams kyi phyi rol du 'gro na de'i phyir de la ltung byed kyi
[\[99a.2\]]ltung bar 'gyur ro zhes bya ba de ni shin tu nges na/_'on kyang bcom ldan 'das kyis kha cig tu de la ltung ba med par gsungs so zhes bya ba 'di la khyod kyis ci sta da skad gsungs pa kho bo la rgyu brjod par bya'o zhes bya ba 'di yin no/_/'di la lan ni 'di yin te/_bar chad kyi dbang du mdzad
[\[99a.3\]]nas de skad du gsungs pa yin no/_/de bzhin du 'dir gzhung ni/_btsun pa dge slong gis dge 'dun gyi gnas mal bkram mam 'grems su stsal nas/_ma brubs shing 'brum du yang ma stsal/_dge slong gzhi pa la bltar yang ma stsal bar nye 'khor las 'das la ltung bar yang mi 'gyur ba lta
[\[99a.4\]]mchis lags sam/_nye ba 'khor yod de/_'di ltar dge slong la gtsug lag khang der bar chad brgyad las bar chad gang yang rung ba cig nye bar gnas par gyur na'o zhes bya ba yin no/_/de bzhin du gzhan las kyang rkyen de lta bu ni ma gtogs so zhes gsungs so/_/mdo byed pas kyang
[\[99a.5\]]nyam nga ba dang phrad pa la yang mi 'byung ngo zhes bshad do/_/yang na de ni las dang po pa dang sngon pham pa byung ba la sogs pa la brten nas gsungs pa yin par shes par bya ste snga ma bzhin no/_/sdom brtson can gyis zhes bya ba la sogs pa ni sdom brtson can gyis chos gos rung ba dge slong ma nye
[\[99a.6\]]du ma yin pa la byin na ci'i phyir ltung ba med pa zhes gsungs zhes bya bar sbyar ro/_/de la rung ba ni rnga mo dang gnag dang ri dwags kyi spu la sogs pa dang bral ba'o/_/gos ni bgo ba ste snam sbyar bla gos dang mthar gos la sogs pa'o/_/nye du ni pha ma dag nas bdun pa tshun chad las snga ma gcig
[\[99a.7\]]las skyes pa'o/_/nye du ma yin pa ni nye du min pa ste de la'o/_/byin zhes bya ba ni yongs su btang na'o/_/ltung ba med pa zhes bya ba ni nyes pa med pa'o zhes gsungs pa zhes bya ba ni bcom ldan 'das kyis de skad du bka' stsal pa ste nges par smros zhes bya bar sbyar ro/_/'di la don ni gang gi
[\[99b\]]
[\[99b.1\]]tshe dge slong gis dge slong ma nye du ma yin pa la gos rung ba byin pa de'i tshe de la ltung byed kyi ltung bar 'gyur ro zhes bya ba de ni nges na/_'on kyang bcom ldan 'das kyis rnam pa 'ga' zhig gis de la ltung ba med pa kho nar gsungs so zhes bya ba 'di la khyod kyis kho bo la rgyu smros shig ces bya
[\[99b.2\]]ba 'di yin no/_/de la lan ni 'di yin te/_de ni tshad du ma chog pa dang lhag pa la brten nas gsungs pa yin par blta'o/_/de bzhin du 'dir gzhung ni/_btsun pa dge slong gis dge slong ma nye du ma lags pa la gos stsal la ltung bar mi 'gyur ba lta mchis lags sam/_nye ba 'khor
[\[99b.3\]]yod de/_gos khru gang du ma chog pa'am bde bar gshegs pa'i chos gos kyi tshad yin no/_/yang na de ni rin du byin pa la dgongs nas gsungs pa yin te/_de bzhin du 'dir gzhung ni/_btsun pa dge slong gis dge slong ma nye du ma lags pa la gos stsal la ltung bar yang mi 'gyur ba lta
[\[99b.4\]]mchis lags sam/_nye ba 'khor yod de/_rin du byin la rin blangs na'o zhes bya ba yin no/_/yang na de ni dge 'dun la gos 'bul bar byed pa'am/_legs par smra ba'am/_bsnyen par rdzogs par byed pa'am/_bor rlag byung ba'am/_skyin par byin pa la brten nas gsungs pa yin
[\[99b.5\]]te/_de bzhin du 'dir gzhung ni/_dge 'dun la gos 'bul bar byed dam/_legs par smra ba la byin nam/_bsnyen par rdzogs par byed pa la sbyin nam/_bor rlag byung ba'am/_skyin par sbyin pa la ltung ba med do zhes bya ba yin no/_/yang na las dang po pa la sogs pa la dgongs nas
[\[99b.6\]]gsungs pa yin te snga ma bzhin no/_/mtshams gcig gnas pa'i zhes bya ba ni mtshams kyi nang na gnas pa'o/_/mang po zhes bya ba ni bzhi la sogs pa'o/_/kha zas ma stsal bar zhes bya ba ni 'di dag la kha zas bza' ba dang bca' ba la sogs pa a ru ra tsam yang bsrul zhing bskur ba med
[\[99b.7\]]pas zas ma stsal bar ro/_/tha dad ces bya ba ni so sor ro/_/bza' ba ni za bar byed pa ste/_dge slong dag ces bya bar sbyar ro/_/'di la bsam pa ni gang gi tshe mtshams gcig na dge slong bzhi la sogs pa so sor sder bcas nas zan za ba de'i tshe de dag la 'dus shing za ba'i ltung byed du 'gyur
[\[100a\]]
[\[100a.1\]]la/_gal te kha zas kyis bsrul ba byas na ni de'i tshe ltung ba med pa kho nar 'gyur ro zhes bya ba ni nges pa kho na yin na/_'o na bcom ldan 'das kyis kha cig tu ltung ba med pa kho na'o zhes gsungs pa 'di la khyed kyis rgyu brjod par bya'o zhes bya ba 'di yin no/_/'di la
[\[100a.2\]]lan ni 'di yin te/_dus yod pa la dgongs nas de skad du gsungs pa yin te/_de bzhin du 'dir gzhung ni/_dus ma gtogs par 'dus shing za ba la ltung byed du 'gyur ro zhes bya ba la sogs pa yin no/_/de bzhin du 'di la gzhung gzhan ni/_btsun pa dge slong gis 'dus shing
[\[100a.3\]]'tshal ba bgyis la ltung bar yang mi 'gyur ba lta mchis lags sam/_nye ba 'khor yod de/_dus drug las dus gang yang rung ba zhig nye bar gyur na'o zhes bya ba yin no/_/yang na dge slong gsum zan za ba la dgongs nas de skad du gsungs pa yin te/_de bzhin du 'dir gzhung ni/_btsun
[\[100a.4\]]pa gnas gcig tu mtshams gcig na dge slong mang po dag so sor 'tshal ma 'tshal la ltung bar yang mi 'gyur ba lta mchis lags sam/_nye ba 'khor yod de/_gal te gsum zan za'i bzhi ma yin na'o zhes bya ba yin no/_/yang na zas kyi gnas so sor nges pa la dgongs nas de skad du
[\[100a.5\]]gsungs pa yin te/_de bzhin du 'dir gzhung ni/_btsun pa dge slong gis 'dus shing 'tshal ba bgyis pa ltung bar yang mi 'gyur ba lta mchis lags sam/_nye ba 'khor yod de/_'di ltar zas kyi gnas so sor nges pa yin na'o zhes bya ba yin no/_/yang na las dang po pa la sogs pa
[\[100a.6\]]la dgongs nas gsungs pa yin te snga ma bzhin no/_/kha zas bca' bar bya ba la sogs pa zhes bya ba ni kha zas bca' bar bya ba la sogs pa rung ba dus ma yin par zan ji ltar dag pa zhes bya bar gsungs zhes bya bar sbyar ro/_/de la kha zas ni mid par bya ba'o/_/mid par bya ba'i zas bu ram hags
[\[100a.7\]]la sogs pa yang yod pas bca' bar bya ba la sogs pa zhes bya ba smos te/_bca' bar bya ba zhes bya ba ni bca' bar bya ba lnga po bca' bar bya ba rtsa ba dang /_sdong bu dang /_lo ma dang /_me tog dang /_'bras bu zhes bya ba rnams so/_/sogs pa zhes smos pas ni bza' bar bya ba lnga po 'bras
[\[100b\]]
[\[100b.1\]]chan dang /_zan dron dang /_lde gu dang /_sha dang /_snum khur zhes bya ba rnams bsdus te/_bca' bar bya ba dang bza' bar bya ba zhes bya ba'i tha tshig go/_/bca' bar bya ba dang bza' bar bya ba de yang rung ba ma yin pa glang po che dang /_rta'i sha la sogs pa dang rung ba ma yin pa dang 'dres pa yang yod
[\[100b.2\]]pas rung ba zhes bya ba smos te rung bar gyur pa'o/_/dus min ces bya ba la dus ni skya rengs shar nas nyi ma phyed kyi mthar thug pa'i bar yin no/_/de las bzlog pa ni dus ma yin pa ste der ro/_/za byed la zhes bya ba ni mid par byed pa'o/_/dag pa ni ltung ba med pa'o/_/the tshom gtan la dbab par
[\[100b.3\]]zhes bya ba ni the tshom bsal bar ro/_/'di la bsdus pa'i don ni gang gi tshe dge slong gis dus ma yin par bca' bar bya ba ma yin pa bza' bar bya ba zos pa de'i tshe de la ltung byed kyi ltung ba 'byung bar 'gyur ro zhes bya ba de la ni kho bo cag mi mthun pa yang med na/_'on kyang bcom ldan 'das kyis tshul
[\[100b.4\]]'ga' zhig gis de la ltung ba med pa kho nar gsungs pas de'i phyir kho bo'i yid gnyis bzlog par gyis shig ces bya ba 'di yin no/_/'di la the tshom bcad pa ni 'di yin te/_de ni gling gzhan du song ba dus ma yin par za ba'i rgyu mtshan la brten nas gsungs pa yin no/_/de bzhin du 'dir
[\[100b.5\]]gzhung ni/_btsun pa dge slong gis dus ma lags par bca' bar bgyi ba dang bza' bar bgyi ba 'tshal la ltung bar yang mi 'gyur ba lta mchis lags sam/_nye ba 'khor yod de/_gling gsum po dag tu 'dzam bu'i gling gi dus su za na'o zhes bya ba yin no/_/yang na lha'i bdud rtsi yongs su
[\[100b.6\]]longs spyod pa la dgongs nas gsungs pa yin te/_de bzhin du 'dir gzhung ni/_bcom ldan 'das dge slong gis dus ma lags par g.yar zas 'tshal la ltung bar yang mi 'gyur ba lta mchis lags sam/_nye ba 'khor yod de/_lha'i bdud rtsi za na'o zhes bya ba yin no/_/yang na nad
[\[100b.7\]]pa'i dbang du mdzad nas de skad du gsungs pa yin te/_de bzhin du nad pa la bcas pa'i kha na ma tho ba thams cad gnang bar gtogs pa'i gzhung ni/_btsun pa bro 'tshal ba la ji ltar rim gro bgyi lags/_nye ba 'khor rang bzhin gyis kha na ma tho ba ma gtogs pa ji ltar nad pa sos par 'gyur ba
[\[101a\]]
[\[101a.1\]]ltar ro zhes bya ba yin no/_/de bzhin du 'dir gzhung gzhan ni/_btsun pa bro 'tshal ba la ji ltar rim gro bgyi lags/_nye ba 'khor ston pa'i 'du shes nye bar bzhag la phan pa dang mthun pa'i sman dag gis rim gro bya'o/_/btsun pa bro 'tshal ba la ci zhig stsal
[\[101a.2\]]bar bgyi/_nye ba 'khor rang bzhin gyis kha na ma tho ba ma gtogs pa gang gis nad pa sos par 'gyur ba de sbyin par bya'o zhes bya ba yin no/_/de bzhin du 'dir gzhung gzhan ni/_btsun pa bro 'tshal ba la ci zhig stsal bar bgyi/_nye ba 'khor bcas pa'i kha na ma tho ba gang gis nad
[\[101a.3\]]pa 'tsho bar 'gyur ba de nad pa la sbyin par bya'o zhes bya ba yin no/_/de bzhin du mdo byed pas kyang /_rang bzhin gyi kha na ma tho ba dang bcas pa las gzhan pa thams cad la gso ba'i don nyid ma gtogs pa zhes bya ba'i lhag ma'o zhes bya ba dang /_de bzhin du gso ba'i phyir nub mo za ba ni
[\[101a.4\]]tshul dang mi mthun pa ma yin no zhes bshad do/_/dge slong cho ga sngon 'gro ba zhes bya ba ni cho ga gang gis byin len byung bas te mngon sum du mtshams kyi nang du 'thob pa'i phyogs su gnas pa lag pa bkan pas lus sam de dang 'brel bas gyen du 'degs nus pa rdzogs par ma bsnyen pa mi ma yin
[\[101a.5\]]pa las kyang sbyin par 'dod pas yan lag gis sam de dang 'brel pas byin pa mnos pa ni byin len no zhes bya ba'i cho ga de bsgrub pa ste/_cho ga yang dag par spyod pas yin gyi/_gyi na ni ma yin no zhes bya ba'i don to/_/byin len byas nas zhes bya ba ni mtshams kyi nang du rung ba byed pa la sogs pa
[\[101a.6\]]'thob tu rung bar gnas pa las mngon sum du blangs nas so/_/ci zhig ce na/_bca' bar bya ba la sogs pa zhes bya bar sbyar ro/_/ltung dang bcas zhes bya ba ni nyes pa dang bcas pa'o/_/'di la don ni dge slong gang zhig ji skad bshad pa'i cho ga brjod cing bca' bar bya ba dang bza' bar bya ba de
[\[101a.7\]]la byin len byas te za ba de la ltung ba med pa kho na'o zhes bya ba de ni shes pa nyid na/_'on kyang bcom ldan 'das kyis de la ltung ba dang bcas pa nyid du gsungs pa de gal te khyod la 'dir 'dul ba la gsal bar shes pa'i nus pa zhig yod pa de lta na kho bo la lan thob shig ces bya ba 'di yin no/_/'di la
[\[101b\]]
[\[101b.1\]]lan ni 'di yin te/_de bzhin du de ni gzhan gyir 'du shes pa la dgongs nas gsungs pa yin te/_de bzhin du 'dir gzhung ni/_btsun pa dge slong gis bca' bar bgyi ba byin len bgyis pa 'tshal la ltung ba dang bcas par 'gyur ba lta mchis lags sam/_nye ba 'khor yod de/_
[\[101b.2\]]gzhan gyi 'du shes kyis byin len byas nas za na'o/_/yang na de ni byin par rung ba ma yin pa gsog 'jog byas pa dus ma yin par za ba'i dbang du mdzad nas gsungs pa yin te/_de bzhin du 'dir gzhung ni/_btsun pa dge slong gis 'tshal ma lan cig 'tshal la ltung ba lan cig bzhi
[\[101b.3\]]'byung ba lta mchis lags sam/_nye ba 'khor yod de/_byin len ma byas pa rung ba ma yin pa gsog 'jog byas pa dus ma yin par za na'o/_/dge slong gis dge slong la zhes bya ba la sogs pa la/_nyon mongs sems kyis zhes bya ba ni nyon mongs pa dang mtshungs par ldan pa'i sems
[\[101b.4\]]kyis so/_/gsal bar lan thob shig ces bya ba ni nges bar smros shig pa'o/_/'di la don ni gang gi tshe dge slong gis khros nas dge slong la rdeg pa de'i tshe de la the tshom med par ltung byed kyi ltung bar 'gyur ro zhes bya ba de ni shes pa nyid na/_'on kyang bcom ldan 'das kyis nyes byas su
[\[101b.5\]]gsungs so zhes bya ba de brjod par bya'o zhes bya ba 'di yin no/_/'di la lan ni 'di yin te/_de ni 'dran thor la sogs pa la dgongs nas gsungs pa yin no/_/de bzhin du 'dir gzhung ni/_btsun pa dge slong gis dge slong la brgyab pa la ltung byed du yang mi 'gyur ba la lta mchis lags
[\[101b.6\]]sam/_nye ba 'khor yod de/_'dren thor gyi bsam pa'am/_gsad pa'i bsam pas rdeg na'o zhes bya ba yin no/_/yang na gzhan gyi don du rdeg pa la dgongs nas de skad du gsungs pa yin te/_de bzhin du 'dir gzhung ni/_btsun pa re zhig dge slong gis gzhan gyi slad du dge slong
[\[101b.7\]]la brgyab na cir 'gyur lags/_nyes byas su'o zhes bya ba yin no/_/yang na gzhan rdeg tu 'jug pa la dgongs nas de skad du gsungs pa yin te/_de bzhin du 'dir gzhung ni/_btsun pa re zhig dge slong gis dge slong la gzhan gyis rdeg tu stsol na cir 'gyur lags/_nyes byas su'o zhes bya
[\[102a\]]
[\[102a.1\]]ba yin no/_/yang na dge slong smyon pa'i dbang du mdzad nas de skad du gsungs pa yin te/_de bzhin du 'dir gzhung ni/_btsun pa re zhig dge slong gis dge slong smyon pa la brgyab na cir 'gyur lags/_nyes byas su'o/_/de bzhin du dge slong sems 'khrugs pa dang tshor
[\[102a.2\]]bas nyen pa dang glen pa dang 'on pa dang gnyid kyis log pa dang myos pa dang snyoms par zhugs pa dang 'gro ba gzhan du gnas pa la brgyab na cir 'gyur lags/_nyes byas su'o zhes bya ba yin no/_/yang na sngon pham pa byung ba la sogs pa la dgongs nas de skad du gsungs pa yin te snga ma bzhin
[\[102a.3\]]no/_/sdom brtson me la reg byed pa/_/zhes bya ba la sogs pa ni thams cad mkhyen pas me la reg pa ci'i phyir nyes byas kyi ltung bar gsungs pa nges par kho bo la smros shig ces bya bar sbyar te/_de la me la reg pa byed pa zhes bya ba ni me len par byed pa'o/_/reg par byed pa zhes smos pa
[\[102a.4\]]ni reg pa yang bsdu ste/_yang dge slong gang mi na bar 'dod nas bdag nyid kyi phyir me la reg gam reg tu 'jug na zhes 'byung ba'i phyir ro/_/kun mkhyen ni 'das pa dang ma 'ongs pa dang da ltar byung ba'i don blang bar bya ba dang /_dor bar bya ba'i mtshan nyid thabs dang bcas pa thams cad lag
[\[102a.5\]]mthil du skyu ru ra bzhag pa bzhin du yongs su mkhyen pa'i phyir ro/_/thugs rje dang ldan pa'i zhes bya ba ni thugs rje chen po dang ldan pas so/_/'di la don ni gang gi tshe dge slong gis me la reg gam reg tu 'jug pa de'i tshe la ltung byed kyi ltung bar 'gyur ro zhes bya ba de ni nges pa nyid yin na/_
[\[102a.6\]]'on kyang bcom ldan 'das kyis de la nyes byas su gsungs so zhes bya ba de ji lta bu yin pa kho bo la smros shig ces bya ba 'di yin no/_/de la lan ni 'di yin te/_de ni gzhan gyi don du reg pa la dgongs nas gsungs pa yin no/_/de bzhin du 'dir gzhung ni/_btsun pa re zhig dge slong gis
[\[102a.7\]]gzhan du zhugs pa la reg na cir 'gyur lags/_nyes byas su'o zhes bya ba 'di yin no/_/de bzhin du mdo las kyang /_'di skad du yang dge slong gang min bar bde bar 'dod nas bdag gi phyir me la reg gam reg tu 'jug na ltung byed do zhes 'byung ste bdag cis smos pa'i phyir gzhan gyi ched du ni nyes
[\[102b\]]
[\[102b.1\]]byas su'o zhes bya bar mngon no/_/de bzhin du mdo byed pas kyang /_rang gi don nyid gtso cher yod pa'o/_/zhes bshad do/_/yang na pho nya la reg tu 'jug pa'i dbang du mdzad nas de skad du gsungs pa yin te/_de bzhin du 'dir gzhung ni/_btsun pa dge slong gis pho nya la zhugs la
[\[102b.2\]]reg tu stsol na cir 'gyur lags/_nyes byas su'o zhes bya ba yin no/_/de bzhin du yi ge dang lag brda dang gzhan la snyad 'dogs pa dang /_brgyud pas reg tu stsol na cir 'gyur lags/_nyes byas su'o zhes bya ba yin te/_'di la mdo byed pas bshad pa yang snga ma bzhin no/_/
[\[102b.3\]]dge slong nub gnyis las lhag par zhes bya ba la sogs pa ni dge slong nub gnyis las lhag par bsnyen par rdzogs pa dang bral ba dang nyal bar byed pa ji ltar nyes byas kyi ltung ba byed par gsungs zhes bya bar sbyar ro/_/ci bsnyen par ma rdzogs pa dang /_lhan cig rtag tu khyim na nyal ba la
[\[102b.4\]]ltung ba rnam par gzhag gam zhe na/_nub gnyis las lhag par zhes bya ba smos te/_nub gnyis kyi 'og tu zhes bya ba'i tha tshig go/_/su dang lhan cig ce na/_bsnyen par rdzogs pa dang bral ba zhes bya ba smos te/_bsnyen par rdzogs pa dang bral ba bsnyen par ma rdzogs pa dang dge sbyong
[\[102b.5\]]la sogs pa dang lhan cig ces bya ba'i don to/_/de la rdzogs pa ni bkra shis pa ste/_mya ngan las 'das pa zhes bya ba'i tha tshig go/_/de ni sdug bsngal thams cad med pa'i phyir dang /_gcig tu zhi ba'i mtshan nyid yin pa'i phyir rdzogs pa zhes bya ba'i sgrar brjod de/_dri ma thams cad
[\[102b.6\]]bcom nas ni/_/mya ngan las 'das rdzogs pa thob/_/sdug bsngal tha mar byed pa ste/_/thams cad phun sum tshogs par 'gyur/_/zhes 'byung ba'i phyir ro/_/dge slong nyid rdzogs pa dang nye bar bsnyen pa'i ngo bor 'dug pa'i phyir bsnyen par rdzogs par brjod par bya bar shes par bya ste/_
[\[102b.7\]]nga'i dge slong tshul khrims dri ma med pa de la mtho ris ni ras yug gis chod pa tsam la thar pa ni yol bas chod pa tsam mo zhes 'byung ba'i phyir ro/_/de dang bral ba ste bsnyen par rdzogs pa med pa dang zhes bya ba'i tha tshig go/_/nyal ba ni nyal te gnyid kyis log pa'i mtshan nyid de/_nyal na
[\[103a\]]
[\[103a.1\]]zhes bya ba ni gnyid kyis log na'o zhes 'byung ba'i phyir ro/_/byed pa zhes bya ba ni lhag par spyod pa'o/_/nyes byas ltung ba byed par zhes bya ba ni nyes byas kyi ltung ba dang ldan par ro/_/'di la bsdus pa'i don ni dge slong gang zag bsnyen par ma rdzogs pa dge sbyong la sogs pa dang
[\[103a.2\]]lhan cig khyim gcig tu nub gnyis nyal nas nub gsum pa la de nyid dang lhan cig nyal na de'i phyir de la ltung byed kyi ltung bar 'gyur ro zhes bya ba de ni shin tu grags na/_'on kyang dge slong bsnyen par ma rdzogs pa dang lhan cig nyal na de la ltung byed du 'gyur bar ma gsungs kyi nyes byas so zhes bya ba de brjod par
[\[103a.3\]]bya'o zhes bya ba 'di yin no/_/'di la lan ni 'di yin te/_de ni gnas ma bskor ba'am ma g.yogs pa'i dbang du mdzad nas gsungs pa yin no/_/de bzhin du 'dir gzhung ni/_btsun pa dge slong gang zag bsnyen par ma rdzogs pa dang lhan cig tu sdum par nub gnyis lhag par mchis nyal bar
[\[103a.4\]]bgyid la ltung byed du yang mi 'gyur ba lta mchis lags sam/_nye ba 'khor yod de/_'di ltar gnas de kun nas g.yogs la ma bskor ba'am/_phyed bskor ba yin pa'am/_kun nas bskor la ma g.yogs pa'am/_phyed g.yogs pa yin la gnas de lta bur nyal bar byed na nyes byas su 'gyur
[\[103a.5\]]ro zhes bya ba yin no/_/mdo byed pas kyang 'di la phal cher g.yogs pa dang bskor ba ni gnas kyi mtha' yin no zhes bshad do/_/yang na ri'i phug la sogs par nyal bar byed pa la dgongs nas de skad du gsungs pa yin te de bzhin du 'dir gzhung ni btsun pa re zhig dge slong ri phug
[\[103a.6\]]gam shing gi bu ga dag gam rtsig pa'i bu ga dag tu gang zag bsnyen par ma rdzogs pa dang lhan cig nub gnyis las lhag par gnas su nyal bar bgyid na cir 'gyur lags/_nyes byas su'o/_/btsun pa re zhig dge slong gis shing drung du gang zag bsnyen par ma rdzogs pa dang lhan cig nub
[\[103a.7\]]gnyis pas lhag par gnas su nyal bar bgyid na cir 'gyur lags/_nyes byas su'o zhes bya ba yin no/_/mdo byed pas kyang 'di la shing ljon pa'i drung dang /_rtsig pa'i bar dang /_tshang tshing gi drung dag ni phyed nyid do zhes bshadado/_/yang na smyon pa dang lhan cig tu nyal bar byed pa la dgongs nas
[\[103b\]]
[\[103b.1\]]de skad du gsungs pa yin te/_de bzhin du 'dir gzhung ni/_btsun pa re zhig dge slong smyon pa dang lhan cig nub gnyis sdum par mchis nyal la nub gsum pa la rang bzhin du gnas pa dang lhan cig mchis nyal na cir 'gyur lags/_nyes byas su'o/_/btsun pa re zhig dge slong rang bzhin
[\[103b.2\]]du gnas pa dang lhan cig nub gnyis mchis nyal la nub gsum pa la smyon pa dang lhan cig mchis nyal na cir 'gyur lags/_nyes byas su'o/_/de bzhin du sems 'khrugs pa dang tshor bas nyen pa dang glen pa dang 'on pa dang 'gro ba gzhan na gnas pa dang lhan cig mchis nyal na cir 'gyur
[\[103b.3\]]lags/_nyes byas su'o zhes bya ba yin no/_/yang na sngar pham pa byung ba la sogs pa la dgongs nas gsungs pa yin te snga ma bzhin no/_/dri ba dang lan 'di dag ni bud med dang lhan cig nyal ba la yang rung bas de la yang nub gnyis las lhag par lhan cig gnas na nyal ba ma
[\[103b.4\]]gtogs par ci rigs par brtag par bya ste/_de la gzhung ni/_btsun pa re zhig dge slong bud med dang lhan cig ri'i phug dag gam shing drung ngam tshang tshing gi nang ngam shing gi bu ga dag tu nyal bar bgyid na cir 'gyur lags/_nyes byas su'o/_/btsun pa re zhig dge slong bud med dang lhan
[\[103b.5\]]cig kun nas g.yogs pa la ma bskor bar ram/_phyed bskor bar mchis nyal bar bgyid na cir 'gyur lags/_nyes byas su'o/_/btsun pa re zhig dge slong bud med dang lhan cig kun nas bskor la ma g.yogs pa'am phyed g.yogs par mchis nyal bar bgyid na cir 'gyur lags/_
[\[103b.6\]]nyes byas su'o/_/btsun pa re zhig dge slong dud 'gro'i skye gnas su gtogs pa'i bud med dang lhan cig sdum pa na mchis nyal bar bgyid na cir 'gyur lags/_nyes byas su'o/_/btsun pa re zhig dge slong bud med dang lhan cig steng gi nam mkha' la mchis nyal bar bgyid na cir 'gyur
[\[103b.7\]]lags/_nyes byas su'o/_/btsun pa re zhig dge slong smyon pa dang lhan cig sdum na mchis nyal bar bgyid na cir 'gyur lags/_nyes byas su'o/_/de bzhin du sems 'khrugs pa dang tshor bas nyen pa dang 'gro ba gzhan du gnas pa dang lhan cig sdum pa na mchis nyal bar bgyid na cir 'gyur lags/_
[\[104a\]]
[\[104a.1\]]nyes byas su'o zhes bya ba yin no/_/mdo byed pas kyang 'di la rang bzhin nyams pa ni ma yin no/_/mi'i 'gro ba pa ni tha snyad du bya ba nyid yin no zhes bshad do/_/sdom brtson tshon rtsi sna gsum gyis/_/zhes bya ba la sogs pa la/_tshon rtsi sna gsum ni rams dang /_
[\[104a.2\]]btsag dang /_bska ba zhes bya ba dag go/_/gos ni gos so/_/gyon pa ni bgos pa'o/_/bcol ba ni gsol ba gdab pa sngon du 'gro ba'i don du gnyer ba'o/_/'di la dri ba'i don ni dge slong gis gang gi tshe gos lhag cig rnyed nas tshon rtsi gsum po rams dang /_btsag dang /_bska ba zhes bya bas
[\[104a.3\]]kha dog bsgyur ba ma byas pa gyon na de'i tshe de la ltung byed kyi ltung bar 'gyur ro zhes bya ba bstan pa ni bstan pa 'di la zhugs pa rnams la grags pa yin no/_/'on kyang bcom ldan 'das kyis de la ltung ba med pa kho nar gsungs so zhes bya ba de 'di la rgyu ci zhig yod kho bo la smros shig ces bya
[\[104a.4\]]ba 'di yin no/_/'di la lan ni 'di yin te/_rang bzhin gyi tshon gyis kha bsgyur ba'i gos gyon pa la dgongs nas de skad du gsungs pa yin te/_de bzhin du 'dir gzhung ni/_btsun pa dge slong gis chos gos kha dog ngan par bgyi ba gsum po dag las gang yang rung ba zhig gis
[\[104a.5\]]kha dog ngan par ma bgyis par 'tshal la ltung bar yang mi 'gyur ba lta mchis lags sam/_nye ba 'khor yod de/_'di ltar dge slong gis rang bzhin gyi tshon can gyi gos gyon pa'o zhes bya ba yin no/_/yang na tshad du mchog pa'am lhag pa la brten nas dngos gzhi med pa la
[\[104a.6\]]dgongs nas ltung ba med par gsungs pa yin te/_de bzhin du 'dir gzhung ni/_btsun pa re zhig dge slong gis rad pa khru gang du ma 'tshal ba'am bde bar gshegs pa'i chos gos kyi tshad gcig kha dog ngan par bgyi ba gsum po gang yang rung ba zhig gis kha dog ngan par ma
[\[104a.7\]]bgyis par 'tshal na cir 'gyur lags/_nyes byas su'o zhes bya ba yin no/_/yang na gos rnying pa'i dbang du mdzad pa yin te/_'di la lan ni/_gos sar pa rnyed nas zhes bya ba la sogs pa yin no/_/sar pa smos pa ni rnying pa kha dog ma bsgyur ba gyon na zhes shugs kyis nyes byas su shes
[\[104b\]]
[\[104b.1\]]par bya ba yin no/_/'dir de ltar yin par rnam par 'byed pa las/_sar pa zhes bya ba ni sar pa gnyis te sar pa'i sgo nas sar pa dang /_rnyed pa'i sgo nas sar pa'o/_/don 'di la ni sar pa'i sgo nas sar pa yin par dgongs nas zhes bshad do/_/yang na de ni las dang po pa la sogs pa
[\[104b.2\]]la dgongs nas gsungs pa yin te snga ma bzhin no/_/sdom brtson tshon rtsi rnam gsum gyis/_/zhes bya ba la sogs pa la/_legs par kha bsgyur ces bya ba ni te por kha bsgyur ba'o/_/gyon pa ni bgos pa'o/_/mchog ni phul du phyin pa'o/_/chod cig ces bya ba ni sol cig pa ste/_
[\[104b.3\]]'di la kho bo la te por the tshom yod kyi de sol cig ces bya ba'i don to/_/'di la gzhan gyi bsam pa ni dge slong gis gang gi tshe tshon rtsi sna gsum gyis kha bsgyur ba'i gos bgos pa de'i tshe de la ltung ba med par 'gyur ba gsal ba nyid na/_'on kyang bcom ldan 'das kyis rnam pa 'ga'
[\[104b.4\]]zhig gis ltung ba kho nar gsungs so zhes bya ba 'di la rgyu brjod par bya'o zhes bya ba 'di yin no/_/'di la lan ni 'di yin te/_de ni tshon rung ba ma yin pas kha bsgyur ba'i gos gyon pa la brten nas gsungs pa yin te/_de bzhin du 'dir gzhung ni/_btsun pa dge slong gis sar pa kha
[\[104b.5\]]dog ngan par bgyi ba gsum po dag las gang yang rung ba zhig gis kha dog ngan par bgyis te 'tshal la ltung ba dang bcas pa lta mchis lags sam/_nye ba 'khor yod de/_'di ltar tshon chen pos kha dog bsgyur na'o/_/de la 'di dag tshon chen po yin te/_li khri dang thing shing dang rgya
[\[104b.6\]]skyegs dang mtshal dang gur gum dang /_btsod dang rma shing dang le brgan rtsi'o/_/tshon de lta bu dag gis kha bsgyur ba 'tshal na cir 'gyur lags/_nyes byas so/_/mdo byed pas kyang /_'di la kha dog chen por bsgyur ba'i gos bsten par mi bya'o zhes bshad do/_/yang na gos
[\[104b.7\]]thams cad sngon po dang ser po dang /_dmar po gyon pa la dgongs nas de skad du gsungs pa yin te/_de bzhin du 'dir gzhung ni/_btsun pa dge slong gis rad pa kha dog ngan par bgyi ba gsum po gang yang rung ba zhig gis kha dog ngan par ma bgyis par 'tshal la ltung ba dang bcas
[\[105a\]]
[\[105a.1\]]pa lta mchis lags sam/_nye ba 'khor yod de/_'di ltar dge slong gis gos thams cad sngon po'am dmar po bgos na'o/_/mdo byed pas kyang 'dir thams cad sngon po bgos na nyes byas su bshad do/_/yang na rung ba ma yin pa kha dog ma bsgyur ba gyon
[\[105a.2\]]pa la brten nas de skad du gsungs pa yin te/_de bzhin du 'dir gzhung ni/_btsun pa dge slong gis sar pa sar pa la kha dog ngan pa bgyi ba gsum po gang yang rung ba zhig gis kha dog ngan par ma bgyis par 'tshal la ltung byed du yang mi 'gyur ba lta mchis lags sam/_nye ba 'khor yod
[\[105a.3\]]de/_gos rung ba ma yin pa gyon na'o/_/de la rung ba ma yin pa ni 'di dag yin te/_rnga bal dang gnag gi spu dang ri dwags kyi bal dang bsres pa dang thags su ma btags pa'i gos gyon na cir 'gyur zhe na/_nyes byas su 'gyur ba'o/_/mdo byed pas kyang 'di la rab tu byung ba'i rdzas dag la ni
[\[105a.4\]]rung ba nyid dang zhes bshad do/_/yang na sngar ltung ba byung ba la sogs pa'i dbang du mdzad nas de skad du gsungs pa yin te snga ma bzhin no/_/sdom brtson rin chen la reg na/_/zhes bya ba la sogs pa ni kye mdza' bo sdom brtson can gyis rin po che la reg na ji ltar dge 'dun gyi lhag ma dang sbom por
[\[105a.5\]]gsungs pa myur du smros shig ces bya bar sbyar te/_rin chen la reg na zhes bya ba la rin po che ni nor bu dang mu tig dang be+e DUr+ya dang shang ka shi la dang byi ru dang dngul dang gser dang rdo'i snying po dang spug dang dmar po dang g.yas su 'khyil ba la sogs pa bde ba sgrub pa'i phyir ro/_/de la reg pa ni reg par
[\[105a.6\]]byed pa ste reg pa yod na'o/_/sbom zhes bya ba ni nyes pa sbom po'o/_/'di la ltung ba sbom zhing lci ba yod pa ste dge slong mang po tshogs pa la bshags pas ldang ba'i phyir ro/_/mdza' bo zhes bya ba ni mdza' bo zhes brjod pas 'bod pa yin no/_/brtan po zhes bya ba ni brtan pa'o/_/de
[\[105a.7\]]la don ni dge slong gis rin po che bdag nyid kyi yin la de rung ba ma byas pa la reg na spang ba'i ltung bar 'gyur ro/_/'on te gzhan gyi yin na de'i tshe de la reg pa la ltung byed 'ba' zhig tu 'gyur ro zhes bya ba de ni khyod dang kho bos kyang shes pa nyid na/_'on kyang bcom ldan 'das kyis rin po che la
[\[105b\]]
[\[105b.1\]]reg na dge 'dun gyi lhag ma dang nyes pa spom por gsungs pa de la rgyu ci zhig yod ces bya ba 'di yin no/_/'di la lan ni 'di yin te/_bud med rin po che dang /_khyim bdag dang /_blon po dang /_glang po che dang /_rta rin po che la dgongs nas de skad du gsungs pa yin te/_de bzhin du
[\[105b.2\]]'dir gzhung ni/_btsun pa dge slong gis rang gi sug pas rin po che la bzung na ltung byed du yang mi 'gyur ba lta mchis lags sam/_nye ba 'khor yod de/_bud med rin po che la sogs pa rin po che lnga la bzung nas gzhi ji lta ba bzhin 'gyur ro/_/'on te nor bu rin po che'am 'khor lo rin po
[\[105b.3\]]che la bzung na ltung byed du 'gyur ro zhes bya ba yin no/_/'di la gzhi ni ji lta ba bzhin gyi don ni 'di yin te/_kun du chags pa'i sems kyis bud med rin po che la reg na dge 'dun gyi lhag ma'o/_/gal te ma yin na nyes byas so/_/khyim bdag dang blon po rin po che dag la 'dod chags dang mtshungs
[\[105b.4\]]par ldan pa'i sems kyis reg na sbom po'o/_/gal te ma yin na ltung ba med do/_/glang po che dang rta rin po che dag la kun du chags pa'i sems kyis reg na nyes byas so/_/gal te ma yin na ltung ba med do/_/rin po che dang der smos pa zhes bya ba la sogs pa la/_rin po che ni 'di skad
[\[105b.5\]]bshad pa'i ngo bo'o/_/der smos pa ni rin po cher smos pa ste/_rol mo'i 'tshog chas wang dang 'od ma dang ba la ri dang ma hA ti dang su g+ho sha la sogs pa rtsed mo bya ba'i cha byad dang /_g.yul ngo'i cha byad ral gri dang ral gri kyog po dang ral gri so gcig pa dang mdung thung dang 'phang mdung dang lcags
[\[105b.6\]]kyo la sogs pa dang lcags mda' dang mda' phyed lcags la sogs pa mtshon cha'o/_/de bzhin du mdo byed pas kyang /_nor bu dang /_mu tig dang /_bai DUr+ya dang shang ka shi la dang bye ru dang dngul dang gser dang rdo'i snying po dang sbug dang dmar po dang g.yas su 'khyil pa la sogs pa'i rin po che'o/_/
[\[105b.7\]]reg gam reg tu bcug na byed pa po nyid yin no zhes bya ba dang /_der smos pa yang de ni g.yul du spyad pa'i mtshon cha dang rol mor spyad pa'i lag cha'o zhes bshad do/_/de dag kyang rin po che bzhin du bde ba bsgrub pa'i phyir rin po che dang 'dra bas rin po cher smos pa zhes bya'o/_/kho bo zhes bya ba ni
[\[106a\]]
[\[106a.1\]]bdag gi'o/_/the tshom bsal ba zhes bya ba ni the tshom bcad pas so/_/rangs par zhes bya ba ni mgu bar ro/_/'di la gzhan gyi bsam pa ni dge slong gis rin po che dang rin po cher smos pa dag la reg na ltung byed du 'gyur ro zhes bya ba de tsam zhig ni shes pa nyid na/_'on
[\[106a.2\]]kyang bcom ldan 'das kyis nyes byas su gsungs so zhes bya ba 'dir khyod kyis kho bo'i the tshom yun ring po nas bsdogs pa bsal bas yid bde bar gyis shig ces bya ba 'di yin no/_/'di la lan ni lha'i rin po che dang rin po cher smos pa la dgongs nas de skad du gsungs pa yin no/_/de bzhin
[\[106a.3\]]du 'dir gzhung ni/_btsun pa dge slong gis rin po che'am rin po cher smos pa la bzung ba ltung byed du yang mi 'gyur ba lta mchis lags sam/_nye ba 'khor yod de/_lha'i rin po cher smos pa la bzung na nyes byas su 'gyur ro zhes bya ba yin no/_/yang na de ni rin po che'am rin po cher smos pa
[\[106a.4\]]sprul pa la reg pa la dgongs nas gsungs pa yin no/_/de bzhin du 'dir gzhung ni/_btsun pa re zhig dge slong rin po che'am/_rin po cher smos pa sprul pa la bzung na cir 'gyur lags/_nyes byas su'o zhes bya ba yin no/_/yang na rin po che'am rin po cher smos pa nyams pa la
[\[106a.5\]]reg pa la brten nas de skad du gsungs pa yin te/_de bzhin du 'dir gzhung ni/_btsun pa re zhig dge slong gis rin po che'am rin po cher smos pa nyams pa la reg na cir 'gyur lags/_nyes byas su'o zhes bya ba yin no/_/yang na de ni sngon pham pa byung ba la sogs pa la dgongs nas
[\[106a.6\]]gsungs pa yin te snga ma bzhin no/_/dge slong rin chen la reg pa zhes bya ba la sogs pa ni dge slong rin po che la reg pa ji lta bur thub pas ltung ba med par gsungs zhes bya ba yang gsal por smros shig ces bya bar sbyar te/_ltung ba med ces bya ba ni nyes pa med pa'o zhes bya ba de skad du gsungs
[\[106a.7\]]pa ste reg na yang ltung ba med pa kho nar gsungs zhes bya ba'i don to/_/don gnyer zhes bya ba ni bcol ba'o/_/'di la gzhan gyi bsam pa ni dge slong gis rin po che la reg na gdon mi za par ltung byed dam nyes byas su 'gyur na/_'on kyang bcom ldan 'das kyis rnam pa 'ga' zhig gis ltung ba
[\[106b\]]
[\[106b.1\]]med par gsungs so zhes bya ba 'di la rgyu ci zhig yod ces bya ba 'di yin no/_/'di la lan ni 'di yin te/_sbas pa len pa la dgongs nas de skad du gsungs pa yin no/_/de bzhin du 'dir gzhung ni/_btsun pa dge slong gis rin po che la bzung na ltung bar yang mi 'gyur ba lta mchis lags
[\[106b.2\]]sam/_nye ba 'khor yod de/_sbas pa len na'o zhes bya ba yin no/_/yang na de ni lha'i gnas la sogs par snod dang zas dang stan dang gding ba la sogs pa la brten nas gsungs pa yin te/_de bzhin du 'dir gzhung ni/_btsun pa dge slong gis rin po che la bzung la ltung bar yang mi 'gyur
[\[106b.3\]]ba lta mchis lags sam/_nye ba 'khor yod de/_lha'i gnas sam/_klu'i gnas sam/_gnod sbyin gyi gnas sam/_rgyal po'i pho brang ngam/_blon po chen po'i gnas dag tu son la de yang stan nam/_snod gzhan med na'o zhes bya ba yin no/_/de bzhin du mdo byed pas kyang 'jigs
[\[106b.4\]]par 'gyur na rang gi la mi gnod na dge 'dun gyi dang mchod rten gyi dbyig dang gser sbas nas sam khyer nas 'gro bar bya'o/_/dad pa can nam dge tshul gyis so/_/med na rang gis so/_/des brko bar bya'o/_/bral na sbyin no/_/bru ba yang de dang 'dra'o zhes bshad do/_/dge slong gis dge
[\[106b.5\]]slong la zhes bya ba la sogs pa la/_gzhan gyis bsam pa ni gang gi tshe dge slong gis ga ga tshil bya ba'i bsam pas dge slong la ga ga tshil byed pa de'i tshe de'i dus na ltung byed du 'gyur ro zhes bya ba de ni shes pa nyid na/_'on kyang bcom ldan 'das kyis rnam pa 'ga' zhig tu de la nyes byas
[\[106b.6\]]byed par gsungs so zhes bya ba de don 'di la kho bo khyod la gsol ba 'debs kyi yang dag pa ji lta ba bzhin smras shig ces bya ba 'di yin no/_/'di la lan ni 'di yin te/_lus kyi dbang po nyams pas ga ga tshil byed pa'i rgyu mtshan la dgongs nas de skad du gsungs pa yin te/_de bzhin
[\[106b.7\]]du 'dir gzhung ni/_btsun pa re zhig dge slong lus kyi dbang po nyams pas lus kyi dbang po nyams pa la ga ga tshil bya ba bgyis na cir 'gyur lags/_nyes byas su'o zhes bya ba yin no/_/btsun pa re zhig dge slong lus kyi dbang po ma nyams pas lus kyi dbang po nyams pa la ga ga
[\[107a\]]
[\[107a.1\]]tshil bgyis na cir 'gyur lags/_nyes byas su'o zhes bya ba yin no/_/de bzhin du mdo byed pas kyang reg par bya ba nyid ni ma nyams pa'o/_/ga ga tshil byed pa la yang ngo zhes bshad do/_/yang na bar chad dang bcas par ga ga tshil byed pa la brten nas de skad du gsungs
[\[107a.2\]]pa yin te/_de bzhin du 'dir gzhung ni/_btsun pa re zhig dge slong gis rma nas ga ga tshil bgyis na cir 'gyur lags/_nyes byas su'o zhes bya ba yin no/_/yang na rmar gtogs pa'i ga ga tshil byed pa'i rgyu mtshan gyis de skad du gsungs pa yin te/_de bzhin du 'dir gzhung ni/_btsun pa re
[\[107a.3\]]zhig dge slong gis rma nas ga ga tshil bgyis na cir 'gyur lags/_nyes byas su'o zhes bya ba yin no/_/yang na lus kyi phyogs gzhan gyis ga ga tshil byed pa la dgongs nas de skad du gsungs pa yin te/_'dir gzhung ni/_/btsun pa re zhig dge slong gis sor mos ga ga tshil bgyid pa
[\[107a.4\]]ma lags pa de las gzhan pa'i lus kyi phyogs mgo 'am dpung mgo 'am gru mo 'am pus mo'am rting pa'am zhugs shing ngam gor ma'am bong bas ga ga tshil bgyid na cir 'gyur lags/_/nyes byas su'o/_/so dang sen mo dang spu dag gis kyang de bzhin du brjod par bya'o zhes bya ba yin no/_/
[\[107a.5\]]yang na sngon pham pa byung ba la sogs pa la dgongs nas de skad du gsungs pa yin te snga ma bzhin no/_/lo ni nyi shur ma lon pa zhes bya ba la sogs pa ni nyi shur ma lon par bsnyen par rdzogs par byed na ji ltar ltung ba med pa dang de don du gnyer ba la yang 'chags par gsungs zhes bya bar
[\[107a.6\]]sbyar te/_ci zhig ma lon zhe na/_lo ni zhes bya ba smos so/_/lo grangs ji snyed cig tu zhe na nyi shur zhes bya ba smos so/_/ci zhig byed pa la ltung ba med ce na/_bsnyen par rdzogs par byed pa la zhes smras so/_/'o na bsnyen par rdzogs par bya ba la cir 'gyur zhe na/_de don gnyer la'ang
[\[107a.7\]]'chags zhes bya ba la sogs par smos te/_sdom pa skye bar 'gyur zhes bya ba'i tha tshig go/_/de don gnyer la zhes bya ba ni bsnyen par rdzogs pa don du gnyer ba la ste bsnyen par rdzogs par 'dod pa la zhes bya ba'i tha tshig go/_/yang zhes bya ba'i sgra ni bsdu ba ste/_mkhan po la sogs pa
[\[107b\]]
[\[107b.1\]]la ltung ba med pa 'ba' zhig tu ma zad kyi/_bsnyen par rdzogs par 'dod pa la yang sdom pa 'chags pa snyam du bsams pa yin no/_/'di la 'dri ba'i bsam pa ni 'di yin te/_gang gi tshe lo nyi shu ma lon par bsnyan par rdzogs par byed pa de'i tshe mkhan po la sogs pa la yang ltung ba
[\[107b.2\]]med pa la bsnyen par rdzogs par 'dod pa la yang bsnyen par rdzogs pa 'chags so zhes bya ba de lta bu zhig 'dir lo nyi shu ma lon par bsnyen par rdzogs par byed na mkhan po la ni ltung byed/_gzhan dag la ni nyes byas/_bsnyen par rdzogs pa la ni mi 'chags par bstan to zhes bya ba 'di
[\[107b.3\]]yin no/_/'di la lan ni 'di yin te/_lo nyi shu ma lon par khyim so bzung ba zhig bsnyen par rdzogs par byed pa'i dbang du mdzad nas de skad gsungs pa yin te/_de bzhin du 'dir gzhung ni/_btsun pa lo nyi shu ma lags pa zhig_/dgung lo nyi shur ma lags pa'i 'du shes kyis bsnyen
[\[107b.4\]]par rdzogs par bgyid la ltung byed kyi ltung bar yang mi 'gyur la/_bsnyen par legs par rdzogs pa yang 'gyur ba lta mchis lags sam/_nye ba 'khor yod de/_lo nyi shu ma lon pa khyim so bzung ba zhig bsnyen par rdzogs par byed na'o zhes bya ba yin no/_/yang na lo nyi shu lon par
[\[107b.5\]]'du shes pa'am mi shes pa'am mi dran pa 'am the tshom za ba dang ldan pa la dgongs nas de skad du gsungs pa yin te/_de bzhin du 'dir gzhung ni/_btsun pa re zhig dge slong gis dgung lo nyi shur ma lags pa zhig dgung lo nyi shu ma lags pa'i 'du shes kyis bsnyen par rdzogs par
[\[107b.6\]]bgyid na bsnyen par rdzogs pa zhes bgyi'am/_nye ba 'khor dang po nas mi mthun pa can gnyis ma gtogs par lhag ma brgyad ni bsnyen par rdzogs pa zhes bya ba'o zhes bya ba yin no/_/mdo byed pas kyang 'di la cig shos la ni lon par 'du shes pa nyid na'o/_/mi shes pa dang mi dran pa dang yid gnyis
[\[107b.7\]]za ba dag la yang ngo zhes bshad do/_/yang na las dang po pa la sogs pa'i dbang du mdzad nas de skad du gsungs pa yin te snga ma bzhin no/_/sdom brtson myos 'gyur 'du shes kyis/_/zhes bya ba la sogs pa la myos 'gyur 'du shes kyis zhes bya ba ni gang la 'di ni myos pa bskyed pa
[\[108a\]]
[\[108a.1\]]yin no snyam pa de 'di lta bu'i 'du shes te sems yod pa de la 'di skad ces bya'o/_/'bru'i chang dang bcos pa'i chang myos pa skyed pa 'thung ba ni mid par mid pa'o/_/dogs pa med par zhes bya ba ni blo la the tshom med par ro/_/'di la 'dri ba'i bsam pa ni 'bru'i
[\[108a.2\]]chang dang bcos pa'i chang myos par 'gyur ba 'thung na ltung byed du 'gyur ro zhes bya ba de ni nges pa nyid na/_'on kyang bcom ldan 'das kyis de la nyes byas su gsungs so zhes bya ba de ji lta bu yin par brjod par bya'o zhes bya ba 'di yin no/_/'di la lan ni 'di yin te/_lha'i chang 'thung ba la
[\[108a.3\]]dgongs nas de skad du gsungs pa yin no/_/de bzhin du 'dir gzhung ni/_btsun pa dge slong gis skyems 'tshal la ltung byed du yang mi 'gyur ba lta mchis lags sam/_nye ba 'khor yod de/_lha'i chang dag 'thungs na cir 'gyur zhe na/_nyes byas su'o zhes bya ba yin no/_/yang
[\[108a.4\]]na sngon pham pa byung ba la sogs pa la dgongs nas de skad du gsungs pa yin te snga ma bzhin no/_/sdom brtson mtshan mo rin chen dag_/ces bya ba la sogs pa ni sdom brtson can gyis mtshan mo rin po che dag 'dug bzhin du rgyal po'i btsun mo'i gnas na yod pa'i gtan pa'i rten la gtugs
[\[108a.5\]]na ji ltar ltung ba med ces bya bar sbyar ro/_/de la mtshan mo zhes smos pa ni nyin par bkag ste de la nyes byas su gsungs pa'i phyir ro/_/rin chen ni mar me dang bsrung ba la sogs pa'i ched kyi nor bu la sogs pa'o/_/rin chen zhes smos pas ni skabs kyis na rin po cher smos pa ral gri dang
[\[108a.6\]]pi wang dang 'od ma la sogs pas bsrung ba dang rtsed mo'i cha byad rnams kyang bsdus so/_/'dug bzhin du zhes bya ba ni ma bsdus par te rang gi gnas nas ma bton par ro/_/'dis ni btsun mo'i gnas rnal mar mi 'dug na de'i nyen chen po'i gnas su gyur pa'i phyir 'jug pa shin tu 'os pa ma yin no
[\[108a.7\]]zhes bya ba bstan to/_/gtan rten ni rgyal po'i btsun mo'i gnas kyi sgo bcad pa'i shing ngo /_/de ni dbang pos lha ma yin rnams 'jug tu mi ster ba bzhin du phur pas 'debs par byed pa 'gog par byed pa'i phyir ro/_/ro langs mi ldang bar bya ba la ji skad du sgor gtan pa'i rten btsugs na zhes bya
[\[108b\]]
[\[108b.1\]]ba la sogs pa lta bu'o/_/gtan pa'i rten de gang na yod pa zhig ce na/_btsun mo'i gnas yod la zhes bya ba smos te/_btsun mo'i gnas ni rgyal po'i btsun mo gnas pa'i gnas so/_/de na yod cing de dang 'brel pa ni btsun mo'i gnas yod de/_rgyal po'i btsun mo gnas pa'i gnas ni nyen
[\[108b.2\]]chen po'i gnas su gyur pa nyid kyi phyir ltung byed du 'gyur la/_de las gzhan pa dang 'brel pa'i gtan pa'i rten la gtugs pa la ni nyes byas su gsungs pa'i phyir ro/_/gtugs na ni zhes bya ba ni zhugs na'o/_/'di la ni don ni gang gi tshe dge slong gis mtshan mo rin po che dang rin po cher smos pa
[\[108b.3\]]dag ma bsdus par rgyal po'i btsun mo'i gnas kyi gtan pa'i rten tsam du yang zhugs na de'i tshe de la ltung byed du 'gyur ro zhes bya ba de ni kho bos shes na 'on kyang bcom ldan 'das kyis kha cig las de la ltung ba med pa kho nar gsungs so zhes bya ba de ji lta bu yin par brjod par bya'o zhes bya ba 'di yin no/_/
[\[108b.4\]]'di la lan ni 'di yin te/_de ni btsun mo'i gnas stong par zhugs pa'i dbang du mdzad nas gsungs pa yin no/_/de bzhin du 'dir gzhung ni/_btsun pa dge slong gis dgung la sang skya rengs ma shar bar rin po che'am rin po cher smos pa dag ma bsdus par dag pa'i mtha'i gtan pa'i rten pa la
[\[108b.5\]]gtugs la ltung bar yang mi 'gyur ba lta mchis lags sam/_nye ba 'khor yod de/_'di ltar dge slong gis btsun mo'i gnas stong par zhugs na zhes bya ba yin no/_/de la don ni 'di yin te/_'di la dag pa ma 'dres pa gzhan dag thun mong ma yin pa rgyal po dang nye ba yod pas na dag
[\[108b.6\]]pa'i mtha' yin no/_/yang na de ni de lta bu'i rkyen gyis 'jug pa la brten nas gsungs pa yin te/_de bzhin du 'dir gzhung ni/_rgyal pos bos sam btsun mo'am rgyal bu'am/_khrom gyi ru 'am grong mi 'am ljongs kyi mis bos na ltung ba med do zhes bya ba yin no/_/yang na las dang po pa
[\[108b.7\]]la sogs pa la dgongs nas de skad du gsungs pa yin te snga ma bzhin no/_/grong nas dge slong ma la ni zhes bya ba la sogs pa ni grong na gnas pa'i dge slong ma la zhes bya bar sbyar te/_de na gnas zhes bya ba ni grong na gnas pa'o/_/de su zhig ce na sdom brtson zhes bya ba smos te dge slong zhes bya
[\[109a\]]
[\[109a.1\]]ba'i don to/_/ci gzhan len du 'jug pa yang yin nam zhe na/_bdag gis zhes bya ba smos te/_bdag nyid kyis yin gyi gzhan gyis ni ma yin no zhes bya ba'i tshig go/_/grong na gnas pas ci zhig byas she na/_blangs na zhes bya ba smos te/_kun du blangs na'o/_/ci
[\[109a.2\]]zhig blangs she na/_kha zas zhes bya ba smos te/_bca' bar bya ba'i bdag nyid kyi kha zas so/_/nyes med ces bya ba ni nyes pa med par ro/_/ci thams cad kyi thams cad du nyes pa med par gsungs sam zhe na/_so sor bshags bya'i zhes bya ba ni smos te/_so sor bshags dgos pa ni so sor
[\[109a.3\]]bshags par bya ba'o/_/de ste so sor bshags par bya ba'i nyes pa dang mi ldan par gsungs kyi thams cad du ni ma yin no zhes bya ba'i don to/_/de la so sor bshags par bya ba ni rab tu bsgrags pa tsam gyis ltung ba bzlog pa'i phyir te/_de smra ba'i rnam par brjod pa las so sor bshags pa
[\[109a.4\]]nyid du brjod kyi bshags pa ni ma yin no/_/gzhan dag na re ji ltar bshags pa ltung byed kyi ltung ba gcig cig gi mdun du bshags par bya ba ltar 'di yang de dang 'dra'o zhes zer ro/_/'di la 'dri ba'i bsam pa ni gang gi tshe dge slong grong na gnas pas dge slong ma grong na gnas pa zhig las
[\[109a.5\]]bca' bar bya ba dang bza' bar bya ba blangs te 'chos sam zos na de'i tshe de la so sor bshags par bya ba'i ltung bar 'gyur ro zhes bya ba de ni shes na/_'on kyang bcom ldan 'das kyis de la nyes byas kyi ltung ba kho nar gsungs so zhes bya ba de ji lta bu yin zhes bya ba yin no/_/'di la lan 'di yin
[\[109a.6\]]te/_kha zas rung ba ma yin pa len pa la dgongs nas de skad du gsungs pa yin no/_/de bzhin du 'dir gzhung ni/_btsun pa dge slong gis dge slong ma nye du ma lags pa shul po che na mchis pa la bsod snyoms blangs te 'tshal la so sor bshags par bgyi ba'i ltung bar yang mi 'gyur ba lta
[\[109a.7\]]mchis lags sam/_nye ba 'khor yod de/_kha zas rung bam yin pa blangs nas za bar byed na'o zhes bya ba yin no/_/yang na dge slong ma smyon pa la sogs pa la dgongs nas de skad du gsungs pa yin te/_de bzhin du 'dir gzhung ni/_btsun pa re zhig dge slong gis dge slong ma
[\[109b\]]
[\[109b.1\]]smyon ma shul po che na mchis pa la bsod snyoms rang gi sug par blangs te 'tshal na cir 'gyur lags/_nyes byas su'o zhes bya ba yin te/_sems 'khrugs ma la sogs pas kyang de bzhin du brjod par bya ste snga ma bzhin no/_/yang na sngon pham pa byung ba la sogs pa la nyes byas su 'gyur ba yin te snga
[\[109b.2\]]ma bzhin no/_/'dul ba dri ba'i tshig le'ur byas pa le'u gnyis pa'i gtan la dbab pa'o//_//dge slong so sor thar pa'i zhes bya ba la sogs pa ni dge slong gis so sor thar pa'i mdo 'don pa lnga char yang ma bton par ji ltar des gso sbyong byas par 'gyur ba dris smros shig ces bya bar sbyar ro/_/
[\[109b.3\]]de la so sor thar pa'i mdo 'don pa ni gleng gzhi dang pham par 'gyur ba dang /_dge 'dun lhag ma dang /_ma nges pa dang /_ril gyis 'don pa'i mtshan nyid dag go/_/de dag ma bton par zhes bya ba ni dge 'dun gyi nang du ma brjod par ro/_/de dag gang dag 'brel pa zhe na/_so sor thar pa'i zhes smos
[\[109b.4\]]so/_/so sor thar pa ni des dang por sdig pa las thar pa'i phyir de de'i yin no/_/de yis zhes bya ba ni dge slong gis so/_/gso sbyong ni tshul khrims gso ba'i phyir dang sdig pa rnam par sbyong ba'i phyir te/_'di ltar/_dge ba mtha' dag yang dag gso byed cing /_/sdig pa mtha' dag yang dag
[\[109b.5\]]'dir sbyong ba/_/de gso phyir dang sdig pa rnam sbyong phyir/_/de bzhin gshegs pas gso sbyong zhes gsungs so/_/zhes gsungs pa lta bu'o/_/'di la don ni gang gi tshe dge slong gis so sor thar pa'i mdo bton pa lnga po dag las so sor thar pa'i mdo 'don pa 'ga' tsam bton na yang de'i tshe des gso
[\[109b.6\]]sbyong byas par gyur pa yin no zhes bya ba ni shes na/_'on kyang 'ga' yang ma bton la gso sbyong yang byas par 'gyur ro zhes bya ba de ji lta bu yin pa brjod par bya'o zhes bya ba 'di yin no/_/'di la gtan la dbab pa'i rgyu ni 'di yin te/_dgag dbye la brten nas de skad du gsungs pa yin te/_de bzhin
[\[109b.7\]]du 'dir gzhung ni/_btsun pa dge slong gis so sor thar pa'i mdo 'don pa lnga po dag las so sor thar pa'i mdo 'don pa gang yang rung ba ma bton la gso sbyong yang bgyis par 'gyur ba lta mchis lags sam/_nye ba 'khor yod de/_dgag dbye'i tshe dgag dbye byed na'o/_/de bzhin du mdo byed pas
[\[110a\]]
[\[110a.1\]]kyang dgag dbye byas na 'di ma grub pa nyid ma yin no zhes bshad do/_/so sor thar pa'i mdo mi 'don cing zhes bya ba la sogs pa la/_so sor thar pa zhes bya ba dang /_gso sbyong zhes bya ba'i don de ni bshad zin to/_/de mi 'don cing zhes bya ba ni dge 'dun gyi nang du mi
[\[110a.2\]]brjod pa'o/_/de bas na 'di ni mthun pa'i gso sbyong bsal to/_/byin gyis brlabs pa ni rgyud dag pa'o/_/de ltar na 'o na gzhan nye na byin gyis rlob par 'gyur ro zhe na/_gzhan gyi drung du byin mi rlob/_/ces bya ba la sogs pa smos te/_gzhan gyi drung du zhes bya ba ni dge slong tshul khrims dang lta ba dang
[\[110a.3\]]ldan pa'i mdun du ste/_gso sbyong byin gyis mi rlob pa zhes bya bar sbyar ro/_/de bas na 'dis ni gso sbyong byin gyis brlab pa bkag go/_/'dir zhes bya ba ni gso sbyong byas pa yin la'o/_/'di la tshig gi don ni gang gi tshe dge slong gis so sor thar pa'i mdo 'don pas kyang gso sbyong mi byed la/_dge
[\[110a.4\]]slong gzhan gyi drung du yang byin gyis mi rlob na de'i tshe ma byas pa yin no zhes bya ba de ni kho bo la nges na/_'on kyang bcom ldan 'das kyis des gso sbyong byas par 'gyur ro zhes gsungs pa de ji lta bu yin pa brjod par bya'o zhes bya ba 'di yin no/_/'di la gtan la dbab pa ni 'di yin te/_sems bskyed
[\[110a.5\]]pa'i byin gyis brlab pa la dgongs nas de skad du gsungs pa yin te/_de bzhin du 'dir gzhung ni/_btsun pa dge slong gis tshig tu yang ma smras pa la gso sbyong yang bgyis par 'gyur ba lta mchis lags sam/_nye ba 'khor yod do/_/sems kyis na'o zhes bya ba yin no/_/'di la gzhung gzhan
[\[110a.6\]]yang /_btsun pa dge slong gis gso sbyong lnga po dag las gso sbyong gang yang rung ba zhig nyams su myong bar mi bgyis pa gso sbyong bgyis par yang 'gyur la/_ltung ba yang ma mchis par 'gyur ba lta mchis lags sam/_bcom ldan 'das kyis bka' stsal pa/_yod de/_gso sbyong byin
[\[110a.7\]]gyis brlabs na'o zhes bya ba yin no/_/de bzhin du 'di la gzhung gzhan ni/_dge slong dag lnga po 'di dag ni sems bskyed pas 'grub par 'gyur ba ste/_gso sbyong dang /_dgag dbye dang /_gos byin gyis brlab pa dang /_gos bsngo ba dang /_gang zag mgron du bos pa'o zhes bya ba yin no/_/
[\[110b\]]
[\[110b.1\]]dge 'dun rnyed pa dge slong ni/_/zhes bya ba la sogs pa la/_dge 'dun la 'byung ba ni dge 'dun gyi'o/_/rnyed pa ni gos kyi rnyed pa la sogs pa'o/_/gcig pus zhes bya ba ni grogs med par ro/_/blangs nas zhes bya ba ni rang gir byas na'o/_/nyes med ces bya ba ni ltung ba med pa nyid du'o/_/
[\[110b.2\]]gsal bar nges par smros zhes bya bar sbyar te/_'di la don ni dge 'dun la bsngos pa'i rnyed pa dge slong gis rang gir byas na spang ba'i ltung ba 'byung ngo zhes bya ba ni nges pa kho na yin no/_/'on kyang bcom ldan 'das kyis ltung ba med pa nyid du gsungs so zhes bya ba de ji lta bu yin pa nges par
[\[110b.3\]]brjod par bya'o zhes bya ba 'di yin no/_/'di la lan ni 'di yin te/_gcig pu gnas pas rnyed pa rang gir byas pa'i dbang du mdzad nas de skad du gsungs pa yin no/_/de bzhin du 'dir gzhung ni/_btsun pa dge slong gcig pus dge 'dun gyi rnyed pa rang gir bgyis la ltung bar yang mi 'gyur ba
[\[110b.4\]]lta mchis lags sam/_nye ba 'khor yod de/_'di ltar dge slong gcig pu zhig gnas la/_der yang mi dag gis dge 'dun gyi ched du gos phul na'o zhes bya ba yin no/_/de bzhin du 'di la gzhung gzhan ni/_btsun pa dge slong gcig pu gnas na mchis la der yang mi dag gis dge
[\[110b.5\]]'dun la gos bgor btub pa dge 'dun mngon du gyur pa la bgo bar bgyi ba zhig phul na des ji ltar byin gyis brlab par bgyi lags/_nye ba 'khor dge slong des gos byung ba las/_gnas 'di na ni bdag gcig pu gnas pa dge 'dun gyis gos byung ba 'di ni bgor btub pa dge 'dun mngon du
[\[110b.6\]]gyur pa las bgo bar bya ba yin pas/_gos 'di bdag gi skal ba yin te bcos legs bya'o/_/sba bar bya'o/_/bdag gis byin gyis brlab po/_/bdag gis gos 'di bcos legs bya'o/_/bdag gir byin gyis brlab po zhes sems bskyed par bya zhing tshig tu yang brjod par bya'o/_/
[\[110b.7\]]'on te de ltar ma byas na dge slong de gcig bus gos de rang gir mi bya ste/_gal te rang gir byed na nyes byas su 'gyur ro zhes bya ba yin no/_/de bzhin du mdo byed pas kyang dbang ba gcig nyid kyis shin tu mang po thob pa la ni mi dbang ba'i rgyur 'gyur ba med do zhes bshad do/_/'grel pa byed pas kyang
[\[111a\]]
[\[111a.1\]]'di la 'di ltar ded dpon zhig gis dge 'dun gyi ched du rnyed pa rab tu mang po gtsug lag khang du bskur ba dang gtsug lag khang de na dge slong gcig pu zhig gnas pa mi rung ngo snyam nas len par mi byed pa dang /_bcom ldan 'das kyis de ni de na gang gnas pa de dbang ngo zhes
[\[111a.2\]]rjes su gnang ngo zhes bshad do/_/sdom brtson can gyis dge 'dun gyi zhes bya ba la sogs pa la/_rung ba ni kha na ma tho ba med pa ste/_rung ba zhes smos pa ni rung ba ma yin pa gser dang dngul la sogs pa'am rung ba ma yin pa'i gos rnga bal dang gnag gi spu dang ri dwags kyi bal la sogs
[\[111a.3\]]pa'am spangs pa'am zas kyi rnyed pa sog 'jog byas pa'am/_byin len ma byas pa'am/_nang du zhag lon pa la sogs pa'am/_mtshams kyi phyi rol na 'dug pa'am sbyin par bya ba ma yin pa bsal to zhes bya ba ni de skad du'o/_/rgyu ci yod ces bya ba ni 'brel pa ci yod ces bya ba'o/_/'bod de
[\[111a.4\]]smros shig ces bya bar sbyar te/_'bod de zhes bya ba ni snga phyi brtags te'o/_/re zhig dge slong gos kyi rnyed pa'am zas kyi rnyed pa'am rung ba rang gir byed pa la ni ltung ba med pa nyid du gnang na/_'on kyang bcom ldan 'das kyis de la ltung ba kho nar gsungs so zhes bya ba la rgyu ci zhig yod pa smros shig
[\[111a.5\]]ces bya ba 'di yin no/_/'di la lan ni 'di yin te/_dge 'dun gyi rnyed par bsngos pa rang gir byed pa la brten nas de skad du gsungs pa yin no/_/de bzhin du 'dir gzhung ni/_btsun pa dge slong gis dge 'dun gyi rnyed pa rung ba rang gir bgyis la ltung bar yang mi 'gyur ba lta mchis lags sam/_
[\[111a.6\]]nye ba 'khor yod de/_dge 'dun la bsngos pa yin na'o zhes bya ba yin no/_/'di la gzhung gzhan yang /_btsun pa dge slong gis pha ma las blangs la spang ba'i ltung byed du 'gyur ba lta mchis lags sam/_nye ba 'khor yod de/_'di ltar pha mas gos de dge 'dun la bsngos pa yin la/_de
[\[111a.7\]]dge slong gis shes bzhin du gang zag bdag nyid kyir sgyur ba byed na gos sngon du grub na spang ba'i ltung byed do zhes bya ba yin no/_/mchod rten la phul ba rnyed pa dag ces bya ba ni mchod rten la phul ba'i rnyed pa mchod rten de las dge slong gis blangs na ji ltar ltung ba med pa zhes gsungs zhes bya ba de bzhin
[\[111b\]]
[\[111b.1\]]du sdom brtson smros shig ces bya bar sbyar te de la phul ba ni byin pa'o/_/gang la zhe na mchod rten la zhes bya ba smos so/_/de la dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam la sogs
[\[111b.2\]]pa'i yon tan gyi gzugs brnyan du gyur pa'i phyir dang /_'jig rten pa'i yon tan dag las yang dag par 'phags pa'i phyir mchod rten te de la'o/_/rnyed pa ni gos dang rgyan la sogs pa'i rdzas so/_/de las zhes bya ba ni mchod rten las so zhes bya ba ni de skad du'o/_/rgyal ba ni bdud bzhi'i dgra las
[\[111b.3\]]nges par rgyal ba ste/_sdig pa'i chos las nga rgyal bas/_/de bas nye 'gro nga rgyal ba/_/zhes pa 'byung ba'i phyir te/_'di la don ni spyir mchod rten la phul ba'i rdzas blangs na gdon mi za bar ltung bar 'gyur na/_'on kyang bcom ldan 'das kyis de la ltung ba med pa kho nar gsungs so zhes bya ba de ji
[\[111b.4\]]lta bu yin zhes bya ba 'di yin no/_/'di la lan ni 'di yin te/_nyan thos kyi mchod rten la bsngos pa'i dbang du mdzad nas de skad du gsungs pa yin no/_/de bzhin du 'dir gzhung ni/_dbyar gyi nang rol dag tu mchod rten dang mchod rten la 'du ba'i rnyed pa bgos la ltung bar mi 'gyur zhing /_rung
[\[111b.5\]]bar yang 'gyur ba lta mchis lags sam/_nye ba 'khor yod de/_nyan thos kyi mchod rten la bsngos pa yin la shi ba'i yo byad yin par bsams nas bgos na'o zhes bya ba yin no/_/de bzhin du mdo byed pas kyang nyan thos kyi mchod rten la phul ba ni tshangs pa mtshungs par spyod pa rnams dbang ba
[\[111b.6\]]nyid yin no zhes bshad do/_/yang na dri ba dang lan 'di ni don gyi dbang gis gzhan du yang sbyar bar rung bas/_nyan thos kyi la bsngos pa'i rdzas zhes bya ba la sogs pa smos te/_nyan thos kyi mchod rten la bsngos pa'i rdzas sdom can gyis blangs na ji ltar thub pas ltung ba dang bcas par
[\[111b.7\]]gsungs pa sdom brtson can smros shig ces bya bar sbyar ro/_/bsngos pa ni nges par btang ba ste byin pa zhes bya ba'i don to/_/de ci zhig ce na/_rdzas zhes bya ba smos te/_gos dang rgyan la sogs pa'o/_/gang la bsngos pa zhe na mchod rten la'o/_/mchod rten la ste de'i don ni bshad
[\[112a\]]
[\[112a.1\]]zin to/_/'og nas mchod rten las zhes 'chad par 'gyur te/_des na don gyi dbang gis rnam par dbye ba sgyur la mchod rten la zhes bdun par bya'o/_/mchod rten la zhes bya ba ni de bzhin gshegs pa'i mchod rten la yang yod pas gang dang 'brel pa'i mchod rten la zhe na/_
[\[112a.2\]]nyan thos kyi la zhes smos so/_/kun shes pa'i 'bras bu sgrogs pas na nyan thos de dgra bcom pa la sogs pa la zhes bya ba'i tha tshig go/_/rdzas gang las blangs na zhe na/_mchod rten las zhes bya ba smos so/_/sdom brtson zhes bya ba ni bod pa'o/_/des na don gyis nyan thos kyi mchod
[\[112a.3\]]rten la phul ba'i rdzas ni bcom ldan 'das kyis tshangs pa mtshungs par spyod pa rnams kho na la 'os pa nyid yin no zhes bka' stsal pa ltung ba med pa nyid du gsungs na/_'on kyang bcom ldan 'das kyis rnam pa 'ga' zhig de ltung ba dang bcas pa nyid du gsungs so zhes bya ba de ji lta bu yin pa de
[\[112a.4\]]kho bo la smros shig ces bya ba 'di yin no/_/'di la lan ni 'di yin te/_'phags pa ba ra dwa dza bsod snyoms len la sogs pa bzhugs pa'i nyan thos kyi mchod rten gyi dkor blangs pa la dgongs nas de skad du gsungs pa yin no/_/de bzhin du 'dir gzhung ni/_dbyar gyi nang dag tu mchod
[\[112a.5\]]rten dang mchod rten la 'du ba'i rnyed pa bgos na ltung bar yang mi 'gyur ba lta mchis lags sam/_nye ba 'khor yod de/_nyan thos kyi mchod rten la bsngos pa yin la shi ba'i yo byad yin par bsams nas bgos na'o zhes bya ba yin no/_/'dis ni 'phags pa shA ri'i bu la sogs pa yongs
[\[112a.6\]]su mya ngan las 'das pa'i mchod rten la phul ba'i rdzas ni shi ba'i yo byad yin par bsams nas bgo bar bya ba nyid yin gyi/_'phags pa ba ra dwa dza bsod snyoms len la sogs pa yongs su mya ngan las 'das pa'i ni ma yin no zhes bstan pa yin no/_/de ni bstan pa yongs su bsrung ba'i phyir
[\[112a.7\]]'khor dgra bcom pa lnga brgya da rung klu'i rgyal po hu ru'i gnas na bzhugs zhes brjod do/_/spo ba spyod gnyis gnas gcig na/_/zhes bya ba la sogs pa ni spo ba spyod pa dang ldan pa gnyis gnas gcig na ste gnas par byed cing zhag tu gnas pas gnas par byed na ci'i phyir nyes pa med pa de nyid
[\[112b\]]
[\[112b.1\]]ces bya ba kho bo la te por smros shig ces bya bar sbyar te/_te por zhes bya ba ni shin tu'o/_/'di la don ni spo ba spyod pa gnyis gnas gcig na gnas par byed na/_bcom ldan 'das kyis nyes byas dang zhag gi bul du mi chud par gsungs na/_'on kyang de gnyis la ltung ba med pa kho nar gsungs
[\[112b.2\]]so zhes bya ba de 'di la gal te khyod la 'dul ba yongs su shes pa'i nus pa ci zhig yod ce na/_de nus pa dang mthun par kho bo la myur du smros shig ces bya ba 'di yin no/_/'di la lan ni 'di yin te/_mu stegs can spo ba'i dbang du mdzad nas de skad du gsungs pa yin no/_/de bzhin du 'dir
[\[112b.3\]]gzhung ni/_btsun pa bcom ldan 'das kyis spo ba pa gnyis gnas gcig na gnas par mi bya'o zhes bka' stsal pa gang lags pa/_btsun pa spo ba pa gnyis gnas gcig na gnas na ltung bar mi 'gyur ba lta mchis lags sam/_nye ba 'khor yod de/_gzhan mu stegs can dag cig
[\[112b.4\]]spo ba la gnas pa yin na'o zhes bya ba yin no/_/de bzhin du mdo byed pas kyang /_de dang mu stegs can gnas pa la gnas pa dang der lhan cig pa la nyes pa med do zhes bshad do/_/nam yang ltung ba mi byed pa zhes bya ba la sogs pa ni nam yang ltung ba mi byed na ci'i phyir thub pas spo
[\[112b.5\]]bar 'os par gsungs pa snying rje dang ldan pa khyod gsal bar smros shig ces bya bar sbyar te/_nam yang zhes bya ba ni tshe'i mthas gtugs kyi bar du'o/_/ltung ba ni dge 'dun lhag ma'o/_/mi byed pa zhes bya ba ni dgag pa'o/_/spo bar 'os pa spo bar spyad par bshad pa'o/_/brtse
[\[112b.6\]]ldan ni snying rje dang ldan pa'o/_/'di la don ni tshe'i mthar thug gi bar du dge 'dun lhag ma'i ltung ba 'ga' yang mi byed na/_'on kyang bcom ldan 'das kyis spo ba pa kho nar gsungs so zhes bya ba de ji lta bu yin pa/_gzhan la phan pa la brtson pa khyod kho bo la gsal bar smros shig ces bya ba
[\[112b.7\]]'di yin no/_/'di la lan ni 'di yin te/_mu stegs can spo ba byin pa la dgongs nas de skad du gsungs pa yin no/_/de bzhin du 'dir gzhung ni/_btsun pa nam yang ltung ba mi 'byin la de yang spo ba pa lags la lta mchis lags sam/_nye ba 'khor yod de/_mu stegs can spo ba pa
[\[113a\]]
[\[113a.1\]]yin na'o/_/ltung ba yod pa ma yin la zhes bya ba la sogs pa la ltung ba yod pa ma yin pa la gal te spo ba sbyin par byed na ci'i phyir thub pas ltung ba med par gsungs pa kho bo la nges par smros shig ces bya bar sbyar te/_de la ltung ba yod pa ma yin pa ni dge 'dun lhag ma mi
[\[113a.2\]]spyod pa'o/_/spo ba ni chad pa'i las so/_/des na dge 'dun gyi lhag ma byung ba la dge 'dun gyis ci'i phyir spo ba byin/_'on kyang dge 'dun la ltung ba 'gar yang ma gsungs so zhes bya ba de ji lta bu yin pa kho bo la smros shig_/'di la lan ni 'di yin te/_mu stegs can spo ba la dgongs nas de
[\[113a.3\]]skad du gsungs pa yin no/_/de bzhin du 'dir gzhung ni/_btsun pa dge 'dun gyis ltung ba ma byung ba zhig la spo ba stsal la ltung bar yang mi 'gyur ba lta mchis lags sam/_nye ba 'khor yod de/_mu stegs can la'o zhes bya ba yin no/_/gsar bus rgan po las 'das na'o zhes bya ba
[\[113a.4\]]la sogs pa la/_'das na zhes bya ba ni thod rgal du ste rgan rims las rgal na zhes bya ba'i tha tshig go/_/su zhig las 'das na zhe na rgan po las zhes bya ba smos so/_/su zhig gis she na/_gsar bus zhes bya ba smos te/_gzhon rabs kyis so/_/gnas mal ni gtsug lag
[\[113a.5\]]khang la sogs pa ste 'dir gnas shing 'dug pas so/_/bzlog par gyis shig ces bya ba ni gsol gcig pa'o/_/des na gang gi tshe dge slong gsar bus rgan rims bkol nas gnas mal gtsug lag khang dang khri dang khri'u la sogs pa dang por len na de'i tshe rgan rims las 'das pa'i
[\[113a.6\]]phyir nyes byas kyi ltung bar 'gyur ro zhes bya ba ni nges pa nyid na/_shing dag kyang rgan rims bzhin du bskor bar bya'o zhes 'byung la/_de bzhin du thams cad la yang rgan rims bzhin du zhes gsungs na/_'on kyang bcom ldan 'das kyis rgan rims ji lta ba las 'das pa 'di la ltung ba med
[\[113a.7\]]pa kho nar gsungs so zhes bya ba de ji lta bu yin pa brjod dgos so/_/'di la lan ni 'di yin te/_gzhi'i spang ba thob pa la brten nas de skad du gsungs pa yin no/_/de bzhin du 'dir gzhung ni/_btsun pa bcom ldan 'das kyis dge slong gzhon rabs kyis dge slong rgan rabs bkol te
[\[113b\]]
[\[113b.1\]]gnas mal nod par mi bya'o zhes bka' stsal pa gang lags pa/_btsun pa dge slong gzhon rabs kyis dge slong rgan rabs bkol te gnas mal mnos la ltung bar yang mi 'gyur ba lta mchis lags sam/_nye ba 'khor yod de/_gang gis dge 'dun las gzhi'i spang ba'am rim gro'i
[\[113b.2\]]spang ba 'thab pa'am 'jigs pa dang bcas nas phyogs nas 'bros par 'dod pa yin na'o zhes bya ba yin no/_/gnas mal de nyid spyod pa la zhes bya ba la sogs pa ni gnas mal de nyid spyod pa la ni ci'i phyir thub pas nyes pa med pa dang nyes pa dang bcas par gsungs pa'o/_/'bod de kho bo
[\[113b.3\]]la gsal bar smros shig ces bya bar sbyar te/_gnas mal ni gding ba dang gding ba'i gding ba la sogs pa'o/_/de nyid ces bya ba ni brjod par 'dod pa'o/_/nyes pa med pa ni ltung ba med pa'o/_/dang zhes bya ba ni bsdu ba'o/_/nyes bcas zhes bya ba ni ltung ba dang bcas pa'o/_/'di la don ni
[\[113b.4\]]gnas mal la res 'ga' chos nyams par spyod na ltung ba kho nar 'gyur la/_'on te cho ga las 'byung ba bzhin spyad na ni ltung ba med pa kho na yin no/_/'on kyang bcom ldan 'das kyis yul gcig la ltung ba dang ltung ba med par ma gsungs so zhes bya ba de ji lta bu yin par brjod par bya'o zhes bya ba 'di
[\[113b.5\]]yin no/_/'di la lan ni 'di yin te/_gang zag gi dge 'dun gyi gnas mal spyod pa'i dbang du mdzad nas de skad du gsungs pa yin no/_/de bzhin du 'dir gzhung ni/_btsun pa gnas mal de nyid spyod pa la ltung ba dang bcas shing de nyid spyod pa la ltung ba ma mchis pa lta mchis lags sam/_
[\[113b.6\]]nye ba 'khor yod de/_gang zag gi gnas mal kha dog ngan par ma byas pa'am/_kha tshar ring po spyod na ltung ba dang bcas so/_/dge 'dun gyi spyod na ltung ba med do zhes bya ba yin no/_/dge 'dun gyi gnas mal la zhes bya ba la sogs pa la/_dge 'dun gyi zhes bya ba la ni dge 'dun mang
[\[113b.7\]]ba'o/_/gnas mal zhes bya ba ni spyod pa zhes bya bar sbyar ro/_/rang gi gos kyis ni zhes bya ba ni gang zag gi gding ba dang gding ba'i gding bas so/_/ma g.yogs par zhes bya ba ni ma bkab par ro/_/brtul zhugs can zhes bya ba ni dge slong la 'bod pa ste/_'di ltar brtul zhugs
[\[114a\]]
[\[114a.1\]]dge slong gi sdom pa yod pas so/_/nges tshig gi don ni gang gi tshe dge 'dun gyi gnas mal stan nang tshangs can la sogs pa la gang zag gi gding ba'i gding bas ma g.yogs par spyod na de'i tshe de la nyes byas kyi ltung bar 'gyur na/_'on kyang dge slong gi dge 'dun gyi
[\[114a.2\]]gnas mal la gding ba'i gding ngas ma g.yogs par spyod kyang ltung ba med do zhes gsungs so zhes bya ba de dge slong kho bo la smros shig ces bya ba 'di 'byung ngo /_/'di la lan ni 'di yin te/_de ni gding ba bgo ba nyid du phul ba spyod pa la brten nas gsungs pa yin no/_/de bzhin du 'dir gzhung
[\[114a.3\]]ni/_btsun pa bcom ldan 'das kyis dge slong gi dge 'dun gyi gzhi la bar du ma bcad par spyad par mi bya'o zhes bka' stsal pa gang lags pa/_btsun pa dge slong gi bar du ma bcad par spyad par ltung bar yang mi 'gyur ba lta mchis lags sam/_nye ba 'khor yod de/_'di ltar khyim bdag
[\[114a.4\]]gis gding ba'i gding ba'am/_bgo ba bar chad ma byas par spyad par dge 'dun la phul ba yin na'o zhes bya ba yin no/_/'dul ba dri ba'i tshig le'ur byas pa le'u gsum pa'i gtan la dbab pa'o//_//ltung ba zhes bya ba la sogs pa ni ltung ba rnam par rig byed yin nam/_ci zhig ces
[\[114a.5\]]bya ba la sogs pa myur du kho bo la don ji lta ba bzhin du smros shig ces bya bar dri ba re re la sbyar bar bya'o/_/rnam par rig byed ni gzhan dag la go bar byed/_khong du chud par byed pa'i phyir te/_gzhan dag la bdag ni dge ba dang mi dge ba dang /_lung du ma bstan pa'i sems dang sems las byung ba la
[\[114a.6\]]'jug pa dag gis kun nas bslang ngo zhes bya bar go bar byed pa zhes bya ba'i don to/_/ci zhig ces bya ba ni 'dri ba'o/_/gzugs can ni 'di la gzugs yod pa'i phyir ro/_/bstan mod ces bya ba ni 'di na'o/_/che ge mo zhig na'o zhes bstan par nus pa'i phyir ro/_/thogs dang bcas pa ni sgrib pa
[\[114a.7\]]thogs pas rang gi yul du gzhan 'byung ba'i gags byed pa'i phyir ro/_/zag bcas ni zag pa yod pa'i phyir ro/_/'dus byas ni rgyu dang rkyen gyis byas pa'i phyir ram/_'dus byas kyi mtshan nyid dang ldan pa'i phyir ro/_/'on te zhes bya ba ni 'dri ba'o/_/ci zhes bya ba ni yang 'dri ba nyid do/_/'jig
[\[114b\]]
[\[114b.1\]]rten pa ni 'khor ba'i khongs su gtogs pa'i phyir ro/_/phung por ldan pa ni gzugs dang /_tshor ba dang /_'du shes dang /_'du byed dang /_rnam par shes pa zhes bya ba spungs pa'i mtshan nyid phung po dag gi khongs su gtogs pa ste phung por gtogs pa zhes bya ba'i tha tshig go/_/khams
[\[114b.2\]]dang ldan pa ni yul dang /_dbang po dang /_rnam par shes pa zhes bya ba rnam pa bco brgyad kyi ngo bo nyid kyis khams rnams kyi khongs su gtogs pa'i phyir te khams dang ldan pa zhes bya ba'i tha tshig go/_/skye mched dang ldan pa ni yul dang dbang po dang /_yid dang /_chos zhes bya
[\[114b.3\]]ba sems dang sems las byung ba skye ba'i sgor gyur pa'i skye mched dag gi nang du chud pa'i phyir te skye mched du gtogs pa zhes bya ba'i tha tshig go/_/zin pa ni sems dang sems las byung ba rnams kyi gnas kyi ngo bor nye bar bzung ba ste phan pa dang gnod pa dag gis phan tshun rjes su byed pa'i
[\[114b.4\]]phyir ro/_/lung bstan zhes bya ba ni 'bras bu yid du 'ong ba'i phyir ram/_dge ba dang mi dge ba'i ngo bor lung du bstan pa'i phyir bstan pa zhes bya ba'i tha tshig go/_/'byung ba ni sa dang /_chu dang /_me dang /_rlung gi mtshan nyid do/_/de bzhin zhes bya ba ni bsdu ba'o/_/'byung ba las gyur pa ni
[\[114b.5\]]'byung ba dag la yod pa'i phyir te 'byung ba la brten pa zhes bya ba'i tha tshig go/_/de ni mig dang /_rna ba dang /_sna dang /_lce dang /_lus dang /_gzugs dang /_sgra dang /_dri dang /_ro dang /_reg bya'i phyogs gcig dang rnam par rig byed ma yin pa'i mtshan nyid do/_/kun sbyor ni 'ching ba'i
[\[114b.6\]]bdag nyid yin pa'i phyir ro/_/bsgribs pa ni nyon mongs pa'i dri mas khebs pa'i phyir ro/_/'am zhes bya ba ni rnam par rtog pa ste/_'og ma dag la yang de dang 'dra'o/_/nyon mongs can ni mi dge ba'i phyir ro/_/zang zing dang bcas pa ni 'dod chags la sogs pa'i nyon mongs pa kun du
[\[114b.7\]]spyod na des mngon par 'dod pa'i dngos po thob par ro myang ba'i bya ba yin pa'i phyir ro/_/'on te zhes bya ba ni dri ba'o/_/zhen pa rten pa ni 'dod pa'i yon tan dang ldan pa'i phyir ro/_/'thab bcas ni 'dod chags la sogs pa'i nyon mongs pa rnams ni bdag dang gzhan la gnod par byed pa'i bdag nyid
[\[115a\]]
[\[115a.1\]]kyi phyir 'thab pa zhes bya ste de dang der lhan cig 'brel par spyod pa'i phyir ro/_/dmigs pa dang bcas pa ni yul 'dzin pa'i phyir ro/_/sems ni rnam par shes pa'i ngo bo ste/_dge ba dang mi dge ba dang lung du ma bstan pa la sogs pa'i phyir ram/_dge ba dang mi dge ba dang lung du
[\[115a.2\]]ma bstan pa'i chos rnams kyis bstsags pa'i phyir ro/_/las bya ba'i ngo bo nyid yin pa'i phyir ro/_/'am zhes bya ba'i sgra ni 'on te zhes bya ba dang bcas te dri ba'i don yin par shes par bya'o/_/rnam smin bcas pa ni 'bras bu yid du 'ong ba dang yid du 'ong ba ma yin pa'i phyir te rnam par smin pa yod pas
[\[115a.3\]]so/_/de las gzhan pa ni bshad pa las bzlog pa'o/_/de bas na thams cad la so so'i dri ba 'di sbyar bar bya ste/_des na de las gzhan zhes bya ba'i sgras ltung ba ci zhig rnam par rig byed ma yin pa zhig gam/_gzugs can ma yin pa zhig gam/_bstan du med pa zhig gam/_
[\[115a.4\]]thogs pa med pa zhig gam/_zag pa med pa zhig gam/_'dus ma byas pa zhig gam/_'jig rten las 'das pa zhig gam/_phung po dang /_khams dang /_skye mched dang mi ldan pa zhig gam/_ma zin pa zhig gam/_lung du ma bstan pa zhig gam/_kun du sbyor ba ma yin
[\[115a.5\]]pa zhig gam/_ma bsgribs pa zhig gam/_nyon mongs pa ma yin pa zhig gam/_zang zing med pa zhig gam/_nges par 'byung ba la brten pa zhig gam/_'thab pa dang bcas pa ma yin pa zhig gam/_dmigs pa med pa zhig gam/_sems ma yin pa zhig pa zhig gam/_las ma yin
[\[115a.6\]]pa zhig gam/_rnam par smin pa ma yin pa zhig ces bya ba de rnams go rims bzhin du 'phags par blta bar bya'o/_/'das pa ni 'das pa'i dus su bsdus pa ste/_byed pa zhes bya ba'i tha tshig go/_/'am zhes bya ba ni dri ba'o/_/ma 'ongs pa ni ma 'ongs pa'i dus su bsdus pa ste/_byed
[\[115a.7\]]pa ma thob pa zhes bya ba'i tha tshig go/_/da ltar ni da ltar gyi dus su bsdus pa ste byed pa zhes bya ba'i don to/_/yin zhes bya ba ni yin pa'o/_/dge ba ni rnam par smin pa yid du 'ong ba'i phyir ro/_/de las gzhan zhes bya ba ni rjes bsnyags te des na ci zhig mi dge ba'am zhes bya ba'i tha tshig tu
[\[115b\]]
[\[115b.1\]]'gyur ro/_/lung du ma bstan pa'i dri ba ni sngar bshad zin to/_/'dod pa'i khams dang ldan pa ni 'dod pa'i khams dang ldan pa ste/_'dod pa na spyod pa'i sred pas bdag gir byas pa zhes bya ba'i don to/_/de bzhin du/_gzugs khams ldan zhes bya ba ni gzugs kyi khams dang ldan pa ste/_
[\[115b.2\]]gzugs na spyod pa'i sred pas bdag gir byas so zhes bya ba'i tha tshig go/_/yang zhes bya ba'i sgras ni gzugs med pa'i khams dang ldan pa'am zhes bya ba brjod de/_des na ci zhig gzugs dang ldan pa zhig yin nam zhes bya ba yin no/_/gzugs med pa'i khams dang ldan pa ste/_gzugs
[\[115b.3\]]med pa na spyod pa'i sred pas bdag gir byas ba zhes bya ba'i tha tshig go/_/slob pa ni 'phags pa'i gang zag bdun gyi rgyud la skyes pa'i phyir ro/_/'on te zhes bya ba ni dri ba'o/_/mi slob pa ni dgra bcom pa'i rgyud la skyes pa'i phyir ro/_/de gnyis spangs pa ni slob pa dang mi slob pa'i mtshan nyid rnam
[\[115b.4\]]gnyis dang bral ba ste/_ci zhig slob pa yang ma yin mi slob pa yang ma yin pa zhig gam snyam du bsams pa bzhin no/_/bsgom pas spang bya zhes bya ba ni bsgom pas spang bar bya na zhes bya ba'i don to/_/bsgom pa ni goms pa'o/_/des na gang zhig 'phags pa'i lam yang dang yang du bsgom
[\[115b.5\]]pas spang bar bya ba de la de skad ces bya'o/_/'on te zhes bya ba ni dri ba'o/_/mthong bas zhes bya ba ni spang bar bya ba zhes bya ba'i rjes bsnyeg go/_/des na dri ba'i don ni ci zhig mthong bas spang bar bya ba zhig gam zhes bya bar 'byung ste/_bden pa bzhi mthong bas spang bar bya ba zhig ces bya ba'i
[\[115b.6\]]tha tshig go/_/lus kyi ni lus la brten nas bskyed pa'i phyir ro/_/ngag gi ni ngag la brten nas bskyed pa'i phyir ro/_/sems kyi ni sems la brten nas bskyed ba'i phyir ro/_/'dir ji skad bstan pa'i rnam par gzhag pa ni 'di yin te/_de la ltung ba ni ci zhig rnam par rig byed dam/_
[\[115b.7\]]rnam par rig byed ma yin pa zhig yin smras pa/_gang yin pa de la bshad pa ni 'di yin te/_ltung ba ni rnam par rig byed dam rnam par rig byed ma yin pa'i ngo bo yin no/_/de bzhin du 'dir gzhung ni/_nye ba 'khor ltung ba ni rnam par rig byed ces kyang bya la/_rnam par rig byed ma yin pa
[\[116a\]]
[\[116a.1\]]zhes kyang bya'o zhes bya ba yin te/_de bzhin du 'og ma dag la yang lan ci rigs par sbyar ro/_/gzugs can nam/_gzugs can ma yin pa zhes 'dri ba la/_ltung ba ni gzugs can du brjod pa'o/_/bstan du yod pa'am/_bstan du med pa zhes 'dri
[\[116a.2\]]ba la/_bstan du med par brjod par bya'o/_/thogs pa dang bcas pa'am/_thogs pa med pa zhes 'dri ba la/_thogs pa med pa zhes brjod par bya'o/_/zag pa dang bcas pa'am/_zag pa med pa zhes 'dri ba la/_zag pa dang bcas par brjod par bya'o/_/'dus byas
[\[116a.3\]]sam 'dus ma byas zhes 'dri ba la/_'dus byas su brjod par bya'o/_/'jig rten pa'am 'jig rten las 'das pa zhes 'dri ba la 'jig rten par brjod par bya'o/_/phung po dang khams dang skye mched du gtogs sam ma gtogs zhes 'dri ba la/_phung po dang khams dang skye
[\[116a.4\]]mched du gtogs par brjod par bya'o/_/zin pa'am ma zin pa zhes 'dri ba lam zin pa zhes brjod par bya'o/_/lung du bstan pa'am lung du ma bstan pa zhes 'dri ba la/_lung du bstan pa yang yin la/_lung du ma bstan pa yang yin par brjod par bya'o/_/'byung ba'am 'byung ba las
[\[116a.5\]]gyur pa zhes 'dri ba la/_'byung ba las gyur par brjod par bya'o/_/kun du sbyor ba'am sbyor ba ma yin pa zhes 'dri ba la/_kun du sbyor bar brjod par bya'o/_/bsgribs pa'am ma bsgribs pa zhes 'dri ba la/_bsgribs par brjod par bya'o/_/nyon mongs pa can nam/_nyon mongs
[\[116a.6\]]pa can ma yin pa zhes 'dri ba la nyon mongs pa can du brjod par bya'o/_/zang zing dang bcas pa'am/_zang zing med pa zhes 'dri ba la zang zing dang bcas par brjod par bya'o/_/zhen pa rten pa'am nges par 'byung ba rten pa zhes 'dri ba la/_zhen pa rten pa zhes brjod par bya'o/_/'thab pa
[\[116a.7\]]dang bcas pa'am/_'thab pa med pa zhes 'dri ba la 'thab pa dang bcas par brjod par bya'o/_/dmigs pa dang bcas pa 'am dmigs pa med pa zhes 'dri ba la/_dmigs pa med par brjod par bya'o/_/sems sam sems ma yin pa zhes 'dri ba la/_sems ma yin par brjod par
[\[116b\]]
[\[116b.1\]]bya'o/_/las sam las ma yin pa zhes 'dri ba la las su brjod par bya'o/_/rnam par smin pa dang bcas pa'am rnam par smin pa med ces 'dri ba la/_rnam par smin pa dang bcas pa yang yin la rnam par smin pa med pa yang yin par brjod par bya'o/_/'das pa'am ma 'ongs pa'am
[\[116b.2\]]da ltar zhes 'dri ba la/_'das pa'ang ma yin la ma 'ongs pa'ang ma yin da ltar yang ma yin par brjod par bya'o/_/dge ba'am mi dge ba'am lung du ma bstan pa zhes 'dri ba la/_mi dge ba dang lung du ma bstan par brjod par bya'o/_/'dod pa dang gzugs dang gzugs med
[\[116b.3\]]pa'i khams dang ldan pa zhes 'dri ba la/_'dod pa'i khams su gtogs par brjod par bya'o/_/slob pa'am mi slob pa'am slob pa yang ma yin mi slob pa yang ma yin zhes 'dri ba la/_slob pa yang ma yin mi slob pa yang ma yin par brjod par bya'o/_/mthong ba'am bsgom pas
[\[116b.4\]]spang bar bya zhes 'dri ba la/_bsgom pas spang bar brjod par bya'o/_/lus kyi'am ngag gi'am sems kyi zhes 'dri ba la/_lus kyi yang yin ngag gi yang yin sems kyi yang yin par brjod par bya'o/_/'dri ba'i lan bcom ldan 'das kyis gsungs pa kho nar blta bar bya ste/_bdag gis
[\[116b.5\]]gzhung mangs pas 'dir ma smos so/_/'dri ba'i lan 'di dag ni bdag gis ci rigs par gzhung bla ma'i rgya cher bshad pa'i nang du bkod pas brtag par bya ste gzhung mangs pas 'dir ma smos so/_/ci dngos de nyid byed pa la/_/zhes bya ba la sogs pa la dngos ni don to/_/de nyid ces bya ba ni spyir
[\[116b.6\]]smos pa'o/_/byed pa la zhes bya ba ni lhag par spyod pa la'o/_/gnyis su 'gyur ba ni dngos po gnyis su 'gyur ba'o/_/srid yod dam zhes pa ni btub bam zhes pa'o/_/de nyid bstan pa ltung dang zhes bya ba la sogs pa smos te/_dang zhes bya ba ni bsdu ba'o/_/myur du zhes bya ba ni myur
[\[116b.7\]]bar ro/_/'di la don ni gzhi gcig pa rtag pa dang mi rtag pa lta bur 'gal ba'i chos nyid gnyis su 'gyur ba mi srid par ni shes pa nyid na/_ci gzhi gcig la ltung ba dang ltung ba med pa dag 'byung ba gang yin pa de srid pa yod dam zhes bya ba de kho bo la myur du smros shig ces bya ba 'di yin
[\[117a\]]
[\[117a.1\]]no/_/'di la gtan la dbab pa ni 'di yin te/_sra brkyang bting ba dang ma bting ba dang gnas su 'bral ba la sogs pa'i dbang du mdzad nas de skad du gsungs pa yin no/_/de bzhin du 'dir gzhung ni/_btsun pa dngos po de nyid spyod pa la ltung bar 'gyur zhing dngos
[\[117a.2\]]po de nyid spyod pa la ltung ba ma mchis par 'gyur ba lta mchis lags sam/_bka' stsal pa/_dngos po de nyid spyod pa la ltung bar 'gyur zhing dngos po de nyid spyod pa la ltung pa med par 'gyur ba yod do/_/btsun pa dngos po de nyid spyod pa la ltung bar 'gyur ba ji lta bu lags/_'di ltar dge
[\[117a.3\]]slong gis sra brkyang ma bting ba'i gnas su gos rung ba ma yin pa ci tsam 'dod pa bcangs pa'am/_snam sbyar med par grong du 'jug gam/_mgron du ma bos par grong du 'jug gam/_'dus shing za'am/_yang yang za na ltung bar 'gyur ro/_/ltung ba ma mchis par 'gyur ba ji lta bu lags/_
[\[117a.4\]]'di ltar dge slong gis sra brkyang bting ba'i gnas su gos rung ba ma yin pa ci tsam 'dod pa bcangs pa'am/_snam sbyar med par grong du 'jug gam/_mgron du ma bos par grong du 'jug gam/_'dus shing za'am/_yang yang zan ltung ba med par 'gyur te/_de ltar na dngos po de
[\[117a.5\]]nyid spyod pa la ltung bar 'gyur zhing /_dngos po de nyid spyod pa la ltung ba med par 'gyur ro zhes bya ba yin no/_/ci gzhi gang gis lhag ma med par zhes bya ba la sogs pa la/_gang gis zhes bya ba ni spyir smos pa'o/_/lhag ma med pa ni 'di la dge slong gi dngos po las lhag ma ma
[\[117a.6\]]lus pa'i phyir ro/_/de nyid kyis zhes bya ba gzhi rnam par spyod pa'i phyir nges par gzung ba yin no/_/lhag ma dang bcas pa ni dge 'dun lhag ma la sogs pa ste de dag lhag par spyad na dge slong gi dngos po med par mi 'gyur ba'i phyir te/_phas pham par 'gyur ba'i chos bzhi po dag ni
[\[117a.7\]]lhag ma med pa yin gyi/_'di ni lhag ma dang bcas pa'o zhes gsungs pa'i phyir ro/_/'di la don cig zhi gcig lhag par spyod pa la phas pham par 'gyur ba dang dge 'dun lhag mar 'gyur ba gnyis ka srid dam zhes bya ba 'di yin no/_/'di la lan ni 'di yin te/_thun mong ma yin
[\[117b\]]
[\[117b.1\]]pa'i phas pham par 'gyur ba lhag par spyod pa'i dbang du mdzad nas de skad du gsungs pa yin no/_/de bzhin du 'dir gzhung ni/_btsun pa gzhi gang gis lhag ma ma mchis pa'i ltung bar 'gyur ba'i gzhi des lhag mar bcas par 'gyur ba lta mchis lags sam/_bcom ldan 'das kyis
[\[117b.2\]]bka' stsal pa/_yod de/_'di ltar dge slong mas thun mong ma yin pa'i phas pham par 'gyur ba gzhi lhag par spyad na lhag ma med par 'gyur ro/_/dge slong gis spyad na dge 'dun lhag ma'o zhes bya ba yin no/_/ci gzhi gang gis phas pham pa'i zhes bya ba la sogs pa'i ni gzhi gang gis
[\[117b.3\]]zhes bya bar sbyar te/_gzhi gang zhig lhag par spyod pa'i gzhi de nyid kyis so/_/gzhi des dge 'dun lhag mar 'gyur ram zhes bya bar sbyar ro/_/bsgre ba bstan pa'i phyir de bzhin zhes bya ba smos te/_de bzhin zhes bya ba de dang 'dra bar ro/_/ji ltar 'gyur zhes bya bar sbyar te/_ji ltar
[\[117b.4\]]ltung byed kyi ltung bar 'gyur ro zhes bya ba'i tha tshig go/_/des na ci gzhi gang gis phas pham par 'gyur ba'i ltung bar 'gyur ba'i gzhi des ltung byed kyi ltung bar 'gyur ram zhes bya ba'i don yin no/_/'di la gtan la dbab pa'i sbyar ba ni 'di yin te/_thun mong ma yin pa'i pham par 'gyur
[\[117b.5\]]ba lhag par spyod pa la dgongs nas de skad du gsungs pa yin no/_/de bzhin du 'dir gzhung ni/_btsun pa gzhi gang gis phas pham par 'gyur ba'i ltung bar 'gyur ba'i gzhi des dge 'dun lhag mar 'gyur ba lta mchis lags sam/_bka' stsal pa/_yod de/_dge slong mas lus reg
[\[117b.6\]]pa spyad na phas pham par 'gyur la/_dge slong gis spyad na dge 'dun lhag mar 'gyur ro/_/gzhi gang gis phas pham pa'i ltung bar 'gyur ba'i gzhi des ltung byed du 'gyur ba lta mchis lags sam/_nye ba 'khor yod de/_dge slong mas shes bzhin du dge slong ma'i gnas ngan len gyi ltung
[\[117b.7\]]ba 'chab par byed na skya rengs shar nas phas pham par 'gyur la/_dge slong gis bcabs na ltung byed du 'gyur ro zhes bya ba yin no/_/gang gis dge 'dun lhag mar 'gyur ba'i zhes bya ba la sogs pa ni 'di yang nyes byas la bsgre bar bstan pa'i phyir de bzhin du bya ba la sogs pa smos te/_yang
[\[118a\]]
[\[118a.1\]]zhes bya ba ni dri ba'o/_/des na don ni spyi'i ngo bo'i gzhi gang zhig lhag par spyad pas dge 'dun lhag ma'i ltung bar 'gyur ba'i gzhi de nyid kyis ltung byed kyi ltung bar 'gyur ram/_de bzhin du gzhi gang gis dge 'dun lhag ma'i ltung bar 'gyur ba'i gzhi de nyid kyis ci
[\[118a.2\]]nyes byas kyi ltung bar 'gyur ram zhes bya ba yin no/_/'di la lan ni 'di yin te/_thun mong ma yin pa'i khu chu 'byin pa lhag par spyod pa la dgongs nas de skad du gsungs pa yin no/_/de bzhin du 'dir gzhung ni/_btsun pa gzhi gang gis dge 'dun lhag mar 'gyur ba'i gzhi des ltung
[\[118a.3\]]byed du 'gyur ba lta mchis lags sam/_bcom ldan 'das kyis bka' stsal pa/_yod de/_dge slong gis ched du bsams te khu chu 'byin par byed na dge 'dun lhag mar 'gyur la/_dge slong mas phyung na ltung byed do/_/dge slong ma zhig sde zhing gnas na dge 'dun lhag mar 'gyur
[\[118a.4\]]la/_dge slong gnas na nyes byas su 'gyur ro zhes bya ba yin no/_/ci gzhi gang gis ltung byed kyi zhes bya ba la sogs pa la/_ji ltar 'dod bzhin zhes bya ba ni ji ltar dga' ba bzhin du ste/_ji ltar bsams pa bzhin du zhes bya ba'i tha tshig go/_/'di la don ni gzhi gang gis gang zhig
[\[118a.5\]]lhag par spyad pas ltung byed kyi ltung bar 'gyur ba'i gzhi de nyid kyis ci so sor bshags par bya ba'i ltung bar 'gyur ram zhes bya ba de ji ltar bsams pa bzhin smros shig ces bya ba 'di yin no/_/'di la lan ni 'di yin te/_thun mong ma yin pa'i ltung ba lhag par spyod pa la dgongs nas de skad du gsungs
[\[118a.6\]]pa yin no/_/de bzhin du 'dir gzhung ni/_btsun pa gzhi gang gis ltung byed kyi ltung bar 'gyur ba'i gzhi des so sor bshags par bgyi ba'i ltung bar 'gyur ba lta mchis lags sam/_bcom ldan 'das kyis bka' stsal pa/_yod de/_dge slong gis nye du ma yin pa dag las kha zas
[\[118a.7\]]bsod pa blangs na ltung byed du 'gyur la/_dge slong mas blangs na so sor bshags par bya bar 'gyur ro zhes bya ba yin no/_/ci gzhi gang gis ltung byed kyi zhes bya ba la sogs pa la/_khyod ces bya ba ni khyod la'o/_/nus pa ni mthu'o/_/des na tshig gi don ni/_dge slong gis gang
[\[118b\]]
[\[118b.1\]]zhig lhag par spyad pas ltung byed kyi ltung bar gsungs pa des ci nyes byas kyi ltung ba rnam par gzhag pa srid dam zhes bya ba 'di yin no/_/'di la lan ni 'di yin te/_thun mong ma yin pa'i ltung byed lhag par spyod pa la dgongs nas de skad du gsungs pa yin no/_/de bzhin du 'dir gzhung ni/_
[\[118b.2\]]btsun pa gzhi gang gis ltung byed kyi ltung bar 'gyur ba'i gzhi des nyes byas su 'gyur ba lta mchis lags sam/_bcom ldan 'das kyis bka' stsal pa/_yod de/_dge slong mas rtswa sngon po yod pa'i phyogs su bshang ba dang gci ba dag byas na ltung byed du 'gyur la/_dge slong gis byas
[\[118b.3\]]na nyes byas so zhes bya ba yin no/_/gang gis so sor bshags pa la sogs pa la srid dam zhes bya ba ni btub bam zhes bya ba'o/_/bdag gi mdun du zhes bya ba ni bdag gi thad du'o/_/des na don ni rnam pa gang gis so sor bshags par bya ba'i ltung bar rnam par gzhag pa de nyid kyis ci nyes
[\[118b.4\]]byas kyi ltung bar 'gyur ba srid dam zhes bya ba de dge slong gal te khyod la mthu yod na kho bo'i mngon du smros shig ces bya ba 'di yin no/_/'di la lan ni thun mong ma yin pa'i so sor bshags par bya ba'i ltung ba'i dbang du mdzad nas de skad du gsungs pa yin no/_/de bzhin du 'dir gzhung ni/_btsun
[\[118b.5\]]pa gzhi gang gis so sor bshags par 'gyur ba'i ltung bar 'gyur ba'i gzhi des nyes byas su 'gyur ba lta mchis lags sam/_bcom ldan 'das kyis bka' stsal pa/_yod de/_dge slong gis nags tshal gyi bsel ba ma bskos par kun dga' ra ba'i phyi rol du bca' bar bya ba dang bza'
[\[118b.6\]]par bya ba len na so sor bshags par bya bar 'gyur la/_dge slong mas blangs na nyes byas su 'gyur ro zhes bya ba yin no/_/ji ltar dge slong lung ma bstan pa'i zhes bya ba la sogs pa'i sems gnas zhes bya ba'i sgra ni gnyis ka la yang sbyar te/_dge ba'i sems la gnas pa dang /_
[\[118b.7\]]lung du ma bstan pa'i sems la gnas pa'i zhes bya ba'i don to/_/pha ma ni pha dang ma dag go/_/mnar med pa bya ba ni mtshams med par byed par ro/_/mi dge ba'i sems la gnas pa la mtshams med par ma gsungs zhes bya bar sbyar te/_mi dge bas smos pas ni lung du ma bstan pa'i
[\[119a\]]
[\[119a.1\]]sems la gnas pa bsdu'o/_/'di la don gang gi tshe dge slong gis dge ba ste/_'bras bu yid du 'ong ba dang yid du mi 'ong ba dang bral ba'i sems kyis pha dang ma srog dang bral na de'i tshe mtshams med pa yin par gsungs kyi mi dge ba ste/_'bras bu yid
[\[119a.2\]]du mi 'ong ba dang lung du ma bstan pa'i sems kyis ni ma yin no zhes bya ba 'di la rgyu ci yod ces pa 'di yin no/_/'di la bsam pa ni de ni pha dang ma nad tshor ba drag po nyams su myong ba dag bsod nams kyi blos gsad pa la dgongs nas gsungs pa yin no/_/de bzhin du 'dir gzhung ni/_
[\[119a.3\]]btsun pa ci lags/_dge slong gis dge ba'i sems kyis ma srog dang phral na yang phas pham par 'gyur zhing mtshams ma mchis pa'i kha na ma tho ba'i las kyis kyang reg par 'gyur la/_mi dge ba'i sems kyis ma srog dang phral na yang phas pham par mi 'gyur zhing mtshams ma mchis
[\[119a.4\]]pa'i kha na ma tho ba'i las kyis kyang reg par mi 'gyur ba lta mchis lags sam/_bcom ldan 'das kyis bka' stsal pa/_nye ba 'khor yod de/_dge slong gis dge ba'i sems kyis ma srog dang phral na yang phas pham par 'gyur zhing mtshams ma mchis pa'i kha na ma tho ba'i las kyis kyang reg
[\[119a.5\]]par 'gyur la/_mi dge ba'i sems kyis ma srog dang phral na yang phas pham par mi 'gyur zhing mtshams med pa'i kha na ma tho ba'i las kyis kyang reg par 'gyur ba yod de/_de bzhin du mi dge ba dang lung du ma bstan pa'i sems kyis kyang rgyas par brjod par bya'o/_/btsun pa ji ltar dge slong gis dge
[\[119a.6\]]ba'i sems kyis ma srog dang phral na yang phas pham par 'gyur la mtshams ma mchis pa'i kha na ma tho ba'i las kyis kyang reg par yang 'gyur la/_mi dge ba'i sems kyis ma srog dang phral na yang phas pham par mi 'gyur zhing mtshams ma mchis pa'i kha na ma tho ba'i las kyis kyang reg par mi
[\[119a.7\]]'gyur lags/_nye ba 'khor 'di ltar dge slong gis ma nad pa zhig ste yun ring por sdug bsngal ba'i tshor ba mi zad pa rtsub pa drag pa yid du mi 'ong ba myong pa/_des de rkyen des srog dang phral na phas pham par 'gyur zhing mtshams med pa'i kha na ma tho ba'i las kyis reg par yang 'gyur ro/_/
[\[119b\]]
[\[119b.1\]]de bzhin du mdo byed pas kyang phan par 'dod pa nyid kyis 'chi ba'i phyir sman ma yin pa byin pa la ni na smad pa med do zhes bshad do/_/'di ltar dge slong gis ma nad pa la 'bras chan mngar thug gam 'u sha'am sha byin pa la de yang rkyen des dus las 'das na de la phas pham pa'i ltung bar yang mi 'gyur la
[\[119b.2\]]mtshams med pa'i kha na ma tho ba'i las kyis kyang reg par yang mi 'gyur ro/_/de bzhin du mdo byed pas kyang /_mid par bya ba mi 'phrod pas sbyin na'o zhes bshad do/_/btsun pa ji ltar dge slong gis mi dge ba'i sems kyis ma srog dang phral na phas pham par 'gyur zhing mtshams ma mchis
[\[119b.3\]]pa'i kha na ma tho ba'i las kyis kyang reg par 'gyur la/_mi dge ba'i sems kyis ma srog dang phral na yang phas pham par mi 'gyur zhing mtshams ma mchis pa'i kha na ma tho ba'i las kyis kyang reg par mi 'gyur lags/_nye ba 'khor yod de/_'di ltar dge slong gis nor ram dbang gis bslu ba'i
[\[119b.4\]]phyir ma srog dang phral ba ni phas pham par 'gyur zhing mtshams med pa'i kha na ma tho ba'i las kyis kyang reg par 'gyur ro/_/'di ltar dge slong gis mi dge ba'i sems kyis gnag gam lug gam ra la bsnun par byas la/_las de yang ma la bsnun pa/_de yang rkyen des dus las 'das la phas
[\[119b.5\]]pham pas ltung bar yang mi 'gyur ba la mtshams med pa'i kha na ma tho ba'i las kyis reg par yang mi 'gyur ro/_/btsun pa ji ltar dge slong gis lung du ma bstan pa'i sems kyis ma srog dang phral na phas pham par 'gyur zhing mtshams ma mchis pa'i kha na ma tho ba'i las kyis kyang reg
[\[119b.6\]]par 'gyur la/_lung du ma bstan pa'i sems kyis ma srog dang phral na yang phas pham par mi 'gyur zhing mtshams ma mchis pa'i kha na ma tho ba'i las kyis kyang reg par mi 'gyur la/_'di ltar dge slong gis ma gsad pa'i sbyor ba byed cing des ma gsad pa'i sbyor ba byas nas nyal la de
[\[119b.7\]]gnyid log pa dang ma srog dang phral na phas pham par 'gyur zhing mtshams med pa'i kha na ma tho ba'i las kyis kyang reg par 'gyur ro/_/de la dge slong gis lung du ma bstan pa'i sems kyis sa'am shing ngam lo ma'i spyil bu la bsnun par byas pa las/_de yang ma la bsnun la de yang rkyen
[\[120a\]]
[\[120a.1\]]des dus las 'das na de la phas pham pa'i ltung bar yang mi 'gyur zhing mtshams med pa'i kha na ma tho ba'i las kyis reg par yang mi 'gyur te/_pha dang dgra bcom pa srog dang 'bral bar byad na yang de bzhin du brjod par bya'o zhes bya ba yin no/_/dge slong rung ba
[\[120a.2\]]gnas gcig dang zhes bya ba la sogs pa la rung ba ni tshul khrims dang lta ba dang ldan pa ste tshogs kyi kha bskang bar 'os pa zhes bya ba'i tha tshig go/_/de ni gnas kyang yin la gcig kyang yin pas gnas gcig go/_/de ni mtshams kyang yin la gcig kyang yin pas mtshams gcig go/_/
[\[120a.3\]]gnas gcig mtshams gcig ni gnas gcig dang mtshams gcig go/_/gnas gcig dang mtshams gcig na gnas pas na gnas gcig dang mtshams gcig na gnas pa ste de yod pa bzhin du'o/_/gnas gcig smos pas ni gnas mang po bkag go/_/gnas gcig pa nyid
[\[120a.4\]]yin yang res 'ga' bar du chu la sogs pas rnam par chod pas mtshams tha dad pa nyid du yang 'gyur bas de'i phyir mtshams gcig ces smos so/_/des na mtshams tha dad pa ma yin pa'i gnas gcig na gnas pa'i gnas pa zhes bya ba'i don to/_/de'i tshig ces bya ba ni bshad ma thag pa'i
[\[120a.5\]]dge slong gi tshig gi ngag ste/_'dun pa byin pa zhes bya ba'i tha tshig ste de med par ro/_/nyes byed min zhes bya ba ni ltung ba med par te tshul khrims dang lta ba dang ldan pa 'os pa mtshams kyi nang na gnas pa'i 'dun pa ma byin pa la sogs pa'i las des bsnyen par rdzogs pa la sogs pa ni ltung
[\[120a.6\]]ba med pa zhes bya ba'i tha tshig go/_/'di la gzhan gyi bsam pa ni gang gi tshe mtshams de na 'dug pa tshogs kyi kha bskang bar 'os pa lus sam 'dun pa'i sgo nas tshogs par ma zhugs pa de las gzhan pa'i dge slong dge 'dun du gyur pas gsol ba la sogs pa'i las byas na de'i tshe mi mthun pa
[\[120a.7\]]nyid kyis las su mi 'gyur ro zhes bya ba de ni legs par grags na/_'on kyang gang gi tshe dge slong de lta bu yod bzhin du dge 'dun gyi las byas na de'i tshe ltung ba med do zhes gsungs so zhes bya ba de go ji lta bu zhig ces bya ba yin no/_/'di la bshad pa ni 'di yin te/_de ni de bzhin gshegs
[\[120b\]]
[\[120b.1\]]pa dgra bcom pa yang dag par rdzogs pa'i sangs rgyas kyi dbang du mdzad nas gsungs pa yin no/_/de bzhin du 'dir gzhung ni/_btsun pa dge 'dun gyis dge slong dang po nas ma bsnyil bar mtshams kyi nang na mtshungs par gnas par gyur pa de'i tshe tshig mchis par las thams cad
[\[120b.2\]]bgyis na bgyis pa zhes kyang bgyi zhing ltung ba yang ma mchis par 'gyur ba lta mchis lags sam/_nye ba 'khor yod de/_de bzhin gshegs pa dgra bcom pa yang dag par rdzogs pa'i sangs rgyas yin na'o/_/ngas 'di skad du maud gal gyi bu de lta bas na zla ba phyed phyed cing so sor
[\[120b.3\]]thar pa'i mdo thon cig ces bka' stsal to/_/so sor thar pa ston par mdzad pa de bzhin gshegs pa byon to zhes ni bka' ma stsal to zhes bya ba yin no/_/de bzhin du mdo byed pas kyang /_rgyal ba ni mi mthun pa byed pa nyid ma yin no/_/kha skong bar byed pa nyid kyang ma yin no zhes
[\[120b.4\]]bshad do/_/khyim pa gnas bzhin dge 'dun gyis/_/zhes bya ba la sogs pa la/_khyim pa ni khyim can te 'di la khyim zhes bya ba khang khyim yod pas so/_/gnas bzhin zhes bya ba ni 'khor bzhin du ste 'dug bzhin du zhes bya ba'i tha tshig go/_/dge 'dun gyis zhes bya ba ni bzhi'i
[\[120b.5\]]tshogs la sogs pa'i dge 'dun gyis so/_/las shig byas na zhes bya ba ni las brgya rtsa gcig nyams su myong bar byas na ste/_las kyang byas par 'gyur zhes bya ba dang 'dir sbyar ro/_/de yis zhes bya ba ni khyim pa 'dug par gyur pa'i las kyis so/_/las byas pa ni chos dang mthun par
[\[120b.6\]]las byas pa'i phyir te/_dge 'dun gyi las kyang byas par 'gyur zhing zhes bya bar sbyar ro/_/yang zhes bya ba ni bsdu ba'o/_/'di la gzhan gyi bsam pa ni bcom ldan 'das kyis thams cad tshul khrims yongs su dag pa dang /_lta ba mtshungs pa dag dang lhan cig gsol ba dang /_gsol
[\[120b.7\]]ba dang gnyis dang gsol ba dang bzhi'i las bya bar gsungs kyi khyim pa 'dug pa la ni ma yin no zhes bya ba la sogs pa gsungs na/_'on kyang bcom ldan 'das kyis khyim pa 'dug bzhin du dge slong dag gi las byas pa zhes kyang bya la ltung ba yang med do zhes gsungs pa de ji lta bu yin pa
[\[121a\]]
[\[121a.1\]]kho bo la brjod par bya'o zhes bya ba 'di yin no/_/'di la lan ni 'di yin te/_de ni rgyal po dad pa bskyed pa'i phyir gsungs pa yin no/_/de bzhin du 'dir gzhung ni/_btsun pa bcom ldan 'das kyis khyim pa 'dug par dge 'dun gyis gso sbyong mi bya'o zhes
[\[121a.2\]]gsungs pa gang lags/_khyim pa mchis bzhin du dge 'dun gyis gso sbyong bgyi zhing so sor thar pa'i mdo gdon pa bton na bton pa zhes kyang bgyi la/_ltung ba yang ma mchis par 'gyur ba lta mchis lags sam/_bcom ldan 'das kyis bka' stsal pa/_yod de/_ngas 'di skad
[\[121a.3\]]du dge slong dag khyed kyis rgyal po'i khrom rnams sogs la rgyal po gsal rgyal gyi mdun du so sor thar pa thon cig dang de dad par 'gyur ro zhes bka' stsal to zhes bya ba yin no/_/de bzhin du 'dir gzhung gzhan ni/_/kun dga' bo khyod kyis nyes te gal te rgyal po gzugs can snying pos so sor
[\[121a.4\]]thar pa thos par gyur na lhag par dad par 'gyur zhing dad nas kyang dad pa'i lhag pa'i bya ba byed par 'gyur ba gang yin pa de dag gnas yod do/_/kun dga' bo de lta bas na rjes su gnang gi skye bo gtso bo dad pa can de lta bu gang dag yin pa de dag la bsgrags par bya'o/_/'di la kha cig dbang
[\[121a.5\]]phyug lags na de dag dad pa can ma lags so/_/kha cig ni dad pa can lags la de dag dbul ba lags so/_/bcom ldan 'das kyis bka' stsal pa/_de dag la yang bsgrags par bya'o zhes gsungs pa yin no/_/de bzhin du mdo byed pas kyang /_dad pa can dang gtso bo dag
[\[121a.6\]]dga' bar 'gyur ba lta na cho ga rjes su bsgrags pa la kha na ma tho ba med do/_/drung du gso sbyong byed pa la yang ngo zhes bshad do/_/dge dang lung ma bstan sems la/_/zhes bya ba la sogs pa la sems zhes bya ba'i sgra dang gnas pa zhes bya ba'i sgra ni gnyis ka dang sbyar bar bya ste/_
[\[121a.7\]]des na tshig gi don ni dge ba'i sems la gnas pa dang lung du ma bstan pa'i sems la gnas pa la zhes bya bar 'gyur ro/_/de la dge ba'i sems ni dad pa la sogs pa dang mtshungs par ldan pa'i sems te/_rnam par smin pa yid du 'ong ba can zhes bya ba'i don to/_/lung du ma bstan
[\[121b\]]
[\[121b.1\]]pa'i sems ni bzo 'drub pa la sogs pa dang mtshungs par ldan pa'i sems te/_rnam par smin pa yid du 'ong ba dang mi 'ong ba dang bral zhes bya ba'i tha tshig go/_/dri yis bdag gi bdag tu ji ltar 'dod par smras zhes bya bar sbyar te/_bdag ces bya ba ni bdag gi'o/_/ji ltar 'dod pa'i
[\[121b.2\]]zhes bya ba ni dga' bar ro/_/'di la gzhan gyis bsams pa ni 'bras bu ni rgyu dang mthun par 'gyur ro zhes 'byung bas re zhig mi dge ba'i sems la gnas pa la ni ltung ba 'byung bar mthong ste sA lu'i sa bon las sA lu'i myu gu lta bu yin na/_des na ci dge ba dang lung du ma bstan pa'i sems
[\[121b.3\]]la yang de 'byung ngam zhes bya ba de brjod par bya'o zhes bya ba 'di yin no/_/'di la lan ni 'di yin te/_mchod rten gyi 'khor sar rtswa sngon med par byed pa dang bsams bzhin ma yin par bslab pa'i gzhi las 'das pa la dgongs nas de skad du gsungs pa yin no/_/de bzhin du 'dir
[\[121b.4\]]gzhung ni/_btsun pa ci lags dge slong dge ba'i sems dang ldan pa la ltung ba 'byung ba lags sam/_'on te mi dge ba'i sems dang ldan pa'am/_'on te lung du ma bstan pa'i sems dang ldan pa la ltung ba 'byung lags sam/_bcom ldan 'das kyis bka' stsal pa/_kun dga' bo
[\[121b.5\]]dge slong dge ba'i sems dang ldan pa la yang ltung ba 'byung la/_mi dge ba'i sems dang ldan pa la yang ltung ba 'byung /_lung du ma bstan pa'i sems dang ldan pa la yang 'byung ngo /_/dge ba'i sems dang ldan pa la ji lta bu zhe na/_'di ltar dge slong gsar bu bslab pa'i lo rgyus kyis mkhas pa
[\[121b.6\]]mchod rten gyi 'khor sar rtswa sngon po med par byed cing 'chag pa'i srang dag nas me tog dag 'thog par byed pa ste/_de ltar na dge ba'i sems dang ldan pa la 'byung bar 'gyur ro/_/mi dge ba'i sems dang ldan pa la ji lta bu zhe na/_gang zhig bsams bzhin du sangs rgyas kyi bslab pa'i gzhi bcas pa
[\[121b.7\]]las 'da' bar byed pa ste/_de ltar na mi dge ba'i sems dang ldan pa la 'byung bar 'gyur ba yin no/_/lung du ma bstan pa'i sems dang ldan pa la ji lta bu zhe na/_gang zhig bsams bzhin du ma yin par sangs rgyas kyi bslab pa'i gzhi bcas pa las 'da' bar byed pa ste/_de ltar na lung du
[\[122a\]]
[\[122a.1\]]ma bstan pa'i sems dang ldan pa la 'byung bar 'gyur ro zhes bya ba yin no/_/de nyid kyi phyir/_rab tu 'jug byed dge sogs las/_/rjes su 'jug pa'ang rnam pa gsum/_/zhes bshad do/_/mi dge ba'i sems dang ldan pa las ltung ba 'byung ba la ni the tshom
[\[122a.2\]]med pas 'dir dri ba ma byas so zhes bya bar shes par bya'o/_/ci dgra bcom pa la ltung ba 'byung ngam zhes bya ba la sogs pa ni dgra bcom pa la ltung ba 'byung ngam zhes bya ba kho bo'i mdun du 'bod de smros shig_/'di ltar kho bo la ni dgra bcom pa'i yul 'di la mi dge ba'i chos thams cad
[\[122a.3\]]spangs pa'i phyir ltung ba 'byung ngo zhes bya te por the tshom yod do zhes bya ba'i tha tshig go/_/'byung ngam zhes bya ba ni skye'am zhes pa ste/_dgra bcom pa'i yul 'di la ltung ba 'byung na bdag la the tshom brtan po yod kyis zhes bya bar sbyar ro/_/'di la don ni re zhig mi dge ba'i sems dang ldan pa la ni ltung
[\[122a.4\]]ba 'byung na dgra bcom pa'i sems ni mi dge ba'i sems thams cad spangs pa kho na yin na de ci 'di la ltung ba 'byung ngam/_'on te ma yin zhes bya ba brjod par bya'o zhes bya ba 'di yin no/_/'di la lan ni 'di yin te/_lung du ma bstan pa'i sems dang ldan pa la dgongs nas de skad du gsungs pa yin no/_/
[\[122a.5\]]de bzhin du 'dir gzhung ni/_btsun pa ci lags dge slong dgra bcom pa dge ba'i sems dang ldan pa la ltung ba 'byung bar 'gyur ram/_'on te lung du ma bstan pa'i sems dang ldan pa la 'byung bar 'gyur lags/_bcom ldan 'das kyis bka' stsal pa/_dge slong dgra bcom pa la ltung ba gang cung
[\[122a.6\]]zad ci 'byung ba de thams cad ni lung du ma bstan pa'i sems dang ldan pa la 'byung bar brjod par bya'o/_/btsun pa ji ltar dge slong dgra bcom pa la ltung ba gang cung zad ci 'byung ba thams cad lung du ma bstan pa'i sems dang ldan pa la 'byung bar brjod par bgyi lags sam/_nye ba 'khor 'di ltar
[\[122a.7\]]brgya la res 'ga' zhig dran pa brjed nas gos rung ba ma yin pa ci tsam 'dod pa 'chang ngam/_snam sbyar med par grong du 'jug gam/_mgron du ma bos par grong du 'gro'am/_yang yang za'am/_'dus shing za'am/_gnyid log pa las mal stan mthon po dang mal stan chen po
[\[122b\]]
[\[122b.1\]]la bzhag gam/_bud med kyi mal du bsnyal lam/_nub gsum pa la bsnyen par ma rdzogs pa dag phyung ste nyal ba las de'i 'og tu bsnyen par ma rdzogs pa dag zhugs na de dag dang bsad nas ltung ba de chos bzhin du slar 'chos pa ste/_de ltar na dge slong dgra bcom pa la ltung ba gang cung zad
[\[122b.2\]]cig 'byung ba de thams cad ni lung du ma bstan pa'i sems dang ldan pa la 'byung bar brjod par bya'o zhes bya ba yin no/_/dge 'dun dbyen byed gang yang rung /_/zhes bya ba la sogs pa la/_gang du yang rung zhes bya ba ni ming ma smos pa'o/_/bskal pa ni bar gyi bskal pa la sogs pa dus kyi
[\[122b.3\]]bye brag go/_/der gnas pas na bskal par gnas pa ste/_mnar med pa'i bar gyi bskal par gnas pa'i phyir ro snyam du bsams pa yin no/_/byams na zhes bya ba ni 'grogs bshes yin te/_bshes pa yin na zhes bya ba'i tha tshig go/_/the tshom myur du sol cig ces bya bar sbyar
[\[122b.4\]]te/_myur du zhes bya ba ni skyen par ro/_/sol cig ces bya ba ni bor cig pa'o/_/'di la gzhan gyi bsam pa ni gang la la dge 'dun gyi dbyen byed pa de thams cad bskal par gnas par 'gyur ro zhes bya ba de ni nges na/_ci dge 'dun gyi dbyen byed pa yin la bskal par gnas pa yang
[\[122b.5\]]ma yin no zhes bya ba de srid pa yod dam zhes bya ba de kho bo'i the tshom de lta bu sol cig ces bya ba 'di yin no/_/'di la lan ni 'di yin te/_mu bzhi srid pa'i dbang du mdzad nas de skad du gsungs pa yin no/_/de bzhin du 'dir gzhung ni/_gang la la dge 'dun gyi dbyen byed pa de thams cad
[\[122b.6\]]bskal par gnas pa yang yin nam/_gang la la bskal par gnas pa de thams cad kyis dge 'dun gyi dbyen byed pa yang yin nam zhe na/_dge 'dun gyi dbyen byed pa yin la bskal par gnas pa ma yin pa yod/_bskal par gnas pa yin la dge 'dun gyi dbyen byed pa ma yin pa yod/_
[\[122b.7\]]dge 'dun gyi dbyen byed pa yin la bskal par gnas pa yin pa yang yod/_dge 'dun gyi dbyen byed pa yang ma yin la bskal par gnas pa yang ma yin pa yang yod do/_/nye ba 'khor dge 'dun gyi dbyen byed pa yin la bskal par gnas pa ma yin pa yang gang zhe na/_gang gis chos ma yin
[\[123a\]]
[\[123a.1\]]pa la chos su 'du shes shing bye ba la yang chos ma yin par 'du shes pas dge 'dun phye bar gyur pa ste/_'di ni dge 'dun gyi dbyen byed pa yin la bskal par gnas pa ma yin no/_/bskal par gnas pa yin la dge 'dun gyi dbyen byed pa ma yin pa gang zhe na/_klu'i
[\[123a.2\]]rgyal pos srung gi bu dang /_klu'i rgyal po rab gnas dang /_klu'i rgyal po yid las byung dang /_klu'i rgyal po dga' bo dang /_nye dga' bo dang /_klu'i rgyal po la ba can dang /_mgyogs 'gro dag dang /_klu'i rgyal po gshin rje dang /_tshangs ris kyi lha rnams te/_'di dag ni bskal par
[\[123a.3\]]gnas pa yin la dge 'dun gyi dbyen byed pa ma yin no/_/dge 'dun gyi dbyen byed pa yang yin la bskal par gnas pa yang yin pa gang zhe na/_lha sbyin te/_'di ni dge 'dun gyi dbyen byed pa yang yin la bskal par gnas pa yang yin no/_/dge 'dun gyi dbyen byed pa yang ma yin la bskal
[\[123a.4\]]par gnas pa yang ma yin pa gang zhe na/_rnam pa de dag ma gtogs pa'o zhes bya ba yin no/_/dge slong min pas ltung byas la/_/zhes bya ba la sogs pa la/_dge slong min zhes bya ba ni dge slong nyid dang bral bas so/_/ldang 'gyur zhes bya ba ni ltung ba med pa'o/_/dang zhes bya ba ni
[\[123a.5\]]don gzhan drang pa'i phyir te 'og ma dag la yang de bzhin no/_/bzlog pa ni ji skad bshad pa las bzlog pa'o/_/de la bzlog pa'i don ni/_dge slong gis ni ltung byas la/_/dge slong min pas ji ltar ldang /_/zhes bya ba 'di yin no/_/the tshom myur du sol ces bya bar sbyar te/_
[\[123a.6\]]myur du zhes bya ba ni mi thogs par ro/_/chod ces bya ba ni sol cig pa'o/_/'di la don ni gang gi tshe dge slong ma yin pa dge sbyong la sogs pas ltung ba lhag par spyad pa de'i tshe/_dge slong du gyur nas ji ltar ldang bar gsungs pa'am/_gang gi tshe dge slong gis ltung ba byung ba de'i tshe
[\[123a.7\]]dge slong ma yin par gyur nas ltung ba las ji ltar ldang bar 'gyur zhes bya ba bdag gi the tshom de lta bu myur du sol cig ces bya ba 'di yin no/_/'di la lan ni 'di yin te/_mtshan gyur pa'i dbang du mdzad nas de skad du gsungs pa'i tshe yin no/_/de bzhin du 'dir gzhung ni/_btsun
[\[123b\]]
[\[123b.1\]]pa dge slong ma lags pas ltung ba byung la dge slong du gyur nas ldang bar 'gyur zhing /_dge slong gis ltung ba phyung la dge slong ma lags par gyur pas ldang bar 'gyur ba lta mchis lags sam/_bcom ldan 'das kyis bka' stsal pa/_yod do/_/dge slong ma lags pas
[\[123b.2\]]ltung ba byung la dge slong du gyur pas ldang bar 'gyur ba ji lta bu lags/_'di ltar dge slong mas thun mong ma yin pa'i dge 'dun lhag ma'i ltung ba phyung la de'i mtshan gyur nas dge slong du red na langs pa zhes brjod par bya ste/_de ltar na dge slong ma yin pas ltung ba phyung la dge slong du gyur nas ldang
[\[123b.3\]]ba yin no/_/dge slong gis ltung ba phyung la dge slong ma lags par gyur nas ldang ba ji lta bu lags/_'di ltar dge slong gis thun mong ma yin pa'i dge 'dun lhag ma'i ltung ba phyung la de'i tshe mtshan gyur te/_mtshan gyur nas dge slong mar red na langs ba zhes brjod par bya ba ste/_
[\[123b.4\]]de ltar dge slong gis ltung ba phyung la dge slong ma yin par red nas ldang ba yin no zhes bya ba yin no/_/dge slong gnyid ma log pa'i tshe zhes bya ba la sogs pa la/_gnyid ma log pa ni ma nyal ba'o/_/byas nas zhes bya ba ni ltung ba zhes bya bar sbyar ro/_/gnyid log nas zhes bya ba ni
[\[123b.5\]]nyal na'o/_/dang zhes bya ba'i sgras ni bzlog pa yang gsal bar smros shig ces bya ba bsdus te/_bzlog pa ni bshad pa las bzlog pa'o/_/de las bzlog pa'i don ni/_dge slong gnyid log ltung byas nas/_/sad nas ji ltar ldang bar 'gyur/_/dri yis khyod ni smra bar
[\[123b.6\]]gyis/_/zhes bya ba 'di yin no/_/de la gtan la dbab pa 'di yin te/_las brjod pa dang gzhan gyi tho 'tshams la dgongs nas de skad du gsungs pa yin no/_/de bzhin du 'dir gzhung ni/_btsun pa gnyid kyis ma log pa na ltung ba byung la gnyid kyis log nas ltung ba las ldang
[\[123b.7\]]zhing gnyid kyis log pa na byung la gnyid sad nas ldang bar 'gyur ba lta mchis lags sam/_bcom ldan 'das kyis bka' stsal pa/_yod de/_gnyid kyis ma log pa na ltung ba byung la gnyid kyis log nas ldang bar 'gyur ba ji lta bu lags/_'di ltar dge slong dge 'dun lhag
[\[124a\]]
[\[124a.1\]]ma byung ba dbyung bar bya ba'i las rjod par byed pa na gsol ba thos nas nyal te de gnyid log pa dang las brjod pa gsum pa mthar phyin nas te/_de ltar gnyid kyis ma log pa las na ltung ba phyung la gnyid kyis log nas ldang bar 'gyur ba yin no/_/
[\[124a.2\]]gnyid kyis log pa na ltung ba byung la gnyid sad nas ldang bar 'gyur ba ji lta bu lags/_'di ltar dge slong gnyid log pa las mal stan mthon po dang mal stan chen po la bzhag pa'am/_gnyid log pa las bud med kyi mal du bsnyal ba'am/_nub gsum pa la bsnyen
[\[124a.3\]]par ma rdzogs pa dag phyir phyung te nyal ba las de'i 'og tu bsnyen par ma rdzogs pa dag zhugs na/_de de dag dang sad nas ltung ba de chos bzhin slar 'chos pa ste/_de ltar na gnyid log pa na ltung ba 'byung la gnyid sad nas ldang bar 'gyur ba yin no zhes bya ba la sogs pa yin no/_/
[\[124a.4\]]stan gcig la 'dug pa'i zhes bya ba la sogs pa ni stan gcig la 'dug pa'i dge slong la rgyu gang gis ltung ba'i ris lnga 'byung zhes bya bar sbyar ro/_/stan ni khri'u la sogs pa ste/_'dir gzhan 'dug cing gnas pas so/_/'dug pa ni gnas pa'o/_/rgyu gang gis zhes bya ba
[\[124a.5\]]ni byed rgyu gang gis so/_/ltung ba'i ris ni lnga po dag ces bya ba ni phas pham par 'gyur ba dang dge 'dun lhag ma dang /_ltung byed dang /_so sor bshags par bya ba dang /_nyes byas zhes bya ba ris lnga po dag go/_/'di la 'dri ba'i bsam pa ni phan tshun 'gro ba dang bya ba'i ltung ba'i
[\[124a.6\]]ris lnga po dag ma byung bar mthong gi stan gcig kho na la 'dug pa la ni ma yin na/_'di la khyod kyis rgyu gang gis 'di dag 'byung ba'i rgyu kho bo la brjod par bya'o zhes bya ba 'di yin no/_/'di la gtan la dbab pa ni 'di yin te/_stan gcig la 'dug pa dang /_'brel pa'i ltung
[\[124a.7\]]ba srid pa la brten nas de skad du gsungs pa yin no/_/de bzhin du 'dir gzhung ni/_btsun pa dge slong stan gcig la mchis pa la ltung ba'i ris lnga po thams cad 'byung bar 'gyur ba lta mchis lags sam/_bcom ldan 'das kyis bka' stsal pa/_yod de/_chos gos
[\[124b\]]
[\[124b.1\]]med par zan za na nyes byas su 'gyur ro/_/bslab pa'i sdom pas bsdams pa'i slob pa'i khyim dag nas rang gi lag gis bca' bar bya ba dang bza' bar bya ba dag len na so sor bshags par 'gyur ro/_/bud med la tshig lnga'am drug las lhag par chos ston na ltung byed du 'gyur ro/_/
[\[124b.2\]]bud med la gnas ngan len brjod pa smra na dge 'dun lhag mar 'gyur ro/_/bdag nyid mi'i chos bla ma med cing mi bdog bzhin du brjod na phas pham par 'gyur ro zhes bya ba ni/_dge slong sbyor ba gcig gis ni zhes bya ba ni dge slong gcig gis sbyor ba gcig gis ji ltar ltung ba stong byed par
[\[124b.3\]]'gyur zhes bya bar sbyar ro/_/sbyor ba gcig gis bya ba ni byed pa gcig gis te rtsom pa gcig gis zhes bya ba'i tha tshig go/_/stong zhes bya ba ni brgya dang stong mtshon pa yin no/_/de nyid rig pa ni don dam pa rig pa ste 'dun pa'i don khong du chud pa zhes bya ba'i don to/_/'di la bsam pa ni
[\[124b.4\]]sbyor ba tha dad pa nyid la ni ltung ba mang po dag 'byung bar btub kyi sbyor ba gcig gis ni ma yin na de ji lta bu zhig yin par brjod par bya'o zhes bya ba 'di yin no/_/'di la gtan la dbab pa ni 'di yin te/_khros nas gzhan dag la bye ma la sogs pa'i spar bas bsnun pa la dgongs nas de skad
[\[124b.5\]]du gsungs pa yin no/_/de bzhin du 'dir gzhung ni/_btsun pa sbyor ba gcig gis ltung ba brgya'am ltung ba stong ngam/_de las lhag pa 'byung ba lta mchis lags sam/_bcom ldan 'das kyis bka' stsal pa/_yod de/_'di ltar dge slong khros 'khrugs rngam ma rangs nas skye
[\[124b.6\]]bo phal po che 'dus shing 'khod pa la sran spar gyis btab bam/_mon sran sde'u spar gyis btab bam/_bye ma spar gyis btab ste bsnun na ji snyed phog pa de snyed kyi ltung bar 'gyur ro zhes bya ba yin no/_/bsam gtan dang po la sogs la zhes bya ba la sogs pa la/_bsam gtan
[\[124b.7\]]dang po ni rtog pa dang bcas shing dpyod pa dang bcas pa/_bsam gtan ni mnyam par gzhag pa dge ba rtse gcig pa'o/_/sogs pa zhes smos pas ni rtog pa yang med dpyod pa yang med pa la sogs pa'i mtshan nyid bsam gtan gnyis pa la sogs pa bsdu'o/_/ci'i phyir
[\[125a\]]
[\[125a.1\]]zhes bya ba ni rgyu gang gis so/_/'di la don ni re zhig dge ba'i sems la gnas pa la yang ltung ba 'byung ba med pas bsam gtan dang po la sogs pa la snyoms par zhugs pa la lta smos kyang ci dgos na de la de 'byung ngo zhes bya ba de ji lta bu yin par brjod par bya'o
[\[125a.2\]]zhes bya ba 'di yin no/_/'di la gtan la dbab pa ni 'di yin te/_khang pa bya ba bsko ba'i dbang du mdzad nas de skad du gsungs pa yin no/_/de bzhin du 'dir gzhung ni/_btsun pa gzhi gang gis bsam gtan dang po la snyoms par ma zhugs pa la dge 'dun lhag mar 'gyur ba'i
[\[125a.3\]]gzhi des bsam gtan dang po la snyoms par zhugs pa la dge 'dun lhag mar 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong bsam gtan dang po la snyoms par zhugs pa'i tshe nga'i khang pa rtsigs shig ces bsgo zhing bsgos
[\[125a.4\]]nas bsam gtan dang po la snyoms par zhugs pa de bsam gtan dang po la snyoms par zhugs pa dang /_khang pa mthar phyin par gyur na dge 'dun lhag mar 'gyur ro/_/gzhi gang gis bsam gtan gnyis pa la sogs pa la snyoms par ma zhugs pa la dge 'dun lhag mar 'gyur ba'i
[\[125a.5\]]gzhi des bsam gtan gnyis pa dang /_gsum pa dang /_bzhi pa la sogs par zhugs pa la dge 'dun lhag mar 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong bsam gtan gnyis pa dang /_gsum pa dang /_bzhi
[\[125a.6\]]pa la sogs par 'jug pa'i tshe nga'i khang pa rtsigs shig ces bsgo zhing bskos nas bsam gtan bzhi pa'i bar la snyoms par zhugs la/_de bsam gtan bzhi pa'i bar la snyoms par zhugs pa dang khang pa mthar phyin par gyur na dge 'dun lhag mar 'gyur ro zhes bya ba yin no/_/dge
[\[125a.7\]]slong tha na nyes byas kyis zhes bya ba la sogs pa la/_tha na zhes bya ba ni chung ngu na'o/_/nam du'ang zhes bya ba ni gzhar yang ste/_'dis ni gtan du mi 'byung bar ston par byed do/_/'on kyang zhes bya ba ni de lta na yang ngo /_/'di la 'dri ba'i don ni gang la las phas pham par 'gyur ba lhag par
[\[125b\]]
[\[125b.1\]]spyod pa de dge slong ma yin par gsungs kyi/_nyes byas kyi ltung ba 'byung ba yang ni ma yin no/_/'on kyang dge slong ma yin pa zhes gsungs pa de ji lta bu yin par brjod par bya'o zhes bya ba yin no/_/'di la gtan la dbab pa ni 'di yin te/_mtshan gyur pa la dgongs nas de skad du
[\[125b.2\]]gsungs pa yin no/_/de bzhin du 'dir gzhung ni/_btsun pa dge slong gis nam yang tha na nyes byas kyi ltung ba yang ma byung la/_'on kyang dge slong ma lags par 'gyur ba lta mchis lags sam/_bcom ldan 'das kyis bka' stsal pa/_yod de/_dge slong mtshan
[\[125b.3\]]gyur na'o zhes bya ba yin no/_/dge slong ma ni nam du yang zhes bya ba la sogs pa la nam du yang zhes bya ba ni gzhar yang ngo /_/mi byed ces bya ba ni dgag pa'o/_/'di la skabs kyi don ni thun mong ngam thun mong ma yin pa'i phas pham par 'gyur ba lhag par spyod na dge slong ma ma yin pa rnam
[\[125b.4\]]par gzhag gi/_dge slong ma nyes byas kyi ltung ba lhag par spyod pa yang ni ma yin no/_/'on kyang dge slong ma ma yin zhes gsungs pa ji lta bu yin pa brjod par bya'o zhes bya ba 'di yin no/_/'di la lan ni 'di yin te/_de ni mtshan gyur pa la dgongs te gsungs pa yin te/_de
[\[125b.5\]]bzhin du 'dir gzhung ni/_dge slong mas nam du yang tha na nyes byas kyi ltung ba yang ma byung la/_'on kyang dge slong ma ma lags par 'gyur ba lta mchis lags sam/_yod de/_dge slong ma mtshan gyur na'o zhes bya ba yin no/_/gal te dge slong dgra bcom min/_/zhes bya ba la sogs
[\[125b.6\]]pa la dgra bcom min zhes bya ba ni dgra bcom pa las gzhan pa ste so so'i skye bo'o/_/pha min zhes bya ba ni pha las gzhan pa'i sems can mi'i 'gro bar skyes pa'o/_/de bzhin du zhes bya ba ni gzhan 'dren pa de ji lta bur phas pham par 'gyur bar gsungs zhes bya bar sbyar ro/_/'di la don ni gang
[\[125b.7\]]dge slong 'ga' zhig gis dge slong dgra bcom pa ma yin pa so so'i skye bo zhig bsad na de la phas pham par 'gyur ba 'ba' zhig tu zad na/_'on kyang des phas pham pa dang mnar med par yang gsungs so zhes bya ba de lta bu yin pa brjod par bya'o zhes bya ba 'di yin no/_/'di la lan ni 'di yin
[\[126a\]]
[\[126a.1\]]te/_mtshan gyur pa la brten nas de skad du gsungs pa yin te/_'dir gzhung ni/_btsun pa dge slong zhig gis dge slong zhig gi srog bkum la de pha yang ma lags dgra bcom pa yang ma lags na/_'on kyang phas pham par 'gyur zhing mtshams ma mchis
[\[126a.2\]]pa'i kha na ma tho ba'i las kyis kyang reg pa lta mchis lags sam/_bcom ldan 'das kyis bka' stsal pa/_yod de/_'di ltar dge slong gis ma rab tu phyung zhing bsnyen par rdzogs par gyur na/_de mtshan gyur te mtshan gyur nas bsad na phas pham par 'gyur zhing mtshams med pa'i kha
[\[126a.3\]]na ma tho ba'i las kyis kyang reg par 'gyur ro zhes bya ba yin no/_/'di la 'dri ba'i don ni/_dge slong ma ni dgra bcom min/_/ma min bsad na ji lta bur/_/mtshams med pa dang de bzhin du/_/phas pham 'gyur ba gsungs par smros/_/zhes bya ba yang rung ste/_de la dgra bcom min zhes
[\[126a.4\]]bya ba ni dgra bcom pa las gzhan pa so so'i skye bo'o/_/ma min pa zhes bya ba ni ma las gzhan pa'i sems can mi'i 'gro bar skyes pa'o/_/'dir yang lan ni 'di yin te/_pha mtshan gyur pa la brten nas de skad du gsungs pa yin no/_/de bzhin du 'dir gzhung ni/_btsun pa dge
[\[126a.5\]]slong mas dge slong ma zhig bkum la de yang ma yang ma lags/_dgra bcom pa yang ma lags na/_'on kyang phas pham par 'gyur zhing mtshams ma mchis pa'i kha na ma tho ba'i las kyis kyang reg par 'gyur ba lta mchis lags sam/_bcom ldan 'das kyis bka' stsal pa/_yod de/_
[\[126a.6\]]dge slong ma gang gis pha rab tu byung zhing bsnyen par rdzogs par gyur la/_de mtshan gyur nas bsad na phas pham par yang 'gyur zhing mtshams med pa'i kha na ma tho ba'i las kyis kyang reg par yang 'gyur ro zhes bya ba yin no/_/de bzhin du mdo byed pas kyang mtshan gyur pa gnyis
[\[126a.7\]]las kyang ngo zhes bshad do/_/gzhan gyis tshig smras gzhan la ni/_/zhes bya ba la sogs pa la/_gzhan gyis zhes bya ba ni dge slong la sogs pas so/_/tshig smras pa ni tshig tu brjod pa'o/_/gzhan la zhes bya ba ni brjod par 'dod pa'i dge slong 'ga' zhig la'o/_/myur du
[\[126b\]]
[\[126b.1\]]zhes bya ba ni skyen par ro/_/'di la don ni ltung ba'i ris lnga po dag ni ci rigs par rang gi ngag dang 'brel pa yin na/_'on kyang gzhan gyis tshig smra ba byas nas dge slong la 'di dag 'byung ba de ji lta bu yin pa de brjod par bya'o zhes bya ba yin no/_/'di la lan ni 'di yin te/_las
[\[126b.2\]]brjod pa la sogs pa'i dbang du mdzad nas de skad du gsungs pa yin te/_btsun pa gzhan gyis tshig smras la des smras pa'i rkyen gyis gzhan phas pham par 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong mas dge slong gi
[\[126b.3\]]dge 'dun mthun pas dge slong zhig ma mthong ba'i phyir bskrad par shes bzhin du rjes su phyogs shing dge 'dun gyi nang du lan gsum gyi bar du bsgo yang gtong du mi btub na phas pham par 'gyur ro/_/btsun pa gzhan gyis tshig smras la des smras pa'i rkyen gyis gzhan dge 'dun
[\[126b.4\]]lhag mar 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong dge 'dun gyi dbyen byed pa dang /_de'i rjes su phyogs pa dang /_khyim sun 'byin pa dang /_bka' blo mi bde ba dge 'dun gyi nang du lan gsum gyi bar du bsgo
[\[126b.5\]]yang gtong du mi btub na dge 'dun lhag mar 'gyur ro/_/btsun pa gzhan gyis tshig smras la des smras pa'i rkyen gyis gzhan la ltung byed du 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong gis sdig pa can gyi lta ba yang
[\[126b.6\]]dag par blangs la blangs nas 'dor du mi btub na ltung byed du 'gyur ro/_/btsun pa gzhan gyis tshig smras la des smras pa'i rkyen gyis gzhan la so sor bshags par bgyi bar 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong khyim
[\[126b.7\]]dag tu mgron du bos te zan za la de na yang dge slong ma bsko sham byed pa zhig yod de 'di la ni bza' ba byin cig_/'di la ni 'bras chan byin cig_/'di la ni sran tshod byin cig 'di la ni mang du byin cig zer la/_de la ma bsgo bar zan so sor bshags par bya bar 'gyur ro/_/btsun
[\[127a\]]
[\[127a.1\]]pa gzhan gyis tshig smras la des smras pa'i rkyen gyis gzhan la nyes byas su 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong so sor thar pa'i mdo gdon par 'dod pa'i tshe dge 'dun gyi dbus su
[\[127a.2\]]lan gsum gyi bar du bsgrags kyang ltung ba dran bzhin du mi 'chags na des smras pa'i rkyen gyis nyes byas su 'gyur ro zhes bya ba la sogs pa yin no/_/ji ltar dge slong gcig pu la zhes bya ba la sogs pa la/_gcig pu zhes bya ba ni grogs med pa la bya'o/_/phas pham par
[\[127a.3\]]'gyur ba bzhi zhes bya ba ni mi tshangs par spyod pa dang /_ma byin par len pa dang /_gsod pa dang /_smra ba dang zhes pa dag go/_/don bzhin du zhes bya ba ni yang dag pa ji lta ba bzhin du'o/_/'di la bsam pa ni zla zhig yod na phas pham par 'gyur ba rnams 'byung ngo zhes bya ba de ni shin
[\[127a.4\]]tu grags na/_ci gcig pu kho na la phas pham pa bzhi 'byung ba gang yin pa de srid pa yod dam med brjod par bya'o zhes bya ba 'di yin no/_/'di la gtan la dbab par bya ba ni 'di yin te/_dus gzhan na sbyor ba byas pa'i dbang du mdzad nas de skad du gsungs pa yin no/_/de bzhin du
[\[127a.5\]]'dir gzhung ni/_btsun pa dge slong gcig pu gtsug lag khang du zhugs pa la phas pham pa bzhi 'byung ba lta mchis lags sam/_bcom ldan 'das kyis bka' stsal pa/_yod de/_mi tshangs par spyod pa'i rkyen gyis ji lta bu lags/_dper na mtshan rings dang rgyab mnyen lta
[\[127a.6\]]bu'o/_/ma byin par len pa'i rkyen gyis ji lta bu lags/_'di ltar dge slong gis sbyor ba byas nas gtsug lag khang du zhugs nas de brkus na'o/_/gsod pa'i rkyen gyis ji lta bu lags/_'di ltar dge slong gis sbyor ba byas nas gzhal yas khang du zhugs la de yang bsad na'o/_/
[\[127a.7\]]smra ba'i rkyen gyis ji lta bu lags/_'di ltar dge slong gis 'di skad du bdag ni dgra bcom pa bdag ni sangs rgyas so zhes smras so zhes bya ba yin te/_don 'di ni bshad zin mod kyis phas pham pa bzhi 'byung ba'i skabs kyis yang bshad do/_/'dul ba dri ba'i tshig le'ur byas pa le'u
[\[127b\]]
[\[127b.1\]]bzhi pa'i gtan la dbab pa'o//_//'di la gsol ba'i las dang ni/_/zhes bya ba la sogs pa la 'di la zhes bya ba ni las dag la'o/_/gsol ba ni byed par 'gyur ba'i las go bar byed pa'o/_/gsol ba nyid las yin pas gsol ba'i las so/_/de bas na gsol
[\[127b.2\]]ba'i bdag nyid kyi las dag ni gsol ba'i las te/_de dag du zhig yod ces bya ba grangs su zhes bya ba'i tha tshig go/_/dang zhes bya ba ni bsdu ba ste/_'og ma la yang de dang 'dra'o/_/gsol bar bcas pa'i las zhes bya bar sbyar te/_las ni brjod pa bzlas pa zhes bya ba'i
[\[127b.3\]]tha tshig go/_/des na gsol ba dang bcas pa'i las ni du zhig yod ces bya bar sbyar ro/_/legs grags zhes bya ba ni kun gyis shes pa ste/_de ni don mi gsal ba ma yin no zhes bya ba'i tha tshig go/_/de zhes bya ba ni bshad ma thag pa'o/_/rnam par dbye ba smra bar gyis zhes bya bar
[\[127b.4\]]sbyar te/_rnam par dbye ba ni tha dad pa nyid do/_/don gang las de skad du gsungs zhes bya ba'i don te/_'bod de smra bar gyis zhes sbyar bar bya'o/_/'di la don ni gsol ba dang /_gsol ba dang gnyis dang /_gsol ba dang bzhi'i las ji snyed yod pa dang de dag gi rnam par dbye ba ji lta ba
[\[127b.5\]]bzhin de ni kun la grags te/_de las zab pa ci yang med pas de ni gsol ba nyid las de kho bo la 'bod de smros shig ces bya ba yin no/_/'di la lan ni 'di yin te/_de ni las brgya rtsa gcig gi dbang du mdzad nas gsungs pa yin no/_/de bzhin du 'dir gzhung ni/_las du zhig
[\[127b.6\]]gis las thams cad bsdus lags/_bcom ldan 'das kyis bka' stsal pa/_gsum gyis te/_gsol ba dang las dang /_gsol ba dang gnyis dang /_gsol ba dang bzhis so/_/btsun pa bcom ldan 'das kyis las brgya rtsa gcig bka' stsal pa gang lags pa/_de
[\[127b.7\]]la gsol ba'i las kyis ni du zhig bsdus la/_gsol ba dang gnyis kyi las kyis ni du zhig bsdus/_gsol ba dang bzhi'i las kyis ni du zhig bsdus lags/_bcom ldan 'das kyis bka' stsal pa/_gsol ba'i las ni nyi shu rtsa bzhi'o/_/gsol ba dang gnyis kyi las ni
[\[128a\]]
[\[128a.1\]]bzhi bcu rtsa bdun no/_/gsol ba dang bzhi'i las ni sum cu'o zhes bya ba yin no/_/'di dag ni rnam par dbye ba yang mdo byed pas bshad de/_gsang dang nang du dri phyir dang /_/gso sbyong de la ltung bcas dang /_/de la dge 'dun yid gnyis dang /_/
[\[128a.2\]]rtsod dang nges nyid ma yin dang /_/de yi don du lnga po dag_/thams cad dgag dbyer gtogs pa yin/_/dbyar gnas khas blangs nyid dang ni/_/shi ba'i rdzas dang nor 'dra dang /_/chos gos sbyin par bya ba dang /_/gnas ngan len ni brjod pa dang /_/grangs su gzhug pa bzhi
[\[128a.3\]]dag dang /_/khyim gyi sdom dang de gzhig dang /_/lhung bzed khas bub bya ba dang /_/de nyid bzlog par bya ba dag_/gsol ba 'ba' zhig las yin no/_/gnas dang mtshams ni gnyis po dang /_/mi 'bral smyos dang dgag dbye dang /_/gnas mal stobs par byed pa dang /_/rung ba'i
[\[128a.4\]]sa gzhi bsko ba dang /_/sra brkyang dang ni de gding dang /_/spong dang lag gi bla dang ni/_/gnas khang bsko la sogs pa dang /_/gzu dang gsal dang sbed pa dang /_/tshul shing 'drim par byed pa dang /_/khang pa khang chen bstan pa dang /_/gleng dang 'bral bar mi 'gyur dang /_/stan dang lhung
[\[128a.5\]]bzed 'dri ma pa dang /_/ma dang go byar bya ba dang /_/ston pa dang ni nags nyul dang /_/phyag mi bya dang mang phyir dang /_/khar ba dra ba'i phyir dang ni/_/rnyed pa gcig tu bya phyir dang /_/bslab pa sbyin dang nyer gnas dang /_/bu dang nye du phyir 'gro dag_/gsol dang gnyis kyi las yin no/_/
[\[128a.6\]]bsnyen par rdzogs par bya ba dang /_/mu stegs gnas dang mtshams dgrol dang /_/mthun sbyin gso sbyong bdun po dang /_/brgyad dang dran dang ma smyos dang /_/de nyid tshol du gzhug pa dang /_/bsgo bar bya ba rnams dang ni/_/nyams pa sbyin par bya ba dag_/gsol dang bzhi yi las yin no/_/
[\[128a.7\]]'di nyid la brgal ba dang lan du bcas pa'i tshig le'ur byas pa dag cig kyang yod do/_/kho bos byas pa'i las brgya rtsa gcig rnam par dbye ba yod pas de yang blta bar bya'o/_/gzhung mangs kyis dogs nas 'dir ni nye bar ma bkod do/_/tshig tu yang ni mi smra la/_/zhes bya ba la sogs pa
[\[128b\]]
[\[128b.1\]]la/_tshig tu smra ba ni tshig tu brjod pa'o/_/mi smra la zhes bya ni dgag pa'o/_/lus kyis rtsol bar mi byed pa/_/zhes bya bar sbyar te/_'ang zhes bya ba ni bsdu ba'o/_/mi byed pa ni dgag pa'o/_/lus kyis rtsol ba ni lus kyis byed pa'o/_/phas pham pa 'byung bar 'gyur ba ji lta bu yin
[\[128b.2\]]zhes bya bar sbyar ro/_/'di la don ni phas pham par 'gyur ba ni yang na ni tshig rnam bzhag ste/_dper na bla ma smra ba lta bu'o/_/yang na lus kyis byed pa ste/_dper na mi tshangs par spyod pa lta bu yin no/_/'on kyang lus dang ngag gi byed pa med par de 'byung ngam mi 'byung ba ji lta ba bzhin du kho bo la
[\[128b.3\]]smros shig ces bya ba 'di yin no/_/'di la lan ni 'di yin te/_phas pham par 'gyur ba bcabs pa la dgongs nas de skad du gsungs pa yin no/_/de bzhin du 'dir gzhung ni/_btsun pa tshig tu yang mi smra lus kyis rtsol ba yang mi bgyid par 'on kyang dge slong ma ma lags par
[\[128b.4\]]'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong mas dge slong ma zhig phas pham par 'gyur ba'i ltung ba byung ba mthong la/_de bcabs te skya rengs shar na phas pham par 'gyur ro zhes bya ba yin no/_/ltung ba'i ris byas na
[\[128b.5\]]ni zhes bya ba la sogs pa la byas na zhes bya ba ni lhag par spyad nas so/_/ni zhes bya ba ni ma bzod pa'o/_/yang ni zhes bya ba ni bsdu ba'o/_/mi byed cing zhes bya ba ni dgag pa'o/_/phyir 'chos pa ni ldog pa'i bsam pa'o/_/dag par zhes bya ba ni ltung ba med par ro/_/'di
[\[128b.6\]]la don ni nyes byas tsam byas nas gal te phyir ma bcos na/_de'i tshe de nges par ma dag pa zhes byas na ltung ba'i ris lnga ril 'byung la ma dag par 'gyur ba lta smos kyang ci dgos te/_srid pa yang med pa nyid na'o/_/'on kyang bcom ldan 'das kyis dag pa nyid du gsungs so zhes bya ba
[\[128b.7\]]de ji lta bu nyid du yin na/_brjod par bya'o zhes bya ba 'di yin no/_/'di la bshad pa ni 'di yin te/_mtshan gyur pa la dgongs nas de skad du gsungs pa yin no/_/de bzhin du 'dir gzhung ni/_btsun pa dge slong mas thun mong ma lags pa'i ltung ba ris lnga byung la/_'chags par yang
[\[129a\]]
[\[129a.1\]]mi bgyid/_phyir 'chos par yang mi bgyid par langs par zhes kyang brjod la/_ltung ba ma mchis par yang 'gyur ba lta mchis lags sam/_bcom ldan 'das kyis bka' stsal pa/_yod de/_mtshan gyur na'o/_/'di la gzhung gzhan yang dge
[\[129a.2\]]slong thun mong ma lags pa'i ltung ba ris lnga phyung la de mtshan gyur nas dge slong du red na langs pa zhes brjod par bya'o zhes bya ba yin no/_/de bzhin du mdo byed pas kyang zhing ma yin pa nyid la ni nyams so zhes bshad do/_/gzhan gyis phas pham par 'gyur la zhes bya ba la sogs pa
[\[129a.3\]]la/_gzhan gyis zhes bya ba ni mngon par 'dod pa'i dge slong la sogs pa 'ga' zhig gis so/_/de ni zhes bya ba ni smos ma thag pa'o/_/da ltar zhes bya ba ni nga'o/_/'di la don ni dge slong bdag nyid gyis phas pham par 'gyur ba lhag par spyad na/_phas pham par 'gyur ba'i ltung ba
[\[129a.4\]]rnam par gzhag gi/_gzhan gyis byas na gzhan la ltung ba 'byung ba ma yin na zhes bya ba 'di yin te/_'di ni the tshom can gyi blo gros can 'dri ba yin no/_/'di la lan ni 'di yin te/_dge slong ma la brten nas de skad du gsungs pa yin no/_/de bzhin du 'dir gzhung ni/_btsun pa gzhan
[\[129a.5\]]gyis mi tshangs par spyad pa bgyis la/_gzhan gyis phas pham par 'gyur ba lta mchis lags sam/_bcom ldan 'das kyis bka' stsal pa/_yod de/_'di ltar dge slong mas dge slong ma zhig mi tshangs par spyod pa byed pa mthong la/_de bcabs nas skya rengs shar na phas pham par
[\[129a.6\]]'gyur ro zhes bya ba yin no/_/ltung ba kun la gang gis ni/_/zhes bya ba la sogs pa la/_ltung ba kun la zhes bya ba ni ltung ba'i ris lnga po'o/_/gang gis zhes bya ba ni rgyu gang gis so/_/bstan pa ni tha snyad du bya ba'o/_/bsdu ba ni khongs su bsdu ba'o/_/'gyur zhes bya ba ni
[\[129a.7\]]btub pa'o/_/ngag gis kun nas bslang ba ni ngag la brten nas byung ba'o/_/kha na ma tho ba chen po ni nyes pa chen po skyed pa ste/_dmyal ba dag tu dus mtha' yas pa sdug bsngal ba skyed pa'i phyir ro zhes bya ba'i tha tshig go/_/lus kyi zhes bya ba ni lus la brten nas zhes bya ba ste/_kha na ma
[\[129b\]]
[\[129b.1\]]tho ba chen po'i ltung ba gang yin pa zhes sbyar bar bya'o/_/dge 'dun gang zag las byung zhes bya ba ni dge 'dun la brten nas byung ba ste/_dge 'dun gyis kun nas bslang zhes bya ba'i don to/_/de bzhin du gang zag las byung ba ni gang zag la brten nas byung ba ste/_gang zag gis
[\[129b.2\]]kun nas bslang ba zhes bya ba'i tha tshig go/_/'dod ces bya ba ni mngon par 'dod pa ste/_mngon par bsams zhes bshad par 'gyur ro/_/srog gcod ces bya ba ni srog gcod pas kun nas bslang ba ste/_thams cad du kha na ma tho ba chen po gang yin zhes bya bar sbyar ro/_/dang zhes bya ba'i
[\[129b.3\]]sgra yang thams cad du bsdu ba yin te/_gsal bar bdag la smra bar gyis shig ces bya bar sbyar ro/_/'di la don ni rgyu gang gis ltung ba thams cad kyi bstan pa dang de bzhin du bsdu ba rnam par gzhag_/ngag gis kun nas bslang ba'i ltung ba kha na ma tho ba chen po ni gang yin/_de bzhin du
[\[129b.4\]]lus kyis kun nas bslang ba'i nang nas kha na ma tho ba chen po ni gang yin/_phra mas kun nas bslang ba dang /_gang zag gis kun nas bslang ba dang /_dge 'dun gyis kun nas bslang ba dang /_srog gcod pa dang /_ma byin par len pa dang /_mi tshangs par spyod pa dang /_brdzun du
[\[129b.5\]]smra bas kun nas bslang ba'i ltung ba sdug bsngal dpag tu med pa skyed par byed pa ni gang yin pa dris/_de rim pa gsal ba yang dag pa ji lta ba bzhin du smros shig ces bya ba 'di yin no/_/'di la gtan la dbab pa ni 'di yin te/_bstan pa ni sdom pa ma yin pa'o/_/bsdu ba
[\[129b.6\]]yang sdom pa ma yin pa'o/_/ngag gis kun nas bslang ba la ni de bzhin gshegs pa la mi snyan par brjod pa'o/_/lus kyis kun nas bslang ba la ni ngan sems kyis khrag 'byin pa'o/_/phra mas kun nas bslang ba la ni dge 'dun gyi dbyen no/_/dge 'dun gyis kun nas
[\[129b.7\]]bslang ba la ni dge 'dun gyi dbyen nyid de//_gang zag gis kun nas bslang ba la ni yang dag pa ma yin par skur ba 'debs pa'o/_/srog gcod pas kun nas bslang ba la ni rang sangs rgyas gsod pa'o/_/ma byin par len pas kun nas bslang ba la ni dge 'dun gyi 'du ba'i sgo 'phrog
[\[130a\]]
[\[130a.1\]]pa'o/_/mi tshangs par spyod pas kun nas bslang ba la ni dgra bcom ma mi tshangs par spyod pas sun 'byin pa'o/_/brdzun du smra bas kun nas bslang ba la ni phra ma smra ba'o/_/de bzhin du 'dir gzhung gi don go rims bzhin te/_dge slong dag rgyu
[\[130a.2\]]gcig gis ltung ba thams cad bstan pa yin te/_'di lta ste sdom pa ma yin pas so/_/'di la don ni 'di yin te/_sdom pa ma yin pas zhes bya ba ni mi ldog pa'i bsam pa ste/_mi ldog pa'i bsam pa can la ni bshags pa la sogs pa'i sgrub pa yod du zin kyang ltung ba yod
[\[130a.3\]]do zhes bya bar bstan cing tha snyad gdags pa 'jug go zhes bya ba'i tha tshig go/_/mdo byed pas kyang gzhan la ni de dang bcas pa'i bshags pa'o zhes bshad pa'i phyir ro/_/rgyu gcig gis ltung ba thams cad bsdus par 'gyur te/_'di lta ste sdom pa ma yin pas so/_/'di la yang
[\[130a.4\]]don ni de kho nar zad do/_/ngag gis kun nas bslang ba'i ltung ba gcig kun gyi nang nas kha na ma tho ba che ba ni de bzhin gshegs pa la yang dag pa ma yin pas mi snyan par brjod pa gang yin pa'o/_/lus kyis kun nas bslang ba'i ltung ba gcig kun gyi nang nas kha na ma tho ba che ba ni de bzhin
[\[130a.5\]]gshegs pa la ngan sems kyis khrag 'byin pa gang yin pa'o/_/phra mas kun nas bslang ba'i ltung ba gcig kun gyi nang nas kha na ma tho ba che ba ni de bzhin gshegs pa'i nyan thos kyi dge 'dun dbye bar rtsom pa gang yin pa'o/_/dge 'dun gyis kun nas bslang ba'i ltung ba
[\[130a.6\]]gcig kun gyi nang nas kha na ma tho ba che ba ni 'di lta ste dge 'dun gyi dbyen no/_/gang zag gis kun nas bslang ba'i ltung ba gcig kun gyi nang nas kha na ma tho ba che ba ni/_'di lta ste yang dag pa ma yin pas skur pa 'debs pa'o/_/srog gcod pas kun nas bslang ba'i ltung ba gcig
[\[130a.7\]]kun gyi nang nas kha na ma tho ba che ba ni rang sangs rgyas gsod pa gang yin pa'o/_/ma byin par len pas kun nas bslang ba'i ltung ba gcig kun gyi nang nas kha na ma tho ba che ba ni de bzhin gshegs pa'i nyan thos kyi dge 'dun gyi 'du ba'i sgo 'phrog pa gang yin pa'o/_/mi tshangs par spyod pas
[\[130b\]]
[\[130b.1\]]kun nas bslang ba'i ltung ba gcig kun gyi nang nas kha na ma tho ba che ba ni ma dgra bcom pa sun 'byin pa'o/_/brdzun du smra bas kun nas bslang ba'i ltung ba gcig kun gyi nang nas sdig pa che ba ni mi'i chos bla ma byed cing mi bdog bzhin du brjod pa'o zhes bya ba yin no/_/'di
[\[130b.2\]]ltar mjug bsdu ba'i thabs kyis dri ba gcig kho na zhig bsham pa'i rim pas dri bar bya ba'i phyir/_mang du smra yang ci zhig dgos/_/zhes bya ba la sogs pa smos te/_mang du smra zhes bya ba ni bshad ma thag pa'i tshul lam/_'dul bar gtogs pa ma bshad pa'o/_/
[\[130b.3\]]ci zhig dgos zhes bya ba ni cir yang mi dgos pa nyid do zhes bya ba'i tha tshig go/_/mdor sdus shig ces bya ba ni spros pa dang bral ba ste/_gang gi phyir dri ba zab mo rnams ha cang zab mo byas na/_yun ring po zhig tu nyon mongs pa dang /_khyod kho bo la ma rangs par 'gyur ba de'i
[\[130b.4\]]phyir/_kho bos khyod la mdor bsdus pa'i tshig gcig kho na cig smra'o zhes bya ba'i don to/_/khro spangs zhes bya ba ni mi dga' ba yongs su btang ste'o/_/mdza' bar gyur byas nas zhes bya ba ni bshes su byas nas te/_khro spangs phan par 'dod pas g.yo dang sgyu med pas khyod la
[\[130b.5\]]smra'i brnyas par 'dod pas ni ma yin no zhes bya ba'i tha tshig go/_/sdom pa kun la brtan zhes bya ba ni/_dge bsnyen dang /_dge bsnyen ma dang /_dge sbyong dang /_dge sbyong ma dang /_bsnyen gnas la gnas pa dag la'o/_/kun mkhyen gyis zhes bya ba ni thams cad mkhyen
[\[130b.6\]]pas so/_/skyabs zhes bya ba ni dkon mchog gsum la skyabs su 'gro ba ste/_'dir ngan song dmyal ba la sogs pa'i sdug bsngal 'jigs par 'gyur bas so/_/dge slong nyid las zhes bya ba ni dge slong gi sdom pa la'o/_/gsal bar zhes bya ba ni sal sal por kho bo la
[\[130b.7\]]smros shig ces bya bar sbyar ro/_/'di la don ni 'dul bar gtogs pa'i dri ba zab mo gzhan yang mang po zhig yod de de dag la kho bos khyod la dri ba dris na yun ring mo zhig tu nyon mongs par 'ong bas/_de'i phyir re zhig lag sprad pas sngon du 'gro ba'i gnas pas phan par 'dod cing de'i phyir dge slong
[\[131a\]]
[\[131a.1\]]gi sdom pa yang dag par blangs pa'i dus na ni/_dkon mchog gsum la skyabs su 'gro ba ma gsungs la/_skyabs su ma song ba la min zhes 'byung bas gzhan dag la ni gsungs zhes bya ba'i dri ba gcig cig dris te/_kho bo la yang dag pa ji lta ba bzhin du
[\[131a.2\]]smros shig ces bya ba 'di yin no/_/'di la gtan la dbab pa ni 'di yin te/_bsnyen par rdzogs pa zhes smos pas skyabs su 'gro ba grub pa'i dbang du mdzad nas de skad du gsungs pa yin te/_de bzhin du 'dir gzhung ni/_dge 'dun btsun pa rnams kyis bdag bsnyen par rdzogs
[\[131a.3\]]par bya bar mdzad du gsol/_dge 'dun btsun pa rnams kyis bdag rjes su gzung du gsol zhes bya ba la sogs pa yin no/_/de bzhin du 'grel pa byed pas bsnyen par rdzogs zhes bya ba'i sgra khong nas de'i don 'grub pa'i phyir te/_bya ba ma yin pa thams cad las ldog pa'i mtshan
[\[131a.4\]]nyid yin pa'i phyir ro/_/bdag nyid thams cad kyis mya ngan las 'das pa khas len pa ni bsnyen par rdzogs pa ste/_'di ltar bsnyen par rdzogs pa ni mya ngan las 'das pa la khang bsnyen te rnam par gnas pa yin no zhes bshad do/_/de bzhin du yang nga'i nyan thos tshul khrims ldan pa
[\[131a.5\]]de la mtho ris ni ras yug gis bar du chod pa tsam mo/_/thar pa ni yol bas chod pa tsam mo zhes gsungs so/_/yang /_rab tu bsngags dang nor rnyed dang /_/pha rol mtho ris dga' ba yis/_/bde ba gsungs don gnyer byed pa/_/blo dang ldan pas tshul khrims bsten/_/gnas
[\[131a.6\]]gsum de dag legs mthong ba'i/_/mkhas pas tshul khrims bsten par bya/_/'phags pa'i mthong ba'i phun tshogs te/_/'jig rten na ni zhi ba bsten/_/zhes gsungs so/_/de ltar rnam pa sna tshogs mang po brjod pas gzhan spobs pa med par byas nas mjug bsdu ba dang /_
[\[131a.7\]]de ltas 'dul ba rgya mtsho las/_/zhes bya ba la sogs pa smos te/_de ltas zhes bya ba ni bshad ma thag pa'i rnam par ro/_/bsdus pa ni phyung ba'o/_/gang las she na/_rgya mtsho las zhes bya ba smos te/_'dul ba rgya mtsho chen po las so/_/ji ltar rgya mtsho de gting dang pha rol med
[\[131b\]]
[\[131b.1\]]ces grags pa de bzhin du/_'dul ba rgya mtsho 'di yang /_byung ba dang bca' ba dang /_sngon gyi gtam dang /_rtogs pa brjod pa dang /_skyes pa rabs dang /_'khor lo ltar sbyar ba dang /_mu bzhi pa la sogs pas gting dang mtha' med de/_de'i phyir rgya mtsho nyid kyis nye bar
[\[131b.2\]]dpag go/_/de las ji tsam cig btus she na/_dri ba thigs pa tsam zhes bya ba smos so/_/thigs pa tsam ni nyung zhig ste/_tsam zhes bya ba smos pas ni/_brtags pas ha cang rnam pa mang po bsal to/_/brgya zhig ces bya ba ni rtogs par dka' ba'i don dri ba brgal zhing brtag pa brgya
[\[131b.3\]]zhig ste/_tshigs su bcad pa bkod pa don yongs su rdzogs la/_phal che ba las brtsams nas/_brgya zhig ces smos te/_'on kyang ltung ba rnam par rig byed cig yin nam/_gzugs can zhig gam/_bstan du yod pa zhig gam zhes byas te/_de lta bu la sogs pa tshigs
[\[131b.4\]]su bcad pa'i skabs na/_dri ba lhag pa dag kyang yod do/_/bdag ni zhes bya ba ni 'dul ba dri ba'i tshig le'ur byas pa byed pa bdag nyid yin par ston to/_/'bad de zhes bya ba ni bsgrims nas so/_/'dis ni dri ba rnams zab pa nyid du bstan te/_don zab mo dpyad par bya ba la/_bdag
[\[131b.5\]]lta bu blo rtsing po rnams kyis blo bab col du gting mi slebs so zhes bya ba brtsams pa'o/_/ci'i phyir zhe na/_ma rangs nas zhes bya ba smos te ma mgu nas so/_/yul gang la ma rangs she na/_brnyas byed la zhes bya ba smos te/_brnyas byed ces bya ba ni khyad du gsod par byed pa'o/_/'di
[\[131b.6\]]la don ni bdag kyang so so'i skye bor rad pas 'dul ba dang 'dul ba 'dzin pa la brnyas par byed pas/_thugs thub can nyid go bdag nyid kyi tshod kyang mi 'dzin par/_ji ltar gzhan la brnyas par byed snyam nas ma rangs te/_'dul ba rgya mtsho las dri ba nyung shas 'di btu bar byas so
[\[131b.7\]]zhes bya ba yin no/_/da ni dri ba byed pas bdag nyid kyi tshig dang don nges par 'dzin par gtogs pa'i nyes pa bshags shing bla ma dag la yang bzod pa gsol ba ni/_nongs bgyis bla mas thugs rjes kyang /_/zhes bya ba la sogs pa smos te/_nongs bgyis zhes bya ba ni dri ba byed pas
[\[132a\]]
[\[132a.1\]]tshig dang don du gtogs pa'i nyes byas so/_/bla mas zhes bya ba ni mkhan po dang /_/'dul ba 'dzin pa/_'dul bar gtogs pa'i don gyi rang gi ngo bo rtogs par dka' ba ma lus par/_rab tu rnam par 'byed pa'i sgo nas/_sems dang sems las byung ba'i rgyud gsal
[\[132a.2\]]bar byas pa rnams kyis so/_/bcos shing zhes bya ba ni don gyi bdag nyid dang tshig gi bdag nyid kyis bcos shing ngo /_/bzod pa mdzad du gsol zhes bya ba ni/_nyes pa bzod par byas te/_nyes pa bkod par gtogs pa'i nyes pa bdag la bzod pa mdzod cig pa'o/_/ci tshig tsam gyis
[\[132a.3\]]sam zhe na/_thugs rje zhes bya ba smos te/_thugs rje ni sdug bsngal dang sdug bsngal gyi rgyu las drang bar 'dod pa'i brtse ba ste nges so/_/kyang zhes bya ba ni bsdu ba ste/_bcos pa 'ba' zhig tu ma zad kyi thugs rje rgyur gyur pas bzod pa mdzod cig pa ste/_bdag nyid chen po de dag nyes
[\[132a.4\]]pa du ma zhig gis skyon chags su zin kyang /_de dag gis byas pa'i nyes pa las gdon par 'dod pas/_thog mar drangs pa'i snying rjes sems kyi rgyud brlan pas nyes pa chen po yang bzod do/_/de nyid kyi don gzhan nye bar dgod pas bstan par bya ba'i phyir/_mthong ba rnams kyis long
[\[132a.5\]]ba ni/_/zhes bya ba la sogs pa smos te/_mthong ba rnams kyis zhes bya ba ni yang dag pa'i lta ba phun sum tshogs pa rnams kyis so/_/long ba ni shes rab dang bral ba ste/_long ba dang 'dra bar long ba yin pas so/_/dam pa'i lam zhes bya ba ni yang dag pa'i lam la'o/_/ci zhes bya ba ni
[\[132a.6\]]dri ba'o/_/mi gzung ba zhes bya ba ni mi dgod pa ste/_dam pa'i lam la dgod par bya ba nyid do snyam du bsams pa'o/_/'di la don gyi phyogs gang na gang zag 'dul ba 'dzin pa gnas pa'i phyogs de snang bar 'gyur bar snang ngo /_/gsal bar 'gyur ba dang /_rab tu gsal bar 'gyur bar snang ngo zhes
[\[132a.7\]]gsungs pas/_bla ma mi shes pa'i mun pa'i rab rib kyi ling tog gi tshogs dang rnam par bral ba/_rig pa kha na ma tho ba med pas gsal bar byas pa'i mig can rnams kyi 'dul bar gtogs pa'i don gyi rang gi ngo bo mthun pa dang /_mi mthun par rab tu ston pa la/_brtson pa nyid kyis
[\[132b\]]
[\[132b.1\]]'jig rten gyi mig tu gyur pa yin la/_dbang gis snga phyi brtag pa'i mig dang bral bas long ba lta bu ste/_de bas na ma rig pa'i mun pas dri ma can du byas pa'i yid dang ldan pa dag dam pa ma yin pa'i lam las bzlog ste/_long bas thag ring po dang phra ba dang /_bsgribs pa
[\[132b.2\]]mi mthong ba bzhin du lam dam pa la shog shig ces bya ba 'di yin no/_/da ni 'dul ba dri ba'i tshig le'ur byas pas kun nas bslang ba'i dge ba mngon par 'dod pa'i 'bras bu'i khyad par du yongs su bsngo bar bya ba 'dul ba'i dri ba rnams byas nas zhes bya ba la sogs pa smos so/_/'dul
[\[132b.3\]]ba dri ba rnams zhes bya ba ni 'dul bar gtogs pa'i dri ba ni 'dul ba'i dri ba ste/_chos mngon par gtogs pa'i dri ba dag kyang yod pas de'i phyir 'dul ba'i zhes khyad par du byas so/_/byas nas zhes bya ba ni brtsams nas sam smras nas so/_/dge ba ni dge legs so/_/dkar po ni dkar
[\[132b.4\]]ba'o/_/ji lta bu zhig ce na/_zla ba lta bur zhes bya ba smos te zla ba 'dra ba'o/_/dri ma med pa zhes bya ba ni tshig ste dge ba des so/_/'gro ba ni khams gsum pa'o/_/rtag tu zhes bya ba ni dus thams cad du'o/_/dge ba zhes bya ba ni bkra shis par ro/_/shog ces bya ba ni gyur cig pa'o/_/
[\[132b.5\]]'di la don ni bdag gis 'dul ba dri ba'i tshig le'ur byas pa bsdebs nas/_bsod nams ston kha'i zla ba'i 'od zer lta bur shin tu dkar ba bsgrubs pa des khams gsum pa'i 'gro ba 'di'i nyon mongs pa thams cad rnam par zlog par gyur cig ces bya ba yin no/_/bdag gis
[\[132b.6\]]'dul ba'i dri ba ni/_/bsdus pa rnam par phye nas gang /_/dge ba thob pa de yis ni/_/'jig rten dge bshes byed par shog_/'dul ba dri ba'i tshig le'ur byas pa lnga pa'i gtan la dbab pa rdzogs te/_'dul ba dri ba'i tshig le'ur byas pa'i gtan la dbab pa/_slob dpon mdo sde
[\[132b.7\]]'dzin pa ka l+yA Na mi tras mdzad pa rdzogs so//_//gal te bdag ni rmongs pa yis/_/lan zhig legs par ma thebs na/_/'di ni phyogs tsam bstan par byas/_/mkhas pas bde legs gdab tu gsol/_/sdug cing gdung ba sel byed pa/_/ji ltar 'dod pa'i 'bras bu ster/_/
[\[133a\]]
[\[133a.1\]]grib ma stug po'i shing mchog ltar/_/gzhan don dga' ba'i phyir 'khrungs pa/_/kun dga' go chas bdag la ni/_/shin tu bcol te de yi phyir/_/ci dran ba zhig 'bad de byas/_/nga rgyal gyi ni phyir ma yin/_/rgya gar gyi mkhan po d+harmA ka ra dang /_zhu chen gyi
[\[133a.2\]]lo tsA ba ban+de dpal brtsegs kyis bsgyur cing zhus te gtan la phab pa/_sh+lo ka stong drug brgya drug cu rtsa bzhi yod do//[ {D4136}]@#/_/rgya gar skad du/_bi na ya stot+t+ra/_bod skad du/_'dul ba la bstod pa/_dkon mchog gsum la phyag 'tshal lo/_/dul ba rgyal
[\[133a.3\]]po rje yi rigs su 'khrungs/_/slob ma 'dul mdzad nyes pa rab thul ba/_/sangs rgyas 'dul ba'i gtso la phyag 'tshal te/_/'dul ba'i bsngags pa cung zad brjod par bya/_/pha rol ma mthong gting rtogs ma gyur cing /_/glags pa'i mun nag slob dpon tshogs rnams kyi/_/
[\[133a.4\]]dbye ba tha dad 'dul ba rgya mtsho la/_/yon tan kun bstod rtsol blo bdag la med/_/ji ltar 'di na shing rtsa gtso bo ste/_/rnam par 'phel dang kun 'dzin gnyis kyi gzhi/_/de bzhin dam chos tshogs rnams kun gyi yang /_/rgyu dang rtsa ba 'dul ba yin par gsungs/_/ji ltar sa ni
[\[133a.5\]]skye dgu rnams kyi gzhi/_/de las 'bru rnams skye bar 'gyur ba ltar/_/de bzhin 'dul ba'ang sdom brtson rnams kyi gzhi/_/de bzhin de las bsod nams rnams kyang skye/_/tshul khrims yon tan rnams kyi gnas su dgongs/_/de yi gnas ni 'dul ba yin par gsungs/_/
[\[133a.6\]]'di la gnas par gyur na mthar phyin 'gyur/_/'di la mi gnas mthar phyin ga la 'gyur/_/ji ltar chu lon mi phyed sra pa yis/_/chu klung che yang bzlog par 'gyur ba ltar/_/de bzhin 'dul ba 'phags pa'i chu lon 'dis/_/tshul khrims 'chal ba'i chu klung bzlog par 'gyur/_
[\[133a.7\]]sangs rgyas rnams dang rang rgyal rnams kyis kyang /_/byang chub gang brnyes thub slob rnam dag pa'i/_/sems can dgra bcom yon tan ldan pa rnams/_/de la'ang rgyu ni 'dul ba yin par gsungs/_/ji srid 'gro 'dir rgyal ba thams cad kyi/_/mdzod mchog 'dul ba rdzogs pa
[\[133b\]]
[\[133b.1\]]'di gnas pa/_/de srid chos sgron 'di ni gnas 'gyur zhing /_/bzlog par gyur na zhi ba thob par 'gyur/_/sangs rgyas mi bzhugs 'jig rten tshigs bcad dang /_/mdo sde yan lag de dang de dag spyod/_/bslab 'jug med na 'dul ba'ang med 'gyur bas/_/de phyir rgyal ba dag
[\[133b.2\]]pas ches 'di dkon/_/'jog bral sems glang lcags kyu 'di yin te/_gdul bya ma dul ba yi srab 'di yin/_/ra ba'i mtshams kyi 'obs dang 'dra ba ste/_/zag pa kun gyi chu lon 'dul ba yin/_/rgyal ba ston pa de yi bstan bcos dag_/mdo dang chos mngon yin
[\[133b.3\]]gsungs 'dul ba ni/_/ston dang bstan bcos dngos yin de yi phyir/_/gnyis gyur phyag byas sangs rgyas chos gcig bzhin/_/gang la brten te gnas pa'i sangs rgyas rnams/_/de la gus bcas zhe sar bcas 'gyur zhing /_/de ni mgon pas mgon yin skyabs gnas
[\[133b.4\]]yin/_/de phyir rab bsgrims 'dul la phyag 'tshol cig_/gang zhig ston pa thugs rje'i bstan pa la/_/yang bar sems shing cung zad 'da' byed pa/_/de ni de las sdug bsngal gzhan dbang 'thob/_/smyig tshal bregs pas a mra'i tshal nyams bzhin/_/'di na la las
[\[133b.5\]]rgyal bu'i tshig chen yang /_/bzlas na lan 'ga' chad pa thob mi 'gyur/_/thub pa'i bka' lung tshul min bzlas byas na/_/dud 'gror 'gro 'gyur e la'i 'dab klu bzhin/_/so sor thar bya gang yin pa/_/sangs rgyas 'dul ba gang chen mtsho/_/gting mtha' med pa thams
[\[133b.6\]]cad kyi/_/gnas pa'i snying dang snying po yin/_/'di ni dam chos rgyal po yi/_/chos kun gyi ni 'dren pa mchog_/'di ni dge slong tshong tshogs kyi/_/bslab zong tshong khang chen po yin/_/tshul khrims 'chal bas zin rnams kyi/_/bdug pa rnams sel sman 'di yin/_/
[\[133b.7\]]'di ni lang tsho rnam 'khrul pa'i/_/rkang gnyis gzhon nu'i lcags kyu yin/_/mtsho bas zab pa'i 'khor ba las/_/sgrol ba'i rgal thabs 'di yin te/_/'di ni bzang 'gror 'gro ba yi/_/nges pa'i chu lon zam pa yin/_/'di ni nyon mongs pham byed lam/_/rgyal po
[\[134a\]]
[\[134a.1\]]yi ni 'dren pa mchog_/'di ni thar pa'i grong 'jug pa'i/_/them skas gzhi dang 'dra bar gnas/_/nga ni mya ngan 'das gyur nas/_/'di ni khyed kyi ston pa zhes/_/rang byung nyid kyis gus byas par/_/nan tan dge slong tshogs mdun bstod/_/'dul
[\[134a.2\]]'di so sor thar de yi/_/rnam 'byed yin par dgongs pas na/_/thar 'dod rnams kyis gus bya ste/_/'di ni nan tan mnyan par bya/_/'dul ba la bstod pa btsun pa chos kyi tshong dpon gyis mdzad pa rdzogs so//_//dbang phyug dam pa'i mnga' bdag dpal lha btsan
[\[134a.3\]]po'i bka' lung gis 'phags pa gzhi thams cad yod par smra ba'i 'dul ba 'dzin pa kha che bye brag tu smra ba'i slob dpon dzi na mi tra dang /_zhu chen gyi lo tsA ba ban+de klu'i rgyal mtshan gyis bsgyur cing zhus te gtan la phab pa'o/_/[{D4137}]@##/_/rgya gar skad du/_bi na ya stot+t+ra
[\[134a.4\]]pa da byA khyA na/_bod skad du/_'dul ba la bstod pa'i tshig gi rnam par bshad pa/_dkon mchog gsum la phyag 'tshal lo/_/thub pa srid rgyun thams cad bral la phyag 'tshal te/_/rnam par 'chad 'dod yid ldan rnam par 'byed pa yi/_/yul la bstod pa'i nyams pas yid
[\[134a.5\]]kyi ga gas bskyed pa/_/yang dag rnam bshad tshul gyis zhi ba thob par bya/_/slob ma gus bar byas te 'dul ba nyen pa la nges par sbyor bar 'dod pa zhig gis gus pa bskyed pa'i phyir 'dul ba'i yon tan rnam par 'byed pa'i dang por 'dul ba la bstod pa/_dul ba rgyal po rje
[\[134a.6\]]yi rigs su 'khrungs/_/slob ma 'dul mdzad nyes pa rab thul ba/_/sangs rgyas 'dul ba'i gtso la phyag 'tshal te/_/'dul ba'i bsngags pa cung zad brjod par bya/_/zhes bya ba la sogs pa brtsams so/_/de la 'dul ba'i yon tan dag ni brjod par bya'o/_/de rtogs pas
[\[134a.7\]]'dul ba la gus pa'i dgos pa'o/_/gus pa de yang bstod pa 'dis byed pas/_/thabs dang thabs las byung ba'i tshul ni 'brel pa'o/_/'dul ba la gus pas zhugs pa'i tshul khrims yongs su dag na 'phags pa'i lam bsgoms pas mya ngan las 'das pa thob pa ni dgos pa'i yang
[\[134b\]]
[\[134b.1\]]dgos pa'o/_/de la 'dul ba zhes bya ba ni/_rang gi chos lugs su gnas pa dag go/_/rgyal po zhes bya ba ni mi'i bdag po dag go/_/de dag ni dul ba yin la rgyal po yang yin pas dul ba rgyal po zhes bya'o/_/de dag gi rje zhes bya ba ni rje bo dag ste/_dul ba rgyal po dag gi
[\[134b.2\]]rje dpon mang pos bkur ba la sogs pa 'khor los sgyur ba dag go/_/de dag gi rigs zhes bya ba ni/_rigs rgyud ma chad pa ste/_dul ba rgyal po dag gi rje'u rigs shAkya'i rigs rgyud do/_/de 'khrungs zhes bya ba ni skyes pa ste/_'dul ba'i don du gshegs shing 'dul ba rgyal po
[\[134b.3\]]dag gi rje'i rigs su 'khrungs pa'o/_/dul ba rgyal po dag gi rje'i rigs su 'khrungs pa de la phyag 'tshal te zhes bya ba sbyar te de gang zhe na/_'og nas sangs rgyas 'byung ba dang sbyar ro/_/de ji ltar sangs rgyas yin no/_/don mthun pa'i mtshan bstan pa'i phyir/_slob ma 'dul mdzad
[\[134b.4\]]nyes pa rab thul ba/_/zhes bya ba gsungs te/_gang gis slob ma rnams dngos po thams cad kyi mchog khyad par du 'phags pa mya ngan las 'das par khrid par mdzad pa de ni slob ma 'dul mdzad ces bya'o/_/gang gi rgyud la kun du spyod pa'i dri ma dag rnam par smin pa'i dri mas skyon chags
[\[134b.5\]]par byed pa'i nyes pa 'dod chags la sogs pa mchog tu zhig par gyur cing /_rang gi rgyud la bag chags dang bcas pa phyung bar gyur pa de ni nyes pa rab thul ba zhes bya ste/_de lta bu de la phyag 'tshal te zhes bya bar sbyar te/_thams cad la ni ma yin no/_/de la nyes pa rab thul ba
[\[134b.6\]]zhes bya ba nyid kyis ni nyon mongs pa bag chags dang bcas pa spangs ba thun mong ma yin pa nye bar bstan nas gti mug gi gnyid ma lus pa dang bral ba'i phyir/_sangs rgyas nyid dang bdag la phan pa phun sum tshogs pa ston to/_/slob ma 'dul mdzad ces bya ba nyid kyis ni/_dngos po
[\[134b.7\]]thams cad nges par thugs su chud pa'i phyir sangs rgyas nyid dang gzhan la phan pa phun sum tshogs pa ston te/_'di ltar thams cad mkhyen pa ma yin pas ni rang dbang nyid kyis 'dul ba'i don thams cad ji lta ba bzhin bsgrub par mi nus te/_de la nye bar sbyar ba'i don rnams rnam pa
[\[135a\]]
[\[135a.1\]]thams cad khong du chud pa'i/_de ltar bdag la phan pa phun sum tshogs pa dang /_gzhan la phan pa phun sum tshogs pa dang ldan pa de gang zhe na/_de'i phyir sangs rgyas zhes bya ba gsungs te/_don thams cad nges par thugs su chud pa'i phyir ram/_nyon
[\[135a.2\]]mongs pa bag chags dang bcas pa'i gnyid dang bral ba'i phyir/_bcom ldan 'das ni sangs rgyas zhes bya ste/_de la phyag 'tshal te zhes bya bar sbyar ro/_/de la phyag 'tshal te ci zhig brjod par bya zhe na/_'og nas 'dul ba'i bsngags pa cung zad brjod par bya zhes
[\[135a.3\]]'byung bas brjod par bya'o/_/'o na rang dbang nyid kyis 'dul ba'i bsngags pa brjod par bya ba la ci'i phyir sangs rgyas bcom ldan 'das la phyag 'tshal te 'dul ba'i bsngags pa brjod par byed ce na/_de'i phyir 'dul ba'i gtso bo zhes bya ba gsungs te/_'di ltar sangs
[\[135a.4\]]rgyas bcom ldan 'das de ni 'dul ba 'di'i gtso bo yin te 'jug pa mdzad pa yin pa'i phyir ro/_/de'i phyir de la phyag 'tshal te 'dul ba'i bsngags pa brjod par bya'o zhes bya bar sbyar ro/_/'dis ni ston par mdzad pa nye bar bstan nas 'dul ba la slob ma dad pas rjes su 'brang ba
[\[135a.5\]]rnams kyis skyed par byed do/_/de ltar dul ba rgyal po dag gi rje'i rigs su 'khrungs la slob ma rnams 'dul bar mdzad pa/_nyes pa rnams rab tu thul ba'i sangs rgyas 'dul ba'i gtso bo de la phyag 'tshal lo zhes bya ba ni lus dang ngag dang yid dag gis phyag 'tshal lo/_/ste zhes
[\[135a.6\]]bya ba'i sgra ni brjod par bya zhes 'og nas 'byung ba de bya'o/_/ste zhes dam bca' la ltos pa'i tshig yin no/_/de ltar sangs rgyas bcom ldan 'das la phyag 'tshal te ci zhig rjod par byed ce na/_de'i phyir/_'dul ba'i bsngags pa cung zad brjod par bya/_/zhes bya ba gsungs te/_bsngags
[\[135a.7\]]pa brjod par bya ste zhes bya bar sbyar ro/_/gang gi bsngags pa zhe na/_de'i phyir 'dul ba'i zhes bya ba gsungs te/_gang gis slob ma rnams mya ngan las 'das par 'gro ba'i tshogs pa bye brag tu khrid cing slob par byed pa de ni 'dul ba zhes bya'o/_/de yang bya ba dang bya ba ma yin pa nye bar ston
[\[135b\]]
[\[135b.1\]]pa ni/_gzhung stong phrag brgya pa'i tshad la bya ste/_de'i'o/_/de'i bsngags pa zhes bya ba ni/_bsngags par bya ba yin pas bsngags pa ste/_yon tan no/_/ci de'i bsngags pa thams cad brjod par bya'am zhe na/_de'i phyir cung zad ces bya ba gsungs te/_bdag nyid rang
[\[135b.2\]]gis thos pa dang /_bsam pa gang yin pa de'i phyogs 'gar gyur pa de'i bsngags pa brjod par bya'i thams cad ni ma yin te/_de'i rnam pa thams cad ni bdag dang 'dra ba dag gis brjod par mi nus snyam du bsams pa'o/_/de ltar 'dir spyi don ni 'di yin te/_slob ma rnams gus pa
[\[135b.3\]]bskyed par bya ba'i phyir dang /_gdul bar bya ba bsgrub pa'i phyir sangs rgyas bcom ldan 'das 'khor los sgyur ba'i rigs su gshegs pa bdag la phan pa phun sum tshogs pa bla na med pa rjes su bsgrub pa 'dul ba ston par mdzad pa la phyag 'tshal te/_'dul bar smra bar 'dod pa'i yon
[\[135b.4\]]tan rang gi blo dang mthun pa cung zad cig brjod par bya'o zhes bstan to/_/ci'i phyir bsngags pa thams cad rjod par mi byed ce na/_de'i phyir/_pha rol ma mthong gting rtogs ma gyur cing /_/glags pa'i mun nag slob dpon tshogs rnams kyi/_/dbye ba tha dad 'dul ba'i rgya mtsho la/_/
[\[135b.5\]]yon tan kun bstod rtsol blo bdag la med/_/ces bya ba gsungs te/_gang gi phyir 'dul ba rgya mtsho 'di'i pha rol mya ngan las 'das pa'i 'gram gnyis ma mthong la/_bdag gis 'di la 'jug par mdzad pa de bzhin gshegs pa'i dgongs pa'i gting rtogs par ma gyur cing ngo bo
[\[135b.6\]]nyid kyis kyang 'khor lo lta bu'i 'dres la sogs pa rba klong gis glags pa'i mun nag la rnam par bshad pa byed pa'i slob dpon tshogs rnams kyi blo'i dbye bas rnam pa sna tshogs su bstan pa tha dad par gyur pa de'i phyir 'dul ba rgya mtsho lta bu 'di la yon tan kun gzhi bstod par brtson zhing
[\[135b.7\]]'bad pa bdag la med pas des na bsngags pa cung zad brjod par bya'i thams cad ma yin no zhes bya ba'i tha tshig go/_/'o na 'dul ba'i bsngags pa de smros shig_/de'i phyir/_ji ltar 'di na shing rtsa gtso bo ste/_/rnam par 'phel dang kun 'dzin gnyis kyi gzhi/_/de bzhin dam chos
[\[136a\]]
[\[136a.1\]]tshogs rnams kun gyi yang /_/rgyu dang rtsa ba 'dul ba yin par gsungs/_/zhes bya ba gsungs te/_de la rnam par 'phel dang zhes bya ba ni khyad par du 'phel ba ste/_yal ga dang yal ga gyes pa la sogs pa skye ba'o/_/kun 'dzin zhes bya ba ni chud mi
[\[136a.2\]]'dza' ba'o/_/rnam par 'phel ba dang kun 'dzin gyis te/_de gnyis kyi gzhi zhes bya ba rgyu'i gtso bo ni rtsa ba yin no/_/dam chos zhes bya ba ni mdzes pa'i chos te/_don ji lta ba bzhin du nye bar bstan to/_/de'i tshogs zhes bya ba ni 'dus pa ste/_mdo sde dang chos mngon pa
[\[136a.3\]]la sogs pa'o/_/dam pa'i chos kyi tshogs de rnams kun gyi rnam par 'phel ba dang kun 'dzin pa'i rgyu dang rtsa ba 'dul ba yin par bdag nyid chen po yin par gsung ngo /_/'di skad bstan te/_ji ltar na 'jig rten 'di na shing n+ya gro d+ha la sogs pa'i shing ljon pa'i rtsa ba sa'i
[\[136a.4\]]nang du song ba'i sbubs ni shing ljon pa rnam par 'phel ba dang /_kun 'dzin pa gnyis kyi gzhi zhes bya ba rgyu'i gtso bo dang rgyu'i dngos po yin te/_dang po'i rgyu yin pas de bzhin du thub pa'i dbang po'i gsung rab 'di dag thams cad kyi rgyu dang rtsa ba 'dul ba'i sde snod yin par gsungs
[\[136a.5\]]so/_/'di ltar 'dul ba'i gzhi dag la dam pa'i chos kyi shing ljon pa rnams kyi bsam gtan dang gzugs med pa dang dge sbyong gi tshul gyi 'bras bu la sogs pa rnam par 'phel dang ma nyams pa'i dge slong gi mtshan nyid kun 'dzin pa dag 'dul ba'i rten gyis 'byung ba'i phyir
[\[136a.6\]]ro/_/ji ltar sa 'di skye dgu kun gyi gzhi/_/de las 'bru rnams skye bar 'gyur ba ltar/_/de bzhin 'dul ba'ang sdom brtson rnams kyi gzhi/_/de bzhin de las bsod nams rnams kyang skye/_/zhes bya ba ni ji ltar sa gzhi la brten te skye dgu sems can du bgrang ba gzugs kyi
[\[136a.7\]]dngos po rnams gnas par 'gyur ba dang /_til dang gro la sogs pa 'bru'i bdag nyid kyi 'bru rnams skye zhing 'byung bar 'gyur ba de bzhin du 'dul ba la brten nas sdom brtson dge slong dang dge tshul la sogs pa rab tu byung ba rnams kyang gnas par 'gyur te/_des sdom pa skye ba bsrung
[\[136b\]]
[\[136b.1\]]ba dang legs par sbyor ba'i phyir ro/_/byams pa bsgom pa la sogs pa dge ba'i chos bsod nams rnams kyang skye bar 'gyur ro/_/ji ltar 'dul ba sa dang chos mthun pa yin zhe na/_de phyir/_tshul khrims yon tan rnams kyi gnas su dgongs/_/de yi gnas ni 'dul ba yin
[\[136b.2\]]par gsungs/_/'di la gnas par gyur na mthar phyin 'gyur/_/'di la mi gnas mthar phyin ga la 'gyur/_/zhes bya ba gsungs te/_'di ltar de lta bas na tshul khrims 'di dag kun du bsten cing goms par byas lan mang du byas nas mchog nyid thob par byed do zhes
[\[136b.3\]]gsungs pas/_tshul khrims ni bsam gtan la sogs pa yon tan gyi gnas dang rten yin par de bzhin gshegs pa rnams kyis dgongs la tshul khrims de'i gnas ni 'dul ba yin par gsungs te/_des de'i rnam pa thams cad nye bar ston pa'i phyir ro/_/de lta bas na 'dul
[\[136b.4\]]ba sa dang chos mthun pa nyid yin no/_/de'i phyir phan yon dang nyes dmigs kyang 'di lta bur 'gyur te/_gang 'dul ba 'di la gnas par gyur cing ji lta ba bzhin du rjes su sgrub par byed pa de ni nye ba'i phyir/_mtha' mya ngan las 'das par phyin par 'gyur bar shes par bya'o/_/gang
[\[136b.5\]]'dul ba 'di la mi gnas shing thams cad ji lta ba bzhin du rjes su sgrub par mi byed pa de ni/_re zhig mtha' mya ngan las 'das par phyin par ga la 'gyur te/_sdig pa'i las bsags pa la sogs pas mya ngan las 'das par 'gro ba'i lam 'gag pa'i phyir ro/_/gzhi nyid yin pas
[\[136b.6\]]'dul ba la bstod nas/_da ni bsrung ba nyid kyis stod par byed par/_ji ltar chu lon mi phyed sra ba yis/_/chu klung che yang bzlog par 'gyur ba ltar/_/de bzhin 'dul ba 'phags pa'i chu lon 'dis/_/tshul khrims 'chal pa'i chu klung bzlog par 'gyur/_/zhes bya ba ni/_ji ltar chu
[\[136b.7\]]lon mi phyed sra ba byas na chu klung chen po yang zlog par byed ces bsgyur ba de bzhin du/_'dul ba la 'phags pas bstod par 'os pa chu lon 'di lta bu 'dis kyang tshul khrims 'chal pa'i chu klung bzlog par 'gyur zhing phyir sgyur bar byed pa de/_'di ltar tshul khrims 'chal pa'i rgyur gyur pa
[\[137a\]]
[\[137a.1\]]bud med la sogs pa thams cad zlog par byed la/_de las byung ba'i tshul khrims 'chal pa ni sbyong bar ston par byed pa'i phyir ro/_/da ni byang chub gsum gyi tshogs nyid kyis 'dul ba la bstod pa'i phyir/_sangs rgyas rnams dang rang rgyal rnams kyis kyang /_/
[\[137a.2\]]byang chub gang brnyes thub slob rnam dag pa'i/_/sems can dgra bcom yon tan ldan pa rnams/_/de la'ang rgyu ni 'dul ba yin par gsungs/_/zhes bya ba gsungs te/_sangs rgyas bcom ldan 'das kyis bla na med pa'i byang chub brnyes pa gang yin pa dang /_rang rgyal dang sangs rgyas
[\[137a.3\]]rnams kyis byang chub bar ma brnyes pa gang yin pa dang /_thub pa bcom ldan 'das kyi slob ma rnam par dag pa'i sems can dag pa'i tshogs bsags pa rnams dgra bcom pa'i 'bras bu 'khor dang bcas pa'i yon tan ldan par gyur pa 'phags pa shA ri'i bu la sogs pa de la yang rgyu ni
[\[137a.4\]]'dul ba yin par gsungs te/_de tshul khrims bstan pa tshul khrims la brten te/_lam bsgom pa'i phyir ro/_/da ni bstan pa'i rgyu nyid kyis stod par byed de/_ji srid 'go 'dir rgyal ba thams cad kyi/_/mdzod mchog 'dul ba rdzogs pa 'di gnas pa/_/de srid chos sgron
[\[137a.5\]]'di ni gnas 'gyur zhing /_/bzlog par gyur na zhi ba thob par 'gyur/_/zhes bya ba la rdzogs pa zhes bya ba ni tshangs pa ste/_gsol ba dang las la sogs pa la 'jug nus pa'o/_/de srid chos sgron 'di ni gnas 'gyur zhing /_/zhes bya ba'i sgra ni nges par gzung ba'i don to/_/nges 'dir
[\[137a.6\]]don du na dus ji srid du 'gro ba 'jig rten 'dzam bu'i gling 'dir rgyal ba thams cad kyi dam pa'i chos kyi mdzod kyi mchog 'dul ba rdzogs pa 'di gnas par 'gyur ba'i dus ji srid kho na bzhin gshegs pa'i chos kyi sgron ma lhag ma 'di yang gnas par 'gyur zhing /_/de las rdzogs par 'gyur
[\[137a.7\]]ba 'dul ba rdzogs par nus par gyur na dam pa'i chos kyi sgron ma lhag ma yang zhi ba thob par 'gyur te nub pa kho nar 'gyur ro zhes bya'o/_/da ni dkon par byed pa'i sgo nas bstod pa ni/_sangs rgyas mi bzhugs 'jig rten tshigs bcad dang /_/mdo sde yan lag de dang de dag spyod/_/bslab
[\[137b\]]
[\[137b.1\]]'jug med na 'dul ba'ang med 'gyur bas/_/de phyir rgyal ba dag pas ches 'di dkon/_/zhes bya ba la mi bzhugs zhes bya bas ni med pa'i don bstan to/_/de dang de dag ces bya ba ni bzlas pa'i tshig ste/_mang ba nyid du bstan to/_/des na 'di ltar sangs rgyas mi bzhugs su zin kyang /_
[\[137b.2\]]'jig rten 'dzam bu'i gling 'di ni/_/'dod pa khyod kyi rtsa ba shes/_khyod ni kun du rtog las byung /_/khyod la kun du brtag mi bya/_/des na ngal khyod mi 'byung /_/zhes bya ba la sogs pa tshigs bcad de dang de lta bu dag dang /_lha'i mdo la sogs pa mdo sde'i yan lag dam
[\[137b.3\]]dum mang po de dang de dag spyod pa yod kyi/_bcom ldan 'das byung du zin kyang bslab pa 'jug pa med cing bslab pa bca' ba med na 'dul ba'ang med cing spyod par mi 'gyur bas de'i phyir rgyal ba sangs rgyas bcom ldan 'das dag pas kyang ches 'dul ba 'di dkon pa yin na/_mdo
[\[137b.4\]]sde la sogs pa dag pas dkon pa lta ci smos zhes bya ba'i tha tshig go/_/de ni dpe'i sgo nas bstan pa'i phyir/_'jog bral sems glang lcags kyo 'di yin te/_/gdul bya ma thul 'dul ba'i srab 'di yin/_/ra ba mtshams kyi 'obs dang 'dra ba ste/_zag pa kun gyi chu lon 'dul
[\[137b.5\]]ba yin/_/zhes bya ba gsungs te de la 'dis sems don rnams la 'jog par byed pas na 'jog pa ni ting nge 'dzin to/_/'jog pa dang bral ba'i phyir 'jog pa dang bral ba ni mnyam par ma bzhag pa ste/_de nyid sems yin pas 'jog bral sems so/_/de nyid glang po che dang mthun pa
[\[137b.6\]]nyid yin te/_'jog pa dang bral ba'i sems ni glang po che dang 'dra bas 'jog bral sems glang zhes smos so/_/glang po che de gnas ma yin pa las bzlog cing gnas bde bar 'jog par byed pa lcags kyo yin pa dang 'dra bar 'jog pa dang bral ba'i sems glang po che dang 'dra ba de gnas ma yin pa
[\[137b.7\]]las bzlog cing gnas bde bar 'jog par byed pa'i lcags kyo yang 'dul ba yin te 'dra ba'i phyir ro/_/gdul bya ces bya ba ni 'dul bar bya ste rta'o/_/ma thul ba ces bya ba ni ma bslabs pa ste sems kyi rta 'dul bar bya ba ma thul ba de 'dul ba'i srab kyi kha lcags dang 'dra ba yang 'dul ba 'di
[\[138a\]]
[\[138a.1\]]yin te/_phan pa dang gnod pa la 'jug pa ldog par byed pa'i phyir ro/_/ra ba mtshams zhes bya ba ni ra ba'i phyi mtshams te de'i 'obs dang 'dra ba yang 'dul ba 'di yin te/_'da' ba dang 'da' bar bya ba ma yin pa'i mtshams kyi mu thug pa yin pa'i phyir ro/_/
[\[138a.2\]]zag pa zhes bya ba'i gang gis 'dzag par byed pa nyon mongs pa rnams gang nas 'dzag par 'gyur ba lus dang ngag dang yid kyi sgo dag ste de dag kun 'gog pa'i chu lon yang 'dul ba 'di yin te 'di ltar nyon mongs pa mngon du gyur pa dag dang /_de las byung pa'i lus dang ngag dang
[\[138a.3\]]yid kyi las dag kyang 'dul bas zlog par byed pa'i phyir ro/_/da ni ston pa dang 'dra ba nyid kyis bstod pa'i phyir/_rgyal ba ston pa de yi bstan bcos dag_/mdo dang chos mngon yin gsungs 'dul ba ni/_/ston dang bstan bcos dngos yin de yi phyir/_/gnyis 'gyur phyag
[\[138a.4\]]byas sangs rgyas chos gcig bzhin/_/zhes bya ba gsungs te/_'di ltar rgyal ba bcom ldan 'das ni ston pa yin te/_bstan pa thams cad 'dzugs par mdzad pa'i phyir ro/_/ston pa de'i bstan bcos dag ni mdo sde dang chos mngon pa dag ni zhes bya ba gzhung dang yin pa de gnyis
[\[138a.5\]]yin par gsungs/_de gnyis kyis yongs su smin pa dang rnam par grol bar mdzad pa'i phyir ro/_/'dul ba ni dngos su ston pa yang yin te/_de bzhin gshegs pa dang 'dra bar rtag tu grol ba dang /_rnam par ma grol ba rnams rjes su ston pa'i phyir ro/_/bstan bcos
[\[138a.6\]]dngos dang yin te/_gzhung gi rang bzhin yin pa'i phyir ro/_/de'i phyir 'dul ba 'di ni ngo bo nyid gcig las gnyis su gyur pa yin te/_ston pa dang bstan bcos kyi ngo bo nyid du gyur pa yin pas 'dul ba 'di ni phyag bya ba'i 'os yin te/_'di la nges pa kho nar phyag bya'o/_/
[\[138a.7\]]ci zhig dang 'dra bar gnyis su gyur pa yin zhe na/_chos mthun pa'i dpe bstan pa'i phyir/_sangs rgyas chos gcig bzhin zhes bya ba'i dpe gsungs te/_dper na sangs rgyas bcom ldan 'das dang chos ni ngo bo nyid tha dad pa ma yin te/_thams cad mkhyen pa nyid yin pa'i phyir
[\[138b\]]
[\[138b.1\]]de sangs rgyas bcom ldan 'das yin la/_mya ngan las 'das pa thob par mdzad pa'i phyir ston pa yang yin la gzhung gi rang bzhin yin pa'i phyir ni bstan bcos yin pas de'i phyir ston pa dang /_bstan bcos kyi ngo bo nyid du gyur pa de ni phyag bya ba'i 'os kho na yin no/_/da ni de
[\[138b.2\]]bzhin gshegs pa bas kyang bla ma yin pa'i phyir 'di la phyag bya ba nyid du bstan pa'i phyir ro/_/gang la brten te gnas pa'i sangs rgyas rnams/_/de la gus bcas zhe sar bcas 'gyur zhing /_/de ni mgon pas mgon yin skyabs gnas yin/_/de phyir rab bsgrims
[\[138b.3\]]'dul la phyag 'tshol cig_/ces bya ba gsungs te 'dul ba gang la brten cing gnas pa de dang 'gal rkyen kun tu mi spyod pa tha snyad mdzad pa'i sangs rgyas bcom ldan 'das rnams 'dul ba de la ngo bo nyid kho nas gus pa dang bcas pa dang de la 'jig rten gyis smad pa'i dbang gis
[\[138b.4\]]dgongs pa gtod pa'i sgo nas zhe sa dang bcas par 'gyur ba de dang 'dra ba'i 'dul ba 'di la rab tu bsgrims te phyag 'tshol cig ces bya bar sbyar ro/_/ci'i phyir zhe na/_de ni mgon pas mgon yin skyabs gnas yin/_/zhes bya ba gsungs te/_gang gi phyir 'dul ba de ni bdag cag
[\[138b.5\]]gi bla ma mgon po sangs rgyas bcom ldan 'das bas kyang bla ma mgon yin te/_de de la gus pa dang bcas zhes dang bcas pa'i phyir dang /_'dul ba de ni skyabs yin te khyim yongs su spong ba dang /_brtul zhugs kyi bgo bsha' legs par byed pa'i rgyu yin pa'i phyir dang /_'dul ba de
[\[138b.6\]]ni gnas yin te brtul zhugs blangs pa rnams la skyob ba dang srung ba dang brtul zhugs kyang yongs su srung bar byed pa de'i phyir rab tu bsgrims la 'dul ba 'di la nges pa kho nar phyag 'tshol cig ces bya ba'i tha tshig go/_/da ni gnod pa'i rgyu nyid kyis gus pa skyed pa'i ched du bstod pa'i phyir/_
[\[138b.7\]]gang zhig ston pa thugs rje'i bstan pa la/_/yang bar sems shing cung zad 'da' byed pa/_/de ni de las sdug bsngal gzhan dbang 'thog_/smyig tshal bregs pas a mra'i tshal nyams bzhin/_/zhes bya ba gsungs te/_rab tu byung ba bag med pa dang ldan pa gang la la zhig ston
[\[139a\]]
[\[139a.1\]]pa bcom ldan 'das thugs rje dang ldan pas phan pa nye bar ston pa bstan pa la 'dul ba las gsungs pa'i bka' lung la bcas pa'i kha na ma tho ba yang yin pas de las 'das na nyes byas la sogs pa ji tsam 'byung sems shing rtog pa na don med
[\[139a.2\]]pa nyid do snyam du blo sngon du gtong zhing cung zad 'da' zhing 'gal ba byed pa'i rab tu byung ba bag med pa dang ldan pa de ni bstan las 'das pa de las 'jig rten pha rol du lus dang sems kyi sdug bsngal chen pos gdung bar byed pa'i sems can dmyal ba'i srung ma la sogs pa dang 'brel
[\[139a.3\]]gzhan la rag las shing gzhan gyi dbang du gyur pa thob par 'gyur bas de'i phyir ston pa'i phyir bstan pa rjes su bsgrub par bya'o zhes bya ba'i tha tshig go/_/de nyid dpes bstan pa'i phyir/_smyig tshal bregs pas a mra'i tshal nyams bzhin/_/zhes bya ba gsungs te/_dper na rgyal pos
[\[139a.4\]]a mra'i tshal bsrung ba'i phyir/_khor khor yug tu smyig ma tsher ma can gyi tshal gyis bskor ba byas mi bag med pa la la zhig gis 'di ni dgos pa med de khyod yang ba ma yin snyam du sems shing bregs pas/_a mra'i tshal la'ang rta la sogs pa dag gis zos pa la sogs pa
[\[139a.5\]]dag gis nyams shing gnod par 'gyur ba ni mi de la gzhi des rgyal po khros pa la sogs pas chad pa rngam po che la gtugs pa las byung ba'i sdug bsngal thob par 'gyur ba de bzhin du 'dir yang bcas pa'i kha na ma tho ba dang bcas pa smyig ma'i tshal lta bu de las 'das shing rang bzhin gyi kha na ma tho ba
[\[139a.6\]]a mra'i tshal lta bu de nyams pas na rgyal po khros pa la sogs pa lta bu rgyal ba'i bka' khyad du bsad cing /_bslab pa dral ba de las rgyal po'i chad pa'i sdug bsngal gzhan gyi dbang du gyur pa thob pa lta bu 'jig rten pha rol du dmyal ba'i srung ma la sogs pas gnod pa'i sdug bsngal chen po
[\[139a.7\]]'thob par 'gyur bas de'i phyir/_bcas pa'i kha na ma tho ba yang smyig ma'i tshal lta bu de nyid las gus pa dang bcas pas bsrung bar bya'o/_/da ni khyad du gsod pa dang bcas pa'i kha na ma tho ba dang bcas pa las 'das pa'i nyes pa brjod pa'i phyir/_'di na la las rgyal po'i tshig chen
[\[139b\]]
[\[139b.1\]]las/_/bzlas na tshul min chad pa thob mi 'gyur/_/thub pa'i bka' lung tshul min bzlas byas na/_/dud 'gror skye 'gyur e la'i 'dab klu bzhin/_/zhes bya ba gsungs te/_'jig rten 'di na skye bo la las ma gus pas rgyal po'i tshig chen po yang bzlas na lan 'gas byams
[\[139b.2\]]pa'i gnas lta bu'am/_g.yul 'khrug pa la sogs pa'i gnas skabs na rgyal po'i chad pa mi thob pa yang srid kyi/_thub pa bcom ldan 'das thugs rje dang ldan pa phan pa mdzad pa bla na med pa'i bka' lung bslab pa tshul ma yin pas khyad du gsod pas bcas pa'i kha na ma tho ba
[\[139b.3\]]dang bcas pa tsam yang bzlas pa byas na/_phal cher ngan song dud 'gro'i skye gnas su 'gro bar 'gyur bas de'i phyir gus pa zhes bya'o/_/de nyid dpes bstan pa'i phyir e la'i 'dab klu bzhin zhes bya ba gsungs te/_bcom ldan 'das 'od srungs kyi dge slong spong ba pa des 'chag pa'i
[\[139b.4\]]tshe mgo bo'i steng du shing e la'i 'dab mas reg pa na bcom ldan 'das kyi bka' khyad du bsad de/_shing e la'i 'dab ma de bcad pas gzhi des dge slong de klu e la'i 'dab ma zhes bya bar skyes te mgo la shing e la'i 'dab drud cig skyes shing de 'gul ba na sdug bsngal gyi tshor ba mi
[\[139b.5\]]bzad pa rtsub pa tsha ba nyams su myong ste/_de nas khrag dang rnag 'bab pas zas su za bar gyur pa lta bu dang de dang 'dra ba gzhan dag tu yang 'gro bar 'gyur ba'o/_/da ni so sor thar pa'i rnam par bshad pa nyid kyis 'dul ba la bstod pa'i phyir/_so sor thar bya gang yin pa/_/sangs
[\[139b.6\]]rgyas 'dul ba gang chen mtsho/_/gting mtha' med pa thams cad kyi/_/gnas pa'i snying dang snying po yin/_/zhes bya ba la sogs pa'i tshigs su bcad pa drug gsungs so/_/de la don ni 'di yin te gang gi phyir so sor thar pa zhes bya ba gang yin pa de ni yon tan dang phan yon
[\[139b.7\]]du mas yang dag par rgyas pa yin pas rnam par 'byed pa dang phran tshegs la sogs pa 'dul ba 'di dag thams cad ni so sor thar pa de'i rgya cher bshad pa yin par gsungs pa de'i phyir thar pa 'dod pa dag gis 'dul ba 'di la gus pas mnyan pa'i spro ba brtan po bya'o zhes ston to/_/'o na
[\[140a\]]
[\[140a.1\]]so sor thar pa zhes bya ba de ji lta bu zhig yin zhe na/_de'i phyir/_so sor thar bya gang yin pa/_/zhes bya ba la sogs pa gsungs te/_de la sangs rgyas kyis gsungs pa'i 'dul ba gang chen mtsho zhes bya ba rgya mtsho lta bu gang la gting zhes bya ba ni kun nas slong ba
[\[140a.2\]]dang mtha' zhes bya ba ni 'bras bu de gnyis dpag tu med pa ni sangs rgyas kyi 'dul ba gang chen mtsho stong phrag brgya pa thams cad kyi gnas pa zhes bya ba mtshan nyid rnam par gzhag pa de'i snying zhes bya ba 'phel ba dang sa bon dang kun nas slong ba dang /_snying po zhes bya ba bstan pa rnam par mi
[\[140a.3\]]g.yo ba ni so sor thar pa zhes bya ba ni sdig pa las thar pa'am 'khor ba las thar pa mdo'i sder bstan pa yin no/_/'di ni dam chos rgyal po yi/_/chos kun gyi ni 'dren pa'i mchog_/'di ni dge slong tshong tshogs kyi/_/bslab zong tshong khang chen po yin/_/zhes bya ba ni so sor
[\[140a.4\]]thar pa 'di ni dam chos rgyal po zhes bya ba/_sangs rgyas bcom ldan 'das [(]gyi [,]kyi[)]mdo sde la sogs pa bstan pa'i chos kun gyi 'dren pa mchog yin te blon po rin po che dang 'dra'o zhes bya ba'i tha tshig go/_/yang de nyid bye brag tu bya ba'i phyir/_'di ni dge slong tshong tshogs kyi/_/bslab zong
[\[140a.5\]]tshong khang chen po yin/_/zhes bya ba gsungs te/_so sor thar pa 'di ni mya ngan las 'das pa'i nor bu rin po che 'dod pa'i dge slong tshong pa'i tshogs 'gron pa rnams kyi bslab zong tshul khrims kyi nor gang yin pa de'i tshong khang chen po zhes bya ba zong bcer ba'i gnas dang 'dra ba yin
[\[140a.6\]]no/_/tshul khrims 'chal pas zin rnams kyi/_/gdug pa rnam sel sman 'di yin/_/'di ni lang tshos rnam 'khrul pa'i/_/rkang gnyis gzhon nu'i lcags kyo yin/_/zhes bya ba ni gang dag tshul khrims 'chal pa bslab pa ral pa lhag ma dang bcas pa sprul chen pos myur du
[\[140a.7\]]khyab par byed pas zin cing reg pa/_de rnams kyi ltung ba gdug pa rnam sel cing rnam par 'gog pa'i sman gnod pa sel ba ni so sor thar pa 'di yin te/_'dis de sbyor bar byed pa ston pa'i phyir ro/_/so sor thar pa 'di ni gang dag lang tsho gzhon pa nyid rnam par 'khrul zhing rmongs pa'i
[\[140b\]]
[\[140b.1\]]mi dang gnyis gzhon nu de dag gi lcags kyo dang 'dra ba'i phyir bzlog pa yin te/_bsnyil ba dang yongs su gnas pa spyad pa la sogs pa'i nyes dmigs ston pas kun tu skrag par byed pa yin pa'i phyir ro/_/mtsho bas zab pa'i 'khor ba las/_/sgrol ba'i rgal thabs 'di yin te/_/
[\[140b.2\]]'di ni bzang 'gror 'gro ba yi/_/nges pa'i chu lon zam pa yin/_/zhes bya ba ni rgya mtsho dug can pas kyang zab cing gting sleb par dka' ba 'gro ba lnga'i 'jig rten gang yin pa de las sgrol cing rnam par grol bar 'gyur ba'i rgal thabs zam pa dang /_gru dang gzings dang rkyal pa la
[\[140b.3\]]sogs pa lta bu ni so sor thar pa 'di yin te/_tshul khrims rnam par dag pa ni lam skye ba'i phyir ro/_/so sor thar pa 'di ni bzang 'gror 'gro zhing 'jug pa'i nges pa bstan pa gcig tu gyur pa'i chu lon zam pa zhes bya bas gzhi dang 'brel ba'i rgyun sa yin te tshul khrims ni bde 'gro'i rgyu
[\[140b.4\]]yin pa'i phyir ro/_/'di ni nyon mongs pham byed lam/_/rgyal po yi ni 'dren pa mchog_/'di ni thar pa'i grong 'jug pa'i/_/them skas gzhi dang 'dra bar gnas/_/zhes bya ba ni so sor thar pa 'di ni 'dod chags la sogs pa nyon mongs pa pham zhing spang bar bya ba/_'phags pa'i lam
[\[140b.5\]]mi'i bdag po rgyal po dang 'dra ba'i 'dren pa snying tshogs mchog lta bu yin no/_/so sor thar pa 'di ni thar pa mya ngan las 'das pa'i grong khyer brtsegs mar 'jug cing 'dzog pa'i lam gyi skas kyi them dang po dang 'dra bar gnas te/_lam gyi gzhi ni tshul khrims yin pa'i phyir ro/_/
[\[140b.6\]]nga ni mya ngan 'das gyur nas/_/'di ni khyod kyi ston pa zhes/_/rang byung nyid kyis gus bcas par/_/nan tan dge slong tshogs mdun bstod/_/ces bya ba ni ston pa chen po bcom ldan 'das yongs su mya ngan las 'das pa'i tshe na/_dge slong dag da phyin chad bdag cag la ston pa
[\[140b.7\]]med par 'gyur ro snyam du dogs pa bzlog pa'i phyir 'di skad ces/_nga mya ngan las 'das par gyur pa na so sor thar pa 'di khyod la ston pa byed par 'gyur bas 'di ni khyod kyi ston pa yin no zhes rang byung gzhan gyi lung bstan med pa'i mkhyen pa brnyes pa sangs rgyas bcom ldan 'das nyid kyis
[\[141a\]]
[\[141a.1\]]rang gi zhal nas gus pa dang bcas par dgongs pa gtad do/_/nan tan du dge slong rnams la bka' stsal nas dge slong gi tshogs dge 'dun gyi mdun du bstod pa mdzad pas/_de'i phyir 'di ni ston pa nyid kyi zhal dang 'dra bar ston pa'o/_/'dul ba'i so sor
[\[141a.2\]]thar de yi/_/rnam 'byed yin par dgongs pas na/_/thar 'dod rnams kyis gus byas te/_/'di ni nan tan mnyan par bya/_/zhes bya ba de ni de ltar gang gi phyir so sor thar pa zhes bya ba gang yin pa de ni yon tan dang phan yon du mas yang dag par rgyas pa yin la/_rnam par 'byed pa
[\[141a.3\]]dang phran tshegs la sogs pa 'dul ba 'di dag thams cad so sor thar pa de'i rgya cher rnam par 'byed pa yin pa'i phyir thar pa 'dod pa dag gis gus par byas te/_so sor thar pa de'i rnam par 'byed par gyur pa 'dul ba 'di dag rnams rnam pa thams cad du nan gyis mnyan par bya zhing thos
[\[141a.4\]]nas kyang 'bras bu dang bcas par bya'o zhes bstan to/_/'dul ba rnam par bshad pa gags bsal te/_/de las bdag gis dge bsags gang yin pas/_/'ching ba ma lus rab tu grol bya'i phyir/_/'jig rten kun gyi gags ni nyams gyur cig_/'dul ba la bstod pa btsun
[\[141a.5\]]pa chos kyi tshong dpon gyis mdzad pa/_slon dpon dul ba'i lhas bshad pa rdzogs so//_//[{D4138}]@##/_/rgya gar skad du/_sa ma ya b+he do byU ha tsa kraM/_bod skad du/_gzhung lugs kyi bye brag bkod pa'i 'khor lo/_/thams cad mkhyen pa la phyag
[\[141a.6\]]'tshal lo/_/rdzogs pa'i sangs rgyas mya ngan 'das/_/lo brgya rdzogs par tshang nas su/_/bstan pa la ni gnod bgyid pa/_/gyes pa ji ltar byung ba bzhin/_/sde pa rnams ni phan tshun du/_/blo gros tha dad byung ba bzhin/_/skyong bar byed pa de rnams ni/_/bdag la yod pa
[\[141a.7\]]brten nas bshad/_/de tshe dbyig bshes blo ldan pa/_/shAkya'i dge slong blo chen po/_/byang chub sems dpa' blo gros che/_/khyad par sems la brtag bya ste/_/'jig rten lta ba sna tshogs kyis/_/rnam par g.yengs la kun brtags shing /_/thub pa'i bka' ni gyes pa bzhin/_/
[\[141b\]]
[\[141b.1\]]gzhung lugs de dang de dag bshad/_/'phags pa'i bden pa'i gtam gyi gnas/_/sangs rgyas bstan pa kun bstan nas/_/rdul rnams la ni gser bzhin du/_/de phyir de las snying po blang /_/'di skad ces grag ste/_sangs rgyas bcom ldan 'das yongs su mya ngan las
[\[141b.2\]]'das shing rgyal ba'i nyi ma nub nas lo brgya lon te/_dus cung zad cig 'das nas shing skya nar gyi bu me tog gi grong bar gyi rten ma rgyal po mya ngan med gdugs gcig pa'i sa skyong zhing rgyal srid mdzad pa'i dge 'dun phal chen pa gyes pa byung ste/_'di lta ste/_gzhan gyis nye bar bsgrub pa dang /_
[\[141b.3\]]mi shes pa dang /_so ma nyi dang /_gzhan gyis rnam par spyod pa dang /_lam sgra 'byin pa dang bcas pa 'di ni/_sangs rgyas kyi bstan pa dang bcas pa 'di ni sangs rgyas kyi bstan pa yin no zhes gnas lnga rjes su brjod cing rjes su sgrogs par gnas brtan glu dang /_shar phyogs pa dang /_
[\[141b.4\]]mong du thos pa byung bar gyur to/_/gnas lnga po de dag par rjes su brjod cing rjes su bsgrags nas kyang dge 'dun phal chen po'i sde dang /_gnas brtan pa'i sde zhes bya ba sde pa gnyis rnam par gzhag go/_/lo brgya de nyid la gnas pa'i tshe sde pa dge 'dun phal chen po'i sde las tha snyad gcig
[\[141b.5\]]pa'i sde dang /_'jig rten 'das smra'i sde dang /_bya gag ris kyi sde zhes bya ba sde pa gzhan dag kyang rnam par bkod do/_/lo brgya pa de nyid kyi tshe sde pa dge 'dun phal chen pa'i sde las mang du thos pa'i sde pa zhes bya ba sde pa gzhan yang rnam par gzhag go/_/lo brgya pa de nyid kyi tshe/_sde pa
[\[141b.6\]]dge 'dun phal chen bo'i sde las btags par smra ba'i sde zhes bya ba sde pa gzhan yang rnam par gzhag go/_/lo nyis brgya pa la gnas pa'i tshe kun du rgyu lha chen po zhes bya ba rab tu byung ste mchod rten gyi ril gnas pas dge 'dun phal chen po'i lugs lnga bo de dag yang dag par rjes su brjod
[\[141b.7\]]cing /_yang dag par rjes su bsgrags nas mchod rten pa'i sde dang /_nub kyi ri bo'i sde dang /_byang gi ri bo'i sde zhes bya ba sde pa gsum rnam par bkod do/_/de ltar na dge 'dun phal chen pa'i sde pa de ni dge 'dun phal chen pa'i sde dang /_tha snyad gcig pa'i sde dang /_'jig rten 'das
[\[142a\]]
[\[142a.1\]]smra'i sde dang /_bya gag ris kyi sde dang /_mang du thos pa'i sde dang /_btags par smra ba'i sde dang /_mchod rten pa'i sde dang /_nub kyi ri bo'i sde dang /_zhes bya ba sde pa bzhi dang /_rnam pa lngar rnam par bkod do/_/sde pa gnas brtan pa'i sde dang dus cung
[\[142a.2\]]zad cig rjes su zhugs nas lo sum brgya pa la gnas pa'i tshe/_rtsod pa 'ga' zhig gi phyir thams cad yod par smra ba'i gang dag rgyur smra ba'i sde zhes bya ba dang /_sngon gnas brtan pa'i sde gang dag gangs ri ba'i sde zhes bya ba sde pa gnyis rnam par gzhag go/_/lo sum brgya pa
[\[142a.3\]]de nyid kyi tshe sde pa thams cad yod par smra ba'i sde las gnas ma'i bu'i sde zhes bya ba sde pa gzhan rnam par gzhag go/_/lo brgya pa de nyid la gnas pa'i tshe/_sde pa gnas ma bu'i sde las chos mchog ba'i sde dang /_bzang po'i bu'i sde dang /_kun gyis bkur ba'i sde dang /_grong khyer drug
[\[142a.4\]]pa'i sde dang zhes bya ba sde pa gzhan dag rnam par bkod do/_/lo brgya pa de nyid la gnas pa'i tshe/_sde pa thams cad yod par smra ba'i sde las sa ston gyi sde dang zhes bya pa sde pa gzhan dag rnam par gzhag go/_/lo brgya pa de nyid la gnas pa'i tshe/_sde pa sa ston pa'i sde las de dag las
[\[142a.5\]]slob dpon maud gal yin par ston pas/_chos spung sde zhes bya ba sde pa gzhan rnam par gzhag go/_/lo brgya pa de nyid la gnas pa'i tshe/_sde pa thams cad yod par smra ba'i sde las la lar 'od srungs kyi sde zhes bya ba byung ste/_lo bzang ba'i sde zhes bya ba sde pa gzhan rnam par gzhag
[\[142a.6\]]go/_/yang lo bzhi brgya la gnas pa'i tshe/_sde pa thams cad yod par smra ba'i sde las/_de dag slob dpon chos mchog yin par ston pas la lar mdo sde smra ba'i sde zhes bya ba ste/_'pho bar smra ba'i sde zhes bya ba sde pa gzhan rnam par gzhag go/_/de ltar gnas brtan pa'i sde zhes bya
[\[142a.7\]]ba'i sde pa de ni thams cad yod par smra ba'i sde dang /_gangs ri pa'i sde dang /_gnas ma bu'i sde dang /_chos mchog pa'i sde dang /_bzang po'i bu'i sde dang /_kun gyis bkur ba'i sde dang /_grong khyer drug pa'i sde dang /_sa ston pa'i sde dang /_chos srung sde dang /_'od srungs kyi sde dang /_
[\[142b\]]
[\[142b.1\]]'pho bar smra ba'i sde zhes bya ba rnam pa bcu gcig tu rab tu rnam par gzhag go/_/de dag gi gzhi'i gzhung lugs dang /_bar gyi gzhung lugs rnams rnam par bshad par bya'o/_/de la dge 'dun phal chen po'i sde zhes bya ba tha snyad gcig pa'i sde dang /_'jig rten 'das smra'i sde dang /_
[\[142b.2\]]bya gag ris kyi sde zhes bya pa rnams kyi gzhi'i gzhung dag yod de/_de dag sangs rgyas bcom ldan 'das 'jig rten thams cad las 'das pa'i de bzhin gshegs pa'i chos mi mnga'o/_/de bzhin gshegs pa'i gsung thams cad ni chos kyi 'khor lo rjes su bskor ba'o/_/thams cad
[\[142b.3\]]rdzas su mngon par gsungs pa'o/_/thams cad don ci lta ba bzhin nyid du gsungs pa nyid do/_/de bzhin gshegs pa nyid la gzugs kyi mtha' mi mnga'o/_/sangs rgyas bcom ldan 'das rnams [(]gyi [,]kyi[)]mthu mtha' yas pa'o/_/sku tshe dpag tu med pa'o/_/rab tu dad par mdzad pa'o/_/
[\[142b.4\]]chog par mi 'dzin pa'o/_/mnal bar yang mi mdzad do/_/zhus na dgongs par yang mdzad do/_/med ces kyang mi gsung ste/_rtag tu mnyam par gzhag pa nyid kyi phyir ro/_/'on kyang sems can gyi tshogs rnams la ming dang nges pa'i tshig gis yang dag par gsung ngo /_/sems
[\[142b.5\]]gcig gis chos thams cad rnam par mkhyen to/_/sems kyi skad cig gcig dang mtshungs par ldan pa'i shes rab kyi chos thams cad yongs su mkhyen to/_/rtag par rgyun du yongs su mya ngan las 'das pa'i bar du sangs rgyas bcom ldan 'das rnams kyis zad pa dang mi skye ba'i
[\[142b.6\]]ye shes dag rjes su 'jug go/_/byang chub sems dpa' rnams yum gyi lhums su nur nur po dang /_mer mer po dang /_nar nar po dang /_gor gor bo'i dngos po len par mi mdzad do/_/byang chub sems dpa' rnams glang po cher gyur nas yum gyi lhums su 'jug go/_/byang
[\[142b.7\]]chub sems dpa' rnams yum gyi lhums brtol nas 'byung bar mdzad do/_/byang chub sems dpa' rnams la 'dod pa'i 'du shes mi 'byung ngo /_/gnod sems kyi 'du shes mi 'byung ngo /_/rnam par 'tshe ba'i 'du shes mi 'byung ngo /_/byang chub sems dpa' rnams bzhed na
[\[143a\]]
[\[143a.1\]]sems can yongs su smin par bya ba'i phyir ngan song rnams su skye bar mdzad do/_/mngon par rtogs pa'i mtha' las byung ba'i ye shes gcig gis 'phags pa'i bden pa bzhi mtshan nyid mi 'dra ba rnams mkhyen to/_/rnam par shes ba'i tshogs lngas kun du 'dod
[\[143a.2\]]chags pa dang /_'dod chags dang bral bar 'gyur ro/_/gzugs dang gzugs med pa'i khams rnam par shes pa'i tshogs drug dmigs so/_/dbang po lnga ril po sha'i mig gis gzugs ril po rnams mi mthong ngo zhes bya ba nas lus kyi reg pa rnams la mi reg go zhes bya ba'i bar
[\[143a.3\]]du'o/_/mnyam par gzhag pa'i tshig brjod pa yod do/_/sems la yang lus yod do/_/yid la byed pa la yang lus yod do/_/chos bzhin du byas pa rnams la skabs med do/_/rgyun du zhugs pa'i sems dang sems las byung ba rnams kyi ngo bo nyid shes so/_/dgra
[\[143a.4\]]bcom pa la gzhan nye bar bsgrub pa dang /_gzhan gyis rnam par spyod pa dang /_lam sgra 'byin pa dang bcas pa'o/_/lam ni sdug bsngal byed pa'o/_/phan gdags pa ni sdug bsngal brjod pa'o/_/sdug bsngal spangs pa'i phyir shes rab kyi sbyor ba dang /_bde ba'i yo byad do/_/brgyad
[\[143a.5\]]pa yun ring du gnas par yang byed do zhes bya ba nas rigs kyi chos kyi bar las kyang yongs su nyams par 'gyur ro zhes brjod par bya'o/_/rgyun du zhugs pa ni yongs su nyams pa'i chos can no/_/dgra bcom pa ni yongs su mi nyams pa'i chos can no/_/'jig rten pa'i yang dag pa'i lta
[\[143a.6\]]ba med do/_/'jig rten pa'i dad pa'i dbang po med do/_/lung du mi ston pa'i chos rnams med do/_/yang dag pa nyid skyon med par 'jug pas kun du sbyor ba thams cad ma spangs par brjod par bya'o/_/rgyun du zhugs pa la ni mtshams med pa rnams ma gtogs par sdig pa thams cad
[\[143a.7\]]byed do/_/mdo sde thams cad nges pa'i don yin no/_/so sor brtags pa'i 'gog pa dang /_nam mkha' dang /_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched dang /_
[\[143b\]]
[\[143b.1\]]rten cing 'brel par 'byung ba rnams dang /_glo bur du 'ongs pa'i nye ba'i nyon mongs pas/_sems rang bzhin gyis 'od gsal ba ni 'dus ma byas kyi dngos po dgu'o/_/bag la nyal dag ni sems ma yin/_sems las byung ba ma yin par brjod par bya'o/_/dmigs
[\[143b.2\]]pa med par brjod par bya'o/_/bag la nyal dag gzhan la kun nas dkris pa dag gzhan yin par brjod par bya'o/_/bag la nyal rnams ni sems dang mi ldan pa yin par brjod par bya'o/_/kun nas dkris pa dag ni sems dang mtshungs par ldan bdag go/_/'das pa dang /_ma
[\[143b.3\]]'ongs pa med do/_/chos kyi skye mched ni shes par bya ba ma yin/_rnam par shes par bya ba ma yin no/_/bar mdo'i srid pa med do/_/rgyun du zhugs pa la ni bsam gtan thob pa yin no zhes bya ba zer te de dag ni gzhi'i gzhung lugs dag go/_/de dag gi bar gyi gzhung lugs ni 'di
[\[143b.4\]]dag yin te/_ji lta ji ltar bden pa rnams phye ba de lta de ltar mngon par rtogs pa 'byung ngo /_/cung zad ni rang gis byas pa'o/_/cung zad ni gzhan gyis byas pa'o/_/cung zad ni gnyis kas byas pa'o/_/cung zad ni rten cing 'brel par 'byung bas byas pa'o/_/dus gcig tu sems
[\[143b.5\]]gnyis phrad do/_/nyon mongs pa dang lam phrad do/_/las dang rnam par smin pa phrad do/_/sa bon nyid myu gur 'gyur ro/_/dbang po'i 'byung ba chen po rnams ni 'gyur ba'o/_/sems dang sems las byung ba rnams ni mi 'gyur ro/_/sems kyis ni lus la khyab pa dang sems
[\[143b.6\]]'dug pa yang dmigs so/_/de ltar de la sogs pa gzhan dang gzhan dag dmigs pa can dag 'dod de/_de ltar de dag ni bar gyi gzhung lugs dag yin/_de la mang du thos pa'i sde rnams gzhi'i gzhung lugs dag yod de/_de bzhin gshegs pa'i dbyangs lnga bo mi rtag
[\[143b.7\]]pa dang /_sdug bsngal ba dang /_stong pa dang /_bdag med pa dang /_mya ngan las 'das pa ni zhi ba/_lam ni nges par 'byin pa 'jig rten las 'das pa dag yin par brjod par bya'o/_/lhag ma rnams ni 'jig rten pa dag yin no/_/dgra bcom pa la gzhan gyi nyes par bsgrub pa dang /_
[\[144a\]]
[\[144a.1\]]mi shes pa dang /_som nyi dang /_gzhan gyi rnam par spyod pa dang /_lam sgra 'byin pa dang bcas pa yod do/_/lhag ma rnams ni thams cad yod par smra ba'i lugs dag yin no/_/de btags par smra ba rnams kyi gzhi'i lugs dag ni bsdu ba lnga ni phung
[\[144a.2\]]po med pa'o/_/skye mched dag ni yongs su ma reg pa dag go/_/'du byed rnams phan tshun btags pa'i sgo nas sdug bsngal ba'o/_/skyes bu'i byed pa med do/_/dus ma yin pa'i 'chi ba med do/_/sngon gyi las kyis 'thob bo/_/rnam par smin pa mngon par grub pa ni las 'phen pa'i rgyu
[\[144a.3\]]las byung ba'o/_/bsod nams dag gis kun chub par byas nas lam 'thob bo/_/lam bsgom par bya ba ma yin no/_/lam ni 'jigs par mi 'gyur ba'o/_/lhag ma rnams ni dge 'dun phal chen sde'i lugs dag yin no/_/de la thams cad yod par smra ba'i sde pa rnams kyi
[\[144a.4\]]gzhung lugs ni thams cad yod do/_/gang ji ltar yod pa de de bzhin du yod do/_/ming dang gzugs gnyis kyis 'dus byas thams cad bsdus so/_/'das pa dang ma 'ongs pa yod do/_/chos kyi skye mched ni shes par bya ba dang /_rnam par shes par bya ba dang /_mngon par
[\[144a.5\]]shes par bya ba yin no/_skye ba dang /_'gag pa dang /_gnas pa dang /_mi rtag pa nyid dang /_sems dang mi ldan pa'i 'du byed rnams ni 'du byed kyi phung pos bsdus pa dag go/_/bsdu ba'i dngos po dag gsum mo/_/'dus ma byas kyi dngos po dag gsum mo/_/'dus byas kyi
[\[144a.6\]]mtshan nyid dag gsum mo/_/bden pa 'dus byas dag gsum mo/_/'dus ma byas gcig go/_/'phags pa'i bden pa bzhi mthar gyis mngon par rdzogs pa yin no/_/stong pa nyid dang smon pa med pas yang dag pa nyid skyon med par 'jug go/_/'dod pa dang ldan pa'i 'du byed rnams
[\[144a.7\]]yid la byed pas yang dag par skyon med par 'jug go/_/yang dag pa nyid skyon med par zhugs pas sems bskyed pa bco lnga la rgyun du zhugs pa zhes brjod par bya'o/_/bcu drug pa la rgyun du zhugs pa'o/_/'jig rten pa'i chos kyi mchog rnams ni sems gcig pa rnam pa gsum mo/_/
[\[144b\]]
[\[144b.1\]]'jig rten pa'i chos kyi mchog rnams las yongs su nyams par mi 'gyur ro/_/rgyun du zhugs pa ni yongs su mi nyams pa can no/_/dgra bcom pa ni yongs su nyams pa'i chos can no/_/dgra bcom pa thams cad kyis mi skye bar shes pa mi 'thob bo/_/so so'i skye bos 'dod
[\[144b.2\]]pa'i 'dod chags dang gnod sems gnyis spong ngo /_/phyi rol pa'i mngon par shes pa lnga yod do/_/lha rnams la tshangs par spyod pa la gnas pa la dmigs so/_/snyoms par zhugs pa bdun la byang chub kyi yan lag rnams dmigs kyi gzhan rnams la ma yin no/_/bsam gtan rnams ni dran
[\[144b.3\]]pa nye bar gzhag pa rnams kyi bsdus so/_/bsam gtan la brten nas ni yang dag pa nyid skyon med pa nyid du 'jug go/_/dgra bcom pa nyid kyang 'thob bo/_/gzugs dang gzugs med pa'i khams dag la brten nas dgra bcom pa nyid rjes su 'thob kyi yang dag pa nyid skyon med par mi 'jug
[\[144b.4\]]go/_/'dod khams su yang dag pa nyid skyon med par 'jug go/_/dgra bcom pa nyid kyang 'thob bo/_/gzugs kyi khams su dgra bcom pa nyid 'thob kyi yang dag pa nyid skyon med par mi 'jug go/_/byang gi sgra mi snyan dag na 'dod chags dang bral ba med do/_/der 'phags
[\[144b.5\]]pa rnams skye bar mi 'gyur ro/_/'du shes med pa'i sems can lha rnams kyi nang du mi skye'o/_/mthar gyis dge sbyong gi tshul gyi bras bu bzhi thob par nges pa med do/_/skyon med par zhugs pa 'jig rten pa'i lam gyis 'dod pa'i 'dod chags dang bral bas lan cig phyir 'ong ba'i
[\[144b.6\]]'bras bu dang /_phyir mi 'ong ba'i 'bras bu 'thob par byed do/_/dran pa nye bar gzhag pa bzhin ni chos thams cad yin par brjod par bya'o/_/phra rgyas rnams ni sems las byung ba'i sems dang mtshungs par ldan pa rnams so/_/phra rgyas thams cad ni kun nas dkris pa dag ni phra rgyas dag ma
[\[144b.7\]]yin no/_/rten cing 'brel par 'byung ba dag 'dus byas so/_/dgra bcom pa la rten cing 'byung ba'i yan lag kha cig rjes su 'jug go/_/dgra bcom pa la bsod nams 'phel ba yod do/_/'dod pa'i khams dang /_gzugs kyi khams na bar ma do'i srid pa dmigs so/_/rnam par
[\[145a\]]
[\[145a.1\]]shes pa'i tshogs lngas kun tu 'dod chags par 'gyur gyi 'dod chags bral bar ni mi 'gyur ro/_/rnam par shes pa'i tshogs lnga ni rang gi mtshan nyid 'dzin pa dang /_rnam par mi rtog pa yin no/_/sems dang sems las byung ba'i chos rnams yod do/_/sems dang sems las
[\[145a.2\]]byung ba'i chos rnams kyi dmigs pa yod do/_/ngo bo nyid ni ngo bo nyid dang mi ldan pa'o/_/sems ni sems dang mi ldan pa'o/_/'jig rten pa'i yang dag pa'i lta ba yod do/_/'jig rten pa'i dad pa'i dbang po yod do/_/lung du mi ston pa'i chos rnams yod do/_/dgra bcom ba la slob pa yang ma yin mi slob pa yang ma
[\[145a.3\]]yin pa'i chos rnams yod do/_/dgra bcom pa thams cad bsam gtan thob pa yin kyang thams cad du bsam gtan mngon du mi byed do/_/dgra bcom pa la sngon gyi las yang dag par myong bar 'gyur ba yod do/_/so so'i skye bo la 'chi ba'i mtha' las byung ba'i sems mi dge ba yod do/_/
[\[145a.4\]]mnyam par gzhag pa la de'i tshe 'chi ba'i dus byed pa med do/_/byang chub sems dpa' la ni so so'i skye bo dang kun du sbyor ba dang bcas pa dang /_yang dag pa nyid skyon med par ma zhugs pa dang /_so so'i skye bo'i sar zhugs pa yin par brjod par bya'o/_/sems can du gdags pa rnams
[\[145a.5\]]la zin pa'i rgyud yin par brjod par bya'o/_/'du byed thams cad ni skad cig ma dag go/_/'jig rten 'di nas 'jig rten pha rol du chos gang yang 'pho ba med kyang gang zag 'pho zhes brdar brjod par bya'o/_/'chi bzhin du 'du byed kyi phung po lhag ma med par 'gags kyang phung po rnams la 'gyur
[\[145a.6\]]ba ni med do/_/'jig rten las 'das pa'i bsam gtan yod do/_/rnam par rtog ba zag pa med pa yod do/_/rnam par rtog pa srid pa'i dge ba yod do/_/mnyam par gzhag pa la tshig brjod pa med do/_/chos kyi 'khor lo ni 'phags pa'i lam yan lag brgyad pa'o/_/de bzhin gshegs
[\[145a.7\]]pa'i gsung thams cad ni chos kyi 'khor lo rjes su bskor ba yin no/_/thams cad rdzas su mngon par gsungs pa ma yin no/_/thams cad don ji lta ba bzhin gsungs pa ma yin no/_/mdo sde thams cad nges pa'i don gyis gsungs pa ma yin no/_/mdo sde thams cad nges pa'i don ma
[\[145b\]]
[\[145b.1\]]yin te/_nges pa'i don gyi mdo sde yod do/_/de ltar de dag gi gzhi'i gzhung lugs dag go/_/bar gyi gzhung lugs dag ni mtha' yas so/_/de la gangs ri pa'i gzhi'i gzhung lugs dag ni byang chub sems dpa' so so'i skye bo dag brnab sems med par brjod par bya'o/_/byang
[\[145b.2\]]sems dpa' dgongs bzhin du yum gyi lhums su 'jug go/_/phyi rol pa la mngon par shes pa lnga med do/_/lha rnams la tshangs par spyod pa la gnas pa mi dmigs so/_/dgra bcom pa la gzhan gyi nye bar bsgrub pa dang /_mi shes pa dang /_som nyi dang /_gzhan gyis rnam par
[\[145b.3\]]spyod pa dang /_lam sgra 'byin pa dang bcas pa yod do/_/lhag ma rnams ni thams cad yod par smra ba'i sde pa'i lugs dag yin no/_/de la gnas ma bu'i sde rnams kyi gzhi'i gzhung lugs dag ni phung po rnams gang zag ma yin no/_/phung po rnams las gud na yang med do/_/phung po
[\[145b.4\]]dang /_khams dang /_skye mched la brten te gdags so/_/'du byed thams cad ni dus gzhan la skad cig dag go/_/gang zag ma gtogs pa 'jig rten 'di nas 'jig rten pha rol du gang 'pho ba'i chos gang yang med do/_/gang zag 'pho'o zhes brjod par bya'o/_/phyi rol pa'i mngon par
[\[145b.5\]]shes pa lnga yod do/_/rnam par shes pa'i tshogs lngas kun du 'dod chags pa med do/_/'dod chags dang bral ba ma yin no/_/'dod chags dang ldan pa'i kun du sbyor ba spang bar bya ba rnams spangs pas 'dod pa'i 'dod chags dang bral bar 'gyur ro/_/bzod pa dang /_ming dang /_mtshan dang /_
[\[145b.6\]]chos kyi mchog rnams la yang dag par zhugs nas kun du sbyor ba mthong bas spang bar bya ba rnams spangs pas sems skyed pa bcu gnyis pa ni 'jug pa yin no/_/bcu gsum pa ni 'bras bu la gnas pa yin no/_/de dang khyad par med pa'i chos mchog pa'i sde dang /_bzang po'i bu'i sde dang /_kun
[\[145b.7\]]gyis bkur ba'i sde dang /_grong khyer drug pa'i sde rnams ni/_/glol ba rnams ni brdeg pos 'gyur/_/yongs su 'chums pa'ang slar lhags shing /_/dga' bya'i dga' ba de thob bya/_/bde dang ldan pa rnams ni sde/_/zhes bya ba'i tshigs su bcad pa de la rtsod par gyur to/_/de las ston
[\[146a\]]
[\[146a.1\]]gyi sde pa rnams kyi gzhi'i gzhung lugs dag ni 'das pa dang /_ma 'ongs pa med do/_/da ltar byung ba dang 'dus ma byas yod do/_/'phags pa'i bden pa bzhi mngon bar rtogs pa yin no/_/sdug bsngal ma mthong bas bden pa rnams ma mthong ngo /_/mthong
[\[146a.2\]]ba ni mthong ba dag yin no/_/phra rgyas rnams ni sems ma yin/_/sems las byung ba rnams ma yin no/_/dmigs pa med pa dag go/_/phra rgyas dag gzhan la kun nas dkris pa gzhan yin no/_/phra rgyas rnams ni sems dang mi ldan pa dag yin no/_/kun nas dkris pa rnams mtshungs
[\[146a.3\]]par ldan pa dag yin no/_/so so'i skye bo 'dod pa'i 'dod chags dang gnod sems gnyis mi spong ngo /_/phyi rol pa'i mngon par shes pa lnga med do/_/lha rnams la tshangs par spyod pa gnas pa dmigs so/_/bar ma do'i srid pa med do/_/dgra bcom pa la bsod nams 'phel ba med do/_/rnam
[\[146a.4\]]par shes pa'i tshogs lngas kun du 'dod chags pa dang 'dod chags dang bral ba dag tu 'gyur ro/_/rnam par shes pa'i tshogs drug ni rtog pa dang bcas dpyod pa dang mtshungs par ldan pa dag go/_/gang zag mgo mnyam pa yod do/_/'jig rten pa'i yang dag pa'i lta ba yod do/_/
[\[146a.5\]]'jig rten las 'das pa'i bsam gtan med do/_/rnam par rtog pa zag pa med pa nyid med do/_/srid pa'i rgyud dge ba med do/_/rgyun du zhugs pa ni yongs su nyams pa'i chos can no/_/dgra bcom pa ni yongs su mi nyams pa'i chos can no/_/lam yan lag rnams ni dran pa nye bar gzhag
[\[146a.6\]]pa rnams kyis gsungs so/_/'dus ma byas kyi dngos po dgu ste/_so sor brtags pa ma yin pa'i 'gog pa dang /_nam mkha' dang /_mi g.yo ba dang /_dge ba'i chos rnams kyi de bzhin nyid dang /_mi dge ba'i chos rnams kyi de bzhin nyid dang /_lung du mi ston pa'i chos rnams kyi de bzhin nyid
[\[146a.7\]]dang /_lam gyi de bzhin nyid dang /_rten cing 'brel bar 'byung ba'i de bzhin nyid do/_/mi la thog ma dang tha ma'i dbang po 'byung ba rnams ni 'gyur ba'o/_/sems dang sems las byung ba'i chos rnams ni 'gyur ba'o/_/sangs rgyas ni dge 'dun la dmigs so/_/dge 'dun la phul ba
[\[146b\]]
[\[146b.1\]]ni 'bras bu che'o/_/sangs rgyas la ni ma yin no/_/sangs rgyas rnams dang nyan thos rnams ni lam gcig go/_/rnam par grol ba gcig go/_/'du byed thams cad skad cig ma dag go/_/'jig rten 'di dang pha rol du 'pho ba'i chos gang yang med do/_/de ltar de dag gi gzhi'i gzhung
[\[146b.2\]]lugs dag go/_/de dag gi bar gyi gzhung lugs dag ni 'di yin te/_'das pa dang ma 'ongs pa yod do/_/bar ma do'i srid pa yod do/_/chos kyi skye mched ni shes par bya ba dang /_rnam par shes par bya ba yin no/_/sems pa la ni las yin no/_/lus dang ngag gi las ni med do/_/
[\[146b.3\]]rtog pa dang dpyod pa dag ni mtshungs par ldan pa dag yin no/_/sa ni bskal pas gnas pa yin no/_/mchod rten la mchod pa'i las ni 'bras bu chung ba'o/_/phra rgyas rnams ni rtag tu de ltar byung ba yin no/_/'chi bar byed pa'i chos lnga po ma rig pa dang /_nga rgyal dang /_sred pa dang /_lta ba
[\[146b.4\]]dang /_lnga pa las kyi lam ni rtag tu mtshan ma yin te/_de las sdug bsngal rab tu 'byung ba yin no/_/de ltar de dag ni bar gyi gzhung lugs dag yin no/_/de la chos srung sde rnams kyi gzhi'i gzhung lugs dag ni sangs rgyas ni dge 'dun la dmigs so/_/sangs rgyas la phul ba ni 'bras
[\[146b.5\]]bu che ba'o/_/dge 'dun la ni ma yin no/_/nyan thos rnams kyi lam gzhan yin la/_sangs rgyas kyi gzhan yin no/_/phyi rol pa'i mngon par shes pa lnga med do/_/dgra bcom pa'i lus ni zag pa med do/_/lhag ma rnams ni dge 'dun phal chen sde'i lugs dag yin no/_/de la 'od
[\[146b.6\]]srungs kyi snga rnams kyi gzhung lugs ni spangs pa yongs su shes pa yod do/_/ma spangs pa yongs su shes pa med do/_/rnam par smin pa rnam par smin par 'gyur ba'i las yod do/_/rnam par smin par mi 'gyur ba med do/_/'du byed rnams 'das pa'i rgyu las byung ba dag yod do/_/'du
[\[146b.7\]]byed thams cad ma 'ongs pa'i rgyu las byung ba dag ni med do/_/slob pa'i chos rnams ni rnam par smin pa dang bcas pa'i chos dag go/_/lhag ma rnams ni chos srung sde'i lugs dag yin no/_/de la 'pho bar smra ba'i sde rnams kyi gzhi'i gzhung lugs ni 'jig rten 'di nas 'jig rten pha rol du phung
[\[147a\]]
[\[147a.1\]]po 'pho'o zhes zer ro/_/'phags pa'i lam med par phung po rnams 'gag go/_/gzhi'i mtha' las byung ba'i phung po rnams yod do/_/phung po ro gcig pa rnams yod do/_/don dam par gang zag yod do/_/lhag ma rnams ni thams cad yod par smra ba'i sde'i lugs
[\[147a.2\]]dag yin no zhes zer ro/_/gzhung lugs kyi bye brag bkod pa'i 'khor lo btsun pa dbyig gi bshes gnyen gyis mdzad pa rdzogs so//_//rgya gar gyi mkhan po d+harmA ka ra dang /_lo tsA ba ban+de bzang skyong gis bsgyur cing zhus te gtan la phab pa'o//_//
[\[147a.3\]{D4139}]@##/_/rgya gar skad du/_kA ya b+he do bi b+haM ga byA khyA na/_bod skad du/_sde pa tha dad par byed pa dang rnam par bshad pa/_dkon mchog gsum la phyag 'tshal lo/_/sde pa bco brgyad po dag ni gang yin/_de dag gi bye brag ni ji ltar byung zhe na/_bdag gi bla ma gcig nas gcig tu
[\[147a.4\]]brgyud pa las 'di ltar rjes su thos te/_sangs rgyas bcom ldan 'das yongs su mya ngan las 'das nas/_lo brgya drug cu lon pa na grong khyer me tog gis rgyas pa zhes bya bar rgyal po d+harma a sho ka zhes bya ba rgyal srid byed pa'i tshe/_rtsod pa'i chos 'ga' zhig byung ba'i dbang gis dge 'dun gyi
[\[147a.5\]]dbyen chen por gyur to/_/des re zhig dang por sde pa gnyis su chad nas gnas te/_dge 'dun phal chen pa dang gnas brtan pa'o/_/de la dge 'dun phal chen pa'i sde pa yang rim gyis bye bar gyur pa na rnam pa brgyad du gnas te/_dge 'dun phal chen sde pa dang /_tha snyad gcig pa dang /_
[\[147a.6\]]'jig rten pas 'das par smra ba dang /_mang du thos pa dang /_btags par smra ba dang /_mchod rten pa dang /_shar gyi ri bo dang /_nub kyi ri bo ba'o/_/gnas brtan pa yang rim gyis bye bar gyur pa na rnam pa bcur gyur te/_'di lta ste gnas brtan pa nyid la gangs ri ba zhes kyang brjod pa dang /_
[\[147a.7\]]thams cad yod par smra ba pa nyid la rnam par phye ste smra ba dang /_rgyur smra ba dang /_kha cig mu run ta ka pa zhes kyang zer ba dang /_gnas ma'i bu dang /_chos mchog pa dang /_bzang po'i lam ba'o/_/kun gyis bkur ba la kha cig ni a pan ta ka pa zhes kyang zer/_kha cig ni ku ru ku la pa zhes
[\[147b\]]
[\[147b.1\]]kyang zer ba dang /_mang ston pa dang /_chos sbas pa dang /_chos bzang 'bebs zhes bya ba la kha cig ni 'od srungs pa zhes zer ba dang /_bla ma la kha cig ni 'pho bar smra ba zhes zer ba ste/_sde pa bco brgyad kyi dbye ba ni de dag go/_/de la dge 'dun yang yin la phal chen pa yang yin pas dge
[\[147b.2\]]'dun phal chen te/_de nye bar ston par byed pa ni dge 'dun phal chen pa'o/_/kha cig ni sangs rgyas bcom ldan 'das rnams kyis chos thams cad thugs gcig rnam par mkhyen cing skad cig gcig dang ldan pa'i shes rab kyis chos thams cad yongs su mkhyen to zhes tha snyad 'dogs te/_
[\[147b.3\]]des na tha snyad gcig pa zhes bya'o/_/'jig rten thams cad kyi 'jig rten pa las sangs rgyas bcom ldan 'das rnams 'das par gyur pas de bzhin gshegs pa la 'jig rten pa'i chos mi mnga' 'o zhes smra ba ni 'jig rten las 'das par smra ba pa'o/_/mang du thos pa'i slob dpon
[\[147b.4\]]gyis rjes su ston par byed pas na mang du thos par smra ba'o/_/'dus byas rnams phan tshun brtags pa nyid kyis sdug bsngal pa yin no zhes smra ba'i phyir btags par smra ba'o/_/mchod rten can gyi ri la gnas bcas pa nyid ni mchod rten pa'o/_/shar gyi ri dang nub kyi ri la gnas pa
[\[147b.5\]]nyid ni/_shar gyi ri bo pa dang /_nub kyi ri bo pa'o/_/gnas brtan 'phags pa'i rigs yin par ston pa ni gnas brtan pa'o/_/de nyid la gangs ri pa zhes kyang zer te/_gangs kyi ril brten nas gnas pa'i phyir ro/_/gang cung zhig 'das pa dang /_ma 'ongs pa dang /_da
[\[147b.6\]]ltar byung ba thams cad yod do zhes smra ba'i phyir/_thams cad yod par smra ba'o/_/de dag nyid las 'ga' zhig ni yod de 'das pa'i las 'bras bu ma phyung ba gang yin pa'o/_/la la ni med de/_gang 'bras bu myong zin pa dang /_ma 'ongs pa dag go zhes rnam par phye nas smra bar byed pa'i
[\[147b.7\]]phyir/_de nyid la rnam par phye ste smra ba zhes bya'o/_/de dag nyid las gang cung zhig byung ba dang /_'byung ba dang /_'byung bar 'gyur ba de thams cad ni rgyu dang bcas pa'o zhes smra bas rgyur smra ba'o/_/de rnams nyid la kha cig mu run ta'i ril gnas pa'i phyir mu run ta pa ka zhes bya'o/_/gnas pa'i
[\[148a\]]
[\[148a.1\]]rigs nyid kyi bud med ni gnas ma yin la/_de las skyes pa'i bu ni gnas ma'i bu ste/_de'i rigs yin par ston pa ni gnas ma'i bu'o/_/slob dpon chos mchog gi rjes su ston par byed pa ni chos mchog pa'o/_/bzang po'i lam pa'i slob ma ni bzang po'i
[\[148a.2\]]lam pa'o/_/kun gyis bkur ba'i slob dpon gyi lugs ston par byed pa ni kun gyis bkur ba ba'o/_/de nyid las a pan ta'i grong khyer du yang dag par bsdu ba bya ba'i phyir a pa na ta ka pa'o/_/kha cig ni ku ru ku la'i ri la gnas pa'i phyir ku ru ku la pa'o/_/sa su'i skad kyi
[\[148a.3\]]dbyings las rdzas su ston du bsgyur te/_skye bo'i tshogs chen po la yang srid par mi 'byung bar rjes su ston par byed pa ni mang ston pa'o/_/slob dpon chos sbas kyis yin par smra ba ni chos sbas pa'o/_/rab tu bsngags pa'i dmigs pa'i chos kyi char 'bebs par byed pas na
[\[148a.4\]]char bzangs 'bebs pa'o/_/de nyid slob dpon 'od srungs kyi yin par smra bas ni 'od srungs pa'o/_/de bzhin du bla ma pa'i yin par smra ba ni bla ma ba'o/_/de nyid las kha cig na re/_'jig rten 'di nas 'jig rten pha rol du gang zag 'pho bar 'gyur ro zhes smra ba ni 'pho bar
[\[148a.5\]]smra ba pa'o/_/de rnams las sngar bstan pa'i dge 'dun phal chen pa la sogs pa brgyad dang /_phyis bstan pa'i phyir gnas brtan pa dang /_thams cad yod par smra ba dang /_mang ston pa dang /_chos mchog pa dang /_'od srungs pa rnams ni bdag med par smra ba yin te/_mu stegs pa'i
[\[148a.6\]]'dod pas brtags pa'i bdag dang bdag gi dag ni stong pa yin pa dang /_chos thams cad ni bdag med pa yang yin par smra ba yin no/_/lhag ma gnas ma'i bu la sogs pa sde pa lnga ni gang zag tu smra ba yin te/_gang zag ni phung po dag las de nyid dang gzhan du brjod du med pa rnam par shes pa drug
[\[148a.7\]]gis shes par bya ba 'khor bar 'gyur ba yongs su gsal bar gyur pa yin no zhes zer ro/_/de dag ni sde pa bco brgyad kyi dbye ba yin no//_//gzhan nyid kyis smra ba ni gzhi ni snga ma bzhin du brjod par bya'o/_/rtsa ba'i dbye ba ni gsum ste/_'di ltar gnas brtan pa dang /_dge 'dun phal
[\[148b\]]
[\[148b.1\]]chen pa dang /_rnam par phye ste smra ba'o/_/de la gnas brtan pa yang rnam pa gnyis te/_thams cad yod par smra ba dang /_gnas ma'i bu'i sde pa zhes bya'o/_/yang thams cad yod par smra ba yang rnam pa gnyis te/_thams cad yod par smra ba dang /_mdo sde smra ba zhes bya ba'o/_/
[\[148b.2\]]gnas ma'i bu yang rnam pa bzhi ste/_mang pos bkur ba dang /_chos mchog pa dang /_bzang po'i lam pa dang /_grong khyer drug pa zhes bya ba ste de ltar na gnas brtan pa ni rnam pa drug tu gnas so/_/yang dge 'dun phal chen sde ni rnam pa brgyad de/_dge 'dun phal chen pa dang /_
[\[148b.3\]]shar gyi ri bo dang /_nub kyi ri bo dang /_rgyal po ri bo dang /_gangs ri pa dang /_mchod rten pa dang /_brten grub pa dang /_ba lang gnas pa zhes bya ba ste/_de ltar na de dag ni dge 'dun phal chen pa'i dbye ba yin no/_/rnam par phye ste smra ba yang rnam pa bzhi ste/_sa ston pa dang /_
[\[148b.4\]]'od srungs pa dang /_chos sbas pa dang /_gos dmar ba zhes bya'o/_/de ltar 'di dag ni 'phags pa'i sde rnams rnam par phye ba nas rnam pa bco brgyad du gyur pa'o//_//yang gzhan dag ni 'di skad smra ste/_bcom ldan 'das yongs su mya ngan las 'das pa nas bzung nas/_
[\[148b.5\]]lo brgya sum cu rtsa bdun lon pa na rgyal po dga' bo dang pad+ma chen po zhes bya bas grong khyer pa ta li pu tra'i nang du sdud par byed pa la sogs pa'i 'phags pa phal ni yang len pa med par bsil ba'i dngos po thob par gyur pa na 'phags pa 'od srungs chen po dang /_'phags pa spu chen po dang /_
[\[148b.6\]]gtong ba chen po dang /_bla ma dang /_re ba ta la sogs pa so so yang dag par rig pa thob pa'i dgra bcom pa'i dge 'dun de ltar bzhugs pa na bdud sdig to can bzang po thams cad kyi mi mthun pa'i phyogs su gyur pa/_dge slong gi cha byad 'dzin pas rdzu 'phrul sna tshogs bstan nas/_gzhi
[\[148b.7\]]lngas dge 'dun gyi dbyen chen po bskyed de/_gnas brtan klu zhes bya ba dang /_yid brtan pa zhes bya ba mang du thos pa dag gi gzhi lnga bsngags par byed/_rjes su ston par byed cing de gzhan la lan gdab pa dang /_mi shes pa dang /_yid gnyis dang /_yongs su brtags pa dang /_bdag
[\[149a\]]
[\[149a.1\]]nyid gso bar byed pa ni lam yin te/_'di ni sangs rgyas kyi bstan pa yin no zhes zar ro/_/de nas sde pa gnyis su chad nas gnas te/_gnas brtan pa dang /_dge 'dun phal chen sde zhes bya'o/_/de ltar lo drug cu rtsa gsum gyi bar du dge 'dun bye nas 'khrug
[\[149a.2\]]long gis gnas so/_/de nas lo brgya phrag gnyis 'das pa'i rjes la gnas brtan gnas ma'i bus bstan pa yang dag par bsdus so/_/des yang dag par bsdus pa na dge 'dun phal chen pa yang rnam pa gnyis su byung bar gyur te/_tha snyad gcig pa dang /_ba lang gnas
[\[149a.3\]]pa zhes bya'o/_/de la tha snyad gcig pa rnams kyi dam tshig gi rtsa ba ni sangs rgyas bcom ldan 'das rnams ni 'jig rten las 'das pa ste/_de bzhin gshegs pa la 'jig rten gyi chos ni mi mnga'o/_de bzhin gshegs pa thams cad kyi chos kyi 'khor lo bskor ba'i rjes su
[\[149a.4\]]gsung ni mi 'jug go/_/de bzhin gshegs pa thams cad kyi gsung ni snying po la mngon par mos pa'o/_/de bzhin gshegs pa la gnas der gzugs nye bar len pa ni mi mnga'o/_/byang chub sems dpa'i dus na nur nur po dang /_mer mer po dang /_ltar ltar pos 'jug
[\[149a.5\]]ba ma yin te/_glang po cher gyur nas yum gyi dku nas zhugs nas rang nyid nges par 'byung ba yin gyi/_byang chub sems dpa' rnams la 'dod pa'i 'du shes ni mi 'byung ngo /_/ngan 'gro rnams su bdag nyid kyi 'dod pas skye ba blangs te sems can yongs su smin par byed do/_/ye shes
[\[149a.6\]]gcig gis bden pa bzhi rnams yongs su shes so/_/rnam par shes pa drug po dag ni 'dod chags dang bcas pa dang 'dod chags dang bral ba yin no/_/mig gis ni gzugs rnams mthong ngo /_/dgra bcom pa rnams kyang gzhan dag gis bstan pa sgrub par byed do/_/mi shes pa dang /_
[\[149a.7\]]yid gnyis dang /_yongs su brtags pa dang /_sdug bsngal spong ba'i lam yang yod do/_/mnyam par gzhag pa'i tshe ngag 'jug pa yang yod do/_/mi gtsang ba spangs pa yang yod do/_/yang dag par sdom pa mngon du byas pa nyid kyis kun du sbyor ba thams cad rab tu spangs par brjod
[\[149b\]]
[\[149b.1\]]bar bya'o/_/de bzhin gshegs pa rnams la 'jig rten pa'i yang dag par lta ba ni mi mnga'o/_/sems ni rang bzhin gyis 'od gsal ba yin bas bag la nyal ba rnams sems dang mtshungs par ldan zhe'am/_mi ldan zhes brjod par mi bya'o/_/bag la nyal ba yang gzhan la/_
[\[149b.2\]]kun nas ldang ba yang gzhan yin no/_/'das pa dang ma 'ongs pa ni med do/_/rgyun du zhugs pa ni bsam gtan thob pa yin no zhes bya ba ste de lta bu rnams ni tha snyad gcig pa rnams kyi dam tshig yin no/_/yang ba lang gnas pa rnams kyi dbye ba ni mang du thos pa dang btags par smra ba zhes bya'o/_/de la mang du thos pa rnams
[\[149b.3\]]kyi rtsa ba'i dam tshig ni nges par 'byung ba'i lam la ni rnam par dpyod pa med do/_/sdug bsngal gyi bden pa dang /_kun rdzob kyi bden pa dang /_'phags pa'i bden pa ni bden pa'o/_/'du byed kyi sdug bsngal rnams mthong bas yang dag par skyon med pa la 'jug gi_/sdug bsngal gyi sdug bsngal dang
[\[149b.4\]]'gyur ba'i sdug bsngal mthong bas ni ma yin no/_/dge 'dun ni 'jig rten las 'das pa'o/_/dgra bcom pa rnams la yang gzhan gyis nye bar bstan pa bsgrub pa yod do/_/yang dag par bsgrags pa'i lam yang yod do/_/mnyam par gzhag pa la yang dag par 'jug pa yod do zhes bya ba rnams ni
[\[149b.5\]]mang du thos pa rnams kyi dam tshig go/_/yang btags par smra ba rnams kyi phung po med pa'i sdug bsngal yang yod do/_/yongs su ma rdzogs pa'i skye mched kyang yod do/_/'du byed rnams ni phan tshun brtags pa yin no/_/yang sdug bsngal ni don dam par ro/_/sems las byung ba ni lam ma yin no/_/
[\[149b.6\]]dus ma yin par 'chi ba ni med do/_/skyes bu byed pa yang med do/_/sdug bsngal thams cad ni las las byung ba yin no zhes bya ba de lta bu ni btags par smra ba rnams kyi rtsa ba'i dam tshig yin no/_/yang ba lang gnas pa rnams kyi bye brag las gnas brtan mchod rten pa zhes bya ba ste/_de ni lha chen po zhes
[\[149b.7\]]bya ba'i kun du rgyu zhig rab tu byung nas mchod rten can gyi ril gnas pa yin te/_yang de ni dge 'dun phal chen pa'i gzhi 'don par gyur pa na mchod rten pa zhes bya ba'i sde par rnam par bzhag ste/_de dag ni dge 'dun phal chen pa rnams kyi sde pa drug tu bzhag pa yin no/_/yang gnas brtan pa yang rnam pa
[\[150a\]]
[\[150a.1\]]gnyis te/_sngar gyi gnas brtan pa dang /_gangs ri pa zhes bya ba'o/_/sngar gyi gnas brtan pa'i rtsa ba'i dam tshig ni dgra bcom pa rnams la gzhan gyis ston cing bsgrub pa ni med do/_/de bzhin du gzhi lnga po yang med do/_/gang zag ni yod do/_/srid pa bar ma ni yod
[\[150a.2\]]do/_/dgra bcom pa yongs su mya ngan las 'das ba ni yod do/_/'das pa dang ma 'ongs pa yang yod do/_/mya ngan las 'das pa'i don ni yod do zhes bya ba ni gnas brtan pa'i rtsa ba'i dam tshig go/_/de la gangs ri ba'i rtsa ba'i dam tshig ni byang chub sems dpa' ni so so'i skye bo ma yin zhes bya'o/_/
[\[150a.3\]]phyi rol pa la yang mngon par shes pa lnga ni yod do/_/phung po las gang zag ni gzhan yin par brjod par bya ste/_mya ngan las 'das par 'gyur ba na gang du phung po 'gags pa na gang zag ni gnas pa'i phyir ro/_/mnyam par gzhag pa la ngag 'jug pa ni yod do/_/lam gyi sdug bsngal spong ngo zhes bya ba de dag
[\[150a.4\]]ni gangs ri pa'i dam tshig go/_/yang dang po'i gnas brtan pa yang rnam pa gnyis su gyur te/_thams cad yod par smra ba dang /_gnas ma'i bu'i zhes bya'o/_/de la thams cad yod par smra ba'i rtsa ba'i dam tshig ni gnyis kyis thams cad bsdus te/_'dus byas dang 'dus ma byas so/_/de skad smras
[\[150a.5\]]pas cir 'gyur/_gang zag ni med ces bya ba ste/_ji skad du/_bdag med pa yi lus 'di 'byung ba na/_/byed pa med cing rig pa po yang med/_/ji ltar 'khor ba'i chu klung 'jug 'gyur ba/_/nyan pa'i mchog khyod de ni bstan gyis nyon/_/zhes gsungs pa lta bu'o/_/de dag ni thams cad yod par
[\[150a.6\]]smra ba'i rtsa ba'i dam tshig go/_/yang de dag gi rtsa ba'i dam tshig ni ming dang gzugs kyis thams cad bsdus so/_/'das pa dang /_ma 'ongs pa ni yod do/_/rgyun du zhugs pa ni mi nyams pa'i chos can yin par brjod par bya'o/_/'dus byas rnams kyi mtshan nyid ni gsum yin no/_/'phags pa'i
[\[150a.7\]]bden pa bzhi ni rim gyis rtogs par 'gyur ro/_/stong pa nyid dang /_smon pa med pa dang /_mtshan ma med pa dag gis skyon med pa la 'jug par 'gyur ro/_/skad cig ma bcom lngas ni rgyun du zhugs pa'i 'bras bu la zhugs pa yin no/_/rgyun du zhugs pa ni bsam gtan thob pa yin no/_/dgra bcom
[\[150b\]]
[\[150b.1\]]pa yang nyams pa srid do/_/so so'i skye bo la yang 'dod pa'i 'dod chags sam gnod sems spong ba yod do/_/phyi rol ba la yang mngon par shes pa lnga yod do/_/lha rnams la yang tshangs par spyod pa la gnas pa yod do/_/mdo sde thams cad ni drang ba'i don yin no/_/skyon med pa la 'jug par
[\[150b.2\]]'gyur ba ni 'dod pa'i khams nas so/_/'dod pa'i 'jig rten pa'i yang dag pa'i lta ba ni yod do/_/rnam par shes pa'i tshogs lnga ni 'dod chags dang bcas pa yang ma yin/_'dod chags dang bral ba yang ma yin no zhes bya ba 'di dag ni thams cad yod par smra ba'i dam tshig go/_/yang thams cad yod par smra
[\[150b.3\]]ba'i bye brag ni rnam par phye ste smra ba yin no/_/yang rnam par phye ste smra ba'i bye brag ni mang ston pa dang /_chos sbas pa dang /_gos dmar ba dang /_'od srungs pa zhes bya'o/_/de la mang ston pa rnams kyi rtsa ba'i dam tshig ni 'das pa dang ma 'ongs pa ni med do/_/da ltar byung ba'i 'dus byas nyid ni yod do/_/sdug bsngal
[\[150b.4\]]mthong bas bden pa bzhi char mthong bar 'gyur ro/_/bag la nyal yang gzhan yin la mngon du rgyu yang gzhan yin no/_/srid pa bar ma ni med do/_/lha'i gnas na yang tshangs par spyod pa ni yod do/_/dgra bcom pa yang bsod nams bsog go/_/rnam par shes pa'i tshogs lnga la yang 'dod chags dang bcas pa
[\[150b.5\]]dang 'dod chags dang bral ba yod do/_/gang zag ni mgo la sogs pa lus dang mnyam po yin no/_/rgyun du zhugs pa ni bsam gtan thob pa'o/_/so so'i skye bos kyang 'dod chags sam gnod sems spong ngo /_/sangs rgyas ni dge 'dun gyi khongs su gtog pa'o/_/dge 'dun ni 'bras bu chen po 'byung bar
[\[150b.6\]]byed kyi sangs rgyas ni de lta ma yin no/_/sangs rgyas dang nyan thos kyi rnam par grol ba ni gcig go/_/gang zag ni mi mthong ngo /_/sems dang sems las byung ba 'ba' zhig ni skye ba'i chos cung zad tsam yang 'jig rten 'di nas 'jig rten pha rol du 'pho ba ni med pa nyid do/_/'dus byas thams cad ni skad cig
[\[150b.7\]]ma'o/_/'du byed rgyas par gyur ba las ni skye ba yin no/_/'du byed rnams gnas pa ni med do/_/sems ji lta ba de ltar las yin gyi lus dang ngag gi las ni med do/_/nyams par mi 'gyur ba'i chos med do/_/mchod rten mchod pa la ni 'bras bu med do/_/da ltar byung ba rtag tu ba ni bag la nyal ba yin
[\[151a\]]
[\[151a.1\]]no/_/'dus byas mthong ba'i skyon med pa la 'jug par 'gyur ro zhes bya ba 'di dag ni mang ston pa rnams kyi rtsa ba'i dam tshig yin no/_/yang chos sbas pa rnams kyi rtsa ba'i dam tshig ni sangs rgyas ni dge 'dun gyi khongs su gtogs pa ma yin no/_/sangs rgyas las 'bras bu
[\[151a.2\]]chen po 'byung ba de dag dge 'dun las ni ma yin no/_/lha'i gnas na yang tshangs par spyod pa ni yod do/_/'jig rten pa'i chos ni yod do zhes bya ba de dag ni chos sbas pa rnams kyi rtsa ba'i dam tshig yin no/_/de la 'od srungs pa rnams kyi dam tshig ni rnam par smin pa rnam par smin pa'i chos rnams kyang 'byung
[\[151a.3\]]bar 'gyur ba'i chos ni yod do/_/spangs la yongs su ma shes pa yod do zhes bya ba dang /_chos sbas pa'i thams cad kyang 'dod/_de dag ni 'od srungs pa'i dam tshig yin no/_/gos dmar ba rnams kyi dam tshig ni gang zag ni med do zhes bya'o/_/yang thams cad yod par smra ba rnams kyi bye brag slob dpon bla
[\[151a.4\]]ma'i gzhung ston par byed pa'i 'pho bar smra ba rnams kyi rtsa ba'i dam tshig ni phung po lnga ni 'jig rten 'di nas 'jig rten pha rol du 'pho ba'o/_/lam ma rtogs par phung po 'gag pa med do/_/rtsa ba'i ltung ba dang bcas pa'i phung po ni yod do/_/gang zag ni don dam par mi dmigs so/_/kun kyang mi rtag go
[\[151a.5\]]zhes bya ba de dag ni 'pho ba'i dam tshig yin te/_rnam pa bdun po de lta bu dag tu thams cad yod par smra bar dam tshig dag gnas so/_/yang gnas ma'i bu'i dam tshig ni nye bar blang ba nye bar len pa dang ldan pa ni btags pa'o/_/chos gang yang 'jig rten 'di nas 'jig rten pha rol tu 'pho ba med do/_/gang
[\[151a.6\]]zag ni phung po lnga nye bar blangs nas 'pho bar 'gyur ro/_/'dus byas ni skad cig ma dang skad cig ma ma yin pa yang yod do/_/gang zag ni nye bar blangs pa'i phung po nyid dang /_gcig pa'am gcig pa ma yin par brjod par mi bya'o/_/mya ngan las 'das pa ni chos thams cad dang gcig pa nyid dang tha dad pa
[\[151a.7\]]nyid du mi brjod do/_/mya ngan las 'das pa ni yod pa nyid dam med pa nyid du mi brjod do/_/rnam par shes pa'i tshogs lnga'i ni 'dod chags dang bcas pa yang ma yin 'dod chags dang bral ba yang ma yin no zhes bya ba ni gnas ma'i bu ba rnams kyi dam tshig nyid do/_/yang gnas ma'i bu yang rnam pa gnyis te/_
[\[151b\]]
[\[151b.1\]]ri chen po dang /_mang pos bkur ba pa'o/_/de la mang pos bkur ba pa rnams kyi rtsa ba'i dam tshig ni 'byung bar 'gyur ba dang /_'byung ba dang 'gag par 'gyur ba dang /_'gag pa dang skye bar 'gyur ba dang /_skye ba dang /_'chi bar 'gyur ba dang /_'chi ba dang /_byed par 'gyur ba dang /_byed
[\[151b.2\]]pa dang /_chad par 'gyur pa dang /_chad pa dang /_'gro bar 'gyur ba dang /_'gro ba dang /_rnam par shes par 'gyur ba dang /_rnam par shes pa ni yod do zhes bya ba de lta bu ni mang pos bkur ba pa rnams kyi rtsa ba'i dam tshig go/_/yang ri chen po pa yang rnam pa gnyis te/_chos mchog pa dang /_lam bzangs
[\[151b.3\]]ba zhes bya ba'o/_/chos mchog pa rnams kyi rtsa ba'i dam tshig ni skye la ma rag pa dang /_skye ba dang /_'gag pa la ma rag pa dang /_'gag pa'o/_/lam bzangs pa'i yang de bzhin no/_/grong khyer drug pa la kha cig na re ri chen po pa'i bye brag yin zer/_gzhan dag gis smras pa ni/_mang pos bkur ba pa'i
[\[151b.4\]]bye brag yin par 'dod de/_de ltar de rnams ni gnas ma'i bu'i sde pa rnam pa bzhir gnas pa yin no/_/gang de dag ni slob dpon dag gi rjes su 'brangs pa'i rim gyis rnam pa bco brgyad du gyur pa yin te/_de dag ni rtsa ba'i rtog pa dag yin no/_/gzhan nang gses kyi dbye ba ni mang du yod pas brjod par bya'o/_/ci
[\[151b.5\]]lta zhe na/_thams cad yod par smra ba rnams kyi 'dod gzhung gi bye brag kyang dbye ba rnam pa bzhi ste dngos po dang /_mtshan nyid dang /_gnas skabs dang /_gzhan gzhan du 'gyur ba nyid kyi bye brag gis so/_/de la dang po dngos po gzhan nyid du 'gyur pa ni btsun pa chos skyob kyi ste/_de ni chos rnams dus kyis
[\[151b.6\]]'jug par gyur pa na/_dngos po gzhan du gyur pa nyid yin gyi/_rdzas gzhan du gyur pa nyid ni ma yin te/_gser gyi snod bcom nas gzhan du byas pa na dbyibs gzhan du gyur pa nyid yin gyi rdzas gzhan du gyur pa ni ma yin no/_/ji ltar 'o ma la zhor gyur pa na/_ro dang nus pa dang smin pa gzhan du gyur pa las
[\[151b.7\]]kha dog ni ma yin pa de bzhin du chos rnams kyang 'das pa'i dus nas da ltar gyi dus su byung ba na/_'das pa'i dus kyi dngos po nyams pa yin gyi rdzas ni ma yin no/_/de bzhin du da ltar gyi dus nas ma 'ongs par 'gyur ba na yang /_da ltar gyi dngos po nyams pa yin gyi rdzas kyi dngos po ni ma yin no zhes zer ro/_/
[\[152a\]]
[\[152a.1\]]mtshan nyid gzhan du gyur pa ni btsun pa dbyangs sgrogs kyi ste/_de na re chos rnams dus kyis 'jug par gyur pa na/_'das pa'i mtshan nyid dang ldan pa ni ma 'ongs pa dang da ltar gyi mtshan nyid dang mi ldan pa yang ma yin la/_ma 'ongs pa yang ma 'ongs pa'i
[\[152a.2\]]mtshan nyid dang ldan pa ni 'das pa dang da ltar gyi ngag dang mi ldan pa ni ma yin no/_/dper na skyes bu bud med gcig la chags par gyur pa na/_lhag ma rnams la chags pa dang bral ba ni ma yin no zhes zer ro/_/gnas skabs su gzhan du gyur pa ni btsun pa dbyig bshes kyi ste/_de ni chos
[\[152a.3\]]rnams dus kyis 'jug par gyur pa na gzhan dang gzhan du rjod par byed pa ni gnas skabs gzhan du gyur pa yin gyi/_rdzas gzhan du gyur pa ni ma yin te/_dper na sdong bu gcig pu bgrang ba'i tshe ni gcig ces brjod par gyur pa la/_grangs brgyar gtogs pa'i tshe ni brgya zhes bya/_/
[\[152a.4\]]grangs stong du bgrang ba'i tshe ni stong zhes bya ba dang 'dra'o zhes zer ro/_/gzhan gzhan du gyur pa ni btsun pa sangs rgyas lha'i ste/_de ni chos rnams su dus kyis 'jug par gyur pa na sngon dang phyi ma la ltos nas gzhan dang gzhan du brjod par bya ste/_dper na bud med gcig la ma zhes
[\[152a.5\]]kyang brjod/_bu mo zhes kyang brjod pa yin no/_/bzhi po de dag ji lta ba bzhin du thams cad yod ces smra ba'i phyir thams cad yod par smra ba'o/_/de bzhin du kha cig rkyen bdun te/_rgyu dang /_dmigs pa dang /_de ma thag pa dang /_bdag po dang /_las dang /_zas dang /_rten zhes
[\[152a.6\]]bya'o/_/de bzhin dul la ni rtogs pa'i sems bzhi ste/_bden pa so so pa'o/_/gzhan rnams ni chos shes pa dang /_rjes su shes pa brgyad yin te/_so sor rtog pa'i ye shes ni ma yin no zhes zer/_gzhan rnams ni bcu gnyis su 'dod do/_/de las kyang gzhan pa rnams ni bcu
[\[152a.7\]]drug tu 'dod do/_/de bzhin du sems med pa'i gnyid la ni sems ma yin no/_/mtshungs par ldan pa lhag ma rnams la ni yod do/_/'du shes dang tshor ba 'gog pa la 'du shes dang tshor ba 'gog pa ni yod do/_/lhag ma rnams la ni mtshungs par ldan pa yod do/_/ji ltar yid kyis
[\[152b\]]
[\[152b.1\]]skyo bar gyur pa ni spyod pa med pa'i bsam gtan la snyoms par 'jug la/_dga' bas skyo bar gyur pa ni dga' ba med pa'i bsam gtan la snyoms par 'jug bzhin du 'du shes pa dang /_tshor bas skyo bar gyur pa ni 'du shes dang tshor ba 'gog pa la snyoms par 'jug la/_de bzhin
[\[152b.2\]]du kha cig na re sems kyis yul gyi khyad par thob pa ni mya ngan las 'das pa thob pa yin no zhes zer ro/_/la la na re phung po med par gyur par mya ngan las 'das pa yin gyi dngos po'i don ni ma yin zhes zer/_kha cig na re rang bzhin gyis lung du bstan du med pa ni mya ngan las
[\[152b.3\]]'das pa yin no zhes brjod do/_/de bzhin du la la na re tshad med pa rnams ni byang chub kyi yan lag yin no yang zer ro/_/kha cig na re 'bras bu che ba ni gsum ste/_gzhan gyi sems kyi 'bras bu dang /_'bras bu che ba dang /_tshad med pa'i 'bras bu zhes bya ba'o/_/de bzhin du nyon
[\[152b.4\]]mongs pa'i dbang gis 'gro bar 'gro ba na grogs su gyur pa ni las yin no/_/de bzhin du de spangs par gyur pa ni 'gro ba de dag tu 'gro bar mi 'gyur ro/_/yang la la na re sngar byas pa'i las rnams kyi dbang gis dang por 'gro bar 'dod do/_/kha cig ni ji ltar goms pa'i las rnams kyis
[\[152b.5\]]yin par 'dod do/_/la lan re rnam pa lngas goms pas te/_snga ma bzhi dang rkyen gyi khyad par goms pas so/_/kha cig na re 'das pa'i nye bar len pa las me 'bar ro zhes zer ro/_/kha cig na re da ltar gyi las so zhes zer ro/_/kha cig na re sgrib pa lnga po rnams las gang yang rung ba la
[\[152b.6\]]mi mthun par sems pa las so zhes zer/_kha cig ni gzugs kyi khams ni khams bzhi par kha dog bzhi par 'dod do/_/gzhan ni kha dog gcig par 'dod do/_/de bzhin du gzhan dag ni gang zag ni yod do/_/de yang phung po las gzhan yin no zhes zer/_phung po tsam yang ma
[\[152b.7\]]yin te/_phung po nye bar blangs pa dang ldan par brtag pa'o/_/nye bar len pa med pa ni mya ngan las 'das pa yin pas so/_/'di ltar 'phags pa'i bden pa bzhi las rim gyis brtags nas mngon par rtogs par 'gyur te/_bar ma dor mi mthun pa'i sems 'byung ba med do/_/sdug
[\[153a\]]
[\[153a.1\]]bsngal la dmigs pa'i byang chub kyi yan lag gis skyon med par 'jug go/_/'dod par gtogs pa'i 'du byed mi rtag par yid la byed pa la brten pa'i sems bcu gsum gyis rgyun du zhugs pa'i 'bras bu thob par 'gyur te/_chos de la gnas pa la
[\[153a.2\]]nyams pa med do/_/de bzhin du zhugs pa yang ngo /_/dgra bcom pa la yang nyams pa'i chos yod do/_/srid pa bar ma do yang yod do/_/'das pa dang ma 'ongs pa yang yod do/_/gcig tu dge ba'i chos kyi don mya ngan las 'das pa ni yod do/_/phung po 'gag pa ni dus las rnam par grol
[\[153a.3\]]ba yin no/_/lha la yang tshangs par spyod pa la gnas pa yod do/_/'dod pa'i khams nas skyon med pa la 'jug par 'gyur ro/_/so so'i skye bos kyang 'dod pa'i 'dod chags dang gnod sems spong ngo /_/rnam par shes pa'i tshogs lnga ni 'dod chags dang bcas pa'am bral ba yang ma
[\[153a.4\]]yin te rnam par rtog pa med pa'i phyir ro/_/drug pa ni 'dod chags dang bcas pa dang 'dod chags dang bral ba yang yin no/_/dgra bcom pa ni zag pa dang bcas pa'i gzugs dang sems kyis zag pa dang bcas pa dang /_zag pa med pa las dmigs pa yin no/_/sems kyis yul gzhan du
[\[153a.5\]]phyin pa ni ma yin gyi/_'di na gnas bzhin du thag ring po na gnas pa la dmigs par byed do/_/gzugs med pa'i khams na gzugs med do/_/dgra bcom pa la yang nyams pa'i chos yod do/_/dus ma yin par 'chi ba yod do/_/skyes bu'i byed pa yod do/_/'jig rten pa'i yang dag
[\[153a.6\]]pa'i lta ba yod do/_/phyi rol pa la yang mngon par shes pa lnga yod do/_/dgra bcom pa la gzhan gyis bstan cing bsgrub pa med do/_/mi shes pa med do/_/yid gnyis med do/_/gzhan gyi la yongs su brtag pa med do/_/ngag 'jug pa'i smra ba med do/_dbang po dang stobs dang byang
[\[153a.7\]]chub kyi yan lag bskyed pa'i phyir ro/_/bcom ldan 'das kyi nyan thos rnams byang gi sgra mi snyan dang /_bdud ris dang /_'du shes med pa'i sems can du skye ba ni med do/_/rgyun du zhugs pas bsam gtan rnams thob pa ma yin no/_/mdo sde thams cad ni nges pa'i don yin no/_/mtshungs par
[\[153b\]]
[\[153b.1\]]mi ldan pa'i bag la nyal dang sems las byung ba'i bag la nyal yang yod do/_/'dus byas ni skad cig ma dang /_skad cig ma yin pa yang yod do/_/'gag par 'gyur ba'i nye bar len pa las me 'bar bar 'gyur ro/_/sems can gcig cig 'chi zhing skye bo mi shes
[\[153b.2\]]pa'i gzhi las 'chi ba'i mthar thug gi bar du'o/_/'chi ba'i rkyen byed pa'i sems gcig po de nyid yang dag par zhi bar bya'o/_/tshad med pa rnams ni byang chub kyi yan lag ma yin no/_/snyoms par 'jug pa drug cu rtsa bdun grub par byas nas snyoms par 'jug pa bcu dgu
[\[153b.3\]]dang /_dbang po dang /_stobs dang /_byang chub kyi yan lag rnams byang chub sems dpas yang dag par sbyong bar byed do/_/kun du sbyor ba rnams ma gtogs pa nyid ni bar chad med pa'i lam gyis spang bar bya ba rnams so/_/'gro ba dang bcas pa'i lam ni nges par gnyis nyid
[\[153b.4\]]yin no/_/dge sbyong gi 'bras bu ni rim gyis thob pa ma yin no/_/'jig rten pa'i lam gyis kyang lan cig phyir 'ong ba'i 'bras bu dang /_phyir mi 'ong ba'i 'bras bu mngon du byed do/_/'khor ba gzhan du 'gyur ba yang yod do/_/chos cung zhig kyang 'jig rten 'di nas 'jig rten pha
[\[153b.5\]]rol du 'gro ba med do/_/phung po nye bar blangs nas sems can ni 'pho bar 'gyur ro/_/gzugs kyi khams ni kha dog bzhi pa yin no/_/de bzhin du srid pa bar ma ni kha dog bcu'am nya phyis kyi mdog 'dra ba yin no/_/de bzhin du srid pa bar ma ni zhag lnga'am bdun du gnas
[\[153b.6\]]pa'am yun ring por yang ngo /_/de bzhin du las ni nam yang med par mi 'gyur ro/_/nyams par mi 'gyur ro/_/'phrogs par mi 'gyur ro/_/las kyi rnam par smin pa nyams su myong bar 'gyur ba ni med do/_/srid pa ji srid kyi bar du rigs kyi ngo bo dang lhan cig tu gnas
[\[153b.7\]]so/_/sngar nye bar bsags pa dang phyis nye bar bsags pa'i las kyi rkyen nye bar rnyed par gyur nas 'gro ba rnams su 'gro bar byed do/_/nges pa'i las nas bzlog par mi nus so/_/byang chub sems dpa' ni skyes bu'i gzugs kyis lhums su zhugs pa yin/_yum gyi dku nas glang po
[\[154a\]]
[\[154a.1\]]cher gyur nas zhugs pa ni ma yin te/_de ni de'i rmi lam gyi rnam rtog yin no/_/nur nur po dang /_mer mer po dang /_ltar ltar po'i ngo bor yang 'gyur ro/_/skye gnas na yang sgrib pa med pa'i rnam par grol ba'i nus pa can du 'gyur ro/_/sangs rgyas bcom
[\[154a.2\]]ldan 'das rnams kyi ye shes ni longs spyod pa la 'jug par 'gyur ro/_/so so'i skye bo nyid kyang sems gcig gis 'gog go/_/sems gcig gis sgrib pa thams cad spong /_sems gcig gis thams cad mkhyen pa'i sgrib pa med pa'i rnam par thar pa yang rab tu thob bo/_/sems
[\[154a.3\]]gcig gis zhugs pa'i chos rnams 'gag par byed cing 'bras bu la gnas pa rnams skyed par byed do/_/rkyen bzhi nyid kyis rkyen thams cad bsdus so/_/sdug bsngal gyis spang bar bya ba'i kun nas ldang ba la gnas pa ni mtshams med pa dag byed pa yin gyi gzhan gyis ni ma yin no/_/
[\[154a.4\]]mthong bas spang bar bya ba'i bag la nyal bzhis bsdus pas thams cad bsdus pa ste des dge ba'i rtsa ba thams cad gcod par byed kyi bsgom pas spang bar bya bas ni ma yin no/_/bsgom pa'i rang bzhin thams cad la 'jig rten ji srid gnas kyi bar du gzhan gyis gnod par byed pa'i
[\[154a.5\]]'bad pas gnod par mi 'gyur gyi/_bdag nyid kyi tshe zad pas dus byed par 'gyur ro/_/dgra bcom pa thams cad ni 'bral bas 'chi bar 'gyur gyi/_'pho bas ni 'chi ba med de/_ji skad du lus dang bral bas dus byed par 'gyur te/_dgra bcom pa ni lus tha ma dang bral bas 'bral
[\[154a.6\]]ba'i phyir ro zhes bya bar gsungs pa lta bu ste/_lus ni 'dir dbang po'i lus la bya bar bzhed do/_/'byung bar 'gyur ba dang /_'byung ba dang /_'gag par 'gyur ba dang /_'gag pa dang /_skye bar 'gyur ba dang /_skye ba dang /_'chi bar 'gyur ba dang /_'chi ba dang /_byed par
[\[154a.7\]]'gyur ba dang /_byed pa dang /_chad par 'gyur ba dang /_chad pa dang /_'gro bar 'gyur ba dang /_'gro ba dang /_rnam par shes par 'gyur ba dang /_rnam par shes pa'o/_/phung po gsum gyis sems thams cad bsdus kyi chos thams cad ni ma yin no/_/chor ba thams cad ni las
[\[154b\]]
[\[154b.1\]]las byung ba yin no/_/sngar byas pa'i sgom pas spang bar bya ba'i las thams cad kyi rnam par smin par 'gyur ro zhes bya ba'i bar rnams so//_//sde pa tha dad par byed pa dang rnam par bshad pa slob dpon b+ha byas mdzad pa rdzogs so//_//ra sa 'phrul snang gi gtsug lag khang du dge
[\[154b.2\]]slong legs pa'i shes rab kyis gsol ba btab nas rgya gar shar phyogs baM ga la'i mkhas pa chen po 'di paM ka ra shrI dz+nyA na zhes bya ba'i paN+Di ta'i zhal snga nas dang /_bod kyi lo tsA ba dge slong tshul khrims rgyal bas bsgyur cing zhus te gtan la phab pa'o//_//
[\[154b.3\]{D4140}]@##/_/rgya gar skad du/_sa ma ya b+he do pa ra wa tsa na tsakra se na kA ya b+he do pa ri de sha naM nA ma saM gra ha/_bod skad du/_gzhung tha dad pa rim par bklag pa'i 'khor lo las sde pa tha dad pa bstan pa bsdus pa zhes bya ba/_dkon mchog gsum la phyag 'tshal lo/_/shar dang nub
[\[154b.4\]]dang gangs rir gnas/_/'jig rten 'das par smra ba'i sde/_/btags par smra ba'i sde pa dang /_/lnga tshan dge 'dun phal chen pa/_/gzhi kun pa dang 'od srungs sde/_/sa ston sde dang chos srung sde/_/mang thos gos dmar slob ma dang /_/rnam par phye ste smra ba'i sde/_/thams cad yod par
[\[154b.5\]]smra ba yin/_/rgyal byed tshal gnas 'jigs med gnas/_/gtsug lag khang chen gnas brtan pa/_/sa sgrogs ris dang srung ba pa/_/gnas ma bu yi sde rnams ni/_/kun gyis bkur ba rnam pa gsum/_/yul don slob dpon bye brag gis/_/tha dad rnam pa bco brgyad gsungs/_/sde
[\[154b.6\]]pa bco brgyad las 'phags pa dge 'dun phal chen pa'i sde pa rnam pa lnga'i nang nas 'jig rten las 'das par smra ba'i sde ba'i lta ba la gzhan dang mi mthun pa'i rnam grangs mnga' bas na sngar de bshad la/_lhag ma gzhan rnams phyis bshad na bde ba'i phyir de dang por bshad do/_/de la 'jig
[\[154b.7\]]rten las 'das par smra ba'i sde pa rnams ni 'di skad ces zer te/_thub pa ni 'jig rten las 'das pa/_rdzas yod pa/_sku dang tshe dang mtha' yas pa/_mnyam par gzhag pa/_skad cig skad cig la thams cad mkhyen pa/_zad pa dang mi skye ba'i blo rtag tu mnga' ba yin no/_/chos kyi 'khor
[\[155a\]]
[\[155a.1\]]lo bskor ba ni tshig gi yin no/_/byang chub sems dpa' la ni 'dod chags la sogs pa skye ba dang /_mer mer po la sogs pa las skye ba med do/_/bden pa ni cig car mthong ngo /_/mig la sogs pa'i sems kyis kyang 'dod chags dang bral bar 'gyur ro/_/
[\[155a.2\]]gzugs dang gzugs med pa na yang mig la sogs pa'i rnam par shes pa yod do/_/dbang po rnams kyis ni yul mi 'dzin no/_/mnyam par gzhag pa yang tshig smra'o/_/sems la yang gzugs yod do/_/rang rig pa yin no/_/dgra bcom pa rnams la yang som nyi dang mi shes
[\[155a.3\]]pa yod de bstan dgos so/_/'bras bu la gzhan gyis brda sprad dgos so/_/sdug bsngal smos shing sdug bsngal tshig tu brjod pas lam skye bar 'gyur ro/_/'jig pa yang yod do/_/brgyad pa la yang yun ring du gnas so/_/chos kyi cho ga las kyang nyams par 'gyur ro/_/rgyun du
[\[155a.4\]]zhugs pa dang dgra bcom pa las ni nyams pa med do/_/dang po shos ni mtshams med pa ma gtogs pa gzhan byed do/_/'jig rten pa la ni yang dag pa'i lta ba'i dbang po med do/_/ma gsungs pa la ni bcas bcos byar med do/_/drang ba'i don ni med do/_/gzugs med pa ni gzugs
[\[155a.5\]]med pa bzhi dang /_'dus ma byas gsum dang /_lam dang rten cing 'brel par 'byung ba'i lugs su gtogs pa dgu'o/_/sangs rgyas mang po cig car 'byung ba yod do/_/sems gnyis cig car 'byung ba dang /_nyon mongs pa dang lam cig car 'byung ba dang /_las dang las kyi 'bras bu cig car
[\[155a.6\]]'byung ba dang /_sa bon dang myu gu cig car 'byung ba yod do/_/lus la ni sems kyis khyab po/_/sems ni 'od gsal ba'o/_/phra rgyas ni mi ldan pa'o/_/kun nas dkris pa ni mtshungs par ldan pa'o/_/zhig par gyur pa dang ma skyes pa dang /_bar ma do'i srid pa ni med do/_/rgyun du zhugs pa
[\[155a.7\]]ni bsam gtan thob pa'o/_/drug pa ni shes par bya ba yang ma yin/_rnam par shes par bya ba yang ma yin no zhes 'jig rten las 'das par smra ba'i sde pa rnams zer ro/_/de las gzhan pa rnams kyi khyad par 'di yin te/_thub pa ni btags pa'i sgo nas bla ma yin no zhes zer ro/_/
[\[155b\]]
[\[155b.1\]]btags par smra ba'i sde pa rnams ni skyes bu byed pa'i rtsal dang /_dus ma yin par 'chi ba med do/_/lam ni bsod nams kyis 'thob bo/_/lam ni bsgom par bya ba yin no/_/lam ni 'jig par mi 'gyur ro zhes zer ro/_/shar gyi ri bo'i sde dang /_nub kyi ri bo la gnas pa'i sde pa rnams
[\[155b.2\]]ni byang chub sems dpa' ni ngan 'gro las rnam par grol ba ma yin no/_/mchod rten la mchod pa ni 'bras bu mchog tu gyur pa ma yin no zhes zer ro/_/gangs ri pa'i sde pa rnams ni phyi rol pa la ni mngon par shes pa lnga med do/_/lha rnams la ni lam bsgom pa med do zhes zer ro/_/
[\[155b.3\]]'phags pa thams cad yod par smra ba'i sde pa rnam pa bdun las gzhi thams cad yod par smra ba'i sde pa rnams ni dus gsum dang /_ming dang /_gzugs kyis ni 'dus byas thams cad bsdus so/_/drug pa dang mi ldan pa rnams dang /_'dus ma byas rnams ni shes par bya ba yang ma yin/_rnam
[\[155b.4\]]par shes par bya ba yang ma yin no/_/'dus ma byas ni rnam pa gsum mo/_/nyon mongs pa ni mtshungs par ldan pa'o/_/thub pa ni rnam pa gnyis so/_/de'i gsung rab dang dbang po rnams ni gzugs can rnams nyi tshe la yod do/_/mchod rten la mchod pa ni 'bras bu che'o/_/byang chub sems
[\[155b.5\]]dpa' ngan 'gro spangs pa ni rnam pa gnyis su 'dod pa yod do zhes zer ro/_/bsod nams lam gyi tshogs su 'gyur ro zhes zer ba la sogs pa ni mi 'dod do/_/de las gzhan pa rnams kyi khyad par ni 'od srungs sde'i slob ma rnams ni yongs su shes la ma spangs pa dang /_ma 'ongs pa'i rgyud
[\[155b.6\]]las 'byung ba med do/_/slob ma'i chos rnams ni rnam par smin pa yod pa'o zhes bya ba'i gzhung la brten to/_/sa ston sde'i slob ma rnams kyi gzhung lugs ni ma 'ongs pa med do/_/'das pa med do/_/ma 'ongs pa med do/_/da ltar byung ba med do/_/bden pa cig car mthong ngo /_/
[\[155b.7\]]phyi rol pa la nyon mongs pa zad pa med do/_/lha yul pa la ni lam med do/_/bar ma do'i srid pa med do/_/dgra bcom pa la yang bsod nams skye ba yod do/_/phra rgyas ni sems las tha dad do/_/'dus ma byas kyi dngos po ni dgu ste/_mi g.yo ba dang ldan pa gsum dang /_dge ba dang mi
[\[156a\]]
[\[156a.1\]]dge ba dang lung dum bstan pa gnyis dang /_rten cing 'brel par 'byung ba dang /_lam rnams te rtag tu gnas pa yin no/_/ston pa ni dge 'dun gyi nang du gtogs te/_de'i phyir dge 'dun la phul ba lhag par don che'o/_/rgyal ba nyan thos dang bcas pa rnams ni
[\[156a.2\]]lam dang rnam par grol ba gcig go zhes de skad ces zer ro/_/chos srung sde pa rnams ni sangs rgyas ni dge 'dun gyi nang du ma gtogs so/_/sangs rgyas la phul ba 'bras bu che'o/_/sangs rgyas dang /_nyan thos rnams kyi lam ni tha dad do/_/phyi rol pa la ni mngon par shes pa med do/_/
[\[156a.3\]]dgra bcom pa'i lus ni zag pa med pa'o zhes zer ro/_/mang du thos pa'i sde pa rnams ni mi rtag pa dang /_bdag med pa dang /_stong pa'i shes pa dang /_lam dang /_mya ngan las 'das pa 'di rnams ni thub pa'i 'jig rten las 'das pa'i chos yin no/_/lhag ma rnams ni 'jig rten pa'o
[\[156a.4\]]zhes zer ro/_/dgra bcom pa la som nyi yod do zhes bya ba la sogs par 'dod do/_/'pho bar smra ba de dag ni gos dmar gyi sde pa nyid de/_de'i phyir sems can 'pho'o/_/phung po bzhi ni rang bzhin gcig tu nges so/_/lam gyi mthus ni phung po rnams 'gag go zhes zer ro/_/
[\[156a.5\]]rnam par phye ste smra ba'i sde pa rnams ni gang zag ni don dam par yod do/_/'bras bu ma smin pa'i don ma gtogs pa 'das pa med do/_/'bras bu las gzhan pa'i ma 'ongs pa med do/_/rigs mi mthun pa'i da ltar byung ba yang med do/_/chos ni de ma thag pa'i rgyur mi 'gyur ro/_/gzugs
[\[156a.6\]]kyi 'dra ba'i rgyu yang med do zhes de ltar blta'o/_/'phags pa gnas brtan pa'i sde pa rgyal byed tshal gnas pa'i sde dang /_'jigs med ring gnas pa'i sde dang /_gtsug lag khang chen gnas pa'i sde 'di gsum ni lta ba mthun te/_lha rnams la ni lam bsgom pa med do zhes zer ro/_/
[\[156a.7\]]'phags pa thams cad yod par smra ba'i sde pa rnam pa bdun las gzhi thams cad yod par smra ba las byung ngo /_/thub pa ni legs par sbyar ba mi gsung ngo /_/byang chub sems dpa' ni bskal pa grangs med pa bcu phan chad nas sum cu tshun chad kyis 'grub bo/_/thar pa ma gtogs
[\[156b\]]
[\[156b.1\]]pa 'dus ma byas pa med do/_/log par shes pa dang mi shes pa med do/_/phra rgyas ni sems las tha dad do/_/'gog pa'i snyoms par 'jug pa la ni sems yod do zhes zer ro/_/'phags pa kun gyis bkur ba'i sde pas sgrogs rigs kyi sde dang /_srung ba pa'i sde dang /_gnas ma'i
[\[156b.2\]]bu'i sde 'di gsum yang lta ba mthun te/_gang zag ni phung po rnams kyang ma yin la/_phung po rnams las thar pa tha dad pa yang ma yin no/_/phung po rnams ni dus gzhan du yang brtan par 'dug go/_/rnam par shes pa lnga'i sgo nas ni 'dod chags skye bar yang mi 'gyur la/_'dod chags
[\[156b.3\]]dang bral bar yang mi 'gyur ro/_/mthong ba'i lam ni sems kyi skad cig bcu gnyis so/_/de phan chad ni 'bras bu dang ldan par gnas so/_/shes par bya ba ni brjod du yod pa dang /_brjod du med pa'o zhes zer te/_yul dang slob dpon gyi bye brag gis 'dir bye brag drug tu brjod do/_/
[\[156b.4\]]gzhung tha dad pa rim par bklag pa'i 'khor lo btsun pa dbyig bshes kyis mdzad pa las/_sde pa tha dad pa bsdus pa zhes bya ba 'dul ba 'dzin pa slob dpon dul ba'i lhas mdzad pa rdzogs so//_//
[\[156b.5\]{D4141}]@##/_/rgya gar skad du/_u pa si ka saM ba rASh+Ta ka_/bod skad du/_dge bsnyen gyi sdom pa brgyad pa/_sangs rgyas dang byang chub sems dpa' thams cad la phyag 'tshal lo/_/sdom gnas bla ma mkhas pa las/_/gsum la skyabs 'gro blangs nas ni/_/ji srid 'tsho
[\[156b.6\]]bar gsod dang 'phrog_/log par spyod dang brdzun gyi tshig_/chang gi btung ba dag las ldog_/yan lag tshang ba cho ga bzhin/_/brdzun gyi tshig las ldog pa yis/_/de yi skyon ni gzhan las kyang /_/ldog bar bya ste ldog bshad pa/_/de yang shin tu smad pa'i phyir/_/gang phyir lus ngag mi
[\[156b.7\]]dge las/_/ldog pa yid kyi dge ba las/_/de phyir brnab sems gnod pa'i sems/_/lta las ldog rnams grub pa yin/_/yan lag lnga yi sdom bshad nyid/_/gzhug pa ru ni 'dod pas so/_/mi gsod pa dang dngos po rku/_/yongs su rdzogs dang gzhan bud med/_/bdag gir byed dang
[\[157a\]]
[\[157a.1\]]brdzun tshig smra/_/sdom pa nyams pa'i rgyu rnams so/_/sdom pa slar yang blang bar bya/_/de 'dra'i gang zag nyid las so/_/gzhan dag ji lta bar ni bshags/_/mkhas la yang rnams yang dag bsdam/_/'di ltar sdom pa'i tshul khrims gnas/_/'jug pa la
[\[157a.2\]]yang stobs ji ltar/_/gus par bya ste de'i sbyor bas/_/'bras bu sna tshogs des ni ster/_/'di la 'bad de sbyar bar bya/_/bde 'gro yang ni 'dod pa yis/_/khre yi myu gu'i rgyu ru ni/_/sA lu'i sa bon gang du mthong //_//dge bsnyen gyi sdom pa brgyad pa/_slob dpon chen po su na
[\[157a.3\]]ya shrIs mdzad pa rdzogs so/_/rgya gar gyi mkhan po de nyid dang /_lo tsA ba dge slong dar ma grags kyis bsgyur ba'o//[ {D4142}]@##/_/rgya gar skad du/_u pa si ka sam+ba rASh+Ta kaM bi ba ra NaM/_bod skad du/_dge bsnyen gyi sdom pa brgyad pa'i bshad pa/_sangs rgyas dang
[\[157a.4\]]byang chub sems dpa' thams cad la phyag 'tshal lo/_/bslab gsum rgya mtsho'i pha rol byon/_/bde bar gshegs la phyag 'tshal nas/_/bslab pa lnga yi go 'phang gnas/_/spang zhing gsal bar bshad par bya/_/'dir nges par gang zag gsum ste/_kha cig ni 'dod pa nyes par spyod
[\[157a.5\]]pa dag las dben par spyod pa dang /_kha cig ni 'dod pa spyod pa tsam las dben bar spyod pa dang /_kha cig ni nyes par spyod pa tsam las dben par spyod pa ste/_de bzhin du sngar goms pa'i phyir ro/_/spang dka' ba'i 'dod pa tsam las dben par spyod cing nyes ba la spyod pa mi srid pa
[\[157a.6\]]dang /_bslab pa'i nyes par spyod pa'i dben pa tsam la spyod cing 'dod pa tsam la spyod pa mi srid pa ma yin no/_/dper na shin tu sra ba'i shing gcod pa la sgrin pa shin tu 'jam pa'i ut+pal sngon po'i 'dab ma gcod pa la le lo can du mthong ba dang /_spos kyi glang po che smyon pa'i tshogs la 'thab tu 'gro
[\[157a.7\]]ba'i skyes bur byed pa'i seng ge'i phru gu ni/_yang rlung gi stobs kyis bskyod pa'i yal 'dab la sogs pa 'gul pa tsam gyis skrag pa'i sha ba la sogs pa la rtsod pas 'jigs pa ni mi srid do/_/gzhan ni dben pa gnyi ga la ma sbyangs pa'o/_/de la gang zag dang po'i dbang du byas te rab tu byung ba dang
[\[157b\]]
[\[157b.1\]]bsnyen par rdzogs par bcas so/_/gnyis pa las brtsams te yan lag lnga'i dge bsnyen gyi sdom pa yang dag par bshad do/_/gsum pa la gtad de gso sbyong brjod do/_/de la dang po'i sdom pa gnyis 'dul ba'i dbang du byas pas de nyid du go bar bya'o/_/lhag ma dag ni slar yang sdom pa
[\[157b.2\]]gnyis po'i nang nas dge bsnyen gyi sdom pa len pa'i cho ga brjod par bya ste/_sdom gnas bla ma mkhas pa las/_/gsum la skyabs 'gro blangs nas ni/_/ji srid 'tsho bar gsod dang 'phrog_/log par spyod dang brdzun gyi tshig_/chang gi btung ba dag las ldog_/yan lag tshang ba cho ga
[\[157b.3\]]bzhin/_/zhes bya ba la sdom gnas zhes bya ba ni dge bsnyen gyi sdom pa la slob pa rnams yin gyi gzhan las ma yin te mi dbang ba'i phyir ro/_/bla ma la ste ma brnyas pa las so/_/de la ltos pas tshogs pa tshang yang bslab pa'i go 'phang las mi nyams pa srid pa'i phyir ro/_/mkhas pa las
[\[157b.4\]]te sdom pa rab tu ster ba la mkhas pa las so/_/gzhan las ni ma yin te/_cho ga nyams pa las sdom pa mi 'thob pa'i phyir ro/_/blangs zhes bya ba ni sdom pa blangs pa'o/_/gsum la skyabs su 'gro ba ni dkon mchog gsum la'o/_/skyabs su 'gro ba ni sdom pa thams cad len pa la
[\[157b.5\]]sgor gyur pa'i phyir dang por bstan to/_/ji srid 'tsho bar ni gson po'i mtha' ste/_'dir yang dag par blangs pa ni ji srid 'tsho ba yin pas so/_/gsod pa ni 'di gsad par bya'o zhes yang dag par bsams te de nyid bsad pa ste/_blo sngon du song ba dang /_de nyid gzhan du ma 'khrul nas mi
[\[157b.6\]]yin pas so/_/'di ltar 'og ma la yang rig par bya'o/_/bdag po'i mngon sum du de la ltos pa dang lkog tu gyur pa yang rung ste gzhan gyi rdzas khyer ba ni 'phrogs pa'o/_/log par spyod pa ni 'dod pa la log par spyod pa ste/_phyogs gcig gis kun mtshon pa ste/_dper na bden pa'i b+h+ra ma
[\[157b.7\]]la b+h+ra ma zhes pa'o/_/de yang bzhi ste/_'gro bar mi bya ba la 'gro ba dang /_yan lag ma yin pa la 'gro ba dang /_yul ma yin pa la 'gro ba dang /_dus ma yin pa la 'gro ba ste/_'di rnams ni 'dir mangs pas 'jigs pas 'dir ma smos so/_/brdzun gyi tshig ni dag gzhan no/_/myos
[\[158a\]]
[\[158a.1\]]pa skyed par byed pa'i chang la sogs pa'i dngos po 'byung ba ni chang gi btung ba'o/_/brjod ma thag pa 'di rnams las ldog pa ni ldog par bya'o/_/gang gis dge bsnyen gyi sdom pa rdzogs par thob pa'i yan lag ni de'o/_/yan lag rnams kyang re zhig dad pa ste/_dad pa
[\[158a.2\]]med pa'i mi rnams la ni dkar po'i chos rnams mi skye'o/_/dper na sa bon me'i tshig pa rnams la myu gu dang ljang bu bzhin no zhes pa'i tshig gis so/_/bud med kyi dbang po dang skyes pa'i dbang po yang ma tshang ba med pa dang /_mtshams med pa lnga la sogs pa yang spangs pas so/_/cho ga bzhin ni
[\[158a.3\]]cho ga las ma rgal ba'o/_/de la 'di ni cho ga ste/_dge bsnyen gyi sdom pa 'dod pas bla ma'i zhabs gnyis la phyag 'tshal te/_bdag la dge bsnyen gyi sdom pa rigs kyi bu'am/_btsun pas stsal du gsol zhes gsol ba btab ste/_stod g.yogs phyogs gcig tu byas/_tsog tsog
[\[158a.4\]]por 'dug pa'am/_pus mo g.yas pa'i lha nga sa la btsugs te snyim pa thal mo sbyar te/_des brjod pa'i rjes su bzlas pas yang dag par blang bar bya'o/_/'di ltar bdag ming 'di zhes bgyi ba dus 'di nas bzung ste/_ji srid 'tsho'i bar du sangs rgyas la skyabs su mchi'o/_/bdag
[\[158a.5\]]ming 'di zhes bgyi ba chos la skyabs su mchi'o/_/bdag ming 'di zhes bgyi ba dge 'dun la skyabs su mchi'o/_/lan gsum mo/_/bdag ming 'di zhes bgyi pa dus 'di nas bzung ste/_ji srid 'tsho'i bar du srog gcod pa las slar ldog par bgyi'o/_/de bzhin du ma byin par len pa dang /_
[\[158a.6\]]'dod pas log par spyod pa dang /_brdzun du smra ba dang /_'bru'i chang dang /_bcos pa'i chang gi btung ba las slar ldog par bgyi'o/_/gsum nyid du'o/_/gsum la skyabs su song nas bslab pa'i gnas lnga blangs pa'i dge bsnyen du bdag slob dpon gyis gzung du gsol/_'di ltar bslab
[\[158a.7\]]pa'i yan lag lnga po 'di ni/_dge bsnyen gyi sdom pa yongs su rdzogs par brjod do/_/thams cad las ldog par nus pa med na yang re re la yang nges pa sngon du song ba las log na 'bras bu chen po nyid do/_/gso sbyong ni yang nyi ma shar ba la brten pa'i nyi ma la glo bur ba'i rgyan rnams bsal
[\[158b\]]
[\[158b.1\]]te blang bar bya'o/_/'dir gsum la skyabs su 'gro ba ni snga ma bzhin no/_/'di ni khyad par te/_ji ltar 'phags pa dgra bcom pa de dag gis srog gcod pa spangs te srog gcod pa las slar log pa dang /_dbyig pa spangs pa dang /_mtshon cha spangs pa dang /_ngo tsha dang ldan pas srog chags
[\[158b.2\]]su gyur pa'i sems can thams cad la tha na grog ma phra mo yang nye bar bzung ba de bzhin du bdag ming 'di skad ces bgyi ba yang dus 'di nas bzung ste/_ji srid sang gi nyi ma shar ba la thug par srog gcod pa spangs te srog gcod pa las slar ldog par bgyi'o/_/yan lag dang po 'dis 'phags pa
[\[158b.3\]]dgra bcom pa de dag gi bslab pa la rjes su slob bo/_/rjes su sgrub bo/_/rjes su bgyid do/_/ji ltar 'phags pa dgra bcom pa de rnams kyis yang nyi ma shar gyi bar du ma byin par len pa dang /_mi tshangs par spyod pa dang /_brdzun du smra ba dang /_'bru dang bcos pa'i chang myos par 'gyur ba'i
[\[158b.4\]]gnas dang /_gar dang /_glu dang /_rol mo dang /_dga' ba'i ltad mo dang /_phreng ba dang /_dri dang /_byug pa dang /_kha dog gi rgyan 'dzin pa dang /_khri stan mthon po dang /_mal stan chen po dang /_dus ma yin pa'i kha zas las slar log pa de bzhin du bdag ming 'di zhes bgyi ba yang
[\[158b.5\]]dus 'di nas bzung ste/_ji srid sang nyi ma 'char ba la thug par ma byin par len pa dang /_mi tshangs par spyod pa dang /_brdzun du smra ba dang /_'bru'i chang bcos pa'i chang myos par 'gyur ba bag med pa'i gnas dang /_gar dang glu dang rol mo dang /_dga' ba'i ltad mo dang /_phreng ba dang /_
[\[158b.6\]]dri dang /_byug pa dang /_kha dog gi rgyan 'dzin pa dang /_khri stan mthon po dang /_khri stan chen po dang /_dus ma yin pa'i kha zas kyang spangs te/_ji srid du dus ma yin pa'i kha zas las slar ldog par bgyid do/_/ji srid du yan lag brgyad pa 'dis 'phags pa dgra bcom pa de
[\[158b.7\]]rnams kyi bslab pa la rjes su slob bo/_/rjes su sgrub bo/_/rjes su bgyid do/_/'di ltar lan gsum mo gso sbyong can du bdag slob dpon gyis gzung du gsol/_'di ltar yan lag brgyad pa'i bsnyen gnas kyi sdom par 'gyur ro/_/'dis 'phags pa rnams la bsnyen nas gnas pas
[\[159a\]]
[\[159a.1\]]bsnyen gnas su brjod do/_/dge ba'i sa bon gso bar byed pas gso sbyong du brjod do/_/gso sbyong 'di blangs pa dben pa rnam pa gnyis la sbyar ba'i don du/_bsnyen gnas kyis kyang bsnyen gnas kyi dus dang /_cho 'phrul gyi phyogs la nyams su blang ngo /_/rim
[\[159a.2\]]gyis sbyar bas shin tu spro ba 'di ji srid 'tsho ba'i bar du blang ngo /_/zhag gcig tsam gyis dus nges pas ni gang zag dbang po gdul dka' ba'i dbang gis so/_/slar yang gzhan du sdom pa mi 'chags pa ni ma yin no/_/ji srid 'tsho ba'i bar du yang 'di rnams byin pas go mi'i sdom pa blang ba
[\[159a.3\]]yin no zhes 'dod do/_/nyin mtshan ni bud med dang shan pa bzhin du ldog par mi nus na nyin mo tsam dang /_mtshan mo tsam du yang spang bar bya'o/_/de la nyin mo tsam len na yang nyi ma nub pa la thug pa zhes brjod do/_/mtshan mo tsam len na yang sngar bzhin no/_/de ltar na legs par
[\[159a.4\]]spyad pa tsam du 'gyur gyi gso sbyong ni ma yin te nyin mtshan gyi dus yin pa'i phyir ro/_/ci ste dge bsnyen gyi sdom pa 'di len pa na rang bzhin gyi kha na ma tho ba bzhi dang /_bcas pa'i kha na ma tho ba lnga rnams te/_chang gi btung ba las ldog na dge ba bcu'i las kyi lam la 'jug pa yin zhe na de brjod pa/_
[\[159a.5\]]brdzun gyi tshig las ldog pa yis/_/de yi skyon ni gzhan las kyang /_/ldog par bya ste gang yang brdzun gyi tshig las ldog pa des ni de'i tshig ste/_phyogs gcig gzung ba'i phyir ro/_/gzhan las kyang ste phra ma dang /_tshig rtsub dang /_tshig 'khyal bar grags pa'i nyes pa las ldog par bya'o/_/gcig gi tshig
[\[159a.6\]]ni nyes pa'i rigs las ldog pas so/_/de la nyon mongs pa'i bsam pas gzhan 'byed pa'i tshig ni phra ma'o/_/de 'dra ba'i sems nyid kyis brtse ba ma yin pa'i brjod pa ni tshig rtsub mo'o/_/'di 'dra nyid kyi yid kyis brdzun la sogs pa las gzhan chags pa la sogs pa'i tshig de ni tshig
[\[159a.7\]]'khyal pa'o/_/gal te de ltar na brdzun gyi tshig gcig kho na bslab pa'i tshogs bstan pa la brjod do/_/yang phra ma la sogs pa yang ma yin/_ldog bshad pa/_de yang shin tu smad pa'i phyir/_de nyid de brdzun gyi tshig nyid do/_/gang thams cad la nges par bzung ba dang bcas pa'i phyir ro/_/ldog
[\[159b\]]
[\[159b.1\]]bshad pa ni shin tu smad pa'i phyir ro/_/shin tu smad pa ni brdzun gyi tshig ste/_'jug pa tsam gyi sdig pa gzhan thams cad la 'jug pas so/_/de gsungs pa/_chos gcig las ni brgal ba ste/_/brdzun gyi tshig ni lus can no/_/'jig rten pha rol las rgal ba'i/_/sdig pa mi bya cung
[\[159b.2\]]zad med/_/ces pas so/_/de ltar yin na lus dang ngag gi nyes par spyod pa las ldog pas/_yid kyi nyes par spyod pa las ldog pa yang ji ltar grub ce na/_gang phyir lus ngag mi dge las/_/ldog pa yid kyi dge las so/_/de phyir brnab sems gnod pa'i sems/_/lta las
[\[159b.3\]]ldog rnams grub pa yin/_/gang phyir ni brjod ma thag pa'o/_/lus dang ngag gi nyes par spyod pa las ldog pa ni dge ba las te ma chags pa dang /_zhe sdang med pa dang /_gti mug med pa'i rang bzhin gyi yid grub par 'gyur te/_yid ni sngon du song ba'i chos zhes bya ba'i tshig las so/_
[\[159b.4\]]de las ni brnab sems las dang /_gnod sems las dang /_lta ba las ni log lta la ste/_phyogs gcig gis ni kun mtshon te sngar bzhin no/_/ldog rnams grub rnams yin te/_ldog rnams zhes bya ba ni ldog pa du ma'i phyir log pa rnams kyang mang po'i tshig go/_/de la brnab sems ni
[\[159b.5\]]gang la pha rol gyi bud med dang /_nor la sogs pa de bdag gis gyur cig ces 'dod pa ngan pa'o/_/sems can 'di rnams la rgyob cig ces bya ba la sogs pa'i rnam par sems rtsub pa ni gnod sems so/_/log par lta ba ni las de'i 'bras bu la sogs pa la skur pa 'debs pa'i nyon mongs
[\[159b.6\]]pa can 'chal pa'i shes rab bo/_/gal te de ltar na yan lag bcu gcig gi dge bsnyen gyi sdom par 'gyur te ji ltar yan lag lngar 'gyur/_yan lag lnga yi sdom pa nyid/_/gzhug pa ru ni 'dod pa'o/_/'di ni bden te yan lag lnga'i dge bsnyen gyi sdom pa zhes pa ni sngar bcom ldan
[\[159b.7\]]'das kyis bshad pa re zhig blo yang ba rnams gzhug pa'o/_/rim gyis mi dge ba gzhan rnams las kyang ldog par nus so zhes dgongs pa'o/_/bcom ldan 'das kyis dgongs pa ni thams cad nyid las ldog pa'o zhes gang gsungs pa 'dir ni dge slong rnams sam/_rigs kyi bu 'am rigs
[\[160a\]]
[\[160a.1\]]kyi bu mo yang dad pa dang ldan par 'gyur ro/_/dad pa mang por 'gyur ro/_/las kyi rnam par smin pa thams cad la/_dad par byed pa dang /_nges par byed pa dang /_the tshom med par 'gyur ro/_/de nag po dang dkar po'i las kyi 'bras bu chud mi za bar rig nas srog gi phyir
[\[160a.2\]]yang bya ba ma yin pa mi byed do/_/de srog gcod pa las slar ldog par 'gyur ro/_/ma byin par len pa las dang /_'dod pas log par g.yem pa las dang /_brdzun du smra ba las dang /_phra ma las dang /_tshig rtsub mo las dang /_tshig 'khyal pa las dang /_brnab sems las dang /_
[\[160a.3\]]gnod sems las dang /_log par lta ba las dang ldog par 'gyur ro/_/de dge bcu'i las kyi lam rnams yang dag par blangs pa la 'jug go/_/mi dge ba bcu'i las kyi lam rnams mi byed do zhes pa la sogs pa'o/_/'di ltar yan lag brgyad pa'i bsnyen gnas kyi sdom par rig par
[\[160a.4\]]bya'o/_/'di ltar bcu gcig po rnams las ldog pa grub par 'gyur te/_yang thams cad nyams su blangs pas sam/_yang kha cig gis sdom pa nyams par byed/_mi gsod pa dang dngos po rku/_/yongs su rdzogs dang gzhan bud med/_/bdag gir byed pa brdzun tshig smra/_/sdom
[\[160a.5\]]pa nyams pa'i rgyu rnams so/_/yan lag lnga mngon par grub pa'i lto na gnas pa'am phyir byung ba'i mi rnams la sman dang mtshon la sogs pas tshe'i bar chad kyi rgyu ni ltung ba'i chos gcig go/_/yongs su rdzogs pa'i kAr ShA pa Na bzhi cha'am/_de'i rin gyi dngos po 'phrog pa ni gnyis pa'o/_/
[\[160a.6\]]gzhan gyi bud med stobs kyis sam de'i 'dod pas khas len pa ni gsum pa'o/_/brdzun smra ba'i chos brjod pa gzhan gyi sems shes pa la sogs pa bdag la yod do zhes dam bcas pa ni bzhi pa'o/_/ci ste dge bsnyen 'di bzhi po rnams las ltung ba'i chos gcig byung bas pham pa byung ba'i dge slong snod
[\[160a.7\]]ma yin pa bzhin du mthong ba'i chos la slar yang sdom pa len nam ma yin/_sdom pa slar yang blang bar bya/_/de 'dra'i gang zag nyid las so/_/de lta bu las te/_sngar bshad pa'i gang zag nyid las so/_/byang chub sems dpa'i sdom pa bzhin du slar rang nyid ni ma yin no/_/so sor
[\[160b\]]
[\[160b.1\]]thar pa'i sdom pa thob pa ni gzhan gyi rnam par rig byed las 'dod do/_/slar dge bsnyen gyi sdom pa go rims ji lta bar blang ngo /_/'o na chos gzhan byung na ji ltar bya zhes gzhan dag ji lta bar ni bshags/_mkhas pa la ni mkhas pa ste/_ngag gi rnam par rig byed dang /_de'i don rtogs pa'i
[\[160b.2\]]stobs dang ldan pa las dang /_sdom pa dang ldan pa'i gang zag la'o/_/ltung bar 'gyur ba rnams las gzhan srog gcod pa la sogs pa dang /_phra ma la sogs pa dang /_mi tshangs par spyod pa la sogs pa'i ltung ba rnams dang /_chang gi btung ba spang ngo /_/ji lta bar zhes bya ba ni ltung ba
[\[160b.3\]]nyid ces pa dang ldan pa zhes nges par bya ste/_gus pa dang bcas pas lus kyi sbyor ba blangs te/_dbus su 'dom gang du bla gos phyogs gcig tu byas te/_tsog tsog po'am pus mo g.yas pa'i lha nga sa la btsugs te/_thal mo sbyar nas dngos po bsgrags te bshags par bya'o/_/
[\[160b.4\]]de'i bshags pa brjod pa 'di yin te/_rigs kyi bu'am btsun pa'am slob dpon bdag la dgongs su gsol/_bdag ming 'di skad ces bya ba/_dge bsnyen la ji skad brjod pa ltung ba'i gzhi dang ldan pas de gcig tu bzlums nas rigs kyi bu'am/_slob dpon nam/_btsun pa'i mdun
[\[160b.5\]]du bshags par bgyi'o/_/bshags na bde ba la reg par gnas par 'gyur gyi/_ma mthol ma bshags na ni mi 'gyur ro zhes brjod par bya ste/_rigs kyi bu khyod kyis ltung ba mthong ngam/_'dis brjod pa mthong lags so/_/slar yang des brjod pa phyin chad sdom mam/_slar yang 'dis
[\[160b.6\]]sdom lags so/_/shin tu legs pas spyi bos len to/_/shes shing mthong ba dang /_dran pa na chos ji lta ba dang /_'dul ba ji lta ba bzhin du bgyid do/_/'di ltar lan gsum mo/_/gang gi phyir gzhan yang ba rnams spyod pa na ji ltar bsgrub/_yang rnams yang dag bsdam zhes pa ni gang
[\[160b.7\]]ltung bar 'gyur ba rnams las gzhan srog gcod pa la sogs pa yan lag ma tshang ba dang /_phra ma la sogs pa yan lag ma tshang ba de rnams yang ba ste bsdam par bya ba de mdzes pa'o/_/de lta bu spyod pa slar yang sdom par bgyid do zhes sems bskyed par bya'o zhes bya ba'i bar du'o/_/bshags par mi bya
[\[161a\]]
[\[161a.1\]]ba ni bsdams pa tsam gyis ldang ba'i phyir ro/_/las kyi sgrib pa thams cad sbyang ba'i don du yang phung po gsum pa'i chos kyi rnam grangs dang /_sgo drug pa'i gzungs nyin mtshan du lan drug tu rtag tu gdon par bya'o/_/ldog pa'i tshul khrims bshad nas 'jug pa'i tshul khrims la gus
[\[161a.2\]]par byed de/_'di ltar sdom pa'i tshul khrims gnas/_'jug pa la yang stobs ji ltar gus par bya ste de ltar brjod pa'i rim pas ldog pa'i tshul khrims brtan por gyur nas/_'jug pa'i tshul khrims ni rab tu 'jug pas tshul khrims te/_thos pa dang bsams pa la sogs pa'i ngo bo
[\[161a.3\]]dang /_sbyin pa la sogs pa'i rang bzhin no/_/stobs ji ltar te/_nus pa ji lta ba bzhin du gus par bya'o/_/de ci'i phyir zhe na/_de'i sbyor bas 'bras bu sna tshogs ster ba/_de ni ldog pa'i tshul khrims te/_de dang 'jug pa'i tshul khrims sbyor ba ni 'brel pas so/_/sna tshogs ni bdag gi
[\[161a.4\]]don du phun sum tshogs pa ster ba'o/_/da ni mjug bsdu bas tshul khrims rnam pa gnyis la sbyor bar byed de/_'di la 'bad de sbyar bar bya/_/bde 'gro yang ni 'dod pa yis/_/'di ni de'i phyir de tshul khrims rnam pa gnyis la 'bad pa ste brtson par bya'o/_/bde 'gro yang ni lha dang mir bcas
[\[161a.5\]]pa'i phun sum tshogs pa'i mtshan nyid la 'dod pa ni mngon par 'dod pa ste/_thar pa 'dod pa la lta ci smos/_ci ste gang gi phyir tshul khrims rnam pa gnyis las ji ltar yang ngan 'gro nyid du 'gyur gyi/_bde 'gro ma yin na de ltar 'dod pas kyang 'jug ce na/_khre yi myu gu'i rgyu ru ni/_/sA lu'i sa
[\[161a.6\]]bon gang du mthong /_/sA lu'i sa bon ni khre'i myu gu'i rgyu ru ni gang du mthong ste/_kha cig tu ni rig cing shes pa ma yin no/_/de gang gi phyir sA lu'i sa bon nyid kyis te rgyu dang 'bras bur nges pa'i phyir ro/_/de bzhin du bde 'gro'i rgyu tshul khrims kyang ji ltar na ngan 'gror skye ba'i rgyur 'gyur zhes
[\[161a.7\]]bsams pa'o/_/'di lta bu'i yul rgyu dang 'bras bu'i nges pa ni 'khor gsum yongs su dag pa'i lung nyid de thabs gzhan ni mi srid pa'i phyir ro/_/dge bsnyen sdom pa brgyad pa'i tshig gi 'grel pa bdag gis gsal bar bshad pa yis/_/bsod nams stobs ldan bdag la gang skyes
[\[161b\]]
[\[161b.1\]]nyi ma'i shing rta 'jug pa'i lam la gtugs gyur pa/_/des ni 'khor ba'i rgya mtshor 'jug pa'i rgal bar dka' ba'i pha rol sgrol ba la brtson pa/_/skye bo rnams ni shin tu ngo mtshar gzigs la spyod pas phul byung sbyor bar shog_/dge bsnyen gyi sdom pa brgyad pa'i bshad pa slob dpon chen po sun ya
[\[161b.2\]]shrI mdzad pa rdzogs so//_//rgya gar gyi mkhan po paN+Di ta chen po su na ya shrI dang /_bod kyi lo tsA ba chen po dge slong dar ma grags kyis bsgyur cing zhus te gtan la phab pa'o//[ {D4143}]@##/_/rgya gar skad du/_bi muk+ti mArge d+hU ta gu Na ni rde sha nA ma/_
[\[161b.3\]]bod skad du/_rnam par grol ba'i lam las sbyangs pa'i yon tan bstan pa zhes bya ba/_'phags pa 'jam dpal gzhon nur gyur pa la phyag 'tshal lo/_/de nas de ltar tshul khrims rnam par dag pa'i rnal 'byor pa spyod pa sgrub par 'dod pa/_yon tan don du gnyer bas sbyangs pa'i yon tan
[\[161b.4\]]yang dag par blangs te 'jug par bya'o/_/rnal 'byor spyod pa'i sbyangs pa'i yon tan yang dag par blangs pa ni rnam grangs du mas yongs su rtog pa'i bzhin can de 'di snyam du gang dag byis pa blun po mi gsal ba/_mi mkhas pa de yang dngos po 'di dag shes na 'dod chags kyi sems mi bskyed na/_
[\[161b.5\]]shes rab dang ldan pa rang bzhin can lta smos kyang ci dgos snyam du sems so zhes ji skad gang ngas bshad pa lta bu'o/_/don rnam par nges pa'i mdo las kyang 'byung ste/_dge slong dag 'di la dge slong dag dgon pa na 'dug kyang rung /_shing drung na 'dug kyang rung /_khang stong na 'dug kyang rung ste/_lus
[\[161b.6\]]'di nyid la 'og gi rkang mthil yan chad skra dang /_glad pa la thug gi bar du mi gtsang ba rnam pa sna tshogs kyis gang bar yang dag pa ji lta ba bzhin du so sor rtog ste/_lus 'di la yod pa skra dang /_spu dang /_sen mo dang /_so dang /_rdul dang /_dri ma dang /_pags pa dang /_sha dang /_rus pa dang /_
[\[161b.7\]]rgyus pa dang /_rtsa dang /_mkhal ma dang /_snying dang /_glo ba dang /_mchin pa dang /_pho ba dang /_long kha dang /_rgyu ma dang /_gnye ma dang /_lgang pa dang /_sul mang dang /_mcher pa dang /_phyi sa dang /_mchil ma dang /_rngul dang /_ngar snabs dang /_mchi ma dang /_zhag dang /_chu ser dang /_
[\[162a\]]
[\[162a.1\]]rkang dang /_tshil dang /_rnag dang /_bad kan dang /_mkhris pa dang /_khrag dang /_glad pa dang /_glad rgyas dang /_gcin dang /_mig rdul dang /_rna sbabs dang /_sen mo'i dri ma dang /_lce'i dri ma dag yod de/_mi gtsang ba rnam pa sna tshogs kyis gang bar yang
[\[162a.2\]]dag pa ji lta ba bzhin du so sor rtog go/_/dge slong dag 'di lta ste dper na 'bras sA lu dang /_'bru dang /_nas dang /_gro dang /_mon sran gre'u dang /_mon sran sde'u dang /_rgya sran dang /_'bras ni spa ba dang /_sran chung dang /_mon sran ne gu dang /_yungs kar dang /_'bru rnam pa sna
[\[162a.3\]]tshogs kyis gang ba'i sbyang ba zhig kha gnyi ga phye ba de la mig dang ldan pa'i mi zhig gis blugs nas so sor rtog ste/_so sor brtags na 'di dag ni 'bras sA lu'o/_/'di dag ni 'bru'o/_/'di dag ni nas so/_/'di dag ni gro'o/_/'di dag ni mon sran gre'u'o/_/'di dag ni mon sran sde'u'o/_/
[\[162a.4\]]'di dag ni rgya sran no/_/'di dag ni 'bras ni spa ba'o/_/'di dag ni sran chung ngo /_/'di dag ni mon sran ne gu'o/_/'di dag ni til lo/_/'di dag ni 'bras drus pa'o/_/'di dag ni yungs kar ro zhes bya bar shes so/_/dge slong dag de bzhin du dgon pa na 'dug kyang rung /_shing drung na
[\[162a.5\]]'dug kyang rung /_khang stong na 'dug kyang rung ste/_lus 'di nyid la 'og gi rkang mthil yan chad na skra dang /_glad pa la thug gi bar du mi gtsang ba rnam pa sna tshogs kyis gang bar yang dag pa ji lta ba bzhin du so sor rtog ces gsungs so/_/dpas byin gyis zhus pa'i mdo las kyang /_'di la byang
[\[162a.6\]]chub sems dpa' lus 'di thog ma'i dang tha ma'i rgyu la so sor brtag par bya'o/_/pha ma'i khu chu dang khrag 'dus pa las byung ste/_lus 'di la khu chu dang /_khrag ni lus kyi thog ma'i rgyu yin no/_/tha ma'i rgyu ni zas 'du ba la sogs pa ste/_kham gyis bza' ba zas zos ma thag tu bad kan gyi gnas
[\[162a.7\]]su 'gro'o/_/bad kan gyi gnas su phyin nas/_bad kan gyis rkyang rkyang por byas te/_shin tu mi gtsang bar 'gyur ro/_/de'i 'og tu mkhris pa'i gnas su 'gro ste/_mkhris pa'i gnas su phyin nas zhu zhing skyur por gyur to/_/rlung gi gnas su 'gro'o/_/zhu ste rlung gi gnas su phyin nas rlung gis
[\[162b\]]
[\[162b.1\]]tshigs ma logs shig_/dwangs ma logs shig tu rnam par bye ste tshigs ma las ni gcin dang /_ngan skyugs la sogs te dri ma rnams 'byung /_dwangs ma las ni khrag tu 'gyur te/_khrag las sha'o/_/sha las tshil lo/_/tshil las rus pa'o/_/rus pa las rkang ngo /_/rkang las khu
[\[162b.2\]]chu'o/_/khu chu las 'di lta ste/_de ltar thog ma dang tha ma'i rgyu mi gtsang ba'i phyir lus mi gtsang bar byang chub sems dpas bsam par bya'o zhes gsungs so/_/yang de nyid las 'byung ba 'di ltar mi gtsang ba'i phung pos lus la ni/_gzugs mngon nga rgyal can gang gus byed pa/_/byis
[\[162b.3\]]pa'i blo can de ni sngon bzhin du/_/mi shes ngan skyugs bum pa thogs shing 'gro/_/da yi sna nas rnag gi rnam par 'dzag_/kha nas dri mi zhim pa rtag tu 'byung /_/mig rdul chags shing skye bo'i srin bu can/_/de la su zhig chags shing gus par byed/_/dper na byis pa sol ba thogs nas
[\[162b.4\]]su/_/'di ni dkar por bya zhes bdar kyang ni/_/dkar po'i dngos por mi 'gyur zad par 'gyur/_/byis blo phyin ci log gi nga rgyal can/_/de ltar mi gtsang gtsang sbra'i blo gros can/_/nga yang lus 'di gtsang bar bya zhes te/_/bskus phyis 'bab stegs brgyar ni khrus byas kyang /_/
[\[162b.5\]]'chi bdag dbang gis zad 'gyur gtsang mi 'gyur/_/zhes gsungs so/_/'phags pa dri ma med par grags pas bstan pa las kyang /_de nas li ts+tsha bI dri ma med par grags pa tshad med pa'i thabs la mkhas pa'i ye shes dang ldan te yangs pa'i grong khyer chen po na gnas shing 'dug go/_/
[\[162b.6\]]de thabs la mkhas pas bdag nyid na ba lta bur gyur nas/_de la nad dri ba'i phyir yangs pa'i grong khyer chen po nas rgyal po dang /_blon po chen po dang /_gzhon nu dang /_'khor dang /_bram ze dang /_khyim bdag dang /_tshong dpon dang /_grong pa dang /_yul gyi mi dang /_de ma yin pa'i srog chags
[\[162b.7\]]stong phrag mang po nad 'drer 'das te/_de lhags pa de dag la lits+tsha bI dri ma med bar grags pas 'byung ba chen po bzhi'i lus 'di nyid las brtsams nas chos ston te/_grogs po rnams lus 'di ni 'di ltar mi rtag pa/_'di ltar mi brtan pa/_'di ltar yid brtan du mi rung ba/_'di ltar nyam chung ba/_
[\[163a\]]
[\[163a.1\]]'di ltar snying po med pa/_'di ltar zhig pa/_'di ltar yun thung ba/_'di ltar sdug bsngal pa/_'di ltar nad mang ba/_'di ltar 'gyur ba'i chos can no/_/grogs po dag 'di ltar lus 'di ni nad mang po'i snod de/_mkhas pas de la gnas par mi bya'o/_/
[\[163a.2\]]grogs po dag lus 'di ni cang mi bzod pa ste dbu ba rdos ba lta bu'o/_/lus 'di ni ring du mi gnas pa ste/_chu'i chu bur lta bu'o/_/lus 'di ni nyon mongs pa'i sred pas byung ba ste rgyu lta bu'o/_/lus 'di ni snying po med pa ste chu shing gi phung po lta bu'o/_/kye ma lus 'di ni rus pa la rgyus pas
[\[163a.3\]]'brel ba ste 'khrul 'khor lta bu'o/_/lus 'di ni phyin ci log las byung ba ste sgyu ma lta bu'o/_/lus 'di ni yang dag pa ma yin pa mthong ba ste rmi lam lta bu'o/_/lus 'di ni sngon gyi las kyis gzugs brnyan snang ba ste gzugs brnyan lta bu'o/_/lus 'di ni rkyen la rag las pa'i phyir brag ca
[\[163a.4\]]lta bu'o/_/lus 'di ni sems 'khrugs shing 'gyes pa'i mtshan ma ste sprin lta bu'o/_/lus 'di ni skad cig tu 'jig pa dang ldan zhing mi gnas pa ste glog dang mtshungs pa'o/_/lus 'di ni rkyen sna tshogs las byung ba ste bdag po med pa'o/_/lus 'di ni sa dang 'dra ste byed pa med pa'o/_/lus
[\[163a.5\]]'di ni chu dang 'dra ste bdag med pa'o/_/lus 'di ni me dang 'dra ste srog med pa'o/_/lus 'di ni rlung dang 'dra ste gang zag med pa'o/_/lus 'di ni nam mkha' dang 'dra ste rang bzhin med pa'o/_/lus 'di ni 'byung ba chen po rnams kyi gnas te yang dag pa ma yin pa'o/_/lus 'di ni bdag
[\[163a.6\]]dang bdag gi med pa ste stong pa'o/_/lus 'di ni/_rtswa dang /_shing dang /_rtsig pa dang /_bong ba dang /_mig yor lta bu ste bems po'o/_/lus 'di ni 'khrul 'khor dang ldan pa 'byung ste tshor ba med pa'o/_/lus 'di ni rnag dang mi gtsang ba bsags pa ste gsog pa'o/_/lus 'di ni rtag tu
[\[163a.7\]]byug pa dang /_mnye ba dang /_'jig pa dang /_'gyes pa'i chos can te gsob bo/_/lus 'di ni nad bzhi brgya rtsa bzhis gtses pa'o/_/lus 'di ni rtag tu rga bas zil gyis non pa ste khron pa rnying po dang 'dra'o/_/lus 'di ni 'chi ba'i mthar thug pa ste/_mthar mi gnas pa'o/_/lus
[\[163b\]]
[\[163b.1\]]'di ni phung po dang /_khams dang skye mched kyis yongs su zin pa ste/_gshed ma dang dug drag po dang /_grong stong lta bu'o/_/khyed kyis de lta bu'i lus de la sun pa dang /_skyo ba bskyed cing de bzhin gshegs pa'i sku la mos pa bskyed par bya'o/_/grogs po rnams de bzhin gshegs pa'i sku
[\[163b.2\]]ni chos kyi sku ste bsod nams las skyes pa'o/_/de bzhin gshegs pa'i sku ni sbyin pa las skyes pa/_tshul khrims las skyes pa/_ting nge 'dzin las skyes pa/_shes rab las skyes pa/_rnam par grol ba las skyes pa/_rnam par grol ba'i ye shes mthong ba las skyes pa/_byams pa dang /_
[\[163b.3\]]snying rje dang /_dga' ba dang /_btang snyoms las skyes pa/_sbyin pa dang /_dul ba dang /_yang dag par sdom pa las skyes pa/_dge ba bcu'i las kyi lam las skyes pa/_bzod pa dang /_des pa las skyes pa/_brtson 'grus brtan pa'i dge ba'i rtsa ba las skyes pa/_bsam gtan
[\[163b.4\]]dang /_rnam par thar pa dang /_ting nge 'dzin dang /_snyoms par 'jug pa las skyes pa/_thos pa dang /_shes rab dang /_thabs las skyes pa/_byang chub kyi phyogs kyi chos sum cu rtsa bdun las skyes pa dang /_zhi gnas dang /_lhag mthong las skyes pa/_stobs bcu las skyes pa/_mi 'jigs
[\[163b.5\]]pa bzhi las skyes pa/_sangs rgyas kyi chos ma 'dres pa bco brgyad las skyes pa/_pha rol tu phyin pa thams cad las skyes pa/_mngon par shes pa dang /_rig pa las skyes pa/_mi dge ba'i chos thams cad spong ba las skyes pa/_dge ba'i chos thams cad yang dag par sdud pa las skyes
[\[163b.6\]]pa/_bden pa las skyes pa/_yang dag pa nyid las skyes pa/_bag yod pa las skyes pa'o/_/grogs po dag de bzhin gshegs pa'i sku ni dge ba'i las tshad med pa las skyes pa ste/_khyod kyis de ltar sku la mos pa bskyed par bya'o zhes gsungs so/_/dbang phyug gi gnas rnyed nas yang sus
[\[163b.7\]]kyang log par sgrub par mi byed de/_yang dag par sgrub pa la nan tan du bya'o/_/de la yang dag par sgrub pa ni bden pa'i le'u las 'byung ba/_skye dgu bskyangs pa la brtson pa'i chos kyi rgyal pos 'du shes la gnas pa brgyad kyis mang du gnas par bya'o/_/brgyad gang zhe na/_skye dgu'i rigs
[\[164a\]]
[\[164a.1\]]su gtogs pa'i sems can rnams la bu'i 'du shes dang /_mi srun pa rnams la nad pa'i 'du shes dang /_sdug bsngal ba rnams la snying rje'i 'du shes dang /_bde ba rnams la dga' ba'i 'du shes dang /_mi mdza' ba rnams la de'i gzhi la nyes par lta ba'i 'du shes dang /_
[\[164a.2\]]mdza' ba rnams la rjes su srung ba'i 'du shes dang /_longs spyod rnams la sman gyi 'du shes dang /_bdag la bdag med pa'i 'du shes so/_/rgyal po chen po de la skye dgu'i rigs su gtogs pa'i sems can rnams la bu'i 'du shes kyis gnas pa ni rgyal po de phas bu bcos pa ltar mi srun par tshar
[\[164a.3\]]gcod pa la 'dug kyang snying rje'i bsam pa mi gtong ba'o/_/mi srun pa rnams la nad pa'i 'du shes kyis gnas pa ni sman pa ltar gnod pa byed pa la mi khro zhing /_skyon rab tu bsal ba'i phyir sbyor ba'o/_/sdug bsngal ba rnams la snying rje'i 'du shes kyis gnas pa ni gnod pa thams cad yongs su spong
[\[164a.4\]]zhing phan pa sgrub pa'i phyir 'jug pa'o/_/bde ba rnams la dga' ba'i 'du shes kyis gnas pa ni gzhan gyi nor dang yo byad la brnab sems dang /_phrag dog gi sems mi bskyed pa'o/_/mi mdza' ba rnams la de'i gzhi las nyes par lta ba'i 'du shes kyis gnas pa ni gzhi yongs su spong
[\[164a.5\]]ba ste/_des skye bo gzhan lta ci smos kyi dgra rnams dang yang mdza' bar byed do/_/mdza' ba rnams la rjes su srung ba'i 'du shes kyis gnas pa ni mdza' ba brtan pa dang thams cad dang mdza' ba'o/_/longs spyod rnams la sman gyi 'du shes kyis gnas pa ni 'dod pa la log par g.yem pa la
[\[164a.6\]]yongs su mi spyod cing longs spyod rnams la ma chags par yongs su spyod pa'o/_/bdag la bdag med pa'i 'du shes kyis gnas pa ni chos don du gnyer zhing dge sbyong dang bram ze rnams kyi drung du song ste rjes su mthun pa'i chos sgrub pa la 'jug pa ste/_rgyal po chen po 'du shes la gnas pa brgyad po de dag gis
[\[164a.7\]]gnas pa'i chos dang ldan pa'i rgyal po ni skyes phul ba tsam gyis kyang longs spyod rnams shin tu mang du 'phel bar 'gyur gyi chos dang mi ldan pa ni g.yo'i sbyor ba dang /_bdun pa rnam pa thams cad kyis bsgrubs kyang de ltar 'phel bar mi 'gyur ro zhes gsungs so/_/yid gnyis legs par
[\[164b\]]
[\[164b.1\]]'joms pa'i mdo las kyang chos bzhi dang ldan na rgyal po rgyal rigs spyi bo nas dbang bskur ba log par mi ltung ba'i chos can du 'gyur te/_de bzhin gshegs pa dgra bcom pa yang dag par rdzogs pa'i sangs rgyas myur du mnyes par byed cing /_longs spyod chen po phun sum tshogs pa yang
[\[164b.2\]]yongs su 'dzin to/_/bzhi gang zhen 'di lta ste de bzhin gshegs pa'i bstan pa srung ba'i phyir gnas pa yin/_sdig pa mi dge ba'i chos la smod pa dang /_stong pa nyid dang /_mtshan ma med pa dang /_smon pa med pa'i chos yongs su 'dzin pa dang /_bla na med pa yang dag par rdzogs pa'i
[\[164b.3\]]byang chub tu sems bskyed pa'o zhes gsungs so/_/mi dge ba yongs su spang bar bya ba gang zhe na/_nyi ma'i snying po'i le'u las 'byung ba ma 'ongs pa'i dus na rgyal rigs dang /_bram ze'i rigs dang /_rje'u rigs dang /_dmangs rigs dag chos kyis gnas pa'i dge slong rnams la
[\[164b.4\]]byin pa'i khyim gyi gzhi dang /_zhing gi gzhi dang /_kun dga' ra ba'i gzhi dang /_skyed mos tshal dang /_bran mo dang /_bran pho dang /_las byed pa dang /_mal cha dang /_stan dang /_na ba'i gsos sman dang /_yo byad nas rkang 'gros kyi bar du byin pa la rku ba dang /_ril gyis 'phrog pa
[\[164b.5\]]dag 'byung bar 'gyur te/_rgyal rigs nas dmangs rigs kyi bar du de dag tshe 'di la mi 'dod pa'i chos nyi shu dang myur du ldan par 'gyur ro/_/nyi shu gang zhe na/_lha 'phang bar 'gyur ba dang /_phyogs dang phyogs mtshams su de'i mi snyan pa grags par 'gyur ba dang /_de'i mdza' ba dang /_
[\[164b.6\]]nye du dang /_snag gi mnyen mtshams kyis bor bar 'gyur ba dang /_de la dgra mang bar 'gyur ba dang /_nor dang 'bru dang yo byad 'grib par 'gyur ba dang /_g.yeng ba mang bar 'gyur ba dang /_yan lag ma tshang bar 'gyur ba dang /_de gnyid med par 'gyur ba dang /_de rtag tu skom pas
[\[164b.7\]]nyen par 'gyur ba dang /_de la btung ba yang dug tu 'gyur ba dang /_mdza' ba yid du 'thad pa dang yang myur du 'bral bar 'gyur ba dang /_rtag tu gzhan dang 'thab par 'gyur ba dang /_pha ma dang /_chung ma dang /_bu pho dang /_bu mo dang /_bran mo dang /_bran pho dang /_bran dag bsgo ba'i rjes
[\[165a\]]
[\[165a.1\]]su mthun par mi byed par 'gyur ba dang /_de'i tshig gsang ba dang /_nor gsang ba dang /_btsun mo'i 'khor gsang ba dang /_de gsang ba'i dngos po thams cad snang zhing mngon par 'gyur ba dang /_bgo skal la spyod pa mi sdug pa dag gi longs spyod rnams chud
[\[165a.2\]]gson par 'gyur ba dang /_myur du nad drag pos btab par 'gyur ba dang /_sman dang nad g.yog med cing sha dang khrag skams pa sdug bsngal myong bar 'gyur ba dang /_bdag gi gcin gyis kyang reg ste 'chi ba'i dus byed par 'gyur te/_rgyal po chen po mi 'dod pa'i chos nyi shu po 'di dag dang
[\[165a.3\]]myur du phrad par 'gyur ro/_/gang chos kyis gnas pa'i dge slong rnams la sbyin pa longs spyod dang /_yongs su spyod pa dang nor dang yo byad phrogs sam/_bdag spyod dam gzhan spyod du 'jug na/_de 'chi ba'i dus byas nas mnar med pa'i sems can dmyal ba chen por skye ste/_des na tshe
[\[165a.4\]]bskal pa'i bar du zangs bzhu ba'i khu ba 'thung zhing /_lcags kyi thu lum za la/_me'i gos gyon cing shin tu mi bzad pa'i sdug bsngal sna tshogs myong bar 'gyur ro/_/bskal par 'dug pa'i tshe zad nas mya ngam dgon pa chu med pa na lam gol ba'i yi dwags dang skal ba mnyam par skyes na
[\[165a.5\]]yang rkang pa dang /_lag pa dang /_mig med par skye'o/_/de ni phyogs bzhi'i rlung tsha bas sreg cing spu gri 'dra ba'i sog les 'dra ste/_lo brgya stong du ma'i bar du de na 'di 'dra bar sdug bsngal myong bar 'gyur ro/_/de brgya la ci ste de nas shi 'phos na yang rgya mtsho chen por sha sna gu'i lus dpag
[\[165a.6\]]tshad brgya bar skye ste/_de'i sngon gyi las kyi rgyus dpag tshad brgya kho ra khor yug tu chu zangs bzhu ba'i khu ba 'dra ba byung nas/_/des chu'i nang du lo brgya stong du ma'i bar du sems can dmyal ba'i gnod pa myong bar 'gyur ro/_/de nas shi 'phos nas kyang myang ngam dgon par brdzus te skyes nas/_sha
[\[165a.7\]]sna gu chen po ri tsam du 'gyur te/_de phyogs gzhan nas rlung shin tu tsha bas sreg cing der phyogs bzhi nas gcan gzan dang bya kun lhags te za'o/_/de brgya la ci ste yun ring mo zhig na/_de nas shi 'phos nas kyang sems can dmyal ba chen por skye'o/_/de nas shi 'phos nas kyang rnam pa 'di lta
[\[165b\]]
[\[165b.1\]]bu'i sdug bsngal chen po myong bar 'gyur ro/_/yongs su brtag pa bzung ste/_de brgya la ci ste mi rnams dang skal ba mnyam par skye na yang /_sangs rgyas med pa'i sangs rgyas kyi zhing snyigs ma lnga can du skyes shing mig med la mi sdug par 'gyur te/_rgyal po chen pos chos kyis gnas
[\[165b.2\]]pa'i dge slong rnams kyi longs spyod dang /_yongs su spyod pa dang /_nor dang yo byad phrogs na de lta bur sdug bsngal bar 'gyur ro zhes gsungs so/_/nam mkha'i snying po'i le'u las kyang /_rigs kyi bu rgyal po rgyal rigs spyi bo nas dbang bskur ba'i rtsa ba'i ltung ba lnga ste/_ltung ba'i rtsa ba de
[\[165b.3\]]dag gis rgyal rigs spyi bo nas dbang bskur ba dge ba'i rtsa ba sngon bskyed pa thams cad chud gsan te/_pham zhing lha dang mi'i bde ba'i gnas thams cad nas ltung nas ngan song du 'gro bar 'gyur ro/_/lnga gang zhe na/_rigs kyi bu rgyal rigs spyi bo nas dbang bskur ba mchod rten gyi rdzas
[\[165b.4\]]phrogs sam/_dge 'dun gyi dang /_phyogs bzhi'i dge 'dun la phul ba 'phrog tu 'jug pa 'di ni ltung ba'i rtsa ba dang po'o/_/gang yang chos spong zhing 'gog tu 'jug ste/_nyan thos nges par 'byung ba bshad pa'am/_theg pa chen po nges par 'byung ba bshad pa spong zhing 'gog tu 'jug pa 'di
[\[165b.5\]]ni rtsa ba'i ltung ba gnyis pa'o/_/gang yang nga'i phyir rab tu byung ste skra dang kha spu bregs nas gos ngur smrig gyon pa bslab pa bzung yang rung bslab pa ma bzung yang rung /_tshul khrims 'chal pa yang rung /_tshul khrims ldan pa yang rung /_de'i gos ngur smrig phrogs sam/_khyim na gnas par byed
[\[165b.6\]]du 'jug gam/_lus kyi chad pa bzhi rdeg byed dam/_chad pas gcod du 'jug gam/_btson rar 'jug gam/_srog dang bral bar byed du 'jug pa 'di ni ltung ba'i rtsa ba gsum pa'o/_/rgyal rigs gang yang ched du bsams te ma'i srog gcod pa dang /_pha dang bcom ldan 'das kyi
[\[165b.7\]]nyan thos dgra bcom pa'i srog gcod pa dang /_dge 'dun 'dum pa 'byed pa dang /_ched du bsams te yang dag par rdzogs pa'i sangs rgyas la ngan sems kyis khrag 'byin pa dang /_mtshams med pa'i las lnga po 'di dag las gang yang rung ba'i las byed pa ni rtsa ba'i ltung ba bzhi
[\[166a\]]
[\[166a.1\]]pa'o/_/rgyal rigs gang yang rgyu med par smra bar gyur la/_'jig rten pha rol la g.yel te/_mi dge ba bcu'i las kyi lam yang dag par bzung nas gnas sems can gzhan mang po dag kyang /_mi dge ba bcu'i las kyi lam yang dag par 'dzin du 'jug ste/_'dul
[\[166a.2\]]zhing 'dzud la 'god pa de ni ltung ba'i rtsa ba lnga pa'o/_/yang blon po'i rtsa ba'i ltung ba lnga ste/_lnga gang zhe na/_blon po gang mchod rten gyi rdzas sam/_dge 'dun gyi dang /_phyogs bzhi'i dge 'dun gyi rdzas 'phrog pa 'di ni rtsa ba'i ltung ba dang po'o/_/gang yang grong 'joms pa dang /_ljongs
[\[166a.3\]]'joms pa dang /_grong khyer 'joms pa dang /_yul 'khor 'joms par byed pa 'di ni ltung ba'i rtsa ba gnyis pa'o/_/yang blon po gang chos spangs te nyan thos nges par 'byung ba 'dod pa chung ba nyid dang /_chog shes pa nyid dang /_yo byad bsnyungs pa rgyas pa dang /_brtson 'grus rtsom
[\[166a.4\]]pa dang /_dgang sla ba nyid dang /_reg par gnas pa nyid dang /_yongs su zhen pa rab tu gcod par 'gyur zhing /_'di ni tshul khrims legs par bsrungs pa dang /_ting nge 'dzin gyi tshogs dang /_'phags pa'i rigs snang bar yang 'gyur la yon tan gyi mchog dag la
[\[166a.5\]]yang snang bar yang 'gyur ro/_/de la sbyangs pa'i yon tan bcu gsum la gos dang ldan pa gnyis te/_phyag dar khrod pa nyid dang /_chos gos gsum pa nyid do/_/zas dang ldan pa lnga ste/_bsod snyoms pa nyid dang /_mthar chags su rgyu ba nyid dang /_stan gcig pa nyid dang /_zas
[\[166a.6\]]chog pa nyid dang /_zas phyis mi len pa nyid do/_/gnas mal dang ldan pa la lnga ste/_dgon pa nyid dang /_shing drung pa nyid dang /_bla gab med pa nyid dang /_dur khrod pa nyid dang /_gzhi ji bzhin pa nyid do/_/brtson 'grus dang ldan pa gcig ste/_cog pu ba nyid do/_/de la phyag dar khrod pa'i
[\[166a.7\]]yan lag gi ngo bo nyid ni phyag dar khrod pa nyid do/_/lhag ma rnams kyi tshig gi don yang de bzhin du brjod par bya'o/_/de la phyag dar khrod pa nyid ni khyim bdag gi gos spong ba yin no/_/chos gos gsum pa nyid ni gos bzhi pa spong ba yin no/_/bsod snyoms pa nyid ni mgron du 'gro ba spong ba yin no//_
[\[166b\]]
[\[166b.1\]]mthar chags su rgyu ba nyid ni rnyogs par rgyu ba spong ba yin no/_/stan gcig pa nyid ni lan gnyis su 'dug pa spong ba yin no/_/zas chog pa nyid ni zas mang po spong ba yin no/_/zas phyis mi len pa nyid ni zas lhag pa spong ba yin no/_/dgon pa pa nyid ni grong mtha' bar gnas pa spong ba yin no/_/
[\[166b.2\]]shing drung pa nyid ni g.yogs par gnas pa spong ba yin no/_/bla gab med pa nyid ni g.yogs pa dang /_shing drung du gnas pa spong ba yin no/_/dur khrod pa nyid ni gzhan du gnas pa spong ba yin no/_/gzhi ji bzhin pa nyid ni brkam chags kyi gnas mal spong ba yin no/_/cog pu pa nyid ni nyal
[\[166b.3\]]ba spong ba yin no/_/de la phyag dang khrod pa nyid ji ltar yang dag par len zhe na/_khyim bdag gi gos tshol ba dang /_yongs su 'dzin pa dang /_gzhan la gsol ba byed pa'i nyes dmigs kyang mthong /_phyag dar khrod pa nyid kyi yon tan kyang mthong nas gos nar ma la gnas pa 'di skad du/_de slan
[\[166b.4\]]chad khyim bdag gi gos spangs te/_phyag dar khrod pa nyid ni yang dag par len to zhes yang dag par len to/_/de la phyag dar khrod pa nyid kyi yon tan ni 'di dag yin te gnas dam bcas pa nyid dang /_mthun pa nyid dang /_gzhan la rag ma las pa nyid dang /_ma rung ba mi byed pa nyid dang /_yongs su
[\[166b.5\]]spyod pa na lhag par ma chags pa nyid dang /_brkam chags med pa nyid dang /_chom rkun gyis mi 'phrogs pa nyid dang /_dus ma lags pa nyid dang /_'bags pa chung ba nyid dang /_yo byad bsnyungs pa'i tshul can dang /_skyes bu dam pa'i spyod pa nyid dang /_dang bar byed pa'i yon tan dang ldan pa
[\[166b.6\]]nyid dang /_skyes bu phyi mas mthong nas rjes su 'jug pa nyid dang /_yang dag pa'i sgrub pa snang ba nyid dang /_rgyal bas bsngags pa ste/_de lta bu la sogs pa ni phyag dar khrod pa nyid kyi yon tan dag yin no/_/phyag dar khrod pa nyid ni rnam pa du zhig_/phyag dar khrod pa ni gang zhig yin/_
[\[166b.7\]]gang gis ni phyag dar khrod pa nyid 'jig ce na/_phyag dar khrod pa ni rnam pa gnyis te/_bdag po med pa dang /_rang bzhin gyi mi rnams kyis smad par grags pa'o/_/de la dur khrod dam/_phyag dar gyi phung po'am/_tshang 'dus sam/_lam po che nas dam dum dag btus nas snam sbyar byas te 'chang
[\[167a\]]
[\[167a.1\]]ba 'di ni bdag po med pa'i phyag dar khrod pa yin no/_/kha tshar bcad pa dang /_phun tshar bcad pa dang /_ba lang gis zos pa dang /_byi bas zos pa dang /_mes tshig pa dang /_ya stags dang /_ro bag gi gos dang /_mu stegs can gyi mtshan ma 'di dag ni rang
[\[167a.2\]]bzhin gyi mi rnams kyis smad par grags pa'i phyag dar khrod pa yin no/_/phyag dar khrod pa ni khyim bdag gi gos spong ba yin no/_/khyim bdag gi gos blangs pas ni phyag dar khrod pa nyid 'jig go/_/chos gos gsum pa nyid ji ltar yang dag par len zhe na/_chos gos lhag pa tshol ba dang /_
[\[167a.3\]]sbed pa dang /_rung bar bya ba dang /_'bags pa'i nyes dmigs kyang mthong /_chos gos gsum pa nyid kyi yon tan kyang mthong nas/_'di skad du deng slan chad gos bzhi pa spangs te chos gos gsum pa nyid yang dag par len to zhes yang dag par len to/_/de la chos gos gsum
[\[167a.4\]]pa nyid kyi yon tan ni 'di dag yin te/_'gor yang ba'i tshul can nyid dang /_gsog 'jog yongs su spangs pa nyid dang /_khur chung ba nyid dang /_lus 'tsho ba tsam gyis chog shes pa nyid dang /_bya bzhin du gang dga' bar 'gro ba nyid dang /_skyes bu dam pa'i spyod pa dang /_yo byad
[\[167a.5\]]bsnyungs pa'i tshul can te de lta bu la sogs pa ni chos gos gsum pa nyid kyi yon tan dag yin no/_/chos gos gsum pa nyid ni ci zhig yin chos gos gsum pa nyid ni gang zhig gang gis ni chos gos gsum pa nyid 'jig ce na/_snam sbyar dang bla gos dang mthong gos te/_'di dag ni chos gos gsum
[\[167a.6\]]bdag yin te/_chos gos gsum ni gos bzhi pa spong ba yin no/_/gos bzhi pa 'chang bas ni chos gos gsum pa nyid 'jig go/_/bsod snyoms pa nyid ji ltar yang dag par len ce na/_mgron du song nas rang gi las nyams pa dang /_gzhan gyi dbang du gyur pa dang /_mi mthun pa dang phrad pa dang /_'dug na
[\[167a.7\]]nyam nga ba'i nyes dmigs kyang mthong /_bsod snyoms pa nyid kyi yon tan dag kyang mthong nas 'di skad du deng slan chad mgron du 'gro ba spangs te bsod snyoms pa nyid la yang dag par len to zhes yang dag par len to/_/de la bsod snyoms pa nyid kyi yon tan ni 'di dag yin te/_gnam bcas
[\[167b\]]
[\[167b.1\]]pa dang mthun pa nyid dang /_rang dbang yod pa nyid dang /_gzhan gyi gso ba nyid dang /_le lo med pa nyid dang /_nga rgyal bcom pa nyid dang /_sems can la phan 'dogs pas zhugs pa nyid dang /_ro'i sred pa las log pa nyid dang /_phyogs rnams su thogs pa med pa nyid dang /_skyes bu
[\[167b.2\]]dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni bsod snyoms pa nyid kyi yon tan dag yin no/_/mgron yan lag du pa yin/_bsod snyoms pa gang yin/_gang gis ni bsod snyoms 'di 'jig ce na/_mgron ni yan lag gsum pa ste/_
[\[167b.3\]]zas rnam pa lnga gang za yang rung ba zhig la de ring ngam sang ngam nam dga' ba la mgron du bos pas ni mgron yin no/_/bsod snyoms pa ni mgron du 'gro ba spong ba yin no/_/mgron khas len pas ni bsod snyoms pa nyid 'jig go/_/mthar chags su rgyu ba nyid ji ltar yang dag par len ce na/_nar
[\[167b.4\]]mar ster ba la gang dang gang du mang po dang gya nom pa nar ma rnyed pa de dang de kho na zhes yang dag par len te/_'gro na zan nar ma dang 'dra bas yo byad bsnyungs pa ma yin pa'i nyes dmigs kyang mthong mthar chags su rgyu ba nyid kyi yon tan dag kyang mthong nas 'di skad du deng slan chad nar mar ster ba spangs te/_
[\[167b.5\]]mthar chags su rgyu ba nyid yang dag par len to/_/de la mthar chags su rgyu ba'i yon tan ni 'di dag yin te/_sems snyoms pa nyid dang /_sems can la snying brtse ba nyid dang /_khyim la ser sna spong ba nyid dang /_khyim du 'gro ba'i nyes dmigs med pa dag 'bod pa la mngon par mi dga'
[\[167b.6\]]ba nyid dang /_zas bzang po mi 'dam pa nyid dang /_mi'i 'dzin pa las yongs su grol ba dang /_lhan cig spyod pa rnam par spong ba nyid dang /_yo byad bsnyungs pa'i tshul can te/_de lta bu la sogs pa ni mthar chags su rgyu ba nyid kyi yon tan dag yin no/_/mthar chags su rgyu ba ni gang zhig
[\[167b.7\]]yin/_brnyogs par rgyu ba ni gang gis spong /_gang gis ni mthar chags su rgyu ba nyid 'jig ce na/_mthar gyis rgyu ba ni bsod snyoms spyod pa na khyim dang pos bzung ste/_khyim mthar chags su rgyu ba yin no/_/mthar chags rgyu ba ni brnyogs par rgyu ba spong ba yin no/_/brnyogs par rgyu bas ni mthar
[\[168a\]]
[\[168a.1\]]chags su rgyu ba nyid 'jig go/_/stan gcig pa nyid ji ltar yang dag par len ce na/_lan gnyis su 'dug ste za na yang nas yang du 'dug nas byin len bya ba dang /_yongs su longs spyod pa'i bza' bas yo byad bsnyungs pa ma yin pa'i nyes dmigs kyang mthong /_stan gcig
[\[168a.2\]]ba nyid kyi yon tan dag kyang blangs nas yang mi len pa'o/_/zas phyis mi len pa ni zas lhag par spong ba yin no/_/zas lhag pa za bas ni zas phyis mi len pa nyid 'jig go/_/dgon pa pa nyid de ltar yang dag par len ce na/_grong mthar gnas na mi 'dod pa'i yul gyis 'khrug pa dang /_chags pa skye ba dang
[\[168a.3\]]'dzin par gnas pa nyid kyi nyes dmigs kyang mthong /_dgon pa pa nyid kyi yon tan dag mthong nas 'di skad du deng slan chad grong mthar gnas pa spangs te/_dgon par gnas pa nyid yang dag par len to zhes yang dag par len to/_/de la dgon pa pa nyid kyi yon tan ni 'di dag yin te/_mi 'dod pa'i yul yongs
[\[168a.4\]]su spong ba nyid dang /_gtam gyi gzhi bcu yang dag par ston pa dang /_shin tu mdzes pa nyid dang /_lhas bskul ba nyid dang 'du 'dzi la dga' ba don du mi gnyer ba nyid dang /_dben pa'i bde ba ci 'dod pa thob pa nyid dang /_sgra chung bas rnal 'byor dang mthun pa nyid dang /_skyes bu dam pa'i spyod pa nyid
[\[168a.5\]]dang /_yo byad bsnyungs pa'i tshul can te/_de lta bu la sogs pa ni dgon pa pa nyid kyi yon tan dag yin no/_/dgon pa'i gnas mal gyi mtha' ni gang yin/_dgon pa pa ni gang yin/_gang gis ni dgon pa pa nyid 'jig ce na/_grong dang /_grong gi nye 'khor dang /_kun dga'i ra ba dang /_kun dga'i nye
[\[168a.6\]]'khor ma gtogs pa mi 'bring gi khru bzhi la gzhu ste/_gzhu de lta bu'i gzhu lnga brgya 'di ni dgon pa'i gnas mal gyi mtha' yin no/_/dgon pa pa ni grong mthar gnas pa spong ba yin no/_/shing drung pa nyid ji ltar yang dag par len ce na/_g.yogs par gnas pa yongs su gzung ba dang /_bcos legs bya ba dang /_
[\[168a.7\]]gzhan la gsol ba dang /_longs spyod kyi nyes dmigs dag kyang mthong /_shing drung pa nyid kyi yon tan dag kyang mthong nas 'di skad du/_deng slan chad g.yogs par gnas pa spangs te shing drung pa nyid yang dag par len to zhes yang dag par len to/_/de la shing drung pa nyid kyi yon tan ni 'di dag yin te/_
[\[168b\]]
[\[168b.1\]]gnas dam bcas pa dang /_mthun pa nyid dang /_yo byad bsnyungs pa nyid dang /_las la dga' ba yongs su spong ba nyid dang /_lhas bskul ba nyid dang /_gnas la ser sna spong ba nyid dang /_chags pa rab tu spong ba nyid dang /_skyes bu dam pa'i spyod pa nyid dang /_yo byad bsnyungs pa ste/_de lta bu
[\[168b.2\]]la sogs pa ni shing drung pa nyid kyi yon tan dag yin no/_/shing drung gi tshad ci tsam zhig yin/_shing ji lta bu ni spong bar bya/_shing drung pa ni gang yin/_gang gis ni shing drung pa nyid 'jig ce na/_nyi ma gung gi dus su grib mas ji srid khyab pa dang /_rlung med par lo ma dag ji srid du lhags pa de srid ni shing
[\[168b.3\]]drung gi tshad yin no/_/shing drung pas sdong rgan dang /_shing khong stong dang /_shing nyen can spang bar bya'o/_/shing drung pa ni g.yogs par gnas pa spong ba yin no/_/g.yogs par gnas pas ni shing drung pa nyid 'jig go/_/bla gab med pa nyid ji ltar yang dag par len ce na/_g.yogs pa dang /_
[\[168b.4\]]shing drung gi gnas tshol ba dang /_yongs su bzung bas yo byad bsnyungs pa ma yin pa'i nyes dmigs kyang mthong nas 'di skad du deng slan chad g.yogs pa dang /_shing drung du gnas pa spong ba ste/_bla gab med pa nyid yang dag par len to zhes yang dag par len to/_/de la bla gab med pa'i yon tan ni 'di dag
[\[168b.5\]]yin te/_brtson pa mi gtong ba nyid dang /_rmugs pa dang gnyid spangs pa dang /_ri dwags lta bu nyid dang /_phyogs bzhi spyad pa dang /_rten pa med pa nyid dang /_skyes bu dam pa'i spyod pa nyid dang /yo byad bsnyungs pa'i tshul can te/_de lta bu la sogs pa ni bla gab med pa nyid kyi yon tan dag yin no/_/
[\[168b.6\]]bla gab med pa ni gang zhig yin/_gang gis bla gab med pa nyid 'di 'jig ce na/_bla gab med pas ni g.yogs pa dang /_shing drung du gnas pa spong ba yin no/_/g.yogs pa dang shing drung na gnas pas ni bla gab med pa nyid 'di 'jig go/_/dur khrod pa nyid ji ltar yang dag par len ce na/_gzhan du
[\[168b.7\]]gnas na sems yid mi 'byung ba nyid dang bag med pa mang ba nyid kyi nyes dmigs kyang mthong /_mthong nas kyang 'di skad du deng slan chad lan gnyis su 'dug ste za ba spangs te stan gcig pa nyid yang dag par len to/_/de la stan gcig pa nyid kyi yon tan 'di dag yin te/_zos pa 'ju ba nyid dang /_brkam
[\[169a\]]
[\[169a.1\]]chags med pa nyid dang /_zas lhag par mi za ba nyid dang /_'dod pa chung ba nyid dang /_zo mdog bde ba nyid dang /_rang gi las mi nyams pa nyid dang /_reg par gnas pa nyid dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni
[\[169a.2\]]stan gcig pa nyid kyi yon tan dag yin no/_/stan gcig pa ni du zhig stan gcig pa ni gang zhig yin/_zas kyi mtha' ni gang yin/_gang gis ni stan gcig pa 'jig ce na/_stan gcig pa gsum ste stan gyi mtha' pa dang /_chu'i mtha' pa dang /_zas kyi mtha' pa'o/_/de la stan gyi mtha' pa zhes bya ba
[\[169a.3\]]ni zos nas stan las langs te yang mi za ba yin no/_/chu'i mtha' pa zhes bya ba ni zos nas stan la 'dug kyang lhung bzed du chu blangs nas yang mi za ba yin no/_/zas kyi mtha' pa zhes bya ba ni za ba na kham gyi tha ma med nas yang mi za ba yin no/_/stan gcig pa ni lan gnyis su 'dug ste/_zab spong ba yin no/_/
[\[169a.4\]]zas kyi mtha' ni chu dang sman ma gtogs pa med par bya ba gang cung zad ci yang rung ba yin no/_/lan gnyis su 'dug ste za bas stan gcig pa nyid 'jig go/_/zas chog pa pa ji ltar yang dag par len ce na/_zas mang du zos na lus lci bar byed pa dang /_phul skye ba dang /_'dod chen che ba nyid dang /_yo byad
[\[169a.5\]]bsnyungs pa ma yin pa'i nyes dmigs kyang mthong /_zas chog pa pa nyid kyi yon tan dag kyang mthong nas 'di skad du deng slan chad zas mang po spangs te zas chog pa pa nyid yang dag par len to zhes yang dag par lan to/_/de la zas chog pa pa nyid kyi yon tan ni 'di dag yin te/_phul mi skye ba nyid dang /_
[\[169a.6\]]zas kyi tshod zin pa nyid dang /_zas mang du za ba'i gnad shes pa nyid dang lus kyi gnas ngan len bsrabs pa dang /_de la chags pa spong ba dang /_gnod pa chung ba shes pa dang /_kun nas ldang ba yang dag par spong ba dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta
[\[169a.7\]]bu la sogs pa ni zas chog pa pa'i yon tan dag yin no/_/zas kyi tshad ni ji ltar 'dzin/_zas chog pa pa ni gang yin no/_/gang gis ni zas chog pa pa 'jig ce na/_'bras bre'u chung gang gi 'bras chan lhung bzed du blangs nas chog pa'i mtshan ma la nye bar rtog cing /_de'i 'og tu mi blang ba'i mtshan
[\[169b\]]
[\[169b.1\]]ma la mkhas pa yin te/_goms pa na lto'i tshad kyang shes par 'gyur ro/_/zas chog pa pa ni zas mang po spong ba yin no/_/zas tshad las lhag pas ni zas chog pa pa nyid 'jig go/_/zas phyis mi len pa nyid ji ltar yang dag par len ce na zas lhag par zos na phul skye ba dang /_gzhan la
[\[169b.2\]]rag las pa nyid dang /_yo byad bsnyungs pa ma yin pa'i nyes dmigs kyang mthong /zas phyis mi len pa nyid kyi yon tan dag kyang mthong nas 'di skad du deng slan chad zas lhag pa spangs te zas phyis mi len pa nyid yang dag par len to zhes yang dag par len to/_/de la zas phyis mi len pa
[\[169b.3\]]nyid kyi yon tan ni 'di dag yin te/_re ba rab tu chad pa dang /_dgang sla ba dang /_gzhan la rag ma las pa nyid dang /_gsog 'jog yongs su spong ba dang /_yong mi tshol ba nyid dang /_brkam chags med pa nyid dang /_phul mi skye ba nyid dang /_skyes bu dam pa'i spyod pa nyid dang /_yo byad
[\[169b.4\]]bsnyungs ba'i tshul can te de lta bu la sogs pa ni zas phyis mi len pa'i yon tan dag yin no/_/zas phyis mi len pa ni du zhig_/zas phyis mi len pa ni gang zhig yin/_gang gis ni zas phyis mi len pa nyid 'di 'jig ce na/_zas phyis mi blang ba ni gnyis te/_lhag pa'i mtha' pa nyid dang /_bzung ba'i
[\[169b.5\]]mtha' pa'o/_/de la lhag pa'i mtha' pa zhes bya ba ni zos te spangs nas yang mi za ba'o/_/bzung ba'i mtha' pa zhes bya ba ni bdag nyid kyi rang bzhin gyi skal ba gcig_/dur khrod pa nyid kyi yon tan dag kyang mthong nas 'di skad du/_deng slan chad gzhan du gnas pa spangs te/_dur khrod pa nyid yang dag par len
[\[169b.6\]]to zhes yang dag par len to/_/de la dur khrod pa'i yon tan ni 'di dag yin no/_/'chi ba rjes su dran pa 'thob ba dang /_mi sdug pa'i mtshan ma 'thob pa dang /_mis bla mar bkur ba dang /_mi ma yin pas bla mar bkur ba dang /_bag yod pa'i rgyu skye ba dang /_'dod pa'i 'dod chags rnam pa spong ba nyid dang /_
[\[169b.7\]]yid 'byung ba mang ba nyid dang /_'jigs pa dang skrag pa bzod pa nyid dang /_gson pas rgyags pa spong ba nyid dang /_lus kyi rang bzhin la yang dang yang du so sor rtog pa nyid dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni dur khrod pa nyid kyi yon tan
[\[170a\]]
[\[170a.1\]]dag yin no/_/dur khrod ji lta bur ni gnas par bya'o/_/dur khrod pa ni gang yin/_gang gis ni dur khrod pa nyid 'jig ce na/_dang por ni rtag tu sreg pa dang /_du ba dang /_'bar ba dang /_du ba yod pa de lta bu'i dur khrod du gnas par bya la/_de nas ni dur khrod gzhan gang yang rung
[\[170a.2\]]bar gnas par bya'o/_/dur khrod pas dur khrod du spyil bu dang /_khang pa mi bya/_rlung yas ldang ba mas ldang bar gnas par mi bya/_khu 'phrig can du gnas par mi bya/_nya sha dang /_sha dang /_'o ma dang /_til gyi chur phye dang /_mon sran gre'u'i bza' ba bsten par mi bya/_lhung bzed sbyin
[\[170a.3\]]par mi bya/_khyim du 'dug par mi bya/_skye bo mang po'i tshogs lhags na khri'u dang chos gos dang /_ril ba blangs te song na sreg pa nas ha cang yang mi ring ba rdo rgyang gis sleb tsam gyi nang du dur khrod du gnas bar bya zhing /_skye rengs shar nas khri'u dang /_chos gos dang /_ril ba blangs nas
[\[170a.4\]]slar 'gro bar bya ba 'di ni 'di'i spyod pa yin no/_/dur khrod pa ni gzhan du gnas spangs pa yin no/_/gzhan du gnas pa khas len pas ni dur khrod pa nyid 'jig go/_/gzhi ji bzhin pa nyid ji ltar yang dag par len ce na/_brkam chags kyi gnas mal la phan tshun ldang ba pha rol la gnod pa byed pa'i
[\[170a.5\]]nyes dmigs kyang mthong /_gzhi ji lta ba bzhin pa nyid kyi yon tan dag kyang mthong nas 'di skad ces deng slan chad brkam chags kyi gnas mal spangs te gzhi ji bzhin pa nyid yang dag par len to zhes yang dag par len to/_/de la gzhi ji bzhin pa nyid kyi yon tan ni 'di dag yin te/_nang du yang dag
[\[170a.6\]]'jog la bla mar bkur ba dang /_de ltar rnyed pas chog shes pa dang /_de la chags pa spong ba dang /_byams pa'i sems dang /_gcig pu nyid la dga' ba dang /_dad par bya ba nyid dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni gzhi ji bzhin
[\[170a.7\]]pa nyid kyi yon tan dag yin no/_/gzhi ji bzhin pa ni gang yin/_gang gis ni gzhi ji bzhin pa nyid 'jig ce na/_gzhi ji bzhin pa ni brkam chags kyi gnas mal spong ba yin te/_brkam chags kyi gnas mal spong ba zhes bya ba ni snga na 'dug pa bslang nas gnas mal len par mi byed do/_/brkam
[\[170b\]]
[\[170b.1\]]chags kyi gnas mal len pas ni gzhi ji bzhin pa nyid 'jig go/_/ji ltar cog pu pa nyid yang dag par len ce na/_nyal na rmugs pa dang gnyid dang /_le lo'i dbang du 'gro ba'i nyes dmigs kyang mthong /_/cog pu ba nyid kyi yon tan dag kyang mthong nas 'di skad ces deng slan chad
[\[170b.2\]]nyal ba spangs te cog pu pa nyid yang dag par len to zhes yang dag bar len to/_/de la cog pu pa nyid kyi yon tan ni 'di dag yin te/_le lo'i gzhi yongs su spong ba dang /_lus la chags pa dang /_ser sna yongs su spong ba dang /_'phres pa'i bde ba la ma chags pa dang /_brtsal ba
[\[170b.3\]]nyung ba dang /_gnyid chung ba dang /_rnal 'byor dang mthun pa dang /_lus kyi gnas rgya skye ba dang /_skyes bu dam pa'i spyod pa nyid dang /_yo byad bsnyungs pa'i tshul can te de lta bu la sogs pa ni cog pu pa nyid kyi yon tan dag yin no/_/cog pu pa ni gang yin/_gang gis ni cog pu pa nyid
[\[170b.4\]]'jig ce na/_cog pu pa ni nyal ba spong ba yin no/_/nyal ba khas len pas ni cog pu pa nyid 'jig go/_/de la phyag dar khrod pa nyid kyi skabs phye ba ni phyag dar khrod pa nar mar spyod pa la gal te khyim bdag dag gis chos gos gso ras sam/_ras bal gyi ras sam mon dar ram/_la ba
[\[170b.5\]]dag byin par gyur na skabs phye bas blang bar bya ste/_phyag dar khrod pa nyid nyams par mi 'gyur ro/_/chos gos gsum pa nyid kyi skabs phye ba ni kha bskang ba'i re ba yod na gos lhag zhag bcur 'chang ba dang /_gnas mal srung ba'i phyir gding ba dang /_steng du gding ba dang /_nad kyi rkyen g.yan
[\[170b.6\]]pa dgab pa dang /_gdong phyis kyi gos dang /_dbyar gyi ras chen dang /_gzhan gyi rung ba bcol ba skabs phye bas blang bar bya ste/_chos gos gsum pa nyid nyams par mi 'gyur ro/_/bsod snyoms pa nyid kyi skabs phye ba ni brkos pa'i zas dang /_tshul shing gi zas dang /_zla ba phyed pa'i
[\[170b.7\]]zas dang /_gso sbyong ba dang /_dge 'dun gyi zas dang /_gtsug lag khang gi zas skabs phye bas yongs su longs spyod par bya ste/_bsod snyoms pa nyid 'jig par mi 'gyur ro/_/'on kyang nyes dmigs su lta bas ni yongs su longs spyad par bya'o/_/mthar chags su rgyu ba nyid kyi
[\[171a\]]
[\[171a.1\]]skabs phye ba ni khyim gyi sgo nas glang po che dang /_rta 'am/_khyu mchog gam/_khyi 'am/_'thab pa'am/_ngo tsha bar 'gyur ba de lta bu gzhan mthong nas thod rgal du rgyu ba dang /_zas bzar mi rung ba'i khyim mam/_lhung bzed khas phub pa'am/_slob bar grags pa'i khyim
[\[171a.2\]]brgal nas rgyu ba dang /_slob dpon nam/_mkhan po'am/_glo bur ba'am/_lhan cig rgyu na skabs phye bas thod rgal du yang rgyu bar bya ste/_mthar chags su rgyu ba nyid nyams par mi 'gyur ro/_/stan gcig pa nyid kyi skabs phye ba ni zas za ba na glang po che'am/_rta'am/_khyu mchog gam/_
[\[171a.3\]]sbrul lam/_thog 'bab pa'am/_mkhan po'am/_slob dpon nam/_glo bur ba 'ongs pa mthong nas gal te langs par 'gyur na skabs phye bas yang bza' bar bya ste/_stan gcig nyid 'jig par mi 'gyur ro/_/zas chog pa pa nyid dang /_zas phyis mi len pa nyid la ni skabs phye ba med do/_/
[\[171a.4\]]dgon pa pa nyid kyi skabs phye ba ni bsnyen par rdzogs par las kyi ched dam/_ltung ba las bslang ba'i ched dam/_chos mnyan pa'i ched dam/_gso sbyong ngam/_dgag dbye'am/_na ba'am/_nad pa'i bya ba'am/_mngon par mi shes pa'i mdo kun chub par bya ba'am/_gzhan yang de lta
[\[171a.5\]]bu'i rkyen yod na skabs phye bas grong mthar gnas par bya ste dgon pa pa nyid 'jig par mi 'gyur ro/_/shing drung pa nyid kyi skabs phye ba ni rkyen de lta bu'am/_khyim du zhugs pa las char gyis non na/_de nyid du skya rengs shar yang shing drung pa nyams par mi 'gyur ro/_/dgon pa pa'i skabs phye ba ji snyed pa ni
[\[171a.6\]]shing drung ba nyid dang /_bla gab med pa nyid dang /_dur khrod pa nyid la yang blta bar bya'o/_/gzhi ji bzhin pa nyid kyi skabs phye ba ni rkyen de lta bu yod la gzhan gyi gnas mal rnyed na rjes su gnang ngo /_/cog pu pa la ni skabs phye ba med do/_/kha cig na re sna'i dpyad byed na skabs phye bar bya ste/_cog pu
[\[171a.7\]]ba nyid nyams par mi 'gyur ro zhes zer ro/_/sbyangs pa'i yon tan bcu gsum po de dag ni mdor bsdus na brgyad kho nar 'gyur te/_chos mngon pa las ji skad du sbyangs pa'i yon tan ni brgyad do zhes 'byung ba lta bu'o/_/gal te de ji lta bu yin zhe na/_zas chog pa nyid dang /_stan gcig pa nyid ni
[\[171b\]]
[\[171b.1\]]zas phyis mi len pa nyid kyi nang du 'du bar 'gyur ro/_/de ci'i phyir zhe na/_bzung ba'i mtha' pa'i bdag nyid kyi rang skal gcig len pa yin te/_de lta bas na zas chog pa pa nyid kyi nang du 'du bar 'gyur ro/_/yang lan gnyis su mi za ste/_de lta bas na stan gcig pa nyid du 'du bar 'gyur ro/_/
[\[171b.2\]]shing drung pa nyid dang /_bla gab med pa nyid dang /_dur khrod pa nyid ni dgon pa pa nyid kyi nang du 'du bar 'gyur ro/_/de ci'i phyir zhe na/_dgon pa pa ni dgon par spyil bu dang /_yang thog la sogs pa byed na las dga' ba nyid dang /_yongs su 'dzin pa dang /_chags pa ni bdag gi cha ma yin no snyam nas
[\[171b.3\]]shing drung ngam/_bla gab med pa 'am/_dur khrod du gnas so/_/de lta bas na brgyad kho nar 'gyur la/_brgyad po de dag kyang dgon pa pa nyid dang /_phyag dar khrod pa nyid dang /_bsod snyoms pa nyid dang gsum gyis rdzogs par 'gyur ro/_/de ltar na sbyangs pa'i sgo gsum rdzogs par byed na/_
[\[171b.4\]]sbyangs pa'i yon tan thams cad rdzogs par 'gyur ro/_/de nyid kyi phyir bcom ldan 'das kyis tshe dang ldan pa mdzes dga' bol brten nas dga' bo nam zhig dgon pa dang /_phyag dar khrod pa dang /_ngan ngon gyis 'tsho zhing 'dod pa rnams la ni lta ba med pa mthong zhig gu zhes gsungs so/_/de la sbyangs pa'i yan lag
[\[171b.5\]]ni ci zhig yin/_sbyangs pa'i chos ni du zhig yod/_ci spyod pa'i gang zag dag ni sbyangs pa'i yon tan bsten par dga'/_sbyangs pa'i yan lag ni du zhig_/mthar thug pa ni du zhig_/ci sbyangs pa'i de nyid sbyangs pa smra ba yang de yin nam zhe na/_de la sbyangs pa'i yan lag ces bya ba ni gzhi bcu
[\[171b.6\]]gsum po de dag gi spong ba gang yin pa de ni sbyangs pa'i yan lag yin no/_/sbyangs pa'i yon tan cir brjod par bya zhe na/_dge ba brjod par bya'o/_/sbyangs pa'i chos du zhe na/_sbyangs pa'i chos ni gnyis te ma chags pa dang /_gti mug med pa ste/_bcom ldan 'das kyis ji skad du phyag dar khrod pa
[\[171b.7\]]gang yin pa de ni 'dod pa chung ba nyid la brten/_chog shes pa nyid la brten/_yo byad bsnyungs pa nyid la brten/_rab tu dben pa nyid la brten/_'dis chog pa nyid la brten nas phyag dar khrod par 'gyur ro zhes gsungs pa lta bu'o/_/rnam pa gcig tu na ma chags pas rjes su gnang ba 'tsham par bsten
[\[172a\]]
[\[172a.1\]]pas 'dod pa'i bsod snyoms kyi rjes su brtson pa slu ba sel la sbyangs pa'i yon tan gti mug med pa ni yo byad bsnyungs par 'tsham par bsten pas bdag nyid dub pa'i rjes su brtson pa'i slu ba sel te/_de lta bas na sbyangs pa'i chos ni gnyis te/_ma chags pa dang /_gti mug
[\[172a.2\]]med pa yin no/_/de la 'dod pa chung ba nyid dang /_chog shes pa nyid dang /_rab tu dben pa nyid ni ma chags pa yin no/_/yo byad bsnyungs pa nyid dang /_'dis chog pa nyid ni gti mug med pa nyid yin no/_/de la ma chags pas ni spang ba'i gzhi bcu gsum la chags pa sel la/_gti mug
[\[172a.3\]]med pas ni gzhi de dag nyid la nyes dmigs mi shes pa sel to/_/yang ci spyod pa'i gang zag rnams sbyangs pa'i yon tan bsten par dga' zhe na/_'dod chags spyod pa dang /_gti mug spyod pa sbyangs pa'i yon tan bsten par dga'i/_zhe sdang spyod pa ni ma yin no/_/ci'i phyir 'dod chags spyod
[\[172a.4\]]pa dang /_gti mug spyod pa sbyangs pa'i yon tan bsten gyi/_zhe sdang spyod pa'i ma yin zhe na/_sbyangs pa'i yon tan bsten pa ni/_bsgrub dga' ba yin pas 'dod chags spyod pa bsgrub dga' ba la brten nas 'dod chags rnam par gnon par 'gyur la/_gti mug spyod pa yang sbyangs pa'i yon
[\[172a.5\]]tan bsten pa yang dag par blangs pa yo byad bsnyungs pa la brten nas rtag tu bag yod par 'gyur zhing bag yod na gti mug rnam par gnon par 'gyur ro/_/de lta bas na 'dod chags spyod pa dang /_gti mug spyod pa sbyangs pa'i yon tan bsten par dga'i/_zhe sdang spyod pa ni bsgrub dga' na mkhris pa'i nad
[\[172a.6\]]la drod bag byin pa bzhin du phyir zhe sdang skye bar 'gyur te/_de lta bas na zhe sdang spyod pa ni sbyangs pa'i yon tan bsten par dga' ba yin no/_/gzhan dag na re zhe sdang spyod pa ni dgon pa pa nyid dang /_shing drung pa nyid dag go/_/de ci'i phyir zhe na/_dgon pa dang /_shing drung na gnas na de dag tu mi
[\[172a.7\]]'dod pas gtse ba'i nyes pa med pa'i phyir ro zhes zer ro/_/sbyangs pa'i yan lag ni dus kyi mthar thug pa'i du zhig ces bya ba ni/_sbyangs pa'i yan lag gsum po shing drung pa nyid dang /_bla gab med pa nyid dang /_dur khrod pa nyid zla ba brgyad kyi mthar thug par bya ste/_dbyar ni g.yogs par gnas
[\[172b\]]
[\[172b.1\]]par bcom ldan 'das kyis gnang ngo /_/ci sbyangs pa de nyid sbyangs par smra ba yang de yin nam zhes bya ba ni sbyangs pa yin la/_sbyangs pa smra ba yang de yin nam zhes bya ba ni sbyangs pa yin la sbyangs pa smra ba yin pa yang yod/_sbyangs pa ma yin la sbyangs pa smra ba ma yin pa yang yod/_sbyangs pa
[\[172b.2\]]yang ma yin/_sbyangs pa smra ba ma yin pa yang yod do/_/de la sbyangs pa yang yin/_sbyangs pa smra ba yang yin pa yang yod ces bya ba ni/_dgra bcom pa sbyangs pa'i yon tan yang dag par blangs pa dang ldan pa'o/_/sbyangs pa ma yin la/_sbyangs pa smra ba yin pa yang yod ces bya ba ni dgra
[\[172b.3\]]bcom pa sbyangs pa'i yon tan yang dag par blangs pa dang mi ldan pa'o/_/sbyangs pa yin la sbyangs pa smra ba ma yin pa yang yod ces bya ba ni/_slob pa'am/_so so'i skye bo sbyangs pa'i yon tan yang dag par blangs pa dang ldan pa'o/_/sbyangs pa yang ma yin/_sbyangs pa'i yon tan smra ba yang ma
[\[172b.4\]]yin pa yod ces bya ba ni/_slob pa'am/_so so'i skye bo sbyangs pa'i yon tan yang dag par blangs pa dang mi ldan pa'o/_/sbyangs pa'i yon tan gyi mtshan nyid ci yin/_mnog ni ci yin/_nye bar gnas pa ni ci zhe na sbyangs pa'i yon tan gyi mtshan nyid ni 'dod pa chung ba nyid do/_/mnog ni chog shes
[\[172b.5\]]pa nyid do/_/nye bar gnas pa ni yo byad bsnyungs pa'o/_/rnam pa gcig tu mtshan nyid ni ma 'bags pa'o/_/mnog ni nyes dmigs med pa'o/_/nye bar gnas pa ni brtson pa mi 'dor ba'o/_/sbyangs pa'i yon tan gyi thog ma ni gang yin/_bar ma ni gang yin/_tha ma ni gang yin zhe na sbyangs pa'i
[\[172b.6\]]yon tan gyi thog ma ni yang dag par len pa'o/_/bar ma ni sten pa'o/_/tha ma ni rab tu dga' ba'o/_/rnam par grol ba'i lam las sbyangs pa'i yon tan bstan pa zhes bya ba ste kun nas btus pa gsum pa rdzogs so//_//rgya gar gyi mkhan po biD+yA ka ra pra b+ha dang /_zhu chen gyi lo tsA
[\[172b.7\]]ba ban+de dpal brtsegs kyis bsgyur cing zhus te gtan la phab pa'o//[ {D4144}]@##/_/rgya gar skad du/_su waN+Di waN+Di a ba dA naM/_bod skad du/_gser mdog gi rtogs pa brjod pa/_dkon mchog gsum la phyag 'tshal lo/_/'di ltar rjes su thos te/_gnas
[\[173a\]]
[\[173a.1\]]brtan 'od srungs chen po yongs su mya ngan las 'das nas gnas brtan kun dga' bo bdag nyid che ba/_gnas brtan sha ra dwa ti'i bu dang /_shes rab mnyam pa/_de bzhin gshegs pa bzhin du snying rje chen pos sems shing /_yul dang /_grong khyer dang /_grong
[\[173a.2\]]rdal dang /_tshong 'dus la sogs pa de dang der gdul bya de dang de thabs kyi bye brag de dang de dag gis 'dul bar gyur to/_/ci tsam na dus gzhan zhig gi tshe gdul bya'i dbang gis sems can bye ba brgya stong dpag tu med pa la dam pa'i chos ston pa'i bdud rtsi'i char 'bebs pas yang dag par tshim par
[\[173a.3\]]byed cing /_yangs pa can gyi gnas a mra srung ba'i tshal gang na ba na gnas so/_/yang de'i tshe rgyal po'i khab kyi grong khyer na/_ded dpon nyi ma zhes bya ba/_phyug pa/_nor mang ba/_longs spyod che ba/_yongs su bzung ba yangs shing rgya che ba rnam thos kyi bu'i nor dang ldan pa/_rnam thos kyi bu la nor
[\[173a.4\]]gyis 'gran pa zhig gnas te/_der rigs mnyam pa las chung ma blangs nas/_de de dang lhan cig rtse bar byed dga' bar byed dga' mgur spyod par byed do/_/de rtse zhing dga' la dga' mgur spyod kyang bu yang med bu mo yang med/_de bu med pas bu shin tu 'dod pas yongs su gdungs shing 'dug pa
[\[173a.5\]]na sum cu rtsa gsum gyi lha'i nang na lha'i bu bsod nams kyi mthu chen po dang ldan pa zhig la 'chi ba'i ltas rnam pa lnga byung bar gyur pa dang /_sangs rgyas 'byung bas brgyan pa'i 'jig rten la bltas nas/_mya ngan las 'das pa la mngon par dga' bas mi'i nang du mtshams sbyar bar 'dod pa dang /_lha'i dbang po
[\[173a.6\]]brgya byin gyis lha'i bu de 'chi 'pho ba mthong zhing /_sangs rgyas 'byung bas brgyan pa'i 'jig rten gyi khams la bltas nas mya ngan las 'da' bar mngon par 'dod pas mi rnams kyi nang du nying mtshams sbyor bar 'dod pa yang mthong ngo /_/mthong nas kyang lha'i bu de'i thad du song ste de skad ces smras so/_/grogs
[\[173a.7\]]po khyed mi rnams kyi nang du nying mtshams sbyor bar 'dod na rgyal po'i khab kyi grong khyer de na ded dpon nyi ma'i chung ma yod pa'i mngal du nying mtshams sbyor cig_/des smras pa/_kau shi ka ded dpon de ni dad pa med pa ste/_de la ni sangs rgyas kyi bstan pa la rab tu dad pa med do/_/brgya byin gyis smras pa/_
[\[173b\]]
[\[173b.1\]]grogs po nying mtshams sbyor cig dang /_ji ltar ded dpon de sangs rgyas kyi bstan pa la mngon par dad pa de ltar ngas bya'o/_/lha'i bus smras pa/_kau shi ka gal te ded dpon chung ma dang bcas par ji srid 'tsho'i bar du dkon mchog gsum la skyabs su 'gro na de lta na ni ded dpon de'i chung ma'i mngal du nying mtshams sbyor
[\[173b.2\]]bar bya'o/_/de nas lha'i dbang po brgya byin sum cu rtsa gsum nas mi snang bar gyur te/_rgyal po'i khab kyi grong khyer du ded dpon nyi ma'i khyim gyi steng gi khang gi gzhi la gnas par gyur pa dang /_lha'i dbang po brgya byin gyi kha dog gi mthus khyim de thams cad lha'i snang bas snang bar byas so/_/ded dpon nyi mas
[\[173b.3\]]lha'i snang ba de mthong zhing bltas nas yang ngo mtshar gyis mig gdangs te phyogs bzhir lta bar bsams pa dang /_ci tsam na lha'i dbang po brgya byin mthong nas yang myur ba nyid du de'i rkang pa gnyis la phyag byas te smras pa/_gang khyed bdag gi khang par byon pas khang pa 'di ltar byas pa ni rnyed pa shin tu legs
[\[173b.4\]]par rnyed do/_/khyed 'dir byon pa'i dgongs pa gang yin pa gsungs shig_/lha'i dbang po brgya byin gyis smras pa/_ded dpon khyed ni bu med de bu yod par mngon par dga' na chung ma dang bcas par deng nas bzung ste/_ji srid 'tsho'i bar du dkon mchog gsum la skyabs su song shig_/khyod la bu yod
[\[173b.5\]]par 'gyur ro/_/ded dpon nyi ma dga' ba dang mgu ba dang rab tu dga' ba'i yid kyis smras pa/_lha'i dbang po khyod kyis ji ltar bka' stsal pa de ltar 'tshal te/_bdag chung ma dang bcas par deng nas bzung ste/_ji srid 'tsho'i bar du dkon mchog gsum la skyabs su mchi'o/_/de nas lha'i dbang po brgya
[\[173b.6\]]byin gyis ded dpon nyi ma chung ma dang bcas pa skyabs su 'gro ba la bkod nas rgyal po'i khab nas mi snang bar gyur te/_sum cu rtsa gsum gyi gnas su lha'i bu de'i gzhal yas khang du 'khod par gyur to/_/de nas lha'i dbang po brgya byin gyis lha'i bu de la gtam gyi rnam pa rgyas par smras pa dang /_ji tsam
[\[173b.7\]]na lha'i bu de sum cu rtsa gsum gyi lha'i gnas nas 'phos te/_rgyal po'i khab kyi grong du ded dpon nyi ma'i chung ma'i mngal du zhugs par gyur to/_/de gang gi tshe de'i mngal du 'phos pa de nyid kyi tshe ded dpon gyi chung ma'i lus la kha dog shin tu rgyas pa dang /_dri yid du 'ong ba byung bar gyur to/_/bud med mkhas pa
[\[174a\]]
[\[174a.1\]]rnams la ni thun mong ma yin pa chos rnam pa lnga yod de/_lnga gang zhe na/_skyes pa chags par yang shes shing /_ma chags par yang shes pa dang /_dus shes shing sa bon shes pa dang /_mngal du 'jug pa shes pa dang /_gang las mngal du 'jug pa de shes
[\[174a.2\]]pa dang /_khye'ur gyur par shes shing bu mor gyur pa shes te/_gal te khye'ur gyur na ni dku g.yas par rten cing gnas la/_gal te bu mor gyur na ni dku g.yon par rten cing gnas so/_/de nas dga' ba dang mchog tu dga' ba'i yid kyis khyo la smras pa/_rje'i sras dgyes pa bskyed du gsol/_
[\[174a.3\]]bdag sems can dang ldan par gyur te/_ji nas kyang bdag gi dku g.yas par rten cing gnas pa las na nges par khye'ur 'gyur ro/_/des de thos pa dang de yang shin tu dga' ba dang mchog tu dga' ba'i yid kyis ro stod bteg nas lag pa g.yas pa brkyang ste/_ched du brjod pa ched du brjod pa/_kye
[\[174a.4\]]ma 'ongs kyang yun ring du mngon par 'dod pa'i bu'i gdong la blta bar 'gyur la/_skyes shing byung nas kyang nga'i bya ba byas te/_de rigs rgyud phun sum tshogs shing nga'i rigs yun ring du gnas par byed pa dang /_bdag cag shi zhing dus byas nas kyang nor nyung du'am mang po sbyin par ni gtong /_bsod nams
[\[174a.5\]]ni byas nas 'di de gnyis gang dang gang du skyes pa'i rjes bzhin du 'gro bar gyur cig ces bdag gi ming gis yon bsngo bar 'gyur ro/_/'di ni sems can dang ldan par gyur to snyam du shes nas steng gi khang bzangs kyi gzhi la nyam nga ba med par 'jog ste/_de'i mngal yongs su smin par bya ba'i phyir
[\[174a.6\]]yid du mi 'ong ba'i sgra cung zad kyang mi thos shing grang ba dang grang ba'i yo byad dang dro ba dang dro ba'i yo byad dang /_sman pas bstan pa'i kha zas ha cang kha ba ma yin pa dang /_ha cang skyur ba ma yin pa dang /_ha cang lan tshwa che ba ma yin pa dang /_ha cang mngar ba ma yin pa dang /_ha cang tsha ba ma yin
[\[174a.7\]]pa dang /_ha cang bska ba ma yin pa ste/_kha ba dang /_skyur ba dang /_lan tshwa che ba dang /_mngar ba dang /_tsha ba dang /_bska ba spangs pa'i kha zas kyis bsnyen bkur byed cing do shal dang /_se mo dos lus brgyan nas lha'i bu mo dga' ba'i tshal na rgyu ba bzhin du khri'u nas khri'u dang /_khri nas
[\[174b\]]
[\[174b.1\]]khrir rgyu ste/_'og gi sa gzhi la mi 'bab po/_/de zla ba brgyad dam dgu lon pa dang /_khye'u gzugs bzang ba/_blta na sdug pa mdzes pa/_yan lag dang nying lag thams cad dang ldan pa/_gser btso ma'i mdog gi kha dog shin tu rgyas pa dang ldan pa/_'gro ba
[\[174b.2\]]thams cad kyi yid dang mig 'phrog pa/_gser gyi mdog can gyi gos kyis lus dkris pa/_de'i yan lag thams cad nas tsan dan gyi dri 'byung ba/_de'i kha nas ut+pa la'i dri 'byung ba/_de skyes pa tsam gyis khyim der gos kyi char dang /_me tog kar ni ka ri'i char bab ste/_gos de dag kyang gser gyi mdog
[\[174b.3\]]can yin no/_/de nas ngo mtshar rmad du byung ba de dang de'i gzugs phun sum tshogs pa rgya chen po mthong ba dang /_ded dpon nyi ma'i chung ma dang 'khor rnams shin tu ngo mtshar skyes par gyur to/_/ded dpon nyi ma sgo'i phyi rol na gnas pa la/_ded dpon khyed kyi sras bltam pa tsam gyis dgyes pa skyed cig
[\[174b.4\]]ces go bar byas pa dang /_de dga' ba dang mgu ba dang /_rab tu dga' ba'i yid kyis khyim du zhugs pa dang /_ji tsam na gzhon nu gzugs shin tu bzang ba/_blta na sdug pa/_mdzes pa/_yan lag dang /_nying lag thams cad dang ldan pa/_gser btso ma'i kha dog lta bus mdog rgyas pa dang
[\[174b.5\]]ldan pa/_'gro ba thams cad kyi mig dang yid 'phrog pa/_gser gyi mdog can gyi gos kyis lus dkris pa 'di'i yan lag thams cad nas tsan dan gyi dri 'byung ba/_de'i kha nas ut+pa la'i dri 'byung ba/_de skyes pa tsam gyis ni khyim der gos kyi char dang /_me tog kar ni ka ri'i char bab ste/_gos de
[\[174b.6\]]dag kyang gser gyi kha dog can du mthong ngo /_/mthong nas kyang dga' ba dang mgu ba dang rab tu dga' ba skyes te/_ched du brjod pa dag ched du brjod pa/_e ma'o rnyed pa rnams ni shin tu rnyed de/_e ma'o gang 'di lta bu'i bsod nams kyi mthu chen po dang ldan pa'i bu skyes pa ni bdag gi yid la bsam pa
[\[174b.7\]]yongs su rdzogs par gyur to zhes dga' ba dang mgu ba dang rab tu dga' ba'i yid kyis gos de rnams dge sbyong dang /_bram ze dang /_phongs pa dang /_phongs shing sdug bsngal ba dang /_mdza' bshes dang /_gnyen dang /_snag gi gnyen mtshams \u0f85la byin te/_gzhon nu de'i btsas pa'i btsas ston
[\[175a\]]
[\[175a.1\]]bdun gsum nyi shu rtsa gcig gi bar du rgya cher byas nas grogs po dag khye'u 'di'i ming cir gdags zhes ming 'dogs par byed pa dang /_nye du rnams kyis smras pa/_gzhan nu 'di gser btso ma'i mdog gis shin tu rgyas pa dang ldan te/_de bas na gzhon nu 'di'i
[\[175a.2\]]ming gser mdog ces gdags par bya'o zhes te/_de la gser mdog ces bya ba'i ming btags so/_/gzhon nu gser mdog ma ma brgyad po pang na 'tsho ba'i ma ma gnyis dang /_nu ma snun pa'i ma ma gnyis dang /_dri ma 'phyi ba'i ma ma gnyis dang /_rtsed grogs kyi ma ma gnyis te/_
[\[175a.3\]]ma ma brgyad la rjes su gtad nas de ma ma brgyad po dag gis 'o ma dang /_zho dang /_mar dang /_zhun mar dang /_mar gyi nying khu dang /_gzhan yang yo byad kyi bye brag gtso bo gtso bo dag gis skyed par byed/_sring bar byed cing rdzing na gnas pa'i pad+ma bzhin du myur du skyed par byed do/_/de
[\[175a.4\]]gang gi tshe chen por gyur pa de'i tshe/_yi ge dang /_grangs dang /_rtsis dang /_lag rtsis dang /_dbyung ba dang /_gzhug pa dang /_gzhag pa la nye bar zhugs shing brtag pa brgyad po/_gzhi brtag pa dang /_gos brtag pa dang /_rin po che brtag pa dang /_shing rta brtag pa dang /_
[\[175a.5\]]glang po che brtag pa dang /_rta brtag pa dang /_gzhon nu brtag pa dang /_gzhon nu ma brtag pa dang /_'byed pa dang /_klog pa la mkhas pa dang /_g.yer por gyur to/_/de yang bsod nams kyi skal ba chen po dang ldan pa/_bsam pa dge ba/_bdag dang gzhan la phan par zhugs
[\[175a.6\]]pa/_snying rje dang ldan pa/_bdag nyid chen po chos 'dod pa/_skye dgu rnams la mnyes gshin pa ste/_de bstan bcos thams cad klog pa dang /_de shin tu bsod nams kyi mthu che ba yin pas gos la sogs pa dang nor rnams gang bsams pa dang gang gsol ba de thams cad de bzhin
[\[175a.7\]]du 'byor par 'gyur mod kyi/_bdag ni 'di ltar bsod nams kyi mthu chen po dang ldan no snyam du mi sems so/_/ded dpon nyi ma 'di snyam du bdag dkon mchog gsum la skyabs su 'gro ba'i drin gyis bu skyes so zhes bcom ldan 'das kyi bstan pa la shin tu yang mngon par dad nas
[\[175b\]]
[\[175b.1\]]de dus dang dus su bcom ldan 'das kyi bstan pa la bya ba byed par gyur to/_/yang de'i tshe de'i dus na rgyal po'i khab kyi grong khyer du ded dpon dri ma med pa zhes bya ba rgya mtsho nas gru grub ste/_slar 'ongs nas des bcom ldan 'das dge slong stong nyis brgya lnga bcus bskor ba la bshos drangs te/_dge
[\[175b.2\]]slong re re zhing chos gos gsum gsum phul ba dang /_skyes bu dam pa 'di'i rgya mtsho chen por zhugs pa dang ded dpon gyi sgra ni 'bras bu dang bcas par gyur te/_'di ltar bcom ldan 'das kyi bstan pa la bya ba byas so zhes bya ba'i grags pas 'jig rten thams cad du khyab par gyur pa dang /_ded
[\[175b.3\]]dpon nyi mas thos pa na 'gran 'dod par gyur te/_nga yang rgya mtsho chen por zhugs la gal te de nas gru legs par grub nas bcom ldan 'das la zhus te/_bcom ldan 'das kyi nyan thos 'dzam bu'i gling na ji snyed cig gnas pa de rnams gcig tu bsdus nas zas bsod pa rnams kyis tshim
[\[175b.4\]]par byas la dge slong re re zhing rin po che'i chos gos gsum gsum gyis dga' bar bya'o snyam nas de chung ma la gtam de smras pa dang /_des smras pa/_bdag po khyod kyis yang dag par rtog par 'byor par gyur cing yid la re ba rdzogs par gyur cig_/de nas ded dpon nyi mas rgyal po'i
[\[175b.5\]]khab kyi grong khyer du lan gsum gyi bar du dril bsgrags te/_tshong pa lnga brgyas yongs su bskor nas rgya mtsho chen por zhugs so/_/de rgya mtsho chen po der zhugs pa dang /_bcom ldan 'das yongs su mya ngan las 'das so/_/de de nyid na gnas pa'i tshe gnas brtan 'od srungs chen po yang
[\[175b.6\]]yongs su mya ngan las 'das so/_/ji tsam na dus gzhan zhig na gzhon nu gser mdog 'od ma'i tshal du song ba dang /_de nas dge slong zhig mi rtag pa nyid dang rab tu ldan pa'i tshigs su bcad pa 'don par gyur te/_tshe 'di nyid dang mtshan mo dang /_/'gro ba dang ni ldog pa dang /_/chu
[\[175b.7\]]klung chen po'i rgyun bzhin du/_/phyir mi ldog par 'gro bar 'gyur/_/chu chung gi ni nya lta bur/_/gang zhig nyin mtshan 'da' ba yi/_/tshe ni shin tu thung gyur na/_/de la bya dgar ci zhig yod/_/gson mtha' 'chi ba yin pas na/_/lus 'di yongs su rgas pa dang /_/nad kyi tshad ni
[\[176a\]]
[\[176a.1\]]myur 'jig cing /_/rnag gi tshogs kyang 'jig par 'gyur/_/kye ma lus 'di mi thogs par/_/stong zhing rnam shes dang bral nas/_/dur khrod bor ba'i mgal dum ltar/_/sa'i steng du 'gyel bar 'gyur/_/rgyun du nad kyis mngon gdungs shing /_/
[\[176a.2\]]rtag tu mi gtsang 'dzag pa dang /_/rga dang 'chi bas 'tsher 'grib pa'i/_/lus 'di dor na cir mi rung /_/myur du 'jig cing rna ba dang /_/rnag dang ldan ba'i lus 'di yis/_/grub dang bde ba bla med dang /_/zhing mchog don du gnyer bar gyis/_/tshigs su bcad pa 'di
[\[176a.3\]]thos pa dang /_/gzhon nu gser mdog 'khor ba las yongs su skyo zhing /_yongs su mya ngan las 'das pa'i yon tan mthong bas dge slong de la phyag byas te dris pa/_'phags pa 'di ci zhig lags/_dge slong gis smras pa/_rigs kyi bu 'di ni sangs rgyas kyi bka'
[\[176a.4\]]yin no/_/des de thos pa dang bcom ldan 'das kyi bstan pa la dad pa chen po skyes nas rab tu 'byung ba dang thar pa mngon par 'dod par gyur to/_/de nas dge slong de la rim gro byas te rkang pa gnyis la gtugs nas smras pa/_'phags pa bdag rab tu 'byung bar 'tshal gyis
[\[176a.5\]]thugs brtse bas nye bar bzung ste rab tu dbyung du gsol/_dge slong des smras pa/_rigs kyi bu pha dang ma gnyis kyis gnang ngam des smras pa/_ma gnang lags so/_/dge slong gis smras pa/_rigs kyi bu song la pha dang ma la dris shig dang /_pha dang ma gnyis kyis ma
[\[176a.6\]]gnang bar rab tu 'byin par mi byed do/_/des smras pa/_de bzhin du bgyi'o/_/de nas gzhon nu gser mdog 'khor bas 'jigs shing skyo ba'i yid dang ldan pas rang gi khyim du dong ste ma'i rkang ba la gtugs nas yum mkhyen par mdzod cig_/bdag ni legs par gsungs
[\[176a.7\]]pa'i chos 'dul ba la rab tu 'byung ngo /_/de skad ces smras pa thos pa dang ma shin tu mya ngan gyis gdungs te/_brang brdungs nas smras pa/_bu khyod ni nga'i bu gcig pa/_sdug pa/_yid du 'ong ba/_mdzes pa/_rjes su mthun pa/_yid la re ba rgyas pa thob pa yin na khyod ji ltar
[\[176b\]]
[\[176b.1\]]de yang spangs nas rab tu 'byung /_/des smras pa/_yum sdug pa rnams dang ni nges par 'bral bar 'gyur te/_de mkhyen par mdzod la bdag legs par gsungs pa'i chos 'dul ba la rab tu dbyung bar rjes su gnang bar mdzad du gsol/_des thos pa dang yid la
[\[176b.2\]]gdung ba chen po skyes nas de mchi mas brnangs bzhin du smras pa/_bu nga khrag dron mo kha nas skyug par 'gyur gyi lan gsum gyi bar du de skad ma zer cig_/des yang bsams pa/_'di'i 'bad pa 'di lta bu las na ngas bzlog par mi nus kyis thabs shig sbyar bar
[\[176b.3\]]bya'o snyam mo/_/de nas des smras pa/_bu khyod kyi pha ni sangs rgyas kyi bstan pa la bya ba bya'o snyam nas rgya mtsho chen por zhugs kyi de ji srid ma 'ongs pa de srid khyod la rjes su mi gnang ngo /_/gal te 'ongs na khyod rjes su gnang nas rab tu dbyung bar bya'o/_/de ma la gus pa
[\[176b.4\]]yin pas bsams pa/_gal te yang 'di la smras na ni brgya la 'di gdung ba shin tu chen po skye bar 'gyur gyi/_ji srid nga'i pha 'ongs pa de srid du 'dug par bya'o snyam nas de cang mi smra bar 'dug go/_/gang gi tshe gzhon nu gser mdog tshong 'dus su rgyu ba na de'i tshe de'i
[\[176b.5\]]gzugs phun sum tshogs pa rgya chen po mthong ba dang 'jig rten pa rnams bltas kyang ngoms par ma gyur te/_de skye bo'i tshogs mang po'i yid du 'ong bar gyur to/_/de'i gzugs phun sum tshogs pas yid drangs kyang 'dod pa la shin tu rgyab kyis phyogs par mthong
[\[176b.6\]]nas mas bsams pa/_kyi hud 'di'i 'bad pa 'di lta bu 'dis ni nga spangs nas rab tu 'byung bar 'gyur ro snyam mo/_/de nas rtag tu dogs pa dang bcas pas rjes su mthun par 'jug par brtsams so/_/gzhon nu gser mdog ni yang dang yang du mkhas pa dang
[\[176b.7\]]dge sbyong dang bram ze rnams la rten par byed cing /_de der legs par bshad pa thar ba'i lam dang rjes su mthun par gang dang gang thos pa de dang de glegs bam la 'dri'o/_/rgyal po'i khab kyi grong khyer gyi phyi rol na ded dpon nyi ma'i skyed mos tshal me tog dang /_'bras
[\[177a\]]
[\[177a.1\]]bu dang /_chu phun sum tshogs pa zhig kyang yod pa dang /_de nas gzhon nu gser mdog pha'i skyed mos tshal der nyin re zhing song nas legs par bshad pa'i glegs bam dag klog cing 'dug go/_/yang de'i tshe rgyal po'i khab kyi grong khyer na ka shi mdzes dga'
[\[177a.2\]]mo zhes bya ba'i bud med smad 'tshong ma gzugs dang lang tsho dang sgyu rtsal phun sum tshogs pa/_skye bo mang po'i snying du sdug pa zhig gnas pa dang /_rgyal po ma skyes dgra'i blon po rab gtum zhes bya ba rgyal pos shin tu bkur ba de bu mo ka shi mdzes dga' mo la shin tu yang sems
[\[177a.3\]]chags pas nyin re zhing rang gi skyed mos tshal du song nas de dang lhan cig rtse zhing dga' la dga' mgur spyod par gyur to/_/ci tsam na dus gzhan zhig gi tshe bu mo ka shi mdzes dga' mo rgyan thams cad kyis brgyan te rgyal po'i khab nas byung nas blon po rab gtum gyi skyed mos tshal
[\[177a.4\]]du chas pa dang /_gzhon nu gser mdog rgyal po'i khab kyi grong khyer nas byung ste/_rang gi skyed mos tshal du 'gro ba bu mo ka shi mdzes dga' mos bltas pa dang /_gzhon nu gser mdog shin tu yang gzugs bzang ba/_blta na sdug pa/_mdzes pa/_yan lag dang nying
[\[177a.5\]]lag thams cad dang ldan pa/_skye bo thams cad kyi yid dang mig 'phrog pa/_gser mdog can gyi gos ser po lus la gyon pa mthong ba dang /_yang de 'di snyam du sems te/_e ma'o gzugs phun sum tshogs pa rgya che ba/_e ma'o kha dog shin tu rgyas pa 'di lta bu bud med
[\[177a.6\]]gang gi khyor gyur pa de ni skal pa bzang po byas pa yin no snyam du sems shing /_de de la sems shin tu zhen pas rtog cing gang 'di lta bu'i skyes bu dang lhan cig dga' zhing rtse ba ma myong ba'i bud med de ni skal pa chung ba yin no/_/yang bsams pa/_bdag ni gzugs kyis 'tsho
[\[177a.7\]]ba/_skyes bu rnams kyi thun mong du gyur pa yin la/_gzhon nu 'di ni lang tsho la bab pa dang ldan pa yin gyi ma la bdag 'di dang lhan cig kun du sbyor bar 'gyur ba de ltar brid par bya'o snyam nas de de'i mdun du 'dug ste/_bud med kyi steg pa'i mtshan ma dag bstan par
[\[177b\]]
[\[177b.1\]]brtsams pa dang /_bdag nyid chen po de rang bzhin gyis 'dod pa la rgyab kyis phyogs shing mya ngan las 'das pa la gzhol bas de la sems gtod par ma gyur pa dang /_des bsams pa 'di ni nges par nga la mi sems pa ni ngo cha ba yin gyi/_yang 'di skyed mos tshal du 'gro bas
[\[177b.2\]]nga yang de nyid du song la der 'di lkog tu brim par bya'o snyam nas de de'i phyi bzhin 'brang ba dang /_gzhon nu gser mdog gis shes nas de'i sngon du skyed mos tshal du zhugs te sgo bcad do/_/bu mo ka shi mdzes dga' mos smras pa/_gzhon nu bdag ni khyod la bsams te 'ong na
[\[177b.3\]]khyod 'di lta bu'i rang bzhin ngan pa ston par byed pa ni rigs pa ma yin no zhes smras kyang /_des de la tshig gi lan ma blan pa dang /_des bsams pa/_'di la rgyu gnyis yod de/_shin tu 'dod pa don du mi gnyer ba'am/_yang na ches bzang ba gzhan zhig la zhen pa yin te/_
[\[177b.4\]]rnam pa thams cad du 'di la nga'i gzugs sam tshig gis mgu bar byed mi nus kyi 'di la reg pas mgu bar bya'o snyam nas/_'dis nga mthong nas sgo bcad na gang zhig gis 'di lkog tu chags par 'gyur ba'i thabs ci zhig yod/_yang na 'di ngas shes kyis nang par 'di'i
[\[177b.5\]]ches sngon du song la skyed mos tshal du 'dug gi/_phyis 'di 'ongs pa dang 'khrig pa la sogs pa'i lus kyi reg pa rnams kyis ji ltar nga'i dbang du 'gyur ba de ltar mgu bar bya'o snyam mo/_/de de ltar rjes su sems shing slar log nas grong khyer du zhugs te/_nyi ma de la
[\[177b.6\]]rab gtum gyi skyed mos tshal du ma song ngo /_/blon po rab gtum yang rang gi skyed mos tshal du de yun ring du rtog pas yongs su dub pa dang nyi ma nub pa'i dus su grong khyer du zhugs nas de rang gi khyim nas ka shi mdzes dga' mo la ci'i phyir khyed deng nga'i skyed mos tshal du
[\[177b.7\]]ma 'ongs zhes pho nya btang ba dang /_bu mo mdzes dga' mos rje'i sras deng ni bdag deng glad nad kyis shin tu gdungs pa gang yin pa des khyed kyi skyed mos tshal du ma 'ongs zhes bslus so/_/'jig rten na ni mdza' mo dang /_dgra dang /_tha mal pa yod pas/_gzhan zhig
[\[178a\]]
[\[178a.1\]]gis smras pa/_de la ni glad pa'i nad kyis gzir ba med de/_gzhan du na 'di gzhon nu gser mdog gi skyed mos tshal de nas slar 'ongs pa mthong ngo zhes smras pa thos pa dang /_'di ltar bud med kyi yul nas byung ba'i sha khon ni sha khon gyi tha chad
[\[178a.2\]]yin pas blon po rab gtum khro bas kun tu 'khrugs par gyur nas bsams pa/_ci nas kyang bu mo ka shi mdzes dga' mo dang gzhon nu gser mdog gnyi ga med par 'gyur bde lta bu'i gnod pa bya'o snyam ste/_de khro ba'i mes snying bsrags bzhin du mtshan mo sdug
[\[178a.3\]]bsngal bas 'da' bar byas so/_/de nas mtshan mo 'das te nam langs pa dang skyes bu yid brtan du rung ba zhig bos te smras pa/_rgyal po'i khab kyi phyi rol gyi skyed mos tshal du 'deng /_de rang la shin tu ched che ba'i dgos pa zhig yod kyi ral gri thogs shig_/des kyang blon po
[\[178a.4\]]de bzhin du bgyi'o zhes smras te/_skyes bu de ral gri thogs nas de'i phyi bzhin du 'brangs so/_/de nas blon po rab gtum skyes bu de dang lhan cig tu rgyal po'i khab kyi grong khyer nas byung ste ded dpon nyi ma'i skyed mos tshal du zhugs nas gnas so/_/bu mo ka shi mdzes dga'
[\[178a.5\]]mo yang lus la gos dang rgyan sna tshogs kyis brgyan te rgyal po'i khab nas byung nas ded dpon nyi ma'i skyed mos tshal du song ste/_de der zhugs pa dang ji tsam na blon po rab gtum mthong ba dang slar kun du skrag pas bsams pa/_'di ni rang bzhin gyis gtum pas nges par deng nga
[\[178a.6\]]la gnod pa chen po byed par 'gyur ro snyam nas slar log par 'dod pa dang /_de nas blon po rab gtum gyis mthong nas khro ba'i mes yid bsregs nas dpral par khro gnyer gsum bsdus te shin tu brgyugs so/_/de nas tsham tshom med par de'i skra nas bzung nas snying rje med pas
[\[178a.7\]]mgo thur du sa la bsgyel te bshal bzhin du 'di skad ces smras te/_khyod 'dir 'ongs nas gzhon nu gser mdog dang lhan cig dga' mgur spyad nas/_nga la glad ba na bas shin tu gzir te des khyed kyi gan du ma 'ongs so zhes smra'am/_ngas deng gang gis slar yang 'tsho ba'i
[\[178b\]]
[\[178b.1\]]'jig rten mthong zhing gzhon nu gser mdog dang lhan cig dga' mgur spyod par mi 'gyur ba de lta bu'i chad pa gcod par bya'o/_/bu mo ka shi mdzes dga' mos de thos pa dang /_phan tshun drud pa'i sdug bsngal la ma bsams par mchi mas brnangs bzhin skad 'dar bzhin du kyi
[\[178b.2\]]hud da ni 'tsho bar mi 'gyur ro snyam nas lus 'dar bzhin du blon po rab gtum gyi rkang pa gnyis la gtugs te/_snying rje rje skad du gcom chung ngus tshig re re nas smras pa/_rje'i sras bzod par mdzod cig_/bdag ni gsad par 'os pa ma lags te/_bud med kyi yul ni rtag
[\[178b.3\]]tu skyon dang bcas pa lags kyis deng nas brtsams nas slan chad 'dir ci yang mi bgyid kyi/_ji srid 'tsho'i bar du khyed kyi 'bangs mo bgyid kyis ma brtags pa 'di ma mdzad par srog stsol cig_/rang bzhin ngan pa de de lta bu'i snying rje rje skad du gcom chung dus tshig re re nas
[\[178b.4\]]smras kyang khro ba'i me 'phel ba nyid do/_/de nas de'i grogs po'i skyes bu la smras pa/_ral gri 'dis 'di'i mgo drungs nas myur du chod la sa la ltung bar gyis shig ces smras pa dang /_de nas skyes bu des bdag nyid ngan pa de'i rigs pa dang mi ldan pa'i tshig ngan pa thos pa
[\[178b.5\]]dang 'dar bar gyur cing bsams pa/_kye ma'o snying rje med pa/_bud med 'di ni 'dis rnam pa du mar rjes su longs spyod na de ji ltar nyes pa chung ngu'i phyir gsod par 'dod/_kye ma'o nga yang 'tsho ba'i 'jigs pa dang skrag pas skyes bu tha ma sbrul gyi dug dang mtshungs pa'i gan
[\[178b.6\]]du gnas par byed/_nga ni rnam pa thams cad du nyam nga ba chen por zhugs so/_/'di ji ltar bsgrub par bya/_yang na gsal bar smra bar bya'i/_/gal te gsal bar smras na sdig pa dang chos ma yin pa las ldog kyang srid do snyam nas kun du skyo ba dang /_de la bud med de shin
[\[178b.7\]]tu snying rje bas rgyud zhi bar byas pas mig mchi mas khengs pa dang thal mo sbyar te/_blon po rab gtum la smras pa/_jo bo bzod par mdzod cig_/'di lta bu'i bya bam yin pa la bdag sbyar ba ni mi rigs so/_/bdag ni brtse ba med pa ma lags te/_gsod ma pa yang
[\[179a\]]
[\[179a.1\]]ma lags na ji ltar na bdag gsod ma rnams kyang byed par spro ba ma yin pa'i las gang yin pa de la bdag pos bcud dam/_bud med 'di yang shin tu gzugs bzang ba/_blta na sdug pa/_mdzes pa/_sgyu rtsal shes par grags pa rgyal po'i khab na gnas
[\[179a.2\]]pa rnams dang /_phyogs gzhan nas lhags pa'i skye bo mkhas pa rnams kyi snying du sdug pa/_'di ni mi rnams kyi thun mong gi dga' ba'i gnas su gyur pa lags na/_bdag po shes rab dang ldan zhing mkhas pa'i mi rnams rjes su chags pa'i gnas 'di la sdang bar ji ltar byed
[\[179a.3\]]'di lta bu'i 'jig rten gnyi ga dang 'gal bar gyur pa'i rtsol ba 'di la ldog par mdzod cig_/bzod par mdzod la bdag dang khyed kyang nyes par spyod pa'i me 'dis bsreg par 'os pa ma yin no/_/gtso bo gzhan yang /_shin tu gzhon pa'i yan lag 'di/_/gzugs
[\[179a.4\]]dang lang tsho rnam brgyan pa/_/'di ni mi yi dga' ba dag_/gzugs dang ldan pa bzhin du shes/_/dman zhing snying ni rje rje'i lta'i/_/snyan pa'i tshig ni 'di dag gis/_/gtso bo khyod la gsol 'debs na/_/bdag gi yid ni mgu bar mdzod/_/khyod tshig 'bar bar thos pas
[\[179a.5\]]na/_/der ni bdag nyid 'dar bar 'gyur/_/gang zhig 'di 'dra gsod gyur pa'i/_/snying rje med pa su zhig mchis/_/shin tu snying rje med pa yi/_/kla klo 'ang 'di gsod mi spro na/_/gtso bos bdag yid ji ltar na/_/mi gsod par ni spro ba skyed/_/gang zhig phyugs kyis
[\[179a.6\]]mthong na yang /_/rjes chags chen po skye 'gyur ba/_/de la gang zhig mir gyur nas/_/mtshon gyis 'debs pa bgyid ma mchis/_/gtso bo shin tu mi bzad pa'i/_/las 'di mnyan pa'ang rigs min na/_/spyod par bgyid pa smos ci 'tshal/_/de bas bzod pa mdzad
[\[179a.7\]]pa'i rigs/_/de nas skyes bu rang bzhin ngan pas bsam pa nyams pa de la de lta bu'i snying la bab pa'i tshig snyan pa des smras su zin kyang rang gi sems zhi ba ma rnyed par gyur te/_de khros phas smin ma bsdus shing bzhin mi sdug pas de la smras pa/_kwa'i mi khyod nga'i tshig las
[\[179b\]]
[\[179b.1\]]'da' bar byas te/_'di la khyod rjes su chags par byed nas gsod par mi 'dod dam/_rnam pa thams cad du khyod kyis 'di bsad par gyur na legs kyi gal te ma bsad na dang khyod kyi srog med par bya'o/_/de nas skyes bu de de'i tshig rtsub mo'i rtsom pa shes nas 'jigs pas
[\[179b.2\]]sems pa la zhugs par gyur te/_kye ma'o bdag ni shin tu nyam nga bar gyur te/_gal te 'di'i tshig bzhin ma byas na nges par deng bdag nyid srog dang bral bar byed de/_gang zhig 'di lta bu'i bud med rnam pa du mar nye bar longs spyod pa yang gsod par rtsom na deng nga mi gsod
[\[179b.3\]]par ga la 'gyur/_ci 'di lta bu'i skye bo'i chogs kyi yid du 'ong ba'i bud med kyi lus la mtshon gyis 'debs par byed na/_bdag nyid mir yang mi rung gi/_rnam pa thams cad du rang gi srog dang bral ba ni bla'i 'di lta bu 'di la snun par mi bya'o zhes nges par bsams nas yang
[\[179b.4\]]de'i slar skyes pa gang 'di ral gri khyer la 'bros par bya'i/_des ni nga'i lus dang bu mo ka shi mdzes dga' mo'i lus kyang yongs su bsrungs par 'gyur ro snyam nas ral gri thogs nas skyed mos tshal nas byung nas bang thams cad gtugs pa dang bros par gyur to/_/blon po
[\[179b.5\]]rab gtum gyis kyang de'i rjes bzhin sgo'i phyi rol gyi bar du bsnyegs so/_/de nas bu mo ka shi mdzes dga' mo bdag nyid srog stor ba slar rnyed pa tsam du sems shing rings pa rings par bros te ra ba'i rtsar phyin pa dang /_ra ba de yang mtho bas brgal bar ma nus pa na blon po rab gtum
[\[179b.6\]]slar log nas ji srid phyogs de na bu mo ka shi mdzes dga' mo ma mthong nas phan tshun kun du bltas par brtsams pa dang /_ci tsam na ra ba'i rtsar phyin pa mthong nas rings pa rings par de'i gan du 'gro bar brtsams so/_/de na yang sbrul nag po zhig gnas te/_des bu mo'i rkang pa g.yas
[\[179b.7\]]pa nas bzung ba dang des de mthong nas bros so/_/bu mo ka shi mdzes dga' mos bsams pa/_blon po rab gtum 'di 'ongs nas gsod par 'gyur ro snyam pa der gtod pa'i yid dang 'chi ba'i 'jigs pas sbrul nag pos zin par ma shes nas a ti mug ti'i tshang tshing du zhugs pa dang /_
[\[180a\]]
[\[180a.1\]]blon po rab gtum yang a ti mug ti'i yal ga'i tshang tshing du phyin to/_/de nas rang bzhin ngan pa snying rje med pa'i sems kyis zhe sdang drag pos kun du 'khrugs pa'i yid kyis bu mo ka shi mdzes dga' mo a ti mug ti'i yal ga'i tshang tshing nas drangs te/_
[\[180a.2\]]de'i mgo la rkang pa'i rting pa dang rdog pas bsnun to/_/bud med de ni shin tu gzhon sha can yin pas rdog pas bsnun ba de dang dug gi zhugs kyis brgyal bar gyur to/_/blon po rab gtum de lta bar bsams pa dang /_ci tsam na sems med par sa la 'gyel bar mthong
[\[180a.3\]]nas de 'di snyam du sems te 'di ni shi zin gyis da ni 'gro bar byas te/_'ga' zhig gis mthong na mi rung ngo snyam nas ra ba rgal te lam gzhan nas rgyal po'i khab tu zhugs so/_/der phyin nas rgyal po'i skyes bu gzhan dag cig la smras pa/_shes ldan dag song la ded
[\[180a.4\]]dpon nyi ma'i skyed mos tshal ltos shig_/de yang chas so/_/gzhon nu gser mdog kyang rgyal po'i khab nas byung ste skyed mos tshal der phyin pa dang /_ji srid cig na bu mo ka shi mdzes dga' mo phan tshun du bshal zhing drud pa dang /_skra grol la sems med par sa la 'gyel
[\[180a.5\]]bar mthong ba dang /_de skyo ba chen po skyes par gyur nas des bsams pa ni rang bzhin ngan pa snying rje med pa'i sems 'jig rten pha rol spangs pa sha khon dang bcas pa su zhig gis 'dir khyer te 'ongs nas bsad par gyur/_kyi hud ngan cing sdug bsngal te/_'di lta bu'i bud
[\[180a.6\]]med brtse ba med pas gsod pa'i sems can su zhig byung snyam nas skyed mos tshal de thams cad du bltas nas su yang ma mthong ba dang /_de 'di snyam du sems te/_bud med 'di ni kun gyis shes pa yin la/_'di skyed mos tshal 'dir bsad nas 'dir su yang mi snang ba ni
[\[180a.7\]]rnam pa thams cad du 'ga' zhig gis rang gi rang bzhin ngan pa sbas nas grags pa ma yin pa'i ser ba nga'i mgor dbab pa'i phyir des 'dir mngon du phyung ngo snyam nas de de ltar mi dga' bzhin du lag pa 'gram pa la gtad de shin tu sems pa la zhugs shing 'dug pa dang /_
[\[180b\]]
[\[180b.1\]]rgyal po'i skyes bu de rnams kyang phyin nas der zhugs te/_skyed mos tshal de blta bar brtsams pa dang /_ji tsam du bu mo ka shi mdzes dga' mo phan tshun bshal nas drud pa dang /_skra grol zhing sa la drud pa dang 'gyel ba mthong ba dang /_gzhon nu gser mdog gi sngon gyi las kyi rnam
[\[180b.2\]]par smin pa'i stobs kyis de sus kyang nges pa ma rnyed cing brgyal ba yin nam/_'on te dus byas pa yin par shes par yang ma gyur to/_/de nas rgyal po'i skyes bu de dag phan tshun du smras pa/_shes ldan dag bud med 'di ni 'ga' zhig gis bsad do zhes te/_de rnams kyis skyed
[\[180b.3\]]mos tshal kun du bltas nas gzhon nu gser mdog ma gtogs pa su yang mthong bar ma gyur pa dang /_de rnams kyis gser mdog la dris pa/_gzhon nu bud med 'di sus bsad/_des smras pa/_shes ldan dag ngas kyang mi shes te/_'di kho bos kyang 'di kho na ltar mthong
[\[180b.4\]]ngo /_/de nas rgyal po'i skyes bu de dag phan tshun smra bar rtsom pa/_shes ldan dag gzhon nu 'di ni shin tu dul ba yin pas 'di ni las 'di byed par mi srid pa/_'dir gzhan su yang ma mthong bas yu bu cag ni rnam pa thams cad du shin tu nyam nga bzhugs la 'di la ji ltar bsgrub
[\[180b.5\]]par bya/_de la gcig gis smras pa/_shes ldan dag yu bu cag gis 'di yongs su gcod nus pa ma yin gyi/_bud med 'di dag gzhon nu zhal mchu'i gnas su khyer na der blon po rnams kyis yongs su gcod par 'gyur ro/_/de nas rgyal po'i skyes bu rnams kyis bud
[\[180b.6\]]med de khyogs la bteg pa dang /_gzhon nu gser mdog kyang khyer te/_zhal mchu'i gnas su song ngo /_/zhal mchu'i gnas de na yang blon po rab gtum rjes su mthun pa'i las byed pa rnams dang lhan cig 'dug par gyur cing 'dus par gyur pa dang /_rgyal po'i skyes bu de rnams
[\[180b.7\]]'ong ba des ring po nyid nas mthong nas dris pa/_shes ldan dag 'di ci zhig yin/_bud med 'di bdag cag rnams kyis ded dpon nyi ma'i skyed mos tshal du dus byas pa mthong lags te/_skyed mos tshal der bdag cag rnams kyis bltas na gzhon nu gser mdog ma gtogs pa su
[\[181a\]]
[\[181a.1\]]yang ma mthong nas 'di nyid la bdag cag gis gzhon nu bud med 'di su zhig gis bsad ces dris pa/_shes ldan dag ngas kyang mi shes te/_kho bos kyang 'di kho na ltar mthong ngo zhes gleng na da ni gtso bo khyed rnams kyis rnam par dpyod cig_/blon po rab gtum
[\[181a.2\]]gyis smras pa/_khyed rnams 'dir yud tsam cig sdod cig_/ngas rgyal po la zhu bar bya'o zhes smras nas/_des rgyal po ma skyes dgra'i pho brang du song ste/_sgo srungs kyi skyes bu la dris pa/_kye skyes bu lha ci zhig mdzad/_der smras pa/_steng gi khang bzangs kyi gzhi na skyes pa
[\[181a.3\]]med par bud med kyi rol mos rtse bar mdzad dga' bar mdzad dga' mgur spyad par mdzad do/_/des skabs rnyed pas sgo dpon mo chen po zhig la smras pa/_song la lha la blon po rnams kyis zhu ba 'di skad zhus shig_/ded dpon nyi ma'i bus bskyed mos tshal du bu mo ka
[\[181a.4\]]shi mdzes dga' mo bkum la de yang g.yar gyis 'ches par mi bgyid na/_'di la bdag cag rnams kyis ci ltar bsgrub par bgyi/_de song ste rgyal po la zhus pa/_rgyal po dga' ba'i rol mo de la shin tu chags nas smras pa/_song la blon po la khyed rnams nyid kyis
[\[181a.5\]]legs par dpyod cig ces smras so/_/de phyir byung ste/_blon po rab gtum lhas 'di skad ces bka' stsal to zhes smras so/_/de nas blon po rab gtum zhal che'i gnas su 'ongs nas rgyal po'i skyes bu rnams la smras pa/_shes ldan dag khyed song la gsod ma pa
[\[181a.6\]]rnams sbron cig_/de rnams kyis kyang sbran pa dang blon po rab gtum gyis gsod ma ba rnams la smras pa/_gzhon nu 'dis bu mo ka shi mdzes dga' mo 'di bsad kyi khyed rnams song la ngan par spyod pa 'di rgya ba lag dam por chings la sgra rtsub pa'i rnga brdungs shing lam
[\[181a.7\]]po che dang /_tshong 'dus dang /_bzhi mdo dang /_sum mdo rnams su bsgrags pa'i sgor bsgrags la grong khyer gyi lho phyogs kyi sgor phyung ste/_dur khrod chen por khyer la gsal shing la skyon cig_/shi ba dang bu mo ka shi mdzes dga' mo dang lhan cig ro bsregs pa'i
[\[181b\]]
[\[181b.1\]]gnas cig na zhog la sregs shig_/de nas gsod ma pa rnams kyis gzhon nu gser mdog shin tu gzugs bzang ba gser btso ma'i ri'i rtse mo lta bur dpal gyis 'bar ba la bltas te kun du yi mug par gyur nas phan tshun smras pa/_shes ldan dag ji ltar yu bu
[\[181b.2\]]cag gsod ma pa yin yang skyes bu mthong bar dka' ba khyad par can 'di lta bu ji ltar gsad par bya/_rnam pa thams cad yu bu cag nyid rang gi srog dor ba ni bla'i 'di lta bu gsad par ni mi bya'o/_/blon po rab gtum gyis phan tshun gcig la gcig smra bar byed pa de
[\[181b.3\]]mthong ba dang de rnams la smras pa/_shes ldan dag ci ste 'dug 'di myur du khyer cig de rnams kyis thal mo sbyar te gsol ba btab pa/_bdag po bzod par mdzod cig_/ji ltar bdag cag gsod ma pa rnams lags kyang 'di lta bu'i skyes bu khyad par can skye ba
[\[181b.4\]]mang po'i yid du 'ong ba gsod par rngo mi thogs so/_/blon po rab gtum shin tu 'khrugs nas gal te khyed rnams kyis 'di ma bsad na deng khyed rnams nyid bu dang nang mi dang gnyen 'dun dang bcas pa rnams kyi srog med par bya'o zhes smras pa dang /_de rnam skrag pas phan
[\[181b.5\]]tshun smras pa/_shes ldan dag blon po 'di'i rtsom pa ni rigs pa dang mi ldan pa ste/_gang 'di gzhon nu gser mdog 'di ltar mthong bar dka' ba skyes bu khyad par can yongs su spong bar brtson na de yu bu cag rnams kyi bu dang chung ma dang gnyen 'dun dang bcas pa
[\[181b.6\]]gsod par ci ste mi byed de/_/'di lta bu shin tu nyam nga bar zhugs na/_'di la ji lta bur bsgrub par bya/_yang de rnams 'chi bas 'jig skrag pas blo skyes pa/_gzhon nu 'di skye bo mang po'i yid du 'ong ba yin 'di re zhig lam po cher dgyer gyi skye bo mang po'i tshogs gang yin pa
[\[181b.7\]]'di thar bar byed pa'i gnas ni yod do/_/'di gsod pa la btang snyoms su 'jog pa su zhig gis nus snyam nas de rnams de'i gan du song nas 'di rgyab lag bcing ngo snyam pa dang /_de'i gzugs phun sum tshogs pa rgya chen por mdzes pa mthong ba dang reg par ma nus so/_/
[\[182a\]]
[\[182a.1\]]de nas yan lag dang nying lag 'dar zhing mchi ma 'dzag la skad 'dzer bzhin du smre sngags 'don par rtsom pa/_kyi hud 'di lta bu'i sdig pa byad du bcug pa bdag cag ni shin tu sdug bsngal te/_su zhig gis 'di lta bu'i bya ba ma yin pa la sbyar bar 'gyur/_de
[\[182a.2\]]nas blon po rab gtum gyis shin tu rtsub pa dang bcas pa'i lung yang bsgo ba/_khyed rnams ci la 'gor de nas de rnams skrag cing kun du bred par gyur pas de rnams mchi mas mig khengs shing 'dar bzhin du de bzung ste/_gser gyi mdog can gyi gos ser po de nyid kyis rgyab
[\[182a.3\]]lag tu bcings so/_/rgyab lag tu bcing bas bcings pa de mthong ba dang /_blon po rab gtum ma gtogs pa'i zhal che'i gnas su tshogs pa'i skye bo'i tshogs de dag thams cad de dang bral ba'i gdung bas sems kyi rgyud zhu bar gyur nas mchi ma klog par gyur te/_kyi
[\[182a.4\]]hud da ni mthong bar dka' ba'i gzhon nu 'di lta bu med par 'gyur ro zhes smras so/_/de nas gsod ma pa rnams kyis de lam po cher bteg pa dang /_de nas bar skabs der ca co'i sgra byung ba dang /_ca co'i sgra de thos pas rgyal po'i khab na gnas pa dang /_phyogs sna
[\[182a.5\]]tshogs pa nas lhags pa'i skyes pa dang /_bud med dang /_khye'u dang /_bu mo dang /_skye bo'i tshogs rnams 'dus par gyur pa dang /_gzhon nu gser mdog rgyab lag tu bcing ba dam pos bcings pa bltas te/_thams cad skyo ba'i yid kyis rtabs bag dang bcas
[\[182a.6\]]par 'dri bar rtsom pa/_shes ldan dag 'di ci zhig yin/_de nas gsod ma pa de rnams mchi ma shin tu 'dzag cing skad 'dzer bzhin du smre zhing smras pa/_gzhon nu 'dis bu mo ka shi mdzes dga' mo bsad do zhes grag nas bsad pa'i phyir yongs su spangs te/_lam po che
[\[182a.7\]]dang /_tshong 'dus dang /_bzhi mdo dang /_sum mdo rnams su bsgrags pa'i sgor bsgrags nas 'di dur khrod chen por khyer te ring po mi thogs par gsod pa yin no/_/de thos pa dang /_skye bo'i tshogs chen po de dag de dang bral ba'i sdug bsngal gyis gdungs pas sgra gcig
[\[182b\]]
[\[182b.1\]]tu gsang mthon pos cho nges 'debs pa la zhugs te/_kyi hud kyi hud ji ltar gzhon nu 'di 'di ltar gzugs bzang ba blta na sdug pa mdzes pa yan lag dang nying lag thams cad 'byes pa dang ldan pa/_gser btso ma lta bu'i kha dog rgyas pa dang ldan pa/_skye bo thams cad kyi
[\[182b.2\]]mig dang yid 'phrog pa/_mkhas pa/_dul ba/_des pa/_sgrin pa/_snying rje can/_bdag nyid che ba/_chos 'dod pa/_skye dgu rnams la mnyes gshin pa gsod na ci ste dam pa rnams nub par gyur tam/_ci'i phyir chos nub par gyur tam/_ci'i phyir chos ma yin pa'i
[\[182b.3\]]sa 'byor par gyur cing rgyal srid kyi dbang phyug la gnas par gyur tam/_kyi hud sdug bsngal lo/_/'di yi gzugs dang mdog mdangs dang /_/phun tshogs rgyan gyi mchog rnams ni/_/mthong zhing mthong zhing bdag cag rnams/_/sngon chad mchog tu dga' bar gyur/_/da ltar
[\[182b.4\]]de nyid gsod ma pa'i/_/skyes bus zin pa mthong bas na/_/mya ngan drag pos zil mnan pas/_/bdag cag snying ni gas snyam byed/_/yid dang mig ni 'phrog byed cing /_/skye bo mang po'i yid 'ong gang /_/de la ci phyir rgyal po yi/_/chad pa dag ni 'bebs par 'gyur/_/
[\[182b.5\]]rtag tu bltas par gyur kyang ni/_/lus can ngoms par mi 'gyur ba/_/snying rje spangs pa'i blon po yis/_/gsod pa'i phyir ni ci yi phyir/_/gang zhig thub pa lta bu yi/_/kun spyod dul bar ldan grags pa'i/_/de la nyes pa 'di 'dra ba/_/'byung bar 'gyur ba ga la
[\[182b.6\]]srid/_/'di ltar yon tan can 'di dang /_/'bral ba 'dir ni nyer gnas pa/_/kye ma chos min mel tse byed/_/chos ni shi'am gnyid log gyur/_/de la bud med rnams shin tu dga' ba yin pas der bud med la la ni de dang bral ba'i sdug bsngal gyis gdungs
[\[182b.7\]]pas sa la 'gre ldog par byed do/_/la la ni brang rdung ngo /_/la la ni dran pa stor bar gyur te/_de re re zhing bu gcig pa dang bral ba lta bu'i sdug bsngal nyams su myong bar gyur to/_/bdag nyid chen po de ni skye bo mang po'i yid du 'ong ba yin pas rgyal po'i khab kyi grong
[\[183a\]]
[\[183a.1\]]khyer na gnas pa'i skye bo'i tshogs chen po de dang bral ba'i sdug bsngal gyis gdungs pas cho nge 'debs pa la zhugs pa'i phyir/_rgyal po'i khab kyi grong khyer shin tu 'khrugs par shes shing de dang bral ba'i sdug bsngal gyis gdungs bas g.yo bar gyur
[\[183a.2\]]to/_/ded dpon nyi ma'i khyim nas bu mo gcig lam po che der song ba dang /_des ji ltar gyur pa de thos pa dang /_de brang brdungs smre sngags 'don te/_rings pa rings par khyim du song nas gzhon nu gser mdog gi ma gang na ba der song ste phyin pa dang /_de'i mdun du bdag nyid
[\[183a.3\]]'gyel to/_/de nas gzhon nu gser mdog gi mas rtabs bag gis dris pa/_bu mo ci zhig yin smros shig_/de gsang mthon pos cho nges 'debs shing rje'i sras gzhon nu gser mdog gis skyed mos tshal du bu mo ka shi mdzes dga' mo bsad ces grag go zhes zer nas
[\[183a.4\]]ma brtags par rgyab lag bcing ba dam pos bcing nas gsod pa'i phyir yongs su spangs te/_gsod ma pa rnams kyis yongs su bskor nas lam po che dang /_tshong 'dus dang /_bzhi mdo dang /_sum mdo rnams su bsgrags pa'i sgor bsgrags te/_dur khrod chen por
[\[183a.5\]]khyer nas 'di yun ring po mi thogs par gsod par byed do/_/de thos pa dang gzhon nu gser mdog gi ma mya ngan grag pos non te/_brgyal nas sa la 'gyel to/_/de nas chu gtor bas slar dbugs phyung ste bslang ba dang /_kyi hud kyi hud bu zhes cho nges 'debs la/_skra
[\[183a.6\]]'bal zhing brang brdungs te/_'dar bzhin du yang dang yang dran pa stor bar gyur pa dang grong khyer nas byung ste/_lam po cher zhugs pa dang /_de bu dang bral ba'i sdug bsngal gyis gdungs pas yid rmongs pa dang /_smre sngags 'don cing re re nas dris pa/_lam gang nas
[\[183a.7\]]gzhon nu gser mdog khyer bar gyur/_kyi hud bu sdug ma mthong gis skyobs shig_/skyobs shig_/bu sdug nga la ston cig ces zer zhing du bzhin du lam po che'i dbus su chas pa dang /_ji lta ji ltar ded dpon gyi chung mas gzhon nu gser mdog ma mthong ba de lta de ltar
[\[183b\]]
[\[183b.1\]]sdug bsngal mi bzad pa'i sdug bsngal gyis gdungs te cho nges 'debs shing re re'i rkang pa la gtugs nas thal mo sbyar te/_gsol ba 'debs pa bdag gi skyabs mdzod cig_/bdag gi skyabs mdzod cig_/ji srid gzhon nu lam 'di nas 'da' bar ma gyur gyi bar du
[\[183b.2\]]myur du skabs dbye bar mdzod cig_/lam 'di nas bdag gi bu gser mdog khyer ba de ji ltar mthong bar 'gyur ba de lta bu'i drin gyis bdag la bskyab tu gsol/_de yang de na go skabs ma phyed pas kyi hud bu rnyed par ma gyur ces zer zhing lus thams cad bdag nyid
[\[183b.3\]]kyis sa la brdabs te/_de na chu nas bton pa'i nya bzhin dus la 'gre ldog pa dang /_bya khrung khrung phru gu stor ba ltar snying rje rje skad du ngu ba dang /_ba be+e'u stor ba 'bu sgra 'don pa bzhin smre sngags 'don te/_kyi hud bu sdug cing yid du 'ong ba/_kyi hud bzod pa/_kyi hud rjes
[\[183b.4\]]su mthun pa/_kyi hud yid la re ba brgyas thob pa/_kyi hud gzugs bzang ba/_blta na sdug pa mdzes pa/_kyi hud yan lag thams cad 'byes pa dang ldan pa/_kyi hud gser btso ma'i kha dog lta bu/_mdog shin tu rgyas pa dang ldan pa/_kyi hud skye bo thams cad kyi mig
[\[183b.5\]]dang yid 'phrog pa/_kyi hud skye bo thams cad kyi yid du 'ong ba/_kyi hud mi kun dga' bar byed pa/_kyi hud mkhas pa/_dul ba/_rnam par byang ba/_yid du 'ong ba'i tshig smra ba/_kyi hud snying rje can chos 'dod pa/_sems can la mnyes gshin pa/_kyi hud nga'i
[\[183b.6\]]rigs kyi sgron ma/_kyi hud nga'i snying du sdug pa/_kyi hud nga'i snying thams cad pa/_kyi hud nga'i gces pa rnams bsdus pa/_kyi hud nga'i mig gi bdud rtsi/_kyi hud nga'i sdug pa'i 'ching ba/_kyi hud nga'i rigs kyi thams cad pa/_kyi hud ji ltar na ma brtags par
[\[183b.7\]]mgon med par gsad pa'i phyir khyer bar gyur ces smras so/_/slar yang thal mo sbyar te grong khyer pa rnams la gsol ba 'debs shing yid du 'ong bas smras pa/_kyi hud dga' bral bcom ba bdag_/nga ni da go ji ltar gnas/_/'di ni rmis pa'am yang na myos//_
[\[184a\]]
[\[184a.1\]]'on te sems ni 'khrugs gyur tam/_/dge ba bu yi mya ngan ni/_/drag po yis ni g.yengs bzhin du/_/de ni yang yang smre sngags 'don/_/grong khyer ba la gsol ba 'debs/_/ma dul pa'am gzugs ngan pa/_/bdag gi yid 'ong ma yin
[\[184a.2\]]pa'i/_/bdag gi bu ni khyer gyur na/_/khyed rnams btang snyoms byed la rab/_/yon tan can gyi phyogs byed pa/_/gal te brtse ba yod ce na/_/ji ltar ngas ni bu mthong ba/_/de ltar grong khyer pa rnams mdzod/_/deng bdag gis ni tsan dan sogs/_/byug pa rnams kyis ma byugs
[\[184a.3\]]shing /_/gi wang thig les yan lag la/_/mang du brgyan pa ma byas so/_/gdu bu la sogs rgyan rnams kyis/_/bdag gis deng de ma brgyan cing /_/phebs pas yongs su ma 'khyud la/_/'o yang mang du ma byas so/_/nga la bskor ba ma byas shing /_/'di yis phyag kyang ma
[\[184a.4\]]byas na/_/tsham tshom med par 'di lta bur/_/nga yi bu ni khyer bar byed/_/deng bdag phyogs kun stong pa ste/_/bdag gi lus 'di 'dar ba dang /_/snying yang sreg par 'gyur ba dang /_/yid ni kun du rmongs par gyur/_/brtse ba med pa'i gsod ma pas/_/rings pa rings par
[\[184a.5\]]khyer gyur pas/_/snying du sdug pa'i bu 'di ni/_/kyi hud kyi hud slar mi mthong /_/bu yi mya ngan 'di 'dra bas/_/rtswa bzhin snying ni sreg gyur pa/_/bdag gis sdig pa mi bzad pa/_/skye ba gzhan du byas par nges/_/bden pa gang gis bdag gi sems/_/sdig can dgra la'ang ma bskyed pa'i/_/
[\[184a.6\]]bden pa des ni bdag gi bu/_/phangs pa 'di las thar par shog_/ces smras so/_/ded dpon nyi ma yang rgya mtsho chen po las gru legs par grub nas rgyal po'i khab tu phyin te/_de rgyal po'i khab kyi grong khyer du phyin pa na bkra mi shis pa'i ltas mthong ste/_de'i snying 'dar ba dang /_/yan
[\[184a.7\]]lag rngul ba dang /_/mig 'gul ba dang /_bya rnams de'i mdun du sgra drag po sgrogs par rtsom par gyur pa dang /_de ltas la mkhas shing bya skad la mkhas pas sems pa la zhugs par gyur te/_'di lta bu'i ltas ngan pa kun du mthong ba las na gzhon nu gser mdog deng nges par
[\[184b\]]
[\[184b.1\]]sdug bsngal chen pos kyang gnas par yang nges la/_de yang mtshan ma 'di dag ni de dang bral bar ston pa yin no/_/yang smras pa/_ji ltar bdag mig 'gul pa dang /_/ji ltar bya rnams sgra sgrogs nas/_/da ni nges par bu dang deng /_/bral bar nye bar gnas pa yin/_/
[\[184b.2\]]ji ltar yan lag rngul ba dang /_/nga yi snying ni 'dar ba las/_/nges par bu dang bral ba ste/_/mi bzad pa ni nye bar gnas/_/de 'di ltar sdug bsngal brgya stong sems shing lus dang yan lag rdul la 'dar bas gom pa 'dor mi nus bzhin du nyam thag pas rgyal po'i khab tu
[\[184b.3\]]zhugs pa dang /_ci srid cig na skye bo'i tshogs mang po nga ro 'don pa'i sgra thos te/_de smre sngags kyi sgra de'i rjes su 'brangs nas lam po cher zhugs pa dang /_ji srid cig na skye bo'i tshogs mang po'i srin pos gtses pa bzhin du grong khyer na sdug bsngal gyis gdungs
[\[184b.4\]]shing nga ro 'don pa mthong nas de mdun nas 'ongs pa'i skyes bu gzhan zhig la dris pa/_kye nang rje 'di ci zhig yin/_des kyang 'di ni ded dpon nyi ma yin no snyam du ma shes nas des smras pa/_ded dpon nyi ma zhes bya ba'i bu gzhon nu gser mdog ces bya ba gzugs la sogs
[\[184b.5\]]pa yon tan phun sum tshogs pa dang ldan pa zhig yod pa des/_skyed mos tshal du bu mo ka shi mdzes dga' mo bsad ces grag go zhes nas ma brtags par gsad pa'i phyir yongs su spangs te/_lam po che dang /_tshong 'dus dang /_bzhi mdo dang /_sum mdor bsgrags
[\[184b.6\]]nas ring po mi thogs pa dur khrod chen por khyer te gsod par 'gyur ro/_/de thos pa dang ded dpon nyi ma bu dang bral ba'i sdug bsngal gyis gdungs bas 'phral du brgyal te sa la 'gyel to/_/de nas chu gtor bas slar dbugs phyung ba dang /_mchi ma'i chu rlabs kyis gdong
[\[184b.7\]]gi pad+ma khebs bzhin du kun du 'khor la de lta bzhin du kyi hud lam gang nas gzhon nu gser mdog khyer bar gyur ces zer zhing lam po che'i dbus su rings pa rings par song ba dang /_ji srid cig na chung ma skra grol ba/_/lag pa gnyis kyis brang brdung ba/_/nyam thag pa'i nga
[\[185a\]]
[\[185a.1\]]ro dang /_de dang de'i smre sngags 'don pa dang /_bu dang bral ba las byung ba'i sdug bsngal mi bzad pa/_rtsub pa/_tsha ba/_yid du mi 'ong ba'i tshor ba nyams su myong bar mthong nas de yang drag cing nyam thag pas skad mdzer zhing brnangs bzhin du mchi mas mig
[\[185a.2\]]khengs pa dang /_de'i gan du song ngo /_/chung mas de mthong ba dang nyis 'gyur bas lhag pa'i sdug bsngal gyi zug rngus gzir te/_mchi ma'i chu rlabs kyis bzhin gyi pad+ma khebs shing rtabs bag tu rings pa rings par langs te/_de'i mdun du bdag nyid 'gyel bar
[\[185a.3\]]gyur to/_/de nas ded dpon nyi mas nyam thag pa'i skad kyi nga ros smra zhing 'khyud nas bslang ba dang /_de de'i rkang pa gnyis la gtugs te smras pa/_ded dpon skyabs mdzod cig skyabs mdzod cig_/nga la bu'i slong stsol cig_/yang smras pa/_skal ba ngan cing dga' bral ba/_/
[\[185a.4\]]da ltar dbugs ni dbyung du gsol/_/bu dang bral bar gyur pa yi/_/sdug bsngal drag pos rnam par du/_/gang zhig skyes tshe bdag po khyed/_/mchog tu dgyes par gyur pa yi/_/yid du 'ong ba'i bu de nyid/_/ded ni gsod phyir khyer bar gyur/_/dul zhing des la mkhas pa
[\[185a.5\]]dang /_/bstan bcos kun la mkhas gyur cing /_/gang zhig gzugs ni mnyam med pa/_/mkhas par gyur pa'i bu khyer ro/_/khyed kyi rigs rgyud chad gyur cing /_/rigs kyi mtshams sbyor 'dzin pa dang /_/dpal ldan rigs ni gsal byed pa'i/_/khyed kyi sgron ma med par
[\[185a.6\]]gyur/_/'di ni snying gi thams cad de/_/'di ni dga' ba'i 'ching ba yin/_/mi rnams mig gi bdud rtsi 'di/_/gshed ma rnams kyis khyer bar gyur/_/'di dag thams cad bcings pa dang /_/mig ni 'di dag 'gag pa ste/_/bu zhes btags pa'i snying gang yin/_/'di ni bton
[\[185a.7\]]te khyer bar gyur/_/bu 'di rab tu thar pa'i phyir/_/'bad pa de ni myur du mdzod/_/nor ni thams cad byin nas su/_/bdag dang bu ni thar bar mdzod/_/khyod kyis legs rtogs 'byor pa dang /_/khyed yid bsam pa 'grub nas ni/_/'di ltar yang ni 'tsho ba yi/_/khyed kyi bu ni
[\[185b\]]
[\[185b.1\]]blta bar bgyi/_/de nas ded dpon nyi ma bu dang bral ba'i sdug bsngal gyis yid gdungs par gyur kyang brtan pas sran tshugs pa'i sems dang ldan pas thal mo sbyar te grong khyer pa rnams la smras pa/_kye kye grong khyer ba rnams nyon cig_/ci ltar na nga la 'di lta bu'i sdug bsngal nye bar gnas pa
[\[185b.2\]]la khyed rnams btang snyoms su byed pa ni rigs pa ma yin te/_ci'i phyir 'brog stong pa bzhin du grong khyer gyi dbus su ma brtags par khyed rnams kyis mthong bzhin du nga'i gzhon nu yon tan gsal bar ston pa lta bu gsod pa'i phyir khyer na/_ci'i phyir sems las chung bas gnas/_/ci'i
[\[185b.3\]]phyir nye bar dpyad pa'i thabs mi sems/_ci'i phyir gzhon nu thar pa'i don du brtson par mi byed/_de rnams kyis smras pa/_ded dpon 'di lta bu'i gzhon nu yon tan dang ldan pa 'di ni khyed gcig pu la 'di ltar sdug bsngal bar ma zad kyi/_gzhan du na bdag cag thams cad
[\[185b.4\]]kyang sdug bsngal mod kyi/_'on kyang gzhon nu 'di thar bar bya ba'i thabs ma mthong nas/_gang 'di lta bu'i yi mug pas gnas pa yin no/_/ded dpon nyi mas smras pa/_shes ldan dag khyed rnams kyis yongs su shes pa nyid de/_gzhon nu 'di ji lta bu shin tu snying rje ba dang ldan pa/_
[\[185b.5\]]bdag nyid che ba/_chos 'dod pa/_sems can thams cad la mnyen gshin pa yin te/_'dis 'di lta bu bya ba ma yin pa la 'jug pa sems kyis kyang mi nus na/_kun du spyod par byed pa lta smos kyang ci dgos/_de bas na gzhon nu de slar dpyad pa'i don la 'bad pas rtsom par gyis
[\[185b.6\]]shig_/gal te gzhon nu legs par dpyad na nges par sdug bsngal 'di las thar bar 'gyur ro/_/khyed rnams kyang dam pa skye bo thams cad la thun mong du gyur pa yin pas khyed rnams kyis de gsol pa la nyes par ni gang yang ma mthong ste/_gzhan du na bdag la rjes su brtse
[\[185b.7\]]ba kho nar snang ba dang /_dam pa nyid kyis na yon tan la rjes su dga' ba nyid ston par 'gyur gyi/_de bas na gang snying rje'i sems nye bar 'jog pas song la rgyal po'am blon po la zhus shig_/gal te de don la sred pa shin tu rigs pa dang ldan pa khyed rnams kyi tshig kyang gzhan
[\[186a\]]
[\[186a.1\]]du mi 'gyur ro/_/bdag kyang bu dang bral bas shin tu gdungs kyis bdag gi nor 'di thams cad kyang phul la/_/ji ltar gzhon nu legs par dpyad pa de ltar mdzod cig_/ded dpon de ni kun gyis shes pa dang /_mdza' bor byas pa yod pa de rnams kyis
[\[186a.2\]]de'i tshig dang /_gzhon nu yon tan la dga' bas khas blangs so/_/de nas grong khyer pa de rnams kyis tha snyad la shin tu byang ba'i grong khyer ba zhig rgyal po'i pho brang du btang ste bsgo ba/_gal te deng gzhon nu shin tu legs par dpyad pa mdzad na bdag cag rnams kyis kyang rgyal
[\[186a.3\]]po la gser srang 'bum dbul lo/_/de nas tha snyad la byang ba'i grong khyer ba zhal che'i gnas su song ba dang /_blon po rab gtum gyis 'ong ba ring po nas mthong ste smras pa/_shes ldan dag khyed 'dir 'ongs pa'i dgos pa ci yod/_des smras pa/_rgyal po'i khab na gnas
[\[186a.4\]]pa'i grong khyer pa rnams 'di skad du zhu ba gsol to/_/gzhon nu gser mdog 'di ni shin tu gzugs phun sum tshogs pa rgya chen po dang ldan pa/_skye bo mang po'i yid du 'ong ba lags pa las de dang bral ba rgyal po'i khab na gnas pa'i skye bo tshogs shas cher sdug bsngal bar gyur
[\[186a.5\]]pa dang /_'di ni rtag tu chos la mngon par dga' ba'i phyir dang /_dul ba la sogs pa'i yon tan dang ldan pas sdig pa'i nyes pa gang la yid mngon par dga' ba ma lags te/_da bdag cag rnams gser srang 'bum 'bul la/_ded dpon nyi ma'i nor thams cad kyang 'bul bar
[\[186a.6\]]bdag cag rtsol gyis gzhon nu gser mdog slar bzlog pa la shin tu legs par dpyad nas sbyar du gsol/_de ltar mdzad na ni bdag cag rnams kyis gsol ba yang 'bras bu dang bcas par 'gyur la/_rgyal po'i bang mdzod kyang 'phel bar 'gyur ro/_/blon po rab gtum gyis thos
[\[186a.7\]]nas khros te smras pa/_shes ldan 'di ci zhig ma brtags pa yod nas gang la slar dpyad par bya/_rgyal po'i bang mdzod rgyas par 'gyur ro zhes gang zhig smra na/_de yang ci nged kyi rigs pa dang mi ldan par bsags pa'i nor gyis rgyal po'i bang mdzod 'phel bar bya'am/_khyed rnams
[\[186b\]]
[\[186b.1\]]kyis rgyal po'i dgongs pa yang mi shes te/_gang 'di ltar thabs 'di lta bus rnam pa thams cad du yangs pa can gyi grong khyer gyi mi rnams kyis thabs kyi sbyor bas nges par rgyal po la gnod pa chen po byed par 'dod pa yin te/_'di ltar ma brtags par skye bo rnams log par byed pas
[\[186b.2\]]rgyal po ni mi rigs par byed pa nyid yin no zhes rgyal po'i grags pa ma yin pa sgrogs par 'dod pa yin no smras te/_des de tshar bcad do/_/tshar gcad nas gshin rje'i skyes bu dang 'dra ba'i mi shin tu yang drag po'i las can rtag tu goms pa'i dbang gis rgyud snying rje med par byas pa
[\[186b.3\]]brtse ba med pa bzhi zhig yod de/_de rnams bos nas smras pa/_myur bar song la gsod ma pa rnams bskul zhing nga'i tshig kyang 'di skad du 'di grong khyer nas myur du thon la ji ltar bsgo ba'i las kyis sod cig_/khyed rnams kyis nga'am rgyal po'i lung ma gtogs pa gzhan gang gi
[\[186b.4\]]tshig kyang ma btang cig_/de ltar byas na legs kyi gzhan du byas nangs khyed rnams chad pa chen pos gcad bar bya'o smros shig_/des kyang rgyal po de ltar bgyi'o zhes smras te/_rgyal po'i skyes bu de dag de'i tshig mnyan nas lag tu ral gri thogs te chas so/_/gsod ma pa de
[\[186b.5\]]rnams kyang phyi shol gyi thabs brgya snyed byed cing dal bus dal bus gzhon nu gser mdog lam po che dang /_tshong 'dus dang /_bzhi mdo dang /_sum mdo rnams su sgra sgrogs shing yongs su bskor te/_kye ma kyi hud gzhon nu ni gtong bar su zhig byed par 'gyur/_bdag cag
[\[186b.6\]]kyang 'di lta bu'i bya ba ma yin pa mi byed pa su zhig sgrub par 'gyur zhes smras so/_/rgyal po'i skyes bu de dag kyang ral gri phyung ba lag na thogs te phyin nas des gsod ma pa de rnams la des ji ltar bsgo ba de ltar smras so/_/'di skad ces kyang smras te/_gal te 'di myur bar grong
[\[186b.7\]]khyer las bton te/_ji ltar bsgo ba bzhin du ma bsad na nged kyis khyed cag 'phral du gsad par bya'o/_/de rnams kyis shin tu yang sdug cing ral gri phyung ba lag na thogs pa gshin rje'i skyes bu dang mtshungs pa de la bltas nas kun du skrag par gyur to/_/de nas 'chi bas 'jigs
[\[187a\]]
[\[187a.1\]]skrag pas sems pa la zhugs te/_kyi hud sus kyang gzhon nu'i skyabs ma byas pa ni sdug bsngal lo/_/bdag cag rnams kyang 'dis 'phral du gsod par 'gyur ro snyam nas mchi mas khengs pa'i mig dang /_rgyal po'i skyes bu de rnams kyis srung bzhin du gzhon nu gser mdog
[\[187a.2\]]grong khyer nas phyung bar brtsams pa dang /_de grong khyer las 'byin par 'gyur ba la bltas nas srog chags brgya stong dpag tu med pa sgra gcig tu gsang mthon pos cho nges 'debs pa la zhugs te/_kyi hud ded dpon nyi ma thams cad dang bral bar gyur pa ni sdug bsngal la/_/ded dpon
[\[187a.3\]]nyi ma 'di'i pha ma'i rigs chad par gyur to/_/ded dpon nyi ma 'di'i rigs kyi sgron ma nub par gyur to/_/ded dpon nyi ma 'di'i rigs rnams kyi kun du dga' ba nub par gyur to/_/ded dpon nyi ma 'di'i rigs kyi gtsug gi nor phrogs so/_/ded dpon nyi ma 'di'i mig phrogs par
[\[187a.4\]]gyur to/_/ded dpon nyi ma 'di'i rigs kyi rgyan phrogs par gyur to/_/ded dpon nyi ma 'di'i snying phyung ngo /_/ded dpon nyi ma 'di'i srog lus dang ldan bzhin du phrogs so/_/kyi hud 'di 'brog stong par 'khyams pa bzhin du yongs su bskor nas phyung ba las sus kyang skyabs ma byas
[\[187a.5\]]par sdug bsngal lo/_/da ni rgyal po'i khab kyi grong khyer gyi zla ba 'di 'chi bdag gi sgra gcan gyis gzung ngo /_/rgyal po'i khab kyi grong khyer gyi nyi ma 'di nam mkha'i dkyil du nub bo/_/rgyal po'i khab kyi grong khyer na gnas pa'i mig gi bdud rtsi 'di mthong ba'i lam na mi gnas
[\[187a.6\]]par gyur to/_/rgyal po'i khab kyi grong khyer ba rnams kyi dga' ba'i rgyun 'di mi snang bar gyur to/_/rgyal po'i khab kyi grong khyer gyi rgyan 'di phrogs par gyur to/_/rgyal po'i khab kyi grong khyer ba rnams kyi gtsug gi nor bu 'di phrogs par gyur to/_/rgyal po'i khab kyi grong khyer
[\[187a.7\]]na gnas pa'i grong khyer pa rnams kyi yid du 'ong ba phrogs te khyer na rgyal po'i khab kyi grong khyer na gnas pa'i mi rnams su zhig la mig mi 'dzums par lta bar byed/_da ni gang zhig mthong na yid dga' bar byed ces yi chad par gyur to/_/blon po rab gtum gyis skyes bu
[\[187b\]]
[\[187b.1\]]gzhan zhig slar log nas gzhon nu gser mdog grong khyer nas phyung ngo zhes smras pa dang /_de thos nas yid shin tu dga' bar gyur to/_/de nas grong khyer pa rnams kyi pho nya des de thos nas re thag chad par gyur to/_/de song nas grong khyer ba de rnams la rnam pa de dag rgya cher
[\[187b.2\]]smras so/_/de thos pa dang grong khyer pa rnams kyang re thag bcad cing shin tu yi mug pas phan tshun smra ba/_shes ldan dag rtsod pa'i rgyal po 'dis pha chos dang ldan pa chos kyi rgyal po de lta bu bsad nas da ni 'di lta bu'i yon tan dang ldan par grags pa/_skye bo mang po'i
[\[187b.3\]]yid du 'ong ba khyad par can gyi skyes bu nyes pa med pa gnod pa mi byed pa 'di lta bu gsod pa ni/_e ma'o snying rje med pa/_e ma'o yon tan mi shes pa/_e ma'o khyad par mi shes pa'o/_/blon po rnams kyang gang 'di lta bu'i gzugs phun sum tshogs pa rgya chen po dang ldan
[\[187b.4\]]pa ni mchod par 'os pa yin na/_'di lta bu'i yon tan dang ldan pa'i skyes bu khyad par can ci'i phyir ma brtags par gsod cing yongs su spong bar byed/_yang na dus 'di lta bu nye bar gnas pa yin te/_gang dam pa ma yin pa rnams ni 'phel bar 'gyur la/_yon tan
[\[187b.5\]]'di lta bu dang ldan pa'i skye bo dang bral bar 'gyur ba dus 'gribs pa'i nyes pa'i bdag nyid byung ba yin no/_/ded dpon nyi ma la rnam pa 'di dag rgya cher smras pa dang /_de thos nas ded dpon nyi ma re thag chad par gyur te/_mya ngan drag po'i sdug bsngal gyis gdungs nas
[\[187b.6\]]brgyal te sa la 'gyel bar gyur to/_/de nas chu gtor pas slar dbugs dbyung ba dang /_yi mug pa'i yid kyis kun du dga' ba dang bral ba su zhig da ltar nga'i bu gsod par byed ces gsang mthon pos cho nges 'debs pa la zhugs te/_kyi hud/_mig ni dga' bar byed pa yi/_/
[\[187b.7\]]nga yi rigs kyi rgyun gyur pa/_/skal ldan pha ni nga lta bu/_/smre sa med par gsod par byed/_/nga yi yid ni rmongs pa dang /_/phyogs rnams da ni 'khrul par byed/_/khyod bral mya ngan mes gdungs pas/_/kye ma bdag nyid tshig par gyur/_/kyi hud mkhas shing shin tu dul/_/
[\[188a\]]
[\[188a.1\]]snying rje la ni dga' gyur ba/_/bu khyod la ni sdug bsngal dag_/mi bzad ji ltar 'ongs par gyur/_/bu khyod 'ongs par gyur pa'i tshe/_/dga' ba mnyam med ngas thob pa/_/bu bzang khyod dang bral ba'i sa/_/slar yang mya ngan med ltung 'gyur/_/brtse med khyad par mi
[\[188a.2\]]shes pa'i/_/e ma rgyal po'i blon po dag_/gang zhig 'di 'dra khrims ldan pas/_/bu khyod rnam par ma brtags so/_/e ma'o sa bdag de yis ni/_/gang gis 'di ltar de ma brtags/_/bu khyod yongs su spangs gyur pa/_/rang gi brtse med gsal sgrogs yin/_/khyad par
[\[188a.3\]]du yang dam pa ngan/_/sems ni nges par nub pa ste/_/bu gang yon tan ldan pa yang /_/smre sa med par gsod par byed/_/yon tan ldan mi 'di 'dra ba/_/gsod kyang btang snyoms byed pa ni/_/grong khyer gyi ni lha thams cad/_/de dag bros par gyur tam ci/_/dbang bcas 'jig rten
[\[188a.4\]]skyong bcas dang /_/gang yang mthu chen ldan pa'i lha'i/_/thugs brtse bas ni nyer bzung ste/_/de rnams bdag gi bu srungs shig_/brtul zhugs grub pa'i bdag nyid che/_/thub pa gang zhig da ltar bzhugs/_/des ni thugs brtse sngon bzhag ste/_/bdag gi bu ni bsrung du gsol/_/
[\[188a.5\]]yang de'i blo skyes pa ci'i phyir bdag blo zhum par byed/_gang bcom ldan 'das 'gro ba thams cad kyi gnyen gcig bu thugs rje dang ldan pa de rjes su dran par bya'o/_/bcom ldan 'das de yang mgon med pa rnams kyi mgon/_skyabs med pa rnams kyi skyabs/_/skyob pa
[\[188a.6\]]med pa rnams kyi skyob pa/_dpung gnyen med pa rnams kyi dpung gnyen yin la/_de bzhin du bcom ldan 'das des nyam thag par zhugs pa'i sems can mang po 'jigs pa chen po de dang de las thar par mdzad de/_de yang tshong pa rgya mtsho'i dbus su chud pa chu srin dang
[\[188a.7\]]nya'i 'jigs pas skrag pa rnams la de rjes su dran pa tsam gyis 'jigs pa chen po de las yongs su skyob par mdzad pa dang /_de bzhin du sor phreng gis drag cing gtum bas mtshon cha phyar te skyes bu du ma bsad la de'i ma srog dang dbral bar 'dod [(]ba [,]pa [)]las 'jigs pa de las
[\[188b\]]
[\[188b.1\]]skyob par mdzad pa dang /_de bzhin du sngon gyi skye po'i sha khon dang rjes su 'brel ba'i stobs kyis srog chags brgya stong du ma gsod cing khro ba'i me shin tu 'bar ba/_mi'i sha dang rkang la chags pas ldag pa na lce las kha chu'i thigs pa 'dzag cing /_mche ba ring zhing rno ba gtsigs
[\[188b.2\]]pas 'jigs su rung ba'i gnod sbyin la zas kyi phyir de'i kha'i gan du phyag bzhag ste/_'brog gnas las sems can 'chi bas 'jigs pa las yongs su skyob par mdzad pa yin pas na bcom ldan 'das de ni bdag gi bu yang nyam nga ba chen po 'di las yongs su thar par mdzad
[\[188b.3\]]par spyod cig_/gang 'di bcom ldan 'das thugs rje chen po dang ldan pa mchog tu ma nyes gshin pa'i rang bzhin can de bdag gis rjes su dran par bya'o snyam nas gan na gnas pa'i dge bsnyen zhig la bcom ldan 'das de lta gang na bzhugs zhes dris pa dang /_dge bsnyen de
[\[188b.4\]]bcom ldan 'das rjes su dran nas/_mchi ma 'dzag cing skad 'dzer bzhin du smras pa/_ded dpon/_gang zhig 'jig rten ded dpon 'gyur/_/gang zhig 'jig rten bde stsol ba/_/'jig rten kun gyi gnyen gcig pu/_/ston pa che de mya ngan 'das/_/gang zhig sgron med rnams kyi
[\[188b.5\]]sgron/_/gang zhig skyabs dang dpung gnyen gyur/_/rgyal ba snum zad mar me bzhin/_/'jig rten sgron ma mya ngan 'das/_/de skad thos pa dang /_ded dpon nyi ma bcom ldan 'das dang bral bas nyis 'gyur gyi mya ngan gyi zug rngus zug ste sa la 'gyel to/_/de nas chu gtor ba dang
[\[188b.6\]]dbugs slar rnyed de slong ba dang /_phyogs gang du bcom ldan 'das yongs su mya ngan las 'das pa der phyogs te gsang mthon pos cho nges 'debs pa la zhugs te/_kyi hud chos rgyal thams cad mkhyen/_/nyes pa'i dgra tshogs 'dul mdzad pa/_/mgon med 'gro ba spangs
[\[188b.7\]]nas ni/_/'jig rten mgon po ci phyir gshegs/_/kyi hud mdzad par grags gyur gtso/_/sems can kun gyi gnyen gcig pu/_/sbyor ba kun las yang dag 'das/_/mya ngan 'das lam ston pa po/_/kyi hud kye ma 'jig rten 'di/_/ma rig pas ni mig khebs pa/_/mgon
[\[189a\]]
[\[189a.1\]]po khyod dang bral bas na/_/'khor bar rnam par 'khyams par gyur/_/dpa' bo gzhan la rjes brtse ba/_/khyed ni mya ngan 'das gshegs pas/_/'jig rten 'di ni mgon med des/_/mgon du su zhig sten par gyur/_/gang zhig khyed chos las byung ba'i/_/gdul bya
[\[189a.2\]]rgyal ba'i sras po rnams/_/de kun khyed dang bral gyur na/_/gnas ni gang zhig bgyid par gyur/_/mang po'i bsam pa 'bras bcas mdzad/_/sdug bsngal nges par gdul mdzad nas/_/'gro ba re thag gcod mdzad pa/_/thub khyod phyogs ni gang du bzhud/_/gang phyir khyod gsung mnyan
[\[189a.3\]]par ni/_/dga' bas grong khyer ma mchis na/_/da ltar khyod ni mya ngan 'das/_/dam chos su zhig rjes su ston/_/kyi hud snang byed 'jig rten 'di/_/mi 'am ci ltar bcas 'jig rten/_/mgon po shin tu rnyed dka' ba'i/_/thub pa khyod dang bral bas bcom/_/srog chags chos
[\[189a.4\]]la yid dga' pa'i/_/bstan la dga' rnams mgon po khyod/_/mya ngan 'das pa thob gyur na/_/de dag ji ltar bgyid par 'gyur/_/thugs rje dang gcig dpa' bo ni/_/brtser ldan khyed la brten nas su/_/gang zhig yon tan thob gyur pa/_/slar de su zhig ston par bgyid/_/
[\[189a.5\]]ci phyir 'jig rten gsum don du/_/thugs rje chen po skyed mdzad pa'i/_/'jig rten 'di nyid mkhyen brtser ldan/_/ci phyir btang snyoms khyed brten mdzad/_/kyi hud yon tan rin chen rgyas/_/bskal pa bye bar bsgrubs pa ni/_/'chi bdag sa 'og gis zin te/_/chos kyi gru
[\[189a.6\]]ni 'gyel bar 'gyur/_/kyi hud ma rig mdongs pa gang /_/blo dang ston pa po bral ba/_/'jig rten skyong ba mgon po ru/_/rab tu 'jig cing ngal bar gyur/_/kye ma 'jig rten che ba ni/_/nyams pa nyid du nye gnas te/_/sangs rgyas rin chen chen po dang /_/'di ni da ltar bral bar gyur/_/khyu mchog
[\[189a.7\]]med pa'i ba lang bzhin/_/khyed kyi dge slong tshogs rnams stong /_/mkhas pa rnams ni mthong na snying /_/ci yi phyir na gas ma gyur/_/lha rnams dad pas yan lag gi/_mchog btud nas ni spyi bo la/_/zhabs kyi rdul gyi mchog gyur pa/_/gang zhig yang ni 'jig par 'gyur/_/
[\[189b\]]
[\[189b.1\]]sems can kun la mnyam mnyes pas/_/rtag tu gnod pa byed pa dag_/gang yin pa la da rung khyod/_/phyogs ltung mdzad pas ma mthong ngo /_/yan lag brgyad ldan sman gyis ni/_/nyon mongs nad gso mdzad pa po/_/ston pa thugs rje cher ldan pa/_/sman pa'i rgyal po
[\[189b.2\]]med par gyur/_/kyi hud brtse med 'jig rten mgon/_/mya ngan 'das pa ha cang sngas/_/'jig rten long bar gyur pa la/_/bla med mig ni stsol ba yin/_/khyod kyi mya ngan 'das kyang deng /_/sdig pa med pa'i nor chen bu/_/gsod pa'i don du 'dis spangs na/_/su zhig 'phral
[\[189b.3\]]du thar bar bgyid/_/mgon med rnams kyi skyob pa khyod/_/bgrod pa mchog tu gshegs gyur pa/_/kyi hud bu ni 'tsho ba yi/_/re ba da ni ma mchis so/_/bdag nyid chen po khyod kyis gang /_/sdug pa kun dang bral 'gyur zhes/_/gsung gi dam pa bka' stsal te/_/legs
[\[189b.4\]]gsung yin par deng 'tshal to/_/de de ltar rnam pa mang por smre sngags 'don cing dge bsnyen de la smras pa/_kye bcom ldan 'das de'i nyan thos chen po 'ga' zhig lus pa yod dam/_bcom ldan 'das kyis bstan ba su la rjes su gtad nas mya ngan las 'das par mdzad/_de
[\[189b.5\]]nas dge bsnyen des smras pa/_/ded dpon bcom ldan 'das kyis gnas brtan 'od srungs chen po la yongs su gtad nas mya ngan las 'das so/_/gnas brtan 'od srungs chen pos kyang bcom ldan 'das kyi bka' nyid kyis gnas brtan kun dga' bo la bstan pa rjes su gtad nas
[\[189b.6\]]mya ngan las 'das so zhes thos te/_da ltar ni gnas brtan kun dga' bo bdag nyid che ba/_bstan pa gces par 'dzin pa yin te/_de da ltar de bzhin gshegs pa bzhin du snying rjes grong dang grong khyer dang /_grong rdal dang /_tshong 'dus la sogs pa de dang der song nas sdug pa'i
[\[189b.7\]]sems can rnams rjes su 'dzin par byed do/_/de bzhin du sems can dge ba'i rtsa ba ma bskyed pa rnams ni dge ba'i rtsa ba skyed par byed do/_/dge ba'i rtsa ba'i rgyun yang dag par bsags pa rnams ni yongs su smin par byed do/_/dge ba'i rtsa ba'i rgyud yongs su smin pa rnams ni rnam par grol
[\[190a\]]
[\[190a.1\]]bar byed do/_/de bzhin du sman pa bzang po bzhin du nyon mongs pa'i nad kyis zin pa'i sems can rnams ni chos ston pa'i sman gyi sbyin pas gso bar byed do/_/nyi ma bzhin nyon mongs pa'i mun par zhugs pa'i sems can rnams la ni dam pa'i chos ston pa'i 'od zer gyi tshogs
[\[190a.2\]]kyis nyon mongs pa'i mun pa sel bar byed do/_/zla ba bzhin du tshig gi 'od zer gyi tshogs kyis gdul bya'i ku mu ta'i tshal gyi kha dbye bar byed do/_/'khor los sgyur pa'i rgyal po bzhin du gdul bya khams kyi rgyal po stong phrag dam pa'i chos ston pas 'dul bar byed do/_/
[\[190a.3\]]seng ge ltar rang gi shes rab kyi spobs pa'i sgras mu stegs ngan pa'i ri dwags kyi tshogs dag 'byer bar byed do/_/lam stor ba dag yang dag par ston pas gdul bya'i tshong pa rnams sgrol bar byed do/_/ded dpon ltar dam pa'i chos kyi zong la 'jug par byed do/_/sprin chen po ltar
[\[190a.4\]]dge ba'i rtsa ba'i sa bon skyed par byed do/_/pha dang ma ltar phan pa dang gnod pa nye bar ston par byed cing ma dul ba'i sems can rnams ni 'dul bar byed do/_/ma grol ba rnams ni grol bar byed do/_/dbugs ma phyin pa rnams ni dbugs 'byin par byed do/_/yongs su mya ngan
[\[190a.5\]]las ma 'das pa rnams ni yongs su mya ngan las 'da' bar byed do/_/de bzhin du nyam thag pa chen pos nyen pa'i sems can rnams ni 'jig pa chen po las thar bar byed do/_/mdor na bdag nyid chen po des ni sangs rgyas kyi bya ba byed do/_/de nyid rjes su sbron cig dang /_des ni khyed kyi bu nyam
[\[190a.6\]]nga ba 'di las thar bar byed par nus so/_/de thos pa dang ded dpon nyi ma srog stor ba las slar rnyed pa bzhin du shin tu dga' ste rtabs bag gis dris pa/_'phags pa kun dga' bo ded lta gang na bzhugs/_des smras pa/_ded dpon gnas brtan kun dga' bo ni da ltar
[\[190a.7\]]yangs pa can gyi a mra skyong ba'i nags na bzhugs so zhes thos so/_/de nas ded dpon nyi ma de ma thag langs te pus mo'i lha nga gnyis sa la btsugs nas yangs pa can gang na ba der btud nas bu dang bral ba'i sdug bsngal gyis nyen cing mchi ma'i chu rlabs kyis gdong
[\[190b\]]
[\[190b.1\]]gi pad+mo khebs bzhin du mchi mas kun du khyab pa dang ldan zhing bsam pa drag pos gnas brtan kun dga' bo la gsol ba 'debs pa la zhugs par gyur to/_/gal te khyed ni slob dpon mchog_/sems can bsam mkhyen mchog yin na/_/bsam dang bag la nyal
[\[190b.2\]]mkhyen to/_/gsol ba 'debs pa 'di gson cig_/sangs rgyas bcom ldan slob ma ni/_/rdzu 'phrul rtse dang mya ngan 'das/_/de yi bstan pa 'phel byed pa'i/_/khyed gcig pu ni lus par gyur/_/khyod ni 'gro ba'i dpung gnyen dang /_/khyod ni dbugs phyin gyur pa yin/_/
[\[190b.3\]]rtag tu sems can don mdzad pa/_/da ltar dgongs pa gzir bar mdzod/_/mgon khyod ma lus bsrung ba ni/_/'di 'dra de ring bzhugs bzhin du/_/smre sa med par bdag gi bu/_/ci phyir 'di ltar gsod par byed/_/gal te 'gro don mi mnga' na/_/khyed 'dra ba ni bzhugs mi
[\[190b.4\]]'gyur/_/'gro ba dang ldan gsod bzhin du/_/'di la ji ltar btang snyoms mdzad/_/'gro ba'i don du sku lus ni/_/brtul zhugs bzang po 'dzin mdzad pa'i/_/thugs rje de mngon mdzad nas ni/_/bdag gi bu la dgongs su gsol/_/las kyi sgo kun bcom gyur cing /_/skyabs
[\[190b.5\]]med dpung gnyen med par ni/_/mya ngan 'dam la nub pa bdag_/chung mar bcas pa gdon du gsol/_/shAkya'i seng ges khyed nyid ni/_/da ltar gtso bor bstan mdzad na/_/'gro la phan pa gzhan gang la/_/gzhan gang la ni gsol ba btab/_/gtso bo khyod ni ma gtogs
[\[190b.6\]]pa/_/bu yi skyabs gzhan ma mchis pas/_/de bas rings par byon nas ni/_/bdag gi bu ni bskyab tu gsol/_/bu yi mya ngan bzod dka' la/_/rang bzhin ngan pa'i sgras zin pa'i/_/chung mar bcas pa dga' bral ba/_/kun dga' deng ni dga' skyed gsol/_/de nas bar
[\[190b.7\]]skabs der gnas brtan kun dga' bo snying rjes gdungs bzhin du nyin lan gsum mtshan lan gsum du nyan thos kyi mig gis 'jig rten la bltas te/_su ni 'grib/_su ni 'phel/_su ni gsod par gyur/_su ni nyam nga bar gyur/_su ni sdug bsngal bar gyur/_su ni
[\[191a\]]
[\[191a.1\]]ngan song la gzhol/_su ni ngan song la bab/_su ni ngan song lam las blan te mtho ris dang thar pa la gzhag par bya/_su ni 'dod ba'i 'dam du bying ba lag nas drang bar bya/_su ni 'phags pa'i nor dang bral ba la 'phags pa'i nor gyi dbang phyug gi bdag po
[\[191a.2\]]la rab tu gzhag par bya zhes gnas brtan kun dga' bos gnas brtan shA ri'i bu dang mnyam pa'i mig gis bltas na/_gzhon nu gser mdog dge ba'i rtsa ba'i tshogs nye bar bsags pa nyam thag pa chen pos nyen par gyur par mthong ngo /_/mthong nas kyang yang de nyid nas gnas
[\[191a.3\]]gzhan du rdzu 'phrul gyis glang po che'i sna lta bu'i lag pa brkyang nas de'i mod kho na las rgyal po ma skyes dgra khang bzangs kyi steng gi gzhi na shin tu bag med par gnas pa na/_se gol gi sgras go bar byas nas sgra gsal bar smras pa/_rgyal po chen po gang gzhon nu gser mdog rang
[\[191a.4\]]nyid kyis rnam par ma dpyad pa ni legs par byas pa ma yin no/_/de yang da lta gnod pa med cing nyes pa ma byas bzhin du rgyal po'i khab nas phyung ste dur khrod chen por khyer nas gsod kyis de las zlog shig_/de nas gnas brtan kun dga' bo'i tshig de thos pa dang /_rgyal po
[\[191a.5\]]rtabs bag tu rings par gnas brtan kun dga' bo khang bzangs kyi steng na 'dug pa la phyag byas te langs nas sgra chen por phyogs pa zhir bos pa/_kye nyon cig gang dur khrod chen por rings pa rings par song nas/_/gzhon nu gser mdog gsod par byed pa la nga'i tshig
[\[191a.6\]]gis thar par byed pa de langs gser gyi zam tog chen po dang /_yul gyi mchog lnga sbyin no/_/rgyal po'i tshig de thos pa dang /_gzhon nu de ni skye bo mang po'i yid du 'ong ba yin pas srog chags brgya stong du mas rings par brgyugs par gyur to/_/de nas bar skabs der
[\[191a.7\]]gshed ma pa rnams rgyal po'i skyes bu de rnams kyis bsrungs nas gzhon nu gser mdog khyer te dur khrod chen por phyin to/_/bu mo ka shi mdzes dga' mo yang rang gi nye du rnams kyis gos sngon po dang /_ser po dang /_dmar po dang /_dkar pos brgyan pa byas pa'i khyogs
[\[191b\]]
[\[191b.1\]]la bteg ste dur khrod chen por khyer nas de'i gnyen rnams kyis de phyogs gcig tu bzhag ste/_shing bsdus nas ro bsregs pa'i shing brtsig pa la zhugs te/_gshed ma pa de rnams kyis smras pa/_khyed rnams kyis re zhig 'di'i ro bsreg pa'i shing ma brtsig par ci tsam na
[\[191b.2\]]khyed kyis nged kyi gzhon nu gser mdog gsal shing la skyon te/_bsad kyi bar du yud tsam zhig sdod cig_/de ci'i phyir zhe na/_gzhon nu gser mdog de dang bu mo ka shi mdzes dga' mo ro bsreg shing gcig la bzhag ste bsreg par bya'o zhes smras nas/_gsal shing la
[\[191b.3\]]btsugs par gyur to/_/gzhon nu gser mdog gsal shing sa la btsugs pa bltas nas ma rjes su dran te/_sdug bsngal drag pos rgyud zhu bar byas pas mchi ma glog pa la zhugs par gyur te/_de ltar ma nga dang bral bar thos pa dang gnas skabs cir gyur zhig gu/_gang
[\[191b.4\]]gi tshe thun dang po'i mtshan phyed la ma mthong na yang shin tu gnod pa drag po myong na des deng bu gcig pa dang bral na srog ji ltar 'dzin par 'gyur/_kyi hud nga ni 'di lta bu'i skal ba ngan pa ste/_nga skyes pas ma nga dang bral ba'i sdug bsngal nyams su myong bar gyur to/_/de nas gshed
[\[191b.5\]]ma pa rnams kyis gsal shing de sa la btsugs te phan tshun smra bar rtsom pa/_bdag cag las su zhig gis gzhon nu 'di gsal shing la bskyon par bya/_der yang re re nas sgyu byed pa la zhugs te/_khyed rnams kyis skyon cig_/nga ni deng mgo bo'i nad kyis shin tu gzir to/_/
[\[191b.6\]]de bzhin dung ni rgyab nas gzer ro/_/nga ni mchan khung nas gzer ro zhes zer zhing de rnams gang yang bya ba ma yin pa de byed par spro bar ma gyur to/_/de nas gzhon nu gser mdog gis de rnams phan tshun smra ba thos nas gsal shing sa la btsugs pa la bltas te/_kyi hud da ni nges par
[\[191b.7\]]nga med par 'gyur ro zhes 'khor ba'i nyes pa la skyo zhing thar pa'i lam mngon par 'dod pas bdag nyid dga' ba dang bral bar shes nas mchog tu 'jigs pa'i mya ngan gyis g.yo ba'i mig gis lta zhing cho nges 'debs pa la zhugs te/_kyi hud sdug bsngal lo/_/da ni nga'i shin tu
[\[192a\]]
[\[192a.1\]]rnyed par dka' ba'i dam pa'i chos kyi dga' ston rnyed nas don gyi bya ba ma byas pa nyid na 'chi bar 'gyur ro/_/kyi hud yang 'khor bar 'khor bar 'gyur ro/_/slar 'khor ba'i btson ra chen por gnas par 'gyur ro/_/yang 'khor ba'i 'brog stong par yongs
[\[192a.2\]]su 'khyams par 'gyur ro/_/yang 'khor ba'i tshang tshing chen por zhugs par 'gyur ro/_/yang 'khor ba'i g.yang sa chen po rab tu ltung bar 'gyur ro/_/yang 'khor ba'i 'dam rdzab kyi nang du gnas par 'gyur ro/_/yang bdag ni yang sos dang /_thig nag dang /_bsdus
[\[192a.3\]]'joms dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med pa la sogs pa'i dmyal ba rnams su skye bar 'gyur ro/_/slar yang bdag glang po che dang /_ba lang dang /_ma he dang /_ri bong dang /_sha ra bA dang /_ri dwags ru ru dang /_
[\[192a.4\]]byi la ste sna tshogs pa'i skye gnas su skye bar 'gyur ro/_/slar yang rtag tu bkres pa dang /_skom pa la sogs pa'i sdug bsngal chen po dang /_sdug bsngal ba dang /_yid mi bde bas nyen pa rnams dang /_bza' ba dang /_btung ba'i sgra rnams yang mi thos shing bshang ba
[\[192a.5\]]dang /_gcin dang /_mchil ma dang /_ngar snabs la sogs pa za zhing yi dgas lkog ma'i lba ba can du skye bar 'gyur ro/_/dper na u dum bA ra'i me tog ni brgya lam na lan 'ga' 'byung ba ltar de bzhin gshegs pa dgra bcom pa yang dag par rdzogs pa'i
[\[192a.6\]]sangs rgyas ni 'jig rten du brgya lam na lan 'ga' 'byung bar 'gyur ro zhes thos te/_de bzhin gshegs pas gsungs pa'i chos 'dul ba 'jig rten du ston par mdzad pa yang 'byung bar dka' bar shes so/_/dal 'byor ni rnyed par dka'o/_/mir skye ba ni rnyed par dka'o/_/
[\[192a.7\]]'phags pa'i yul du skyes pa dang /_dbang po tshang ba dang /_glen pa ma yin pa dang /_'on pa ma yin pa dang /_lkugs pa ma yin pa dang /_lag brdas mi smra ba dang /_legs par bshad pa dang /_nyes par bshad pa'i chos rnams kyi don bshad pa rnyed par dka'o zhes
[\[192b\]]
[\[192b.1\]]thos la/_bdag kyang skyabs dang bral bas deng ni med par 'gyur te/_mi khom pa brgyad las thar pa'i mir skye ba nyid kyang da ni 'bras bu med par 'gyur na de la da ci zhig bya/_ci bcom ldan 'das thugs rje chen po dang ldan pa'i sangs rgyas bzhugs pa ni gang zhig rjes su dran pas
[\[192b.2\]]nga gnas skabs 'di lta bu mgon med pa/_skyabs med pa/_skyob pa med pa/_dpung gnyen med pa/_snang ba med pa/_shin tu nyam thag pa'i sdug bsngal gyis nyen par gyur pa la thugs rje chen po'i dbang gis byon nas yongs su skyob par mdzad par gyur pa zhig na/_bcom
[\[192b.3\]]ldan 'das de yang nga'i skal ba ngan pa'i nyes pas myur ba myur bar yongs su mya ngan las 'das pas de la da su zhig gnas skabs 'dir rjes su dran par bya/_su zhig nga la de bzhin gshegs pa bzhin du thugs rje chen pos byon nas yongs su skyob par byed par 'gyur
[\[192b.4\]]zhes re thag chad de dpyod 'dar ba la zhugs pa dang /_de la yang blo skyes pa/_gnas brtan kun dga' bo zhes bya ba bdag nyid chen po bzhugs kyis de rjes su dran par bya ste/_bdag nyid chen po de la sems can thams cad la phan par sems pa la rtse gcig pa'i rgyud chen po dang ldan
[\[192b.5\]]pa bcom ldan 'das de dang gnas brtan 'od srungs chen pos bstan pa ma lus par rjes su gtad pa yin te/_des da ltar sems can thams cad la phan pa mdzad pa/_de ni rdzu 'phrul che ba/_mthu che ba yin par thos te/_gnas brtan kun dga' bos ni phongs pa 'di las bdag
[\[192b.6\]]yongs su skyob par spyod cig/_/de nyid rjes su dran par bya'o snyam du bsams nas mchi mas mig khebs shing 'khor ba'i 'jigs pas skyo la mchog tu yid byung bar gyur pa'i bsam pa drag pos gnas brtan kun dga' bo spyan drang ba la zhugs so/_/'khor ba'i 'jigs
[\[192b.7\]]pas skrag gyur pa/_/dga' dang bral bar gnas pa dag_/gnas brtan kun dga' bo la zhus/_/bdag la khyod gsan mdzad pa'i rigs/_/kun mkhyen thugs rje'i bdag nyid can/_/de ni mya ngan 'das gyur la/_/bdag nyid chen po 'od srungs la/_/'gro ba'i don gyi
[\[193a\]]
[\[193a.1\]]khur gtad do/_/gnas brtan 'od srungs chen pos ni/_/don byas mya ngan 'das nas ni/_/'gro ba'i don ni 'byor ba'i phyir/_/khyed nyid la ni khur yang gtad/_/'jig rten gnyen 'gyur rdzogs sangs rgyas/_/'gro ba kun la phan brtson dang /_/grags ldan 'od
[\[193a.2\]]srungs chen po yang /_da ltar mya ngan 'das par gyur/_/khyed ni mgon med rnams kyi mgon/_/'jigs pa rnams la mi 'jigs stsol/_/ngal ba rnams kyi bsti sa dang /_/skyabs don gnyer ba rnams kyi skyabs/_/ston pa'i bya ba khyed mdzad pas/_/khyed nyid 'jig rten
[\[193a.3\]]gnyen gcig pu/_/sangs rgyas slob ma rnams kyi mchog_/khyed ni bstan pa gces mdzad pa/_/gal te sdug bsngal sa 'og las/_/deng bdag gdon par ma mdzad na/_/khyed las gzhan pa'i mgon po ni/_/da ltar med pas bdag bcom lags/_/skyes nas nges
[\[193a.4\]]par 'chi bas na/_/'chi bas bdag skrag ma lags kyis/_/ji ltar 'khor ba'i btson ra las/_/'byin par mdzad pa khyed kyis mkhyen/_/de bzhin mi khom brgyad spangs pa'i/_/dal ba thob pa rnyed dka' ba/_/don ma byas pas 'chi 'gyur bas/_/des bdag shas
[\[193a.5\]]cher sdug bsngal gyur/_/sangs rgyas thams cad gzigs pa ni/_/'byung ba nges par rnyed dka' bas/_/khyed gshegs nas ni ji ltar bdag_/'bras med mi 'gyur de ltar mdzod/_/khyed ni thugs rje mi g.yo ba/_/srog chags kun la mnga' gyur pa/_/thar pa'i las ni
[\[193a.6\]]mngon 'dod pa'i/_/bdag la btang snyoms mi mdzad rigs/_/gal te khyed ni gtso can te/_/sems can kun gyi don brtson na/_/shin tu nyam ngar zhugs gyur pa/_/bdag la gzigs par mdzad du gsol/_/de ltar skyob pa med pa la/_/lha yi spyan gyis gzigs
[\[193a.7\]]nas ni/_/khyed deng myur du gshegs nas su/_/bdag la skyabs par mdzad pa'i rigs/_/de nas bar skabs der gnas brtan kun dga' bo bdag nyid che ba/_'gro ba ma lus pa'i don yongs su rdzogs par bya ba'i phyir nges par zhugs pa/_snying rje dang ldan pa des de bzhin
[\[193b\]]
[\[193b.1\]]du sems can mtha' yas pa'i spyod pa la lta zhing phan par sems pa'i rgyud dang ldan pa'i mchog tu nyon mongs pa dang ldan pa'i lha'i mig gis gzhon nu gser mdog gnas skabs 'di lta bur 'dug pa mthong nas/_sems kyi 'jug pa snying rjes yang dag par bskul bas lha'i
[\[193b.2\]]snang bas sa'i dkyil 'khor rnams snang bar byas nas dgra bcom pa lnga brgyas yongs su bskor te/_'phral du rdzu 'phrul gyis nam mkha'i gzhi la 'phags te 'tshams kyi sprin gyis g.yogs pa bzhin du nam mkha'i ngos kun du bkang ste/_sa'i dpal gyi tshogs
[\[193b.3\]]bzhin du dpal gyis lus 'bar bar gyur cing dur khrod du mngon par bltas te yang dag par chas pa dang /_rgyal po ma skyes dgra khang bzangs kyi steng na 'dug pas gnas brtan kun dga' bo dge slong gi dge 'dun chen po dang lhan cig zla ba kham pa lta bur nye bar
[\[193b.4\]]bskor te/_rdzu 'phrul gyis nam mkha' la 'phags nas mtshams kyi sprin bzhin du nam mkha'i ngos brgyan te/_dur khrod chen por mngon par phyogs nas 'gro bar mthong ngo /_/de mthong ba dang yang de 'di snyam du sems te/_gnas brtan kun dga' bo ni gzhon nu
[\[193b.5\]]gser mdog gi phyir gshegs pa yin la/_de bzhud nas kyang ngo mtshar shin tu che ba'i chos ston par mdzad pa yin gyi nga yang dur khrod chen por 'gro bar bya snyam mo/_/de nas de'i mod la gnas brtan kun dga' bo 'khor dang bcas pa la phyag byas te/_khang bzangs nas rings
[\[193b.6\]]pa rings par babs te/_srog chags brgya stong du mas yongs su bskor nas rkang pa gnyis kyis dur khrod chan por chas so/_/bar skabs kyi gshed ma pa rnams rgyal po'i skyes bu de rnams kyis mtshon phyar te bsdigs pa/_ci'i phyir 'di ltar phyi shol byed/_myur du gzhon nu
[\[193b.7\]]'di gsal shing la skyon cig_/de nas gshed ma pa de skrag te/_gzhon nu gser mdog gsal shing la bskyon par bya'o zhes smras nas gsal shing la bskyon par brtsams pa dang /_gzhon nu gser mdog 'khor pa'i nyes pas yid byung ba'i sems dang /_re thag chad
[\[194a\]]
[\[194a.1\]]par gyur nas cho nges 'debs pa la zhugs te/_kyi hud 'phags pa kun dga' bos bdag yongs su spangs te gang la mkhyen par gsol yang yongs su ma bskyabs pa ni sdug bsngal lo/_/de nas bar skabs der gnas brtan kun dga' bo bdag nyid che bas ring po
[\[194a.2\]]nyid nas 'ongs bzhin du skad shin tu gsal bas phyogs kun du khyab par byas te/_gzhon nu gser mdog dbugs dbyung ba'i phyir smras pa/_bu ma 'jigs shig_/khyed lta bu'i gdul bya rnams kyi don du ngas sbrul dug can lta bu'i lus 'di bzung ba yin gyi bu ma 'jigs
[\[194a.3\]]shig_/ngas deng khyod nyam nga pa 'di las yongs su thar par bya'o/_/deng ngas sangs rgyas bcom ldan 'das kyi thugs la dgongs pa rdzogs par bya'o/_/deng nyid ngas gang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen
[\[194a.4\]]cing gzigs pa dang /_gnas brtan 'od srungs chen pos bstan pa nga khrul gtad pa de yang 'bras bu yod par bya'o/_/deng ngas de bzhin gshegs pa'i nyan thos rnams kyi mchog gi bdag nyid che ba nye bar brtan par bya'o/_/deng khyed kyi yid la re ba yongs su rdzogs
[\[194a.5\]]par bya'o/_/deng khyed kyi 'chi ba'i 'jigs pa 'di dang 'khor ba'i 'jigs pa bsal bar bya'o/_/deng khyed kyi the tshom gyi rnam pa yin nam ma yin snyam pa'i zug rngu dbyung bar bya'o/_/lta ba ngan pa'i rab rib kyis khebs pa'i ye shes kyi mig sman gyi thur mas rnam par
[\[194a.6\]]snang bar bya'o/_/deng khyed kyi khro ba'i me gzhig par bya'o/_/deng khyed 'dod chags dang bral bas bskyab par bya'o/_/deng khyed kyi dge ba'i sa bon bskyed par bya'o/_/deng khyed 'khor ba'i 'dam las gdon par bya'o/_/deng khyed sdug bsngal gyi rgya mtsho las bsgral
[\[194a.7\]]bar bya'o/_/deng khyed 'khor ba'i 'brog dgon pa'i mthar dbyung bar bya'o/_/deng khyed nyon mongs pa'i 'ching ba gcad par bya'o/_/deng khyed nyon mongs pa'i sgo glegs gcad par bya'o/_/deng ngas ji ltar khyed kyi mtha' bye ba brgya stong dpag tu med par shin tu rnyed par
[\[194b\]]
[\[194b.1\]]dka' ba nyon mongs pa dang nye ba'i nyon mongs pa spangs nas dgra bcom pa nyid thob pa de ltar ngas bya'o/_/deng ni nyon mongs bud shing kun/_/ye shes me yis bsreg par bya/_/de ni the tshom med pa'i blos/_/rigs dang bral ba nyid du gyur/_/deng ni bu khyod mi
[\[194b.2\]]thogs par/_/yun ring skyed pa'i skye ba'i shing /_/ye shes chen po'i rdo rje yis/_/bcad dka' shin tu gcod par 'gyur/_/chags chu dregs pa'i dba' klong can/_/nga rgyal chu rlabs srid mtsho las/_/brtson pa'i gzings la legs zhon te/_/khyod ni rab tu
[\[194b.3\]]rgal bar gyur/_/skye ba'i lhan cig dga' ba'i rtse/_/'chi ba'i ri khrod dog pa ni/_/ye shes rdo rje chen po yis/_/sdug bsngal ri bo gzhig par 'gyur/_/bskal pa bye ba brgya stong du/_/gang zhig khyod kyis ma thob gnas/_/de 'dra shin tu rnyed dka' yi/_/gnas
[\[194b.4\]]med deng ni thob par 'gyur/_/de nas gnas brtan kun dga' bo las de dag thos pa dang /_gzhon nu gser mdog gtor ba las slar rnyed pa bzhin du dbugs phyin cing rnyed nas shin tu dga' bas ba spu ldang ba dang /_nam mkha'i ngos su shas cher lta zhing gnas brtan kun
[\[194b.5\]]dga' bo la dga' bas bsdus pa'i yid rtse gcig tu gyur to/_/de nas rgyal po'i skyes bu de rnams kyis gsod ma pa rnams la smras pa/_shes ldan dag dge slong nam mkha'i ngos la rten cing 'ong ba 'di dag ni snying rje can yin pas 'di dag 'ongs nas gal te bar chod byed kyi
[\[194b.6\]]myur du gzhon nu 'di gsal shing la skyon cig_/khyed rnams rgyal po'i khrims las 'das pas sdug bsngal chen po thob par gyur ta re/_de nas gshed ma pa de rnams bu dang /_bu mo dang /_nang mi dang /_nye du dang /_srog dang bral bas 'jigs skrag nas gzhon nu gser
[\[194b.7\]]mdog bteg ste gsal shing la gzugs par brtsams pa dang /_gnas brtan kun dga' bos de'i mod kho na la ji ltar gsal shing de'i steng du zla ba'i dkyil 'khor dang 'gran du rung ba/_lte ba yangs pa dang ldan pa'i pad+ma chen po byung bar gyur la/_zla ba'i steng du lte ba la
[\[195a\]]
[\[195a.1\]]gzhon nu gser mdog skyil mo krung gis 'dug pa de ltar byin gyis brlabs so/_/pad+ma de'i lte ba'i steng na gzhon nu gser mdog skyil mo krung gis 'dug pa mthong ba dang /_nam mkha' las lha bye ba brgya stong dpag tu med pas ca co'i sgra bton te/_kye ma'o bstan
[\[195a.2\]]pa'i bdag nyid che/_/kun mkhyen gyi ni rmad byung dang /_/de bzhin gshegs pa'i rnam 'phrul gang /_/de bzhin nyan thos rnams kyang byed/_/de ni 'phags pa kun dga' bos/_/bdag nyid che mtho rab ston cing /_/bde gshegs bzhin du byed pa ni/_/yang dag shin tu rmad
[\[195a.3\]]byung che/_/phongs pa'i mun pa kun sel ba'i/_/rgyal po'i nyi ma nub gyur kyang /_/kye ma gnas brtan kun dga' bos/_/dpal ldan nyi ma 'di shar ro/_/'gro ba nam mkha'i dkyil 'khor du/_/gnas brtan kun dga'i zla ba yis/_/rang gi bdag nyid shes rab che'i/_/'od
[\[195a.4\]]kyi dri ma med par byas/_/bder gshegs sgron ma dang bral bas/_/'gro ba'i mun pas khyab gyur la/_/'phags pa kun dga'i sgron ma yis/_/deng ni yang dag gsal bar byas/_/yon tan bsam mi khyab kun ldan/_/sangs rgyas rin chen nub gyur kyang /_/dpal ldan
[\[195a.5\]]'gro ba'i gtsug nor bu/_/'phags pa kun dga' yang dag 'phags/_/de nas gnas brtan kun dga' bos ston ka'i zla ba'i dkyil 'khor bltar med pa bas lhag pa'i 'od dang ldan pa mtshams kyi sprin gyis bskor ba'i nyi ma lta bu sa'i dpal ma lus pa bzhin du dpal
[\[195a.6\]]gyis lus 'bar bar gyur pa/_rang gi gzi brjid kyis nyi ma'i 'od zil gyis gnon pa/_dgra bcom pa lnga brgyas yongs su bskor te phyin pa dang /_nam mkha'i ngos nyid na gnas bzhin du gzhon nu gser mdog la gsungs pa/_/'jig rten du ni lan 'ga' zhig_/
[\[195a.7\]]mig ldan g.yul gyi mthar byon pa/_/lha dang mi yi ston pa yi/_/de bzhin gshegs pa 'byung bar 'gyur/_/sdug bsngal thams cad rnam sel ba'i/_/chos gang rab tu ston pa dang /_/sdug bsngal sdug bsngal kun 'byung dang /_/sdug bsngal yang dag 'das pa
[\[195b\]]
[\[195b.1\]]dang /_/'phags pa'i lam ni yan lag brgyad/_/zhi ba mya ngan 'das 'gro ba/_/chos 'di ston par mdzad pa na/_/sdug bsngal thams cad sel byed pa'i/_/shes pas mi shes bcom nas ni/_/slar ni 'byung bar mi 'gyur ro/_/de nas tshig 'di thos pa'i rjes thogs
[\[195b.2\]]nyid la gzhon nu gser mdog 'jig tshogs la lta ba'i ri bo mthon po nyi shu ye shes kyi rdo rjes bcom nas rgyun du zhugs pa'i 'bras bu mngon sum du byas so/_/de nas gzhon nu gser mdog tshong pa rnyed pa rnyed pa lta bu'am/_zhing pa lo legs pa lta bu'am/_dpa' bo
[\[195b.3\]]g.yul las rgyal ba lta bu'am/_'khor los sgyur ba'i rgyal po thob pa ltar mchog tu dga' ba dang /_mgu ba skyes par gyur nas de nyid du gnas bzhin du lag pa thal mo sbyar te gnas brtan kun dga' bo la mngon par bstod par brtsams pa/_gnas brtan kun
[\[195b.4\]]dga' phyag 'tshal lo/_/gnas brtan mchog la phyag 'tshal lo/_/rgyal sras rnams kyi tog gyur pa'i/_/thub pa che la phyag 'tshal lo/_/e ma'o khyod kyi thugs rje rgyas/_/e ma'o thugs rje mchog ldan pa/_/gang gis bdag ni nyam nga ba/_/chen po las ni deng
[\[195b.5\]]mdzad thar/_/'jigs pas nyen cing mgon med bdag_/mgon po khyod kyis thar mdzad pa/_/'jig rten mgon zhes mi yul gyi/_/gnas su khyed kyi sgra bsgrags gyur/_/sdug bsngal tsha bas gdungs pa yi/_/'jig rten khyed kyis 'dzin mdzad cing /_/byams dang
[\[195b.6\]]snying rje bsil ba'i 'od/_/thub pa zla ba shar ba yin/_/dge ba'i bshes dang mjal nas ni/_/khyed kyis bdag la gang thob mdzad/_/bya ba de ni mas min zhing /_/pha dang gnyen rnams kyis ma yin/_/ngan song thams cad sgo gcad cing /_/thar pa'i sgo ni kun du phye/_/rgya mtsho
[\[195b.7\]]thams cad skams pa dang /_/rus pa'i ri las thar bar mdzad/_/'khor ba thog mtha' dbus med cing /_/nyon mongs 'jigs pas dkrugs pa las/_/blo dang bcas pa'i yon tan gyis/_/khyed kyi mthar ni bzhag par gyur/_/thog med dus nas zhen pa yi/_/
[\[196a\]]
[\[196a.1\]]lta ba'i zug rngu legs 'byin pa'i/_/sman pa'i mchog 'dir rnyed pas na/_/bdag ni nad med bde ba skyes/_/de nas lha rnams kyis gnas brtan kun dga' bo'i sems la bltas nas skad cig ma de nyid la dur khrod chen po'i rdo dang gseg ma dang /_gyo mo
[\[196a.2\]]rnams bsal ba dang /_tsan+dan gyi chus chag chag btab cing spos kyi dri zhim pos gtul te/_gdugs dang rgyal mtshan dang /_ba dan dang /_rta babs bsgrengs pa dang /_mu tig gi do shal gyi tshogs dang /_gos kyi chun 'phyang mang po dpyangs pa dang /_me tog dri zhim po
[\[196a.3\]]sna tshogs kyi sil ma bkram ste/_lha rnams dga' ba'i tshal bzhin du shin tu nyams dga' bar byas so/_/der yang gnas brtan kun dga' bo'i don du rin po che sna tshogs pas rnam par spel cing spras pas khyad par can du phye zhing thams cad lha'i gser las byas pa/_rkang
[\[196a.4\]]rten dang bcas pas lha'i seng ge'i khri chen po bcas pa dang /_dgra bcom pa lnga brgya po de rnams kyi don du yang lha'i gdan rnams bting ngo /_/de nas gnas brtan kun dga' bo nam mkha' las babs te/_seng ge'i khri de'i steng du bzhugs so/_/dgra bcom pa lnga
[\[196a.5\]]brgya po de rnams kyang babs te gdan bshams pa la 'dug par gyur to/_/rgyal po ma skyes dgra yang srog chags brgya stong dpag tu med pas yongs su bskor nas phyin pa dang /_ci tsam na 'byor pa de dag kyang mthong zhing /_gzhon nu gser mdog zla ba'i dkyil 'khor
[\[196a.6\]]dang 'gran du rung ba'i pad+ma'i lte ba'i steng na 'dug pa sprin rum stug po las byung ba'i ston ka'i zla ba rgyas pa lta bu'am/_gser gyi mchod sdong ltar dpal gyis 'bar ba mthong ba dang /_de bltas te sems kyi rgyud ngo mtshar shin tu bsdus par gyur nas ba spu ldang bar gyur pa
[\[196a.7\]]dang /_mchog tu dga' ba'i rlabs 'khyil pa'i gdong gi pad+ma rgyas pa dang /_mchog tu dad pa'i shugs kyis sems shin tu bsdus pa dang /_lus thams cad kyis gnas brtan kun dga' bo'i zhabs gnyis la phyag 'tshal lo/_/de nas zhabs la byugs te
[\[196b\]]
[\[196b.1\]]langs nas pus mo gnyis sa la btsugs te/_lag pa thal mo sbyar nas gnas brtan kun dga' bo la lta zhing smras pa/_gang gis de nyid 'gro ba 'di/_/yongs su skyob par mdzad pa dang /_/bdag nyid kyang ni don mdzad pa'i/_/slob dpon mchog la phyag 'tshal lo/_/
[\[196b.2\]]da ni skye bo 'di dag la/_/khyed kyis dgongs pa ma mdzad na/_/smod pa'i ser ba 'bebs pa yis/_/thub pa bdag ni brlag par 'gyur/_/thub pa sems la btang snyoms mdzad/_/gal te skyob khyod mi bzhugs na/_/rjes su 'gyod pa'i nags mes ni/_/bdag
[\[196b.3\]]nyid deng nyid sreg par 'gyur/_/e ma'o ye shes che ba nyid/_/thugs rje'i thugs ni dam pa yis/_/rmad du byung ba'i spyod pa 'di/_/e ma'o yang dag bstan par mdzad/_/sdig med khyod kyi cho 'phrul dang /_/rmad byung chen po 'di thos na/_/de bzhin gshegs pa
[\[196b.4\]]mchog tu ni/_/zhi bar gshegs pa mi snyam sems/_/nyam thag gyur pa'i 'jig rten gyi/_/khyed ni mgon yin khyed dpung gnyen/_/sems can kun la phan mdzad pas/_/bcom ldan bzhin mnyes gshin pa po/_/bcom ldan 'das de khums pa dang /_/dga' ba
[\[196b.5\]]gang zhig sngon skye ba/_/rgyal ba'i bstan pa gces 'dzin pa/_/khyod de de dang 'dra bar khums/_/de nas rgyal po des gnas brtan kun dga' bo la de ltar mngon par bstod nas langs te/_mchog tu dga' bas yid rgyas pa dang rings pa rings par gsal shing gi
[\[196b.6\]]gan du song ste/_lag pa gnyis brkyang nas yid du 'ong ba'i bu stor ba las slar rnyed pa ltar mchog tu dga' bas gzhon nu gser mdog rang nyid kyi stan de la phab ste/_dam du 'khyud nas yang dang yang du mgo la 'o byas shing dga' bas byung ba'i mchi mas kun du khebs
[\[196b.7\]]pas gzhon nu gser mdog la mig mi 'dzums par lta zhing smras pa/_nyam thag 'di las khyod thar nas/_/gnas pa da ltar mthong ba na/_/dga' bar gyur pa de 'dra sngon/_/rgyal po thob na'ang ma myong ngo /_/zla ba rgyas pa'i mdangs 'phrogs shing /_ut+pal sngon po 'dab
[\[197a\]]
[\[197a.1\]]'dra'i mig_/bu yi gdong gi pad+ma ni/_/mthong ba de ni blta bar bya/_/btso ma'i gser gyi mdangs ldan zhing /_/yon tan phun tshogs rnams kyis brgyan/_/yan lag thams cad 'byas gyur pa'i/_/khyed lus mthong ba blta bar bya/_/snying rje med cing
[\[197a.2\]]bdag nyid ngan/_/gang gi rang bzhin ngan smras nas/_/sus ni mi rnams yid 'ong khyod/_/bsad pa'i phyir ni yongs su spangs/_/spyod pa dul bar ldan pa dang /_/tshig ni mnyan la dga' byed la/_/gzugs ni shin tu rmad byung ba'i/_/su yi yid du mi 'ong smras/_/yon tan
[\[197a.3\]]ldan pa su zhig ldang /_/gang zhig rtag tu nye rjes 'brangs/_/rdo rje snying po mnyam sems gang /_/khyad par mi shes su zhig yin/_/bu sdug khyod la sdang ba gang /_/de ni rdo yi rang bzhin nam/_/sems dang bral bas byas pa'am/_/snying ni phyung bar gyur par nges/_/skye
[\[197a.4\]]bo kun la sdug pa khyod/_/gang gis gsod par lung bsgo ba/_/rdo rje rab 'bar thogs nas ni/_/nga yi spyi bor 'phen pa yin/_/'gul par mtshon gyis 'debs pa dang /_/mdung gis snying gar rab bsnun zhing /_/grags pa min pa'i ser ba 'di/_/su zhig gis ni
[\[197a.5\]]dbab par brtsams/_/kyi hud su yis mi bzad pa'i/_/tshig gis las 'di byed du bcug_/su zhig nga'i dgrar 'brel gyur/_/nga ni gang yid mi 'ang gyur/_/su zhig mchi bdag dag gis 'khyud/_/su zhig srog las skyob par gyur/_/gang gis khyod la lung bsgo ba/_/
[\[197a.6\]]myur du smra bar bya ba'i rigs/_/de nas gzhon nu gser mdog sems pa la zhugs par gyur te/_gal te rgyal po 'di la blon po rab gtum gyis bdag la las 'di byed du bcug go zhes smra ba ni da lta nyid ni blon po rab gtum gsod par 'gyur te/_blon po rab gtum la
[\[197a.7\]]rgyal pos las byed par gyur pa'i gnas yod na 'dir ji ltar bsgrub par bya/_yang bsams pa las bdag gis bya ba la dmigs par bya ste/_nges par na ngas skye ba gzhan du sdig pa mi dge ba'i las byas pa gang yin pa de'i rnam par smin pa 'di yin te/_sngon gyi
[\[197b\]]
[\[197b.1\]]las kyi rnam par smin pa ma gtogs par sdig pa med pa 'di ltar gsod par 'ong ba su zhig byed ces nges par bsams nas rgyal po la smras pa/_lha cig gang la yid 'dra ba'i/_/rnam smin nye bar gnas pa 'di/_/sdig pa sngon gyi tshe rabs su/_/bdag nyid kyis ni
[\[197b.2\]]byas pa yin/_/bdag nyid kyis ni byas pa'i las/_/yid du mi 'ong zhes bya de/_/rnam smin la ni longs spyod na/_/khyod la bdag gis su zhig bstan/_/de skad ces smras nas gnas brtan kun dga' bo'i gan du song ste/_lus thams cad kyis gnas brtan kun dga' bo'i
[\[197b.3\]]rkang pa gnyis la phyag byas pa dang /_gnas brtan kun dga' bos smras pa/_bu bu mo ka shi mdzes dga' mo 'di ni dug gi shugs kyis zin pa yin gyi/_de bden pa'i byin gyis rlabs kyis slong la bde legs su gyis la skye bo'i tshogs mang po yang yid ches par gyis
[\[197b.4\]]shig_/gzhon nu gser mdog gnas brtan kun dga' bo'i lung mnyan te/_sems can thams cad la lhag pa'i bsam pas 'jug pa'i sems dang /_bden pa'i byin gyis rlabs byed pa la zhugs te/_bden pa dang bden pa'i tshig gang gis bu mo ka shi mdzes dga'
[\[197b.5\]]mo 'di la 'dod chags sam/_zhe sdang ngam/_gti mug gam/_the tshom mam/_gzhan gang yang rung ba'i nyon mongs pa'am/_nye ba'i nyon mongs pa tha na phran tshegs tsam yang ma skyes pa'i bden pa dang /_bden pa'i tshig 'dis 'di'i lus la dug rnam par 'jig par gyur
[\[197b.6\]]cig ces smras so/_/de nas bden pa'i byin gyi rlabs byas pa'i mod kho na la bu mo ka shi mdzes dga' mo'i lus la dug med par gyur te/_bde bar gnas nas gnyid log pa las sad pa bzhin du langs nas de lus bde bar gyur pa dang /_langs pa las bltas nas skye bo
[\[197b.7\]]mang po'i tshogs dang /_lha brgya stong du ma rnams kyis sgra gcig tu sgra gsung mthon pos smras pa/_e ma'o ngo mtshar che ste/_e ma'o gzhon nu bsam pa rnam par dag go/_/gzhon nu 'di ni rdzu 'phrul che ba dang mthu che ba ste/_gang 'dir bden pa'i byin gyi rlabs kyi stobs
[\[198a\]]
[\[198a.1\]]kyis 'di bu mo ka shi mdzes dga' mo bslang zhing yid du 'ong ba'i srog gis skyobs par gyur to/_/de nas bu mo ka shi mdzes dga' mo phyogs kun du lta bar rtsom pa dang /_ji srid cig na dur khrod chen por gnas brtan kun dga' bo dge slong gi dge 'dun lnga
[\[198a.2\]]brgya dang thabs cig tu zla ba kham pa ltar bskor nas rin po che sna tshogs kyis spras pa'i lha'i seng ge'i khri chen po la bzhugs pa dang /_rgyal po ma skyes dgra yang srog chags brgya stong dpag tu med pas yongs su bskor ba dang /_bdag nyid kyang gos sngon po dang /_
[\[198a.3\]]ser po dang /_dmar po dang /_dkar po'i khyogs la bteg pa mthong ngo /_/mthong nas kyang sems som nyi dang bcas pas sems pa la zhugs te/_ci 'di rmi lam yin nam/_'on te sems kyi 'khrul ba yin nam/_yang na 'ga' zhig gis nga la sgyu ma'i las
[\[198a.4\]]'di lta bu bstan pa yin nam snyam pa dang /_ci tsam na de'i nye du rnams kyis de rgya cher brjod de de yang smras pa/_gang khyod kyis 'tsho ba 'di dang /_'di dag thams cad ni gnas brtan kun dga' bo byon nas rnam pa thams cad yod par gyur to/_/de skad ces thos
[\[198a.5\]]pa dang bu mo ka shi mdzes dga' mo gnas brtan kun dga' bo la mchog tu dga' ba skyes te/_rab tu dad pas shin tu rtog pa la zhugs so/_/de nas bu mo ka shi mdzes dga' mo skyed mos tshal yang dag par dran cing blon po rab gtum yang dran te/_kun nas skyo
[\[198a.6\]]ba'i yid kyis 'chi ba'i 'jigs pa'i yi mug pas rmongs pa'i mig dang /_gnas skabs de dang 'dra bar gzhan yang shes shing bud med kyi dngos por gyur pa'i mya ngan byed pa la zhugs te/_e ma'o bud med ces bya ba ni shin tu smad pa ste/_sdug bsngal thams
[\[198a.7\]]cad kyi gnas su gyur pa gang zhig thob nas/_bdag gnas skabs 'di lta bur gyur to snyam nas kun du skyo ba'i yid kyis myur bar langs te/_gos gcig blangs nas gnas brtan kun dga' bo'i gan du nye bar song ste/_gos gcig po de gnas brtan kun dga' bo la
[\[198b\]]
[\[198b.1\]]phul nas zhabs gnyis la phyag byas te/_dad pa'i shugs dgra pos gnas brtan kun dga' bo'i yon tan rjes su dran pa sngon du 'gro bas bden pa'i byin gyi rlab bya bar brtsams pa/_bden pa dang bden pa'i tshig gang gis thub pa khyed kyi sku 'phags pa dang sangs
[\[198b.2\]]rgyas kyi slob ma thams cad kyi mchog brnyes pa/_mchog dam pa dang /_khyad par du 'phags pa dang /_rab mchog dang bla ma dang /_bla na med pa dang /_nyan thos kyi gtso bo dang /_nyan thos kyi seng ge dang /_nyan thos kyi khyu mchog dang /_nyan thos kyi cang shes dang /_nyan thos
[\[198b.3\]]kyi pad+ma dang /_nyan thos kyi ku mu ta dang /_nyan thos kyi puN+Da rI ka dang /_nyan thos kyi kha lo sgyur ba dang /_nyan thos kyi ded dpon dang /_nyan thos kyi zla ba dang /_nyan thos kyi nyi ma dang /_nyan thos kyi rin po che dang /_nyan thos kyi gtsug gi nor bu dang /_bstan pa'i gru pa dang /_
[\[198b.4\]]bstan pa gces par 'dzin pa dang /_dgra bcom pa/_zag pa zad pa/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun du sbyor ba/_yongs su zad pa/_yang dag pa'i shes pas sems shin tu rnam par grol ba/_rdzu 'phrul
[\[198b.5\]]che ba/_mthu che ba/_byin gyi rlabs che ba/_sbyin gnas chen po yin pa'i bden pa dang /_bden pa'i tshig 'dis de nyid bdag gi bud med kyi dbang po mi snang bar gyur nas skyes pa'i dbang po 'byung bar gyur cig ces smras so/_/de nas bden pa'i byin gyi rlabs gsol
[\[198b.6\]]ba'i mod khon la de'i bud med kyi dbang po mi snang bar gyur nas skyes pa'i dbang po byung bar gyur te/_gzugs bzang ba/_mdzes pa/_blta na sdug pa/_lus la gos dang rgyan rnam pa sna tshogs kyis brgyan pa'i skyes par gyur to/_/nam mkha'i ngos nas 'di'i lha'i gos
[\[198b.7\]]rnam pa sna tshogs pa yid du 'ong ba yang bab par gyur to/_/gzhan yang der gos kyi char de bab pa na ji ltar skad cig de la dur khrod chen po'i nyi ma'i 'od zer yang mi snang bar gyur pa de ltar na nam mkha'i dkyil 'khor khebs pa zhig bab po/_/de nas gnas brtan kun
[\[199a\]]
[\[199a.1\]]dga' bo'i yon tan gyi bdag nyid che ba lha dang mi rnams 'dun par byed pa'i ngo mtshar de mthong ba dang /_nam mkha'i ngos na gnas pa'i lha bye ba brgya stong du ma ca co'i sgra byung ste/_e ma'o ngo mtshar che'o/_/e ma'o rmad du byung ba chen po/_/e ma'o gnas
[\[199a.2\]]brtan kun dga' bo yon tan gyi bdag nyid chen po/_/e ma'o rgya che ba nyid/_e ma'o sbyin pa'i zhing rnam par dag pa/_gang la gos gcig phul ba tsam gyis smon lam btab pa'i rjes thogs nyid la/_bu mo ka shi mdzes dga' mo bud med kyi dbang po mi snang bar
[\[199a.3\]]gyur pas skyes pa'i dbang po byung zhing de lta bu'i sbyor ba dang ldan par gyur to/_/de nas lha'i bu de rnams rab tu dad pa'i yid kyi lha'i me tog gi char 'bebs pa dang /_lha'i me tog shin tu ltung bar gyur to/_/de nas skyes bu ka shi mdzes dga' mo gnas brtan kun
[\[199a.4\]]dga' bo'i mthu stobs kyis shin tu yid du 'ong zhing bdag nyid ji ltar 'dod pas 'phral du smin pa'i 'bras bu la bltas te/_mchog tu ngo mtshar du gyur pas 'dun par gyur pa'i sems kyi rgyud la mchog tu dga' ba skyes nas ba spu ldang bas lus rtsub par byas pa dang /_
[\[199a.5\]]langs te pus mo gnyis sa la btsugs nas thal mo sbyar te/_gnas brtan kun dga' bo la bstod pa byed pa la zhugs so/_/gang gis de nyid mgon med bdag_/khyod kyis bdag la srog stsol ba/_/shin tu rnam dag yon tan bsags/_/dpag yas rnyed dka' phyag 'tshal
[\[199a.6\]]lo/_/rnam dag ye shes spyan ldan pa/_/gal te khyod skyabs ma mdzad na/_/bdag srog lhag ma ma mchis te/_/thub khyod bdag srog stsol ba lags/_/e ma'o yon tan che bdag nyid/_/e ma'o sems can phan bzhed pa/_/gang zhig nyam thag mi bzad pa/_/'di las
[\[199a.7\]]'gro ba khyod kyis skyabs/_/e ma'o khyod ni sbyin pa'i zhing /_/shin tu rnam dag rab rnyed dka'/_/gang la gos gcig phul bas kyang /_/rin chen 'di 'dra thob par gyur/_/bdag gis thub pa che khyod la/_/de ltar gos gcig phul ba yis/_/'phral du 'bras bu bzang po
[\[199b\]]
[\[199b.1\]]'di/_/ji ltar mngon par 'dod pa thob/_/nyes pa chen po dag gi yang /_/gzhir gyur bzhin du shes pa yang /_/bud med nyid de de spangs nas/_/skyes pa nyid du bdag gyur to/_/de yang lha dang 'dra ba nyid/_/lha yi rgyan gyis rnam par brgyan/_/nam mkha' la yang gos kyi
[\[199b.2\]]char/_/yid du 'ong ba bab par gyur/_/bzhin bzangs yon tan ldan 'di la/_/gang zhig bsnyen bkur mi byed pa/_/rmongs sogs nyon mongs dag rnams kyis/_/skal ngan deng ni slus pa yin/_/des de ltar gnas brtan kun dga' bo la mngon par bstod nas las kyi 'bras
[\[199b.3\]]bu mngon sum du mthong ba dang /_sems pa la zhugs te/_de ni bdag yid du 'ong ba dang /_yid du mi 'ong ba'i las kyi 'bras bu mngon sum du mthong bzhin du slar yang khyim gyi nang du 'dug pa ni bdag gi tshul dang mthun pa ma yin no snyam nas/_de nas gnas brtan kun
[\[199b.4\]]dga' bo'i rkang pa la phyag byas te smras pa/_'phags pa bdag legs par gsungs pa'i chos 'dul ba la rab tu 'byung zhing bsnyen par rdzogs nas dge slong gi dngos por gyur nas gnas brtan gyi thad du tshangs par spyad par bgyi'o/_/de yang gnas brtan kun dga' bos
[\[199b.5\]]rab tu phyung ba nas/_ji ltar nyon mongs pa thams cad spangs nas dgra bcom pa'i 'bras bu thob par gyur pa de ltar chos bstan to/_/de nas par skabs der ded dpon nyi ma chung ma dang bcas pa bu dang bral ba'i mya ngan gyi sdug bsngal gyis gzir zhing /_rgyal po'i khab kyi
[\[199b.6\]]grong khyer gyi dbus kyi sum mdo nas ldang zhing bdag nyid 'gyel par gyur par yang dang yang sa la 'gre ldog par byed cing lag pa gnyis kyis bdag nyid la brdegs te kyi hud bu kyi hud bu zhes nyam thag pa'i sgra'i nga ro 'don par gyur pa na/_ded dpon nyi mas gnas brtan kun
[\[199b.7\]]dga' bo nam mkha'i dkyil nas byon te/_gzhon nu gser mdog yongs su skyob cing dur khrod chen po na ngo mtshar dang rmad du byung bas bzhugs so zhes thos pa dang /_chung ma dang bcas par bdud rtsi'i rgyun lus la blugs pa bzhin du yid mchog tu dga' ba dang /_/
[\[200a\]]
[\[200a.1\]]'khor los sgyur ba'i rgyal por dbang bskur ba thob pa bzhin du mchog du dga' ba skyes par gyur nas/_de'i mod la langs te rings par 'gro ba gom stabs kyis rgyal po'i khab nas byung ste dur khrod chen por phyin pa dang /_ji srid cig na gser mdog
[\[200a.2\]]ston kha'i zla ba rgyas pa sgra gcan gyis zin pa las rnam par thar pa lta bu gnas brtan kun dga' bo'i gan na 'dug pa de dang /_gnas brtan kun dga' bo'i yon tan gyi stobs las byung ba'i 'byor pa yang mthong ngo /_/de nas lha dang mi'i yid sdud par byed pa'i rmad du byung ba'i tshe
[\[200a.3\]]'phrul de yang mthong nas gnas brtan kun dga' bo la yid mgu ba skyes te/_mchog tu dad pa'i shugs kyis brlan pa'i sems [(]gyi [,]kyi[)]rgyu dang /_lus thams cad kyis gnas brtan kun dga' bo'i zhabs gnyis la phyag byas te/_langs nas pus mo gnyis sa la btsugs
[\[200a.4\]]te dga' ba'i mchi ma'i chu rlabs kyis bzhin gyi pad+ma khebs pa dang /_thal mo sbyar te gnas brtan kun dga' bo la bstod pa byed par brtsams pa/_e ma'o skal ba che khyod kyi/_bdag nyid chen po ston mdzad pa/_/gang zhig nyam thag mi bzad pas/_/khyod kyis 'gro ba'i
[\[200a.5\]]skyabs mdzad do/_/e ma'o thugs brtse'i bdag nyid che/_/e ma'o ye shes phun sum tshogs/_/bcom ldan thams cad mkhyen pa bzhin/_/rnam dag yang dag bstan pa mdzad/_/de bzhin bdag gi bu sdug 'di/_/sdug bsngal rgya mtsho chen po las/_/thugs rje ye
[\[200a.6\]]shes dag gi mthus/_/khyed kyis yang dag ston par mdzad/_/gal te 'di las khyed kyis ni/_/de nyid dgongs par mdzad na ni/_/bdag ni chung mar bcas pa 'di/_/yun ring sdug bsngal 'dam rdzab nub/_/thugs rje chen po sras kyi mchog_/khyod ni de ring phyin nas su/_/
[\[200a.7\]]bdag su'i sdug bsngal rgya mtsho bsgral/_/mya ngan 'brog las rnam par bton/_/mya ngan rang bzhin rnyi las thar/_/mya ngan bcom pa las byung zhing /_/mya ngan nyon mongs 'jigs las grol/_/sdug bsngal gzeb las thar bar gyur/_/mya ngan 'dam las deng ma
[\[200b\]]
[\[200b.1\]]gos/_/mya ngan tsher mas ma zug cing /_/mya ngan sbrul gyis ma zin la/_/mya ngan mda' yis ma phog go/_/mya ngan ral gris ma bcad cing /_/mya ngan dgra yis ma rnyed la/_/mya ngan chu srin gyis ma zin/_/mya ngan me yis ma bsregs so/_/khyod nyid kyis ni sems can
[\[200b.2\]]tshe/_/de ring dbugs ni 'byin mdzad cing /_/mig ni phye bar mdzad pa dang /_/yid kyang tshim par mdzad par gyur/_/gang gis 'di ltar mdzad gyur pas/_/bdag cag mchog tu dga' 'gyur te/_/kun dga' zhes bya'i mtshan btags 'di/_/e ma'o don dang bcas
[\[200b.3\]]par 'gyur/_/de nas ded dpon nyi mas gnas brtan kun dga' bo la bstod nas langs te gzhon nu gser mdog gi gan du song nas chung ma dang bcas pas mgul nas dam du 'khyud de yang dang yang du'o byas la/_rab tu dga' ba las byung ba'i mchi mas kun du khebs pa'i
[\[200b.4\]]mig gis gzhon nu gser mdog la mig mi 'dzums par lta zhing smras pa/_ston ka'i zla rgyas gzugs kyi dpal/_/mdangs dang gzi ni 'phrog pa'i lus/_/yid la re ba rgyas thob pa/_/mthong gis khyed la slar yang lta/_/snum zhing sngo la yangs pa dang /_/tha mar
[\[200b.5\]]mig ni bsngags 'os pa/_/khyed gdod gnas brtan kun dga' bo/_/byon nas slar yang blta ba yin/_/de nas gzhon nu gser mdog 'khor ba'i nyes pas kun du skyo ba'i sems kyis pha dang ma la gnang ba gsol to/_/gnas brtan kun dga' bo'i rkang pa gnyis la btud
[\[200b.6\]]nas gnas brtan bdag legs par gsungs pa'i chos 'dul ba la rab tu byung zhing bsnyen par rdzogs nas dge slong gi dngos po thob par gyur nas/_legs par gsungs pa'i chos 'dul ba la tshangs par spyad par 'tshal lo/_/de yang gnas brtan kun dga' bos
[\[200b.7\]]rab tu byung nas ji ltar 'di skad cig ma de nyid la nyon mongs pa thams cad spangs nas dgra bcom pa nyid thob pa de ltar yang dag par rjes su bstan pa dang /_des kyang dgra bcom pa nyid thob ste/_sngon gyi skye ba gcig nas gcig tu brgyud par bltas par brtsams pa
[\[201a\]]
[\[201a.1\]]dang /_ji tsam du bdag nyid bsod nams kyi mthu chen po dang ldan par mthong nas des 'di snyam du sems te/_bdag nyid kyis 'di ltar shes kyi nga ni bsod nams kyi mthu chen po dang ldan pa yin par shes la/_ngas ji tsam zhig sbyin pa byin pa dang /_bsod nams byas pa
[\[201a.2\]]mthar phyin par 'gyur ba yin la/_de ni de ltar yang sems can rnams bsod nams la gus pa bskyed par bya ba'i phyir bsod nams kyi bdag nyid che ba bstan par bya'o snyam mo/_/de nas gos de rang gi lus las phud pa dang /_yang de lta bu'i gnyis pa byung bar gyur to/_/de nas
[\[201a.3\]]yang nas yang du dbud par brtsams pa dang /_de bzhin du yang dang yang du byung bar gyur te/_des phud cing phud cing gnas brtan kun dga' bo'i mdun du gos kyi phung po zhig byas la/_gos kyi phung po de dag kyang shin tu rin che ba 'dzam bu chu bo'i gser gyi phung po la nyi ma 'char
[\[201a.4\]]ka'i gzer gyis phog pa ltar 'od 'bar bar 'dug pa la skye bo'i tshogs mang pos bltas nas/_mchog tu ngo mtshar gyi dga' ba'i yid kyis smras pa/_e ma'o ngo mtshar che ba/_e ma'o rmad du byung ba/_e ma'o bsod nams kyi bdag nyid chen po/_/e ma'o legs par byas pa'i
[\[201a.5\]]bsod nams kyi bdag nyid chen po 'dis rtag tu rgyun mi 'chad par rin po che'i gos phud du zin yang mthar thug pa yang mi snang ngo /_/de nas des gos de rnams kyang pha dang ma la byin la/_de gnyis kyis kyang gnas brtan kun dga' bo la sogs pa dge slong gi dge 'dun thog mar
[\[201a.6\]]byas pa nas/_ji srid du dur khrod chen por 'dus pa'i skye bo'i tshogs chen po rnams la byin te/_der srog chags re re la yang gos zung re bskon yang dge slong gser mdog gi bsod nams kyi mthus gos de yang yongs su gtugs par ma gyur to/_/de nas dge slong gser
[\[201a.7\]]mdog steng gi nam mkha' la mngon par 'phags te rdzu 'phrul gyis rgyal po'i khab kyi grong khyer du song nas sum mdo'i dbus su 'dug ste/_mdun du gser mdog can gyis gos lus las phud cing gos kyi phung po chen po byas te/_sgras rgyal po'i khab kyi grong khyer 'gengs
[\[201b\]]
[\[201b.1\]]shing /_smras pa/_shes ldan dag ngas gos kyi phung po 'di yongs su gtang gis khyed rnams gang la ji tsam dgos pa de tsam long shig ces bsgrags pa thos pa dang /_skad cig tsam de nyid la srog chags brgya stong dpag tu med pa 'dus par gyur pa dang /_ci tsam na grong
[\[201b.2\]]khyer gyi dbus kyi sum mdo na gser gyi mdog can gyi gos ser po'i phung po shin tu che ba/_'dzam bu chu bo'i gser gyi phung po la nyi ma 'char ka'i 'od kyis phog pa ltar 'bar bar gyur pa dang /_tshe dang ldan pa gser gyi mdog can gser btso ma'i ri'i rtse mo ltar dpal gyis
[\[201b.3\]]mchog tu 'bar zhing nam mkha'i dkyil na 'dug pa mthong ba dang /_skye bo'i tshogs mang po mchog tu ngo mtshar gyis bsdus pa'i sems kyi rgyud dang mchog tu dga' ba'i rlabs kyis gang ba'i bzhin gyi pad+ma dang /_de la lta zhing bsams pa dang /_e ma'o ngo mtshar che ba/_
[\[201b.4\]]e ma'o rmad du byung ba/_bdag nyid chen po 'dis las gang zhig byas na gang gis 'di ltar rdzu 'phrul che ba/_mthu che bar gyur pa/_gal te bdag cag rnams kyis shes na ni bdag kyang de ltar bya ste/_bdag gis bdag cag rnams kyang 'di ltar mthu che bar 'gyur ba de
[\[201b.5\]]ltar bya'o zhes mngon par 'dod pa skyes shing som nyi'i dpyang thag la 'jug bzhin du phan tshun smra bar rtsom pa na/_de rnams 'di snyam du sems te/_'di ni 'di ltar bdag nyid che ba/_rdzu 'phrul che ba/_mthu che ba/_brtul zhugs grub pa/_lha'i shes pa dang ldan
[\[201b.6\]]pa yin pas 'di nyid la yongs su dri bar bya'o snyam mo/_/de nas skye bo'i tshogs chen po de ngo mtshar gyi mchog tu mig gdangs pa dang thal mo sbyar te/_nam mkha'i dkyil du zhen par lta zhing /_tshe dang ldan pa gser mdog la phyag byas te sgra gcig tu smras pa/_lha yi ye shes spyan
[\[201b.7\]]dang ni/_/skal pa chen po khyod ldan pas/_/gang gis khyed ni mthu che ba/_/de ni yang dag bshad pa'i rigs/_/'jig rten 'di dang pha rol du/_/longs spyod dang ni yon tan rnams/_/phun tshogs gang gis thob par gyur/_/de ni bdag cag la bshad rigs/_/de nas sems
[\[202a\]]
[\[202a.1\]]can chen po de/_/snying rjes drangs pa'i yid ldan pas/_/de dag tshim pa'i tshig chen gyi/_/sgras ni phyogs rnams 'gengs par gyur/_/'di nyid don ni bshad pa'i phyir/_/khyed rnams la ni ngas 'di bstan/_/go rims bzhin du ngas bshad kyi/_/nga yi tshig
[\[202a.2\]]'di mnyan par gyis/_/'jig rten 'di dang pha rol du/_/longs spyod dang ni yon tan rnams/_/phun tshogs bsod nams kyis thob cing /_/bsod nams kyis bdag rdzu 'phrul che/_/gal te sdug bsngal khyed mi 'dod/_/bde ba phun sum tshogs 'dod na/_/bsod nams
[\[202a.3\]]sogs pa bde 'gyur bas/_/myur ba nyid du bsod nams kyis/_/'jig rten 'di dang pha rol du/_/bde ba gang ci'ang rung ba dang /_/mya ngan 'das pa thob pa ni/_/bsod nams nyid kyi 'bras bu yin/_/nor can chang dpon bram ze dang /_/ded dpon la sogs gang dag ni/_/
[\[202a.4\]]longs spyod rgya chen spyod 'gyur ba/_/de ni bsod nams 'bras bu yin/_/mngon par yid dga' bu dang 'khor/_/mdza' bo la sogs phun tshogs pa/_/gang zhig mi la yod 'gyur ba/_/de ni bsod nams 'bras bu yin/_/gzugs dang mdangs ni phun sum tshogs/_/yid dang
[\[202a.5\]]mig ni 'phrog byed pa/_/'thob cing mi yul rgyal srid gang /_/de ni bsod nams 'bras bu yin/_/mi phyed pa yi 'khor nyid dang /_/mi zad nor gyi phun sum tshogs/_/mi yul na ni nges thob gang /_/de ni bsod nams 'bras bu yin/_/skye ba dran cing skal bzang dang /_/
[\[202a.6\]]thos ldan tshig ni gzung bar 'os/_/mis ni gang zhig thob 'gyur ba/_/de ni bsod nams 'bras bu yin/_/longs spyod phun tshogs rgya chen dang /_/rtag par gnyen dang lhan cig tu/_/dga' bas mi yul gang spyod pa/_/de ni bsod nams 'bras bu yin/_/grangs med
[\[202a.7\]]nor ni phun tshogs dang /_/'gran zla med cing brtan pa nyid/_/mi la gang zhig yod gyur pa/_/de ni bsod nams 'bras bu yin/_/gang zhig sgra mi snyan gling du/_/bdag gi med cing yongs 'dzin med/_/mi yi tshe ni nges gyur pa/_/de ni bsod nams 'bras bu yin/_/
[\[202b\]]
[\[202b.1\]]'bras kyi sA lu'i 'bras bu ni/_/ma rmos pa ni rin che ba/_/gang zhig de ni mi rnams spyod/_/de ni bsod nams 'bras bu yin/_/dpag bsam shing las sna tshogs pa'i/_/gos dang rgyan rnams byung ba yis/_/mi rnams rab tu 'gebs gyur pa/_/de ni bsod nams 'bras bu
[\[202b.2\]]yin/_/gang zhig sgra mi snyan gling du/_/mi rnams 'phos pa'i rjes thogs la/_/de ni lha rnams dag tu skye/_/de ni bsod nams 'bras bu yin/_/bdud rtsi 'bras chen sogs phun tshogs/_/sa bla yi ni lha bu ltar/_/lha yi longs spyod la spyod pa/_/de ni bsod nams
[\[202b.3\]]'bras bu yin/_/gang gi mthu yis rgyal po'i dpal/_/lha 'dra'i phun sum tshogs thob pa'i/_/mi yi dbang po rnam mdzes pa/_/de ni bsod nams 'bras bu yin/_/byis pas 'khor los sgyur ba nyid/_/sa chen la ni longs spyod thob/_/lha dbang bzhin du rnam mdzes gang /_/
[\[202b.4\]]de ni bsod nams 'bras bu yin/_/ma lus pa yi mi rnams dang /_/rin chen bdun sogs phun tshogs pa'i/_/'khor los sgyur la spyod pa gang /_/de ni bsod nams 'bras bu yin/_/phun tshogs sum cu rtsa dbang 'dra/_/thob nas gang zhig spyod pa dang /_/thags zangs
[\[202b.5\]]ris sogs lha min rnams/_/de ni bsod nams 'bras bu yin/_/'jig rten skyong ba bzhi rnams kyis/_/nor gyis gzhi yi 'byor pa la/_/dga' bas sna tshogs longs spyod gang /_/de ni bsod nams 'bras bu yin/_/dga' ba'i tshal la sogs pa ni/_/lha mo rnams dang ldan
[\[202b.6\]]cig tu/_/'byor ldan lha rnams spyod pa gang /_/de ni bsod nams 'bras bu yin/_/sna tshogs lha yi rgyal srid sogs/_/phun sum tshogs la lha dbang ni/_/rtag tu dga' bas spyod pa gang /_/de ni bsod nams 'bras bu yin/_/gzhal yas khang gnas lha rnams ni/_/
[\[202b.7\]]ji ltar mngon 'dod lha rnams kyis/_/longs spyod la ni longs spyod gang /_/de ni bsod nams 'bras bu yin/_/gang su gnas ni bcu po yi/_/tshe dang mdog la sogs pa yis/_/lha rnams las kyang lhag pa'i lha/_/de ni bsod nams 'bras bu yin/_/'dod khams mchog
[\[203a\]]
[\[203a.1\]]gyur sna tshogs pa'i/_/lha yi longs spyod phun sum tshogs/_/'dod khams dbang phyug la spyod gang /_/de ni bsod nams 'bras bu yin/_/lha rnams dang ni mi rnams su/_/ji ltar dga' ba'i 'dod pa ni/_/'bad pa med pa thob gyur gang /_/de ni bsod nams 'bras
[\[203a.2\]]bu yin/_/gang yang tshangs pa lha sogs lha/_/bsam gtan sa pa bsam gtan gyi/_/bde ba'i dam pa thob gyur pa/_/de ni bsod nams 'bras bu yin/_/bsam gtan bsam gtan las byung dang /_/sred pa zad pa'i bde ba gang /_/zhi ba'i bde ba thob gyur pa/_/de ni bsod nams
[\[203a.3\]]'bras bu yin/_/rdzogs sangs rgyas dang nyan thos gang /_/yon tan mchog dang ldan gyur cing /_/rdzu 'phrul che zhing bdag nyid che/_/de ni bsod nams 'bras bu yin/_/gang yang bskal pa brgya 'das nas/_/rang sangs rgyas kyi byang chub ni/_/bdag nyid che ba thob gyur pa/_/
[\[203a.4\]]de ni bsod nams 'bras bu yin/_/tshad med pa dang dpe med pa'i/_/yon tan gyis ni legs brgyan pa'i/_/rdzogs sangs rgyas su gyur pa gang /_/de ni bsod nams 'bras bu yin/_/gzugs dang lang tsho bsngags par 'os/_/skyes bu rigs kyi rgyun gyur dang /_/rang dang rjes
[\[203a.5\]]mthun yid 'phrog pa'i/_/bud med bsod nams bdag gis 'thob/_/bsod nams kyis ni mtho ris 'thob/_/lha yi bu mo'ang bsod nams kyis/_/'dod pa kun yang yang dag 'byor/_/mngon 'dod bsod nams rnams kyang 'thob/_/bsod nams kyis ni blo rno dang /_/de
[\[203a.6\]]bzhin blo gros dri med 'thob/_/bsod nams kyis ni gnas la dad/_/bsod nams kyis ni drang gsal 'thob/_/sdug pa nyid dang sgra mkhas dang /_/dbyangs snyan grags ldan bsod nams kyis/_/dge ba'i bshes gnyen 'byor pa rnams/_/thams cad bsod nams dag
[\[203a.7\]]gis 'thob/_/bsod nams kyis ni mi 'thob pa'i/_/bde ba 'jig rten dag na med/_/de bas bde ba 'dod rnams kyis/_/rtag tu bsod nams bsags par bya/_/de bzhin gshegs pa rnam gzigs la/_/bsod nams nyung zad ngas byas pas/_/'bras bu shin tu rgya che ba/_/
[\[203b\]]
[\[203b.1\]]ji ltar mngon par 'dod pa 'thob/_/'dod khams lha tshogs drug po ru/_/rgyal srid dbang phyug bdag po ni/_/skye ba stong phrag bye ba ru/_/nga yis bde lo yang dag spyad/_/dpag med 'gran zla med pa dang /_/de bzhin mi yi dam pa yi/_/'khor lo bsgyur chogs gyur pa
[\[203b.2\]]yi/_/nga yis longs spyod phun tshogs spyad/_/bsod nams de yi bdag nyid che/_/nga ni gang dang gar skyes pa/_/de dang der ni mthu che ba'i/_/bde dang bdag ni ldan par gyur/_/gzugs ldan thos pa phun sum tshogs/_/kha nas u t+pal dri byung zhing /_/sdug cing tshig ni gzung
[\[203b.3\]]'os dang /_/shin tu yid 'ong dbyangs snyan ldan/_/da lta 'ang bsod nams de nyid kyis/_/nga yi gzugs sogs yon tan ni/_/phun sum tshogs shing yid 'ong ba/_/mngon par 'dod pa 'di la ltos/_/nor rdzas longs spyod che ba yi/_/rgyal chen rigs su skyes pa dang /_/'dzam
[\[203b.4\]]bu'i chu bo'i gser 'dra ba'i/_/gos kyis lus la bkab ba yin/_/nga'i lus yan lag thams cad las/_/tsan dan lta bu'i dri byung zhing /_/kha nas ut+pal sngon po yi/_/dri nyid 'byung bar gyur pa yin/_/gos dang rin chen la sogs pa'i/_/phun tshogs gang zhig mngon
[\[203b.5\]]'dod na/_/de yang bsams pa tsam gyis ni/_/thams cad nga ni 'byor par gyur/_/shAkya seng ge'i bstan pa las/_/rab tu byung ba ngas rnyed nas/_/dgra bcom nyid ni ngas thob ste/_/nga ni bsil gyur mya ngan 'das/_/'di nga'i skye ba tha ma ste/_/yang srid bdag la yod ma
[\[203b.6\]]yin/_/gnas med mya ngan 'das nas ni/_/slar yang nga ni 'ong mi 'gyur/_/rnam smin 'bras bu rgya che ba'i/_/las gang bsgrub par gyur pa ni/_/da ltar 'di ltar yod zin kyang /_/de yi mthar thug ma gtogs so/_/de ltar de las rmad du byung ba dang /_dpag tu med pa
[\[203b.7\]]dang /_bsam gyis mi khyab pa'i bsod nams kyi che ba'i bdag nyid thob pas srog chags brgya stong bye ba dpag tu med pa mchog tu dad pas brlan pa'i sems kyi rgyud dang /_bcom ldan 'das kyi bstan pa la bsnyen bkur bya ba la rgyab kyis phyogs pa rnams kyang sbyin pa ni
[\[204a\]]
[\[204a.1\]]gtong bsod nams dag ni byed cing smon lam 'debs par gyur to/_/de nas tshe dang ldan pa gser mdog gis skye bo'i tshogs mang po de ltar rnam pa du mar bsod nams la gus pa bskyed par bya ba'i phyir bsod nams kyi bdag nyid che ba rab tu bshad nas/_steng gi
[\[204a.2\]]nam mkha' de nyid nas rdzu 'phrul gyis dur khrod chen por song ste/_gnas brtan kun dga' bo la sogs pa dge slong gi dge 'dun la rim bzhin du phyag byas nas phyogs gcig tu 'dug go/_/de nas rgyal po ma skyes dgras blon po rab gtum phrag dog gi rang bzhin can
[\[204a.3\]]gyis bu mo ka shi mdzes dga' mo sdug bsngal 'di dang 'di byas la gzhon nu gser mdog la skur pa btab ste/_nyes pa med pa nyid du gsad pa'i phyir yongs su spangs so zhes ji ltar grags pa thos so/_/thos nas kyang shin tu khros pas 'khrugs pa'i mig gis nang 'khor rnams
[\[204a.4\]]la smras pa/_shes ldan dag ci'i phyir 'di lta bu'i skyes bu ngan pa 'dis las su bya ba'i tha snyad bya/_blon po rab gtum ni ngas rnam pa thams cad du spangs so/_/blon po rab gtum yang de nyid du 'dus par gyur to/_/de nas blon po rab gtum gyis rgyal po'i tshig de thos pa dang /_'chi
[\[204a.5\]]bas 'jigs skrag cing yi mug la rmongs pa'i mig gis yan lag thams cad rab tu 'dar bzhin du myur bar langs te rings par 'bros par brtsams pa dang /_der skye bo'i tshogs mang po'i nang du zhugs te gnas pas de'i phyi nas srog chags brgya stong du ma zhig gis bdas
[\[204a.6\]]te/_skye bo'i tshogs mang pos kun nas bskor nas gzung ngo /_/bzung nas kyang thal lcag dang rdog pa la sogs pas bsnun pa la zhugs te/_de brdegs bzhin du shin tu sdug bsngal drag po'i shugs kyis nyam thag cing cho nges 'debs pa la zhugs te/_'phags
[\[204a.7\]]pa kun dga' bo yongs su skyobs shig_/bdag ni mgon med pa/_skyob pa med pa/_skyabs med pa/_snang ba med pa lags kyi sdug pa'i srog gis bskyab tu gsol/_gnas brtan kun dga' bos kyang skye bo'i tshogs mang po la smras pa/_shes ldan dag khyed rnams
[\[204b\]]
[\[204b.1\]]kyis 'di ma bsad cig_/ngas rgyal po ma skyes dgra la shes par bya'o/_/de nas skye bo mang po'i tshogs de rnams kyis gnas brtan kun dga' bo'i tshig thos nas de btang ngo /_/gnas brtan kun dga' bos kyang rgyal po la gzigs pa dang /_rgyal pos gsol pa/_ci zhig
[\[204b.2\]]gsung /_gnas brtan kun dga' bos smras pa/_rgyal po chen po 'di thong shig_/rgyal bos gsol pa/_dam zhig bcas la gtang bar bgyi ste/_gal te legs par gsungs pa'i chos 'dul ba la rab tu byung nas ji srid 'tsho'i bar du gnas brtan gyi bsnyen bkur bgyid na
[\[204b.3\]]gtang bar bgyi'o/_/gnas brtan kun dga' bos smras pa/_de bzhin du bya'o/_/de yang skye bo'i tshogs de rnams kyis brtse ba med par brdegs par sdug bsngal drag po'i tshor bas bcom nas brgyal te 'dug pa dang /_gnas brtan kun dga' bos tshe dang ldan pa gser mdog
[\[204b.4\]]la gsungs pa/_bden pa'i byin gyi rlabs kyis blon po rab gtum gyi lus la sdug bsngal gyi tshor ba rab tu sol cig_/de nas tshe dang ldan pa gser mdog sems can thams cad la phan pa'i lhag pa'i bsam pas rab tu zhugs pa'i sems dang /_bden pa'i byin gyi rlabs
[\[204b.5\]]byed pa la zhugs te/_bden pa dang bden pa'i tshig gang gis blon po rab gtum 'di ltar shin tu gnod pa byed pa yin yang bdag gis tha na khong khro ba phran tshegs kyang ma bskyed pa'i bden pa dang bden pa'i tshig des 'di'i lus la sdug bsngal gyi tshor ba med de slar sos par
[\[204b.6\]]gyur cig_/bden pa'i byin gyi brlabs byas pa'i mod khon la blon po rab gtum gyi lus sdug bsngal gyi tshor ba dang bral te/_lus bde bar gyur nas langs te/_bcom ldan 'das kyi bstan pa la shin tu dad par gyur nas gnas brtan kun dga' bo'i gan du song ste/_zhabs
[\[204b.7\]]gnyis la phyag byas nas smras pa/_gnas brtan kun dga' bo bdag ni legs par gsungs pa'i chos 'dul ba la rab tu byung ste bsnyen par rdzogs shing dge slong gi dngos po thob par bgyis la/_bdag gnas brtan kun dga' bo'i thad du tshangs par spyod pa spyad par bgyi
[\[205a\]]
[\[205a.1\]]bar 'tshal lo/_/de nas gnas brtan kun dga' bos kyang rab tu phyung ste/_ji ltar des skad cig ma de nyid la nyon mongs pa thams cad spangs nas dgra bcom pa nyid thob pa de ltar rjes su bstan pa mdzad pa dang /_des kyang dgra bcom pa nyid thob pa dang /_de nam
[\[205a.2\]]mkha'i dkyil du 'phags te/_cho 'phrul rnam pa sna tshogs pas skye bo'i tshogs mang po yid tshim bar byas nas nam mkha'i dkyil nas babs te/_gnas brtan kun dga' bo la sogs pa dge slong gi dge 'dun rnams la rim bzhin du phyag byas nas phyogs gcig tu 'dug
[\[205a.3\]]go/_/de nas rmad du byung ba de dang /_gnas brtan kun dga' bo'i bdag nyid che ba mthong nas 'khor de rnams gnas brtan kun dga' bo la rab tu dad par gyur to/_/de nas 'khor de rnams de ltar mngon par dad pa la gzigs nas gnas brtan kun dga' bos gang zhig thos pas
[\[205a.4\]]srog chags brgya stong dpag tu med pa rnams kyis khyad bar chen po thob par gyur pa de ltar chos bstan par mdzad de/_la la ni rgyun du zhugs pa'i 'bras bu thob pa nas/_dgra bcom pa nyid mngon du byas pa'i bar dang /_la la ni nyan thos kyi byang chub tu sems bskyed pa nas la
[\[205a.5\]]la ni sangs rgyas la gzhol ba dang /_chos la 'bab pa dang /_dge 'dun la bab pa'i bar la rnam par bkod do/_/ded dpon nyi ma chung ma dang bcas pas kyang bden pa mthong bar gyur to/_/de nas lha brgya stong dpag tu med pa rab tu dang ba'i yid dang ldan pa rnams kyis lha'i gos
[\[205a.6\]]kyi char phab cing lha'i rol mo rnams kyang brdungs par gyur pa dang /_lha'i me tog ut+pal dang /_pad+ma dang /_ku mu ta dang /_puN+Da rI ka dang /_man dA rab la sogs pa me tog pus mo nub pa tsam rnam pa sna tshogs pas dur khrod chen po der chal bar bkram mo/_/de nas rgyal
[\[205a.7\]]po ma skyes dgras lha dang mi rnams shin tu 'dun par byed pa'i cho 'phrul rmad du byung ba de mthong ba dang /_mchog tu dad pas sems kyi rgyud dga' bar gyur nas ched du brjod pa ched du brjod de/_e ma'o ngo mtshar che ba/_e ma'o rmad du byung ba/_e ma'o 'phags pa kun dga'
[\[205b\]]
[\[205b.1\]]bo rang gi yon tan gyi bdag nyid chen po rab tu bstan te/_e ma'o de bzhin gshegs pa'i bstan pa'i bdag nyid che ba gsal bar mdzad pa/_e ma'o gang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen zhing gzigs
[\[205b.2\]]pa de dang /_gnas brtan 'od srungs chen pos 'di la bstan pa rnam par gtad pa de ni 'bras bu yod par mdzad do/_/e ma'o de bzhin gshegs pa'i nyi ma nub par gyur nas 'phags pa kun dga' bo'i nyi ma rang gi yon tan gyi 'od zer gyi dra bas phyogs thams cad du
[\[205b.3\]]khyab par mdzad do/_/e ma'o de bzhin gshegs pa'i zla ba mi rtog pa'i lha ma yin gyi dbang po sgra gcan gyis zin nas/_'phags pa kun dga' bo'i zla bas rang gi bla gos kyi 'od zer rnam par bkye bas gdul bya'i ku mu ta'i nags rab tu rgyas par mdzad do/_/
[\[205b.4\]]e ma'o de bzhin gshegs pa dang bral ba'i sdug bsngal tsha ba rtsub pa'i nyi ma'i 'od zer gyis kun du gdungs pa gnas brtan kun dga' bo'i sprin chen pos rang gi bdud rtsi'i char gyis 'jig rten rnams tshim par mdzad do/_/e ma'o de bzhin gshegs pa'i thugs la dgongs
[\[205b.5\]]pa yang dag par rdzogs par mdzad do/_/e ma'o de bzhin gshegs pa'i bstan pa'i grub pa nyid bstan pa mdzad do/_/e ma'o de bzhin gshegs pa'i bstan pa gces par 'dzin pa nyid gsal bar mdzad do/_/e ma'o nyan thos kyi mchog nyid 'bras bu yod par mdzad
[\[205b.6\]]do/_/shin tu rmad du byung ba 'di dang rang gi yon tan gyi che ba'i stobs dang /_mtha' yas pa'i sems can rnams rdzogs par mdzad pas thams cad mkhyen pa'i yon tan gyi bdag nyid che ba rab tu mdzad do/_/e ma'o bdag nyid chen po 'dis bcom ldan 'das thugs
[\[205b.7\]]rje chen po dang ldan pa de'i bka' drin la lan glan pa'i blo gros ston par mdzad pa yin no/_/de nas rgyal po de gnas brtan kun dga' bo la rab tu dad pa'i shugs kyi bsngas pa'i sems kyi rgyud kyi/_gnas brtan kun dga' bo'i gan du song ste/_lus thams cad kyis gzhes
[\[206a\]]
[\[206a.1\]]brtan kun dga' bo'i zhabs gnyis la phyag byas te/_langs nas pus mo gnyis sa la btsugs te/_rab tu dad pas ba spu langs par rtsub par byas pa'i lus dang lag pa thal mo sbyar te gnas brtan kun dga' bo la mngon par bstod par rtsom pa/_
[\[206a.2\]]skyes bu'i mchog la phyag 'tshal lo/_/thos pa'i rgya mtsho phyag 'tshal lo/_/rgyal ba'i bstan pa gce sa 'dzin pa/_/rmad byung bsam yas phyag 'tshal lo/_/e ma'o sangs rgyas bstan pa yi/_/bdag nyid che ba yang dag bstan/_/rmad byung bsam gyis mi khyab pa'i/_/'gro la
[\[206a.3\]]phan de khyod kyis mdzad/_/gang de bcom ldan 'das dang ni/_/'phags pa 'od srungs blo ldan pas/_/khyod la bstan pa rnams gtad pa/_/deng de 'bras bu bcas par mdzad/_/rmad byung bsam gyis mi khyab pa'i/_/'gro ba'i don chen mdzad pa 'di/_/kun mkhyen yon tan bdag
[\[206a.4\]]nyid che/_/de ring khyed la gzugs brnyan gyur/_/gal te rdzogs pa'i sangs rgyas ni/_/de ltar 'gro don mdzad gyur kyang /_/'di ni kun mkhyen thams cad gzigs/_/thugs rje ldan pas mtshar mi che/_/khyed ni nyan thos nyid 'gyur zhing /_/thugs rje che ldan de bzhin du/_/sems
[\[206a.5\]]can don chen gang mdzad pa/_/'di ni shin tu ngo mtshar che/_/e ma'o 'di ltar bag med pa/_/ma ga d+hA yi skye bo 'dis/_/khyed 'dra phan la brtson mdzad pa/_/rnyed pa legs par rnyed pa yin/_/de bzhin gshegs pa'i gnas 'di ni/_/bstan pa khyed la gtad gyur pa/_/gang gis
[\[206a.6\]]der ni bde gshegs bzhin/_/rmad byung shin tu chen po mdzad/_/de nas gnas brtan kun dga' bo'i yon tan gyi bdag nyid chen po'i ngo mtshar gyis yang dag par rdzogs pa'i sangs rgyas rjes su dran nas rtag tu phyag 'tshal ba/_rdzogs pa'i sangs rgyas rkang gnyis
[\[206a.7\]]mchog_/gang khyed nyan thos 'di lta bur/_/rtag tu 'gro la phan brtson pa/_/dpa' bo chen po phyag 'tshal bstod/_/de bzhin gshegs pa'i bdag nyid che/_/mthong ba nyid du yang dag bstan/_/ji ltar 'gro tshogs 'di khyed kyis/_/stong pa min pa snyam du sems/_/de
[\[206b\]]
[\[206b.1\]]nas rgyal pos gnas brtan kun dga' bo la zhus pa/_gnas brtan ded dpon nyi ma chung ma dang bcas pas sug las ci zhig bgyis na las de'i rnam par smin pas phyug ba dang /_nor che ba dang /_longs spyod che bar gyur pa dang /_bcom ldan 'das kyi bstan pa la bden pa
[\[206b.2\]]mthong bar gyur/_dge slong ka shi mdzes dga' bo dang /_dge slong rab gtum gyis las ci zhig bgyis na/_las de'i rnam par smin pas phyug pa dang /_nor che ba dang /_longs spyod che bar skyes shing bcom ldan 'das kyi bstan pa la rab tu byung nas nyon mongs pa thams
[\[206b.3\]]cad spangs te dgra bcom pa nyid mngon sum du bgyis/_dge slong gser mdog gis las ci zhig bgyis na las de'i rnam par smin pas phyug cing nor che ba dang longs spyod che ba'i rigs su skyes shing 'di ltar gzugs bzang ba dang /_blta na sdug pa dang /_mdzes pa dang /_yan
[\[206b.4\]]lag dang /_nying lag thams cad dang ldan pa dang /_gser btso ma'i mdog gi kha dog shin tu rgyas pa dang /_ldan pa dang /_'gro ba thams cad kyi yid dang mig 'phrog pa dang /_gser gyi mdog can gyi gos kyis lus dkris pa dang /_'di'i yan lag thams cad
[\[206b.5\]]nas tsan dan gyi dri 'byung ba dang 'di'i kha nas ut+pa la'i dri 'byung ba dang /_de skyes pa tsam gyis khyim der gos kyi char dang /_me tog kar ni ka ra'i char 'bab par gyur cing gos de dag kyang gser gyi mdog can nyid du gyur ba dang /_'di ltar shin tu rdzu 'phrul che zhing mthu
[\[206b.6\]]che ba dang /_bcom ldan 'das kyi bstan pa la rab tu byung nas/_nyon mongs pa thams cad spangs te dgra bcom pa nyid mngon sum du bgyis lags/_gnas brtan kun dga' bos gsungs pa/_rgyal po chen po 'di rnams nyid kyis sngon gyi skye ba gzhan du las gang zhig
[\[206b.7\]]byas shing bsags pas/_'di rnams nyid kyis las byas shing bsags pa dag gzhan su zhig gis so sor myong bar 'gyur/_rgyal po chen po las byas shing bsags pa dag ni sa'i khams la rnam par smin par mi 'gyur/_chu'i khams la mi 'gyur/_me'i
[\[207a\]]
[\[207a.1\]]khams la mi 'gyur/_rlung gi khams la mi 'gyur gyi/_'di ltar las dge ba dang mi dge ba byas shing bsags pa dag ni zin pa'i phung po dang /_khams dang skye mched rnams la rnam par smin par 'gyur te/_las rnams bskal pa brgyar yang ni/_/chud mi
[\[207a.2\]]za zhing tshogs dang dus/_/rnyed nas lus can rnams la ni/_/'bras bu dag tu 'gyur ba nyid/_/rgyal po chen po sngon byung ba 'das pa'i dus bskal pa dgu bcu rtsa gcig na/_bcom ldan 'das rnam par gzigs zhes bya ba de bzhin gshegs pa dgra bcom pa yang dag par
[\[207a.3\]]rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'jig rten du byung ste/_de mnyan ldan zhes bya ba'i rgyal po'i pho
[\[207a.4\]]brang nas byung ste/_mnyan ldan gyi tshal zhes bya ba na bzhugs so/_/yang de'i tshe de'i dus na rgyal po'i pho brang mnyen ldan na rna can zhes bya ba'i ded dpon phyug pa/_nor mang ba/_longs spyod che ba/_yongs su bzung ba yangs shing rgya che ba/_rnam thos kyi bu'i nor dang ldan pa/_
[\[207a.5\]]rnam thos kyi bu la nor gyis 'gran pa rgyal po'i pho brang mnyen ldan na skyes bu'i mchog tu gyur pa zhig gnas pa dang /_der rigs mnyam pa las chung ma blangs te/_de de dang lhan cig rtse bar byed dga' bar byed dga' mgur spyod par byed do/_/de ltar rtse zhing dag la dga' mgur
[\[207a.6\]]spyod pas chung ma sems can dang ldan par gyur pa nas/_ji srid ded dpon rna can tshong ba lnga brgyas bskor te/_rgya mtsho chen por zhugs kyi bar du sbyar ro/_/de yang mngal du ji ltar skye bar gyur pa de ltar ded dpon rna can gyi tshong sar gtogs pa dang /_zhing du gtogs pa dang /_
[\[207a.7\]]yul gzhan du gtogs pa'i nor gyi rigs las der la la ni mes tshig_/la la ni rkun mas khyer/_la la ni mi rnams kyis khyer te bros par gyur to/_/ji tsam na ded dpon rna can gyi chung ma zla ba tshang pa dang bu skyes par gyur te/_pags pa nag po/_shin tu gzugs
[\[207b\]]
[\[207b.1\]]mi sdug pa/_mi sdug pa'i mtshan ma bco brgyad gyis lus smad par byas pa/_de'i kha dang de'i lus las gang zhig bsnams na khyim na gnas pa'i 'khor shin tu yang gdong rgyab kyis phyogs par gyur pa de lta bu'i shin tu dri mi zhim par gyur to/_/khye'u de skyes pa tsam gyis
[\[207b.2\]]gang gi khyim der rdzas ma lus par tshig par gyur pa de lta bu'i me byung ba dang /_ded dpon gyi chung ma nyam thag pas khye'u de thogs te khyim de las byung ngo /_/gang gi tshe yang me des khyim de dang rdzas ma lus par bsregs nas rang nyid zhi bar gyur pa de'i tshe ded dpon gyi chung ma
[\[207b.3\]]gnas ngan pa phyed tshig pa'i zhig ral can zhig tu zhugs nas gos phyed sa la bting ste byis pa bsnyal nas tsha ba'i dbugs ring po phyung ste/_ded dpon rjes su dran zhing du ba la zhugs so/_/kyi hud 'di lta bu'i phyin ci log kun du gnas pa ni sdug bsngal lo/_/ded dpon rna can
[\[207b.4\]]gyi bran pho dang /_bran mo dang /_las byed pa'i skyes bu rnams kyis rgud pa gang yin pa de mthong ba dang /_yu bu cag kun kyang brlag par 'gyur gyi/_'deng zhes smras te/_skrag pas ded dpon gyi chung ma spangs nas thams cad bros par gyur to/_/der mngag gzhug pa'i bu mo
[\[207b.5\]]gcig gis bsams pa/_ngas ni ded dpon rna can gyi khyim phun sum tshogs pa du ma la kun du longs spyad nas/_da ded dpon gyi chung ma gnas skabs 'di lta bur gyur pa na gcig pu spangs nas 'bros pa gang yin pa ni bdag gi tshul dang mthun pa ma yin no snyam nas/_de gcig
[\[207b.6\]]pu ded dpon rna can gyi chung ma'i gan na 'dug go/_/ded dpon gyi chung ma de'i nor thams cad mes bsregs pas nyi ma gcig gi bza' ba yang med par gyur to/_/de nas bu mo mngag gzhug de ded dpon rna can gyi mdza' bo dang 'brel pa dang /_gnyen rnams gang yin pa de rnams kyi
[\[207b.7\]]gan du song ste smras pa/_bzhin bzangs dag ded dpon rna can gyi chung ma gnas skabs 'di lta bu la gnas na de gso zhing bskyang bar mdzod cig dang zhes smras pa dang /_de nas de rnams de gso zhing bskyang ba la zhugs pa de nyid kyi tshe de rnams kyi rigs la yang sdug bsngal
[\[208a\]]
[\[208a.1\]]brgya phrag byung bar gyur ba dang /_de rnams kyis bsams pa ded dpon rna can gyi bu 'di shin tu bkra mi shis pa zhig ste/_'di'i bsod nams ma yin pa'i stobs kyis ded dpon rna can gyi khyim gyi 'byor ba shin tu rgya che ba rnam par 'jig par 'gyur la/_de gal
[\[208a.2\]]te yu bu cag rnams kyis gsos shing bskyab na yu bu cag rnams kyi khyim du yang 'di lta bu'i gnas skabs 'byung bar 'gyur gyi/_'di ltar yang rnam pa thams cad du ming tsam yang gzung bar rigs pa ma yin no snyam nas/_bu mo mngag gzhug pa de la smras pa/_khyed phyin nas kyang
[\[208a.3\]]nged kyi khyim du 'jug par yang ma byed cig_/bu mo de ltar bar bcad pa dang bsams pa/_da ni ded dpon gyi chung ma rnam pa thams cad nas thams cad du smra ba med par gyur na de ji ltar bsgrub par bya/_gzhan du na ngas ni khur 'di blangs pa yin gyi/_shin tu 'bad pa nyid kyis da bdag
[\[208a.4\]]gis ded dpon gyi chung ma bskyang par bya'o snyam mo/_/de nas gzhan gyi khyim du song nas gla ba'i las byed pa la zhugs nas der gla gang dag rnyed pa des ded dpon gyi chung ma bdag nyid dang /_khye'u gso ba la zhugs so/_/khye'u de ni shin tu yang mi sdug pas mi sdug pa zhes ming btags
[\[208a.5\]]so/_/bu mo mngag gzhug mo de yang las kyi dbang gis nyi ma re re zhing gla'i rnyed pa thob par gyur to/_/de nas de srog chags gsum po shin tu nyam nga bas gso bar rtsom pa dang /_ded dpon gyi chung mas bsams pa/_nga ni bran pho dang /_bran mo dang /_las byed pa'i mi dang /_mdza'
[\[208a.6\]]bshes dang /_nye du rnams kyis yongs su spangs nas gang bdag cung zad 'tsho ba 'di ni bu mo mngag gzhug ma 'di'i yon tan yin pas 'di ni nga'i ma dang 'dra bar brtse pa yin mod kyi/_de dus ji srid cig tu gcig pus las byed mi nus te yongs su skyo bar 'gyur la/_gla ji tsam
[\[208a.7\]]rnyed pa des kyang 'tsho ba mi nus kyis/_des na ngas kyang rang gi nyes pa nyams su myong bar bya zhing gla mi'i las bya'o zhes rnam par bsams nas/_bu mo mngag gzhug ma de dang lhan cig gzhan gyi khyim du zhugs te gla mi'i las byed par brtsams pa dang /_de shin tu yang gzhon sha
[\[208b\]]
[\[208b.1\]]can yin pas bkres pa la sogs pa'i sdug bsngal gyis yongs su gzir zhing las pa na yang dang yang du brgyal bar gyur to/_/de nas yongs su skyo bas dbugs tsha ba ring po byung nas ded dpon rna can rjes su dran zhing du ba la zhugs te/_kyi hud 'di lta bu'i phyin ci log kun du gnas pa ni sdug
[\[208b.2\]]bsngal lo/_/gang grong khyer ma lus pa'i mchog du gyur cing /_dpal gyi phun sum tshogs pa nyams su myong nas kyang tshe 'di la grong khyer thams cad kyi mchog tu gyur nas/_da ltar gzhan gyi khyim du gla mi'i las byed pa'i sdug bsngal dang yid mi bde ba rjes su myong bar gyur to/_/de de
[\[208b.3\]]ltar sdug bsngal gyis yongs su gzir zhing ngu ba la bltas nas bu mo mngag gzhug ma de cho nges 'debs pa la zhugs te/_kyi hud tshe 'di nyid la ded dpon rna can gyi chung ma ras ka shi pa la sogs pa gos sna tshogs gyon pa dang /_lus la dri zhim pa'i me tog gi phreng ba du mas
[\[208b.4\]]brgyan pa dang /_khur ba la rdzas dri zhim po du ma sbyar ba'i dri zhim pos bsgos pa dang /_lha'i bu mo bzhin du dga' ba'i tshal gyi skyed mos tshal du song nas bran po dang /_bran mo dang /_las byed pa'i mi dang /_mdza' bshes dang /_nye du rnams dang /_zas dang skom dang /_gos dang /_
[\[208b.5\]]rgyan la sogs pa ci rigs par 'ged pa yin na/_da ni tshe 'di nyid du skra spags shing lus la dri ma'i tshogs kyis gos pa dang /_bkres pa la sogs pa'i sdug bsngal gyis lus dang /_yan lag la sogs pa thams cad yongs su skams pa/_ras rnyings shing dengs la shin tu dri ma can
[\[208b.6\]]gyi dum bu ras rnying zhig brgya stong gi gnas su gyur pas rked pa'i phyogs bkab pa/_grong khyer ba thams cad kyi tha chad du gyur nas gzhan gyi khyim du gla mi'i las byed pas sdug bsngal dang /_yid mi bde ba chen po nyams su myong bar 'gyur ro/_/kye ma'o skal ba'i phyir ci log_/kye ma'o
[\[208b.7\]]longs spyod rnams kyis shin tu g.yo ba/_kye ma'o las rnams kyi rnam pa sna tshogs pa yang smras pa/_dar gyi gos sogs rab gyon zhing /_/rgyan rnams kun gyis rab brgyan te/_/sngon chad lha yi bu mo 'dra/_/da ltar lam po chen 'khyams/_/skal ba de nyid zad gyur pas/_/lus la dri mas gos gyur
[\[209a\]]
[\[209a.1\]]cing /_/ras rnying dri nga'i dum bu gyon/_/da lta 'di 'dra gyur pa yin/_/sngon ni lha yi bu mo ltar/_/skyes pa'i mig gi bdud rtsir gyur/_/da ltar yi dwags mo 'dra bar/_/mthong nas de nyid yid kyang skyo/_/sngon ni nor gyis phun sum tshogs/_/grong khyer pa yi mchog gyur gang /_/de ni da ltar
[\[209a.2\]]phongs pa bas/_/shin tu phongs pa nyid du 'gyur/_/sngon gyi phun tshogs chen po la/_/dga' bas yongs su longs spyod pa/_/mya ngan sdug bsngal ldan pa yi/_/gnas skabs de 'dis thob par gyur/_/kye ma'o 'khor ba'i bdag nyid ngan/_/kye ma'o phun tshogs mi rtag nyid/_/gang zhig de ltar bder
[\[209a.3\]]gyur nyid/_/sdug bsngal snod can nyid du gyur/_/de nas ded dpon gyi chung ma mngag gzhug pa'i bu mo dang lhan cig tu rim pa de nyid kyis gzhan gyi khyim du gla mi'i las byed pa la zhugs pa na gzhon nu gzugs ngan gyi bsod nams kyi dbang gis nyin re zhing gla rnyed pa 'gribs par gyur to/_/ji tsam
[\[209a.4\]]na dus gzhan zhig gi tshe nyi ma ma nub bar du nyin mo las byed du bcug kyang ci yang rnyed par ma gyur pa nas/_ji srid las kyang sus kyang byed du ma bcug pa dang /_ji tsam na ded dpon gyi chung ma mngag gzhug ma'i bu mo de dang lhan cig kun du smra ba rtsom pa/_yang da ni las kyang byed du ma bcug gis rnam pa
[\[209a.5\]]thams cad du slong mo spyad par bya'o zhes bgros te/_de slong phor thogs nas slong mo spyad pa la zhugs so/_/gang gi tshe gzhon nu mi sdug pa 'gro nus pa de'i tshe de la mas bu da ni khyod rang nyid slong mo spyod du song la longs spyod cig ces smras nas/_des de la slong phor byin pa dang /_de slong phor de
[\[209a.6\]]thogs nas tshong 'dus su zhugs pa dang /_de yang pags pa'i mdog shin tu gnag pa/_gzugs shin tu mi sdug pa/_mtshan ma ngan pa bco brgyad dang ldan pas lus smad par 'os pa mthong ba dang /_'jig rten pa rnams shin tu yang rgyab kyis phyogs par gyur nas thur du lta zhing 'gro'o/_/
[\[209a.7\]]de gang gi khyim gyi sgor song ba der de'i lus las dri shin tu mi zhim pa 'byung ba dang /_mod kho na la sna khung gnyis bkag nas shing dang rdo ba dang gyo mo la sogs pas brdegs te 'di nas myur du song shig ces grong khyer gyi mi gtsang ba 'dam rdzab 'gro shes pa lta bur lta zhing skrod par byed de/_
[\[209b\]]
[\[209b.1\]]gang dang gang du song ba de dang der shing dang rdo dang gyo mo la sogs pa rnams kyis brdegs nas skrod par byed do/_/des slong mo gcig kyang rnyed par ma gyur cing shing dang rdo dang gyo mo la sogs pa rnams kyis brdegs pas slong phor yang chag par gyur nas/_smre sngags 'don bzhin du ma'i drung du phyin te/_
[\[209b.2\]]shin tu yang zhum par gyur pas cho nges 'debs pa la zhugs so/_/de nas de mthong ba dang brang brdungs te/_smras pa/_kyi hud bu khyod sdug bsngal te/_/su la'ang gnod pa ma byas par/_/snying rje spangs pa gang zhig gis/_/'di ltar brdegs pas khyod sdug bsngal/_/de nas gzhon nu mi sdug
[\[209b.3\]]pas sgra dang bcas par rab tu dus te smras pa/_gang dang gang gi khyim sgor ni/_/slong mo spyad phyir bdag 'gro ba/_/de dang der ni gyo mo rdo/_/shing la sogs pa bdag la rdeg_/de thos pa dang ded dpon gyi chung mas gzhon nu mi sdug pa'i mgul nas 'khyud de/_sgra dang bcas pas dus te smras
[\[209b.4\]]pa/_nyes pa med kyang shin tu ni/_/gang dag gzhan gyis brdegs gyur pas/_/skye ba gzhan du bu khyod kyis/_/sdig pa mi bzad byas par nges/_/kyi hud khyod ni sdug bsngal lo/_/bde ba kun dang rnam bral ba/_/shin tu mi sdug gyur pa 'di/_/dman pa ci tsam mthong na go/_sems ldan snying rje
[\[209b.5\]]cis mi skye/_/kyi hud bcom zhing nyams pa bdag_/bu khyod kyi ni slong mo snod/_/bcom pas lus kyang bcom yin te/_/slong mo tsam gyis 'tsho ba yin/_/pha dang ma dang bral ba dang /_/khyim gyi rten ni med gyur la/_/gang gis snying rje spangs nas ni/_/khyod kyi slong snod de bcag gyur/_/rigs
[\[209b.6\]]rgyud thams cad nyams gyur cing /_/bshes dang gnyen gyis rnam spangs pas/_/bla ma mdza' bo mgon gyur nyid/_/slong snod su yis bcag par gyur/_/kyi hud bu sdug dman pa mthong nas ni/_/khyod la su yis dpal tshul bstan par gyur/_/kyi hud sngon gyi rang gi las kyis ni/_/bu sdug khyod ni
[\[209b.7\]]gnod pas bcom par gyur/_/kyi hud dman pa'i bu la dpa' ba ni/_/gang gi snying la brtse ba mi sems pas/_/rdo dang so phag rtsub pa lta bu yi/_/sems can gang yin de ring khyod kyis smros/_/kyi hud sgo brgyas bcom pa yi/_/sdug bsngal gyis gdungs slong mo rgyu/_/ji ltar khyod la gzhan
[\[210a\]]
[\[210a.1\]]rdeg par/_/'jig rten yid ni spro bar gyur/_/bkres dang skom pas yongs dub cing /_/phun tshogs kun gyis rnam spangs pa/_/nad dang sdug bsngal rnams kyis gdungs/_/khyed la su zhig brdeg par brtson/_/nyam thag dman pa'i bzhin gyis ni/_/ngu zhing bkres pas rab gzir ba/_/
[\[210a.2\]]lkog ma skam pa mthong na deng /_/khyod la su yis brtse ma byas/_/der ni nad kyis zil mnan cing /_/sdug bsngal ldan pa brtse spangs te/_/rigs snyems dregs pas dkrugs pa ni/_/gang gis bu khyod ji ltar rdegs/_/kyi hud gang gis khyed bkres gzir/_/slong mos nyes bsags gyur pa yis/_/
[\[210a.3\]]bza' ba chung ngu de yang deng /_/khyi dang wa yang spyod par byed/_/kyi hud bu sdug bsngal ngan pa/_/dwa go da ni ji ltar byed/_/sngon byas sdig pa byed pa po/_/mi sdug las kyis bcom par gyur/_/de ltar de rnam pa du mas mya ngan byed bzhin du 'chag cing grugs pa'i gnas kyi bum bu'i mdun du khrag
[\[210a.4\]]gi rgyun gyis yan lag gos pa'i bu la 'khyud nas/_phyag dar dang /_gyo mo mi gtsang ba dang /_tsher ma la sogs pas khyab pa'i sar bsnyal te/_dal bu dal bus lag pas mnye bar brtsams pa dang /_ji tsam na srang bar de na tshong dpon gyi bu dang /_ded dpon gyi bu dang /_gzhan yang
[\[210a.5\]]mtho zhing mtho ba'i bram ze dang khyim bdag rnams ka shi ka'i ras dang /_ba ku la'i ras dang /_ko tam pa'i ras dang /_dar dang mon dar dang /_ras phra zhing rin che ba sna tshogs gyon pa dang /_mgul gdub dang /_gdu bu dang /_dpung rgyan dang /_rna cha dang /_do shal dang /_se mo do sna
[\[210a.6\]]tshogs pa'i rgyan gyis brgyan pa dang /_dri zhim pa'i me tog gi tshogs kha bye ba rnam pa sna tshogs kyis lus la spud pa 'gro ba mthong ba dang /_de bdag nyid shin tu sdug bsngal ba'i gnas skabs la bltas shing /_bu mi sdug pa de yang de bzhin du bzhin dman pa la bltas nas dbugs
[\[210a.7\]]tsha ba ring po phyung ste/_mchi ma dang bcas pas shin tu dman pa'i tshig gsang mthon pos smras pa/_phun tshogs du ma brgyas khyab pa/_/rin chen gyis ni rgya mtsho bzhin/_/rgyas pa'i ris su gyur nas kyang /_/bde ba'i mchog la rjes su spyad/_/rgud pa'i cha las byung bas na/_/phyag dar
[\[210b\]]
[\[210b.1\]]khrod kyi seb gnas shing /_/zas ma rnyed pas bkres pa dang /_/shin tu nyam ngas 'tsho bar gyur/_/mya ngan rgya mtsho sdug bsngal chu rlabs 'jigs/_/gdung ba'i chu srin mi zad brgya yis khyab/_/dbul ba'i chu klung rgya mtshor zhugs gyur nas/_/kye hud bcom zhes sgra ni rnam par sgrogs/_/
[\[210b.2\]]rgud pa'i chu srin brgya yis kun du dkrugs/_/phongs pa'i rba rlabs 'jigs pa rab tu g.yo/_/nad ces 'jigs pa mi bzad nub pa yis/_/dbu ba'i rang bzhin chu bor zhugs par gyur/_/sdug bsngal rdo khrod nad ni rtsub pas khyab/_/gdung ba'i seng ge'i sgra yis gang ba'i yul/_/mya ngan bya
[\[210b.3\]]ni brgya phrag lhags gyur pa/_/dbul ba'i sdug bsngal gnas ni thob par gyur/_/bag med 'khrul pa dag gis bsams pas sngon/_/dam pa rnams la sbyin pa ma byin pas/_/da lta 'di nas skal ngan dman pa yis/_/dregs ldan gdong la rtag tu lta bar byed/_/dman dang skal pa dang bral
[\[210b.4\]]rmongs dang ni/_/slong mo la spyod slong mo'ang mang du ma byin pas/_/gang des gnas khang tsam yang 'byor par ma gyur pa'i/_/dman zhing phongs pa'i mi bzad dag tu zhugs par gyur/_/nges par sa steng kun gyis bkur ba'i bla ma dang /_/yang dag phrad kyang brnyas shing bsnyen bkur ma byas pa/_/
[\[210b.5\]]gang des de ltar yu bu brnyas par gyur pa dang /_/de ltar 'gro ba'i rmongs pa'i snod du gyur pa yin/_/gang gis rdo dang bong pa yis/_/'gro 'di bdag cag brdegs gyur pa/_/sngon gyi skye bar legs bsdams pa/_/mang po nges par brdegs pa yin/_/gang gis 'jig rten pa rnams ni/_/kun
[\[210b.6\]]nas yongs su snod gyur pa/_/sngon ni bla ma'i skye bo la/_/yongs su spyos par gyur par nges/_/gang 'dis brnyas pa'i sdug bsngal ni/_/shin tu mi bzad rjes thob pa/_/sngon chad bla ma'i skye bo la/_/yongs su brnyas par gyur par nges/_/yu bus sngon gyi skye bo la/_/blo bur lhags la gos dag
[\[210b.7\]]ni/_/ma byin pa ni gang yin pas/_/da ltar yu bu gos med gyur/_/gang gis gnyen bshes dang bral te/_/yu bu sdug bsngal yun ring du/_/skye bo mang po du ba yi/_/nga ro 'don du bcug pa yin/_/gang gis gseg ma rdos khyab pa'i/_/sa gzhir yu bu nyal gyur pa/_/sna tshogs gos ni bkab pa
[\[211a\]]
[\[211a.1\]]yis/_/mal stan sngon ma byin pa yin/_/stan ni rnam pa sna tshogs pa/_/dam pa rnams ni ma byin pas/_/gang gi tsher ma mang po yis/_/khyab pa'i sa yi gzhi la gnas/_/gang gi tsher mas khyab pa yi/_/sa gzhir yu bu rnam rgyu ba/_/sngon chad lham dang bzhon pa ni/_/bde ba skyed
[\[211a.2\]]pa ma byin yin/_/nyi ma'i 'od tshogs rnams kyis dbus kyi cha snang byas/_/phyag dar phung po gang gis 'di ni yu bu gnas/_/slong ba'i 'gro la khang pa'i gnas tsam phal cher ni/_/gnas kyi ser snas nges par ma byin gyur pa yin/_/gang gis da ltar yu bu shin tu kha skams la/_/mgrin
[\[211a.3\]]par skams shing kha dang 'gram pa yongs skams pa/_/yid la chu 'dod kun du bltas nas sngon chad ni/_/de la bsil gyur chu ni sbyin pa ma byin zhing /_/slong dang sdug phongs pa la zas ma byin pa dang /_/gnyen dang mdza' bshes la min rtsa lag tshogs la'ang min/_/legs par spyad nas
[\[211a.4\]]thams cad las kyis longs spyod pa/_/des na 'dir ni zas bral yu bu yongs su 'khyams/_/srid pa gzhan du rnam pa mang por nges par ni/_/gzhan gyi don sgrub mkhas pa rnams la mtshang 'dru bas/_/gang gis 'di na da ltar 'jig rten dman pa'i yang /_/shin tu mtshang 'dru'i gnas su yu bu
[\[211a.5\]]nye bar gyur/_/yu bus nyes pa rnam mang du/_/rigs kyis khengs shing dregs brten la/_/yon tan ldan pa'ang brdegs pas na/_/gang gis de ltar mi bzad skyed/_/'khor ba'i rgya mtsho 'di nyid du/_/nad rnams thams cad sel byed pa'i/_/sman ni sngon chad ma byin pas/_/gang gis nad
[\[211a.6\]]kyis mngon gdungs yin/_/pha la khrus ma byas shing ma dang bshes la'ang min/_/bla ma tshim par ma byas 'jig rten mgon la'ang min/_/gang gis khrus dang gdung bral byas pas skyes gyur cing /_/'di ni sdug bsngal brgya yis skal bcom mgon med gyur/_/bkres dang skom pas yongs
[\[211a.7\]]dub cing /_/gza' dang bgo ba rnam bral ba/_/nad dang sdug bsngal gyis gdungs pa/_/yu bu su zhig skyong bar gyur/_/'jig rten du ni rnyed dka' ba'i/_/gang gis de ni srog stor zhing /_/yu bus gang gi bran dang ni/_/de ring su yi las byed bya/_/kye ma'o dbul ba sdug bsngal te/_/
[\[211b\]]
[\[211b.1\]]kye ma'o bsod nams ma byas nyid/_/'di ltar rgyas pa'i grong khyer du'ang /_/mgon med yu bu ji bzhin no/_/'di dang gzhan dag yang ded dpon gyi chung ma bkres pas yongs su gdungs pa'i yid dang bdag nyid smre sngags 'don zhing gnas so/_/ded dpon rna can yang rgya mtsho chen por gru zhig pa
[\[211b.2\]]dang /_stes dbang gis byis pa gcig dang lhan cig spang leb la 'jus te chu'i gnas nas rgal nas shin tu nyam thag pa chen pos slong mo rgyu zhing rgyal po'i pho brang mnyan ldan du phyin pa dang /_de der phyi rol gyi zhing gcig tu mtshan mo gnas par gyur pa na/_der yang zho shas 'tsho ba'i skyes bu gzhan
[\[211b.3\]]zhig gnas pa des de shes pa dang /_de 'di snyam du sems te/_ded dpon 'di shin tu ring pa dang /_bdog ba'i rdzas thams cad nyams pa dang /_khye'u gcig dang lhan cig 'ongs na de la khyim gyi lo rgyus ji ltar brjod par bya/_yang na rang nyid kyis shes par 'gyur gyi snyam nas des de la lag pa
[\[211b.4\]]bkru ba'i chu byin te/_ma sha'i snum khur gnyis byin no/_/de nas ded dpon rna can lag pa stong pas khyim du 'jug par mi bya'o snyam nas/_ma sha'i snum khur gcig bzhag nas khye'u'i lag tu gtad cing /_gcig phyed phyed du bgos te bza' ba'i don du khye'u de dang lhan cig zos so/_/de nas
[\[211b.5\]]nyi ma gnyis pa la ma sha'i snum khur de thogs nas shin tu rtsub cing lus nyam chung ba dang /_shin tu dri ma dang bcas pa'i ras gcig tsam zhig gyon nas rgyal po'i pho brang mnyan ldan du zhugs te/_rang gi khyim du chas so/_/gzhon nu mi sdug pa'am nam langs pa'i dus nyid na bkres pa dang /_skom
[\[211b.6\]]pas yongs su nyam chung ba bzhin du dang /_skal pa ngan pa bdag nyid 'di na gnas pas ci zhig bya/_srog kyang dgos pa med kyis song la bdag nyid gsod par bya'o snyam nas/_des ma la smras pa/_ma bdag ni pha'i skyed mos tshal du mchi zhes smras te/_skyed mos tshal der chas so/_/ded
[\[211b.7\]]dpon rna can yang rang gi khyim dang nye bar phyin pa dang /_ci tsam zhig nas ring po ma lon par dur khror gyi mdog can gyi sa'i tshogs tsam lhag mar lus pa mthong nas bltas te/_'di ci zhig yin zhes bsams nas/_gnas zhig pa'i phyed dum der phyin pa dang /_gnas zhig pa'i phyed dum de na
[\[212a\]]
[\[212a.1\]]chung ma bran mo zhig dang lhan cig gnas la/_shin tu dman pas nyam chung ba'i bzhin dang /_ras kyi dum bu dri ma can gyis sked pa'i phyogs bkab pa dri ma'i tshogs lus la gos pa mthong ngo /_/mthong nas kyang kyi hud 'di ci zhig yin zhes smras te/_brgyal nas sa la 'gyel ba dang /_
[\[212a.2\]]rlung grang mos phog pas yun ring mo zhig nas dran pa rnyed de/_de chung ma'i thad du phyin pa dang 'di ci zhig yin zhes smras te/_gsang mthon pos cho nges 'debs pa la zhugs so/_/de nas chung ma las ji ltar gyur pa thos pa dang /_dbugs tsha ba ring po phyung ste smras pa/_ngas ni nges par sbyin pa'i
[\[212a.3\]]zhing la bya ba ma byas pa gang gis 'di ltar rgud par gyur na/_da 'di la ji ltar bsgrub par bya/_gang la skyabs su 'gro bar bya/_su'i bzhin la blta bar bya/_'jig rten dman zhing zhan pa la thugs brtse ba ni su zhig yin/_su zhig 'ongs nas nga dbul ba'i rgya mtsho 'di las brgal bar
[\[212a.4\]]bya/_su zhig 'ongs nas chung pa'i 'dam 'di lta bu bkru bar bya/_su zhig 'ongs nas sdug bsngal gyi chu bo 'di las brgal bar bya/_su zhig 'ongs nas dbul ba'i dgra 'di las rgyal bar bya/_su zhig 'ongs nas sdug bsngal thams cad kyi rtsa ba'i shing dbyung bar bya/_su zhig 'ongs nas
[\[212a.5\]]sdug bsngal gyi shing 'di rtsa ba nas gdon par bya/_su zhig 'ongs nas bkres pa dang skom pa'i mche ba gtsigs pa'i kha nas ha ha zhes 'jigs pa'i sgra can gyi dbul ba'i srin po chen po med par bya/_su zhig 'ongs nas dbul ba'i gyad 'di las rgyal bar bya/_su zhig 'ongs nas bkres pa dang skom
[\[212a.6\]]pa la sogs pas rab tu 'bar ba'i me 'di gsad par bya/_su zhig 'ongs nas rgud pa gso ba'i glang po che 'di gdul bar bya/_su zhig 'ongs nas nga'i sdug bsngal dpag tu med pa'i dug gi mche ba dang ldan pa'i sbrul chen 'di'i dug 'di dug med par bya/_su zhig 'ongs nas nga'i thams
[\[212a.7\]]cad 'phrog pa'i dbul ba'i dpa' bo bzlog par bya/_su zhig 'ongs nas nga'i sdug bsngal thams cad kyis bsdams pa'i bdag nyid can gyi dbul ba'i lcags sgrog 'di gcad par bya/_su zhig 'ongs nas nga'i dbul ba'i btson ra 'di las brgal bar bya/_su zhig 'ongs nas nga'i
[\[212b\]]
[\[212b.1\]]dbul ba'i sgo glegs 'di dbye bar bya/_su zhig 'ongs nas nga'i dbul ba'i gshin rje 'di mi snang bar bya/_su zhig 'ongs nas nga'i sred pa'i rgya mtsho 'di las brgal bar bya/_su zhig 'ongs nas nga'i dbul ba'i 'brog dgon pa 'di las thar par bya zhes bya ba la sogs pa snying
[\[212b.2\]]rje zhing dman pa la dmigs pa'i tshig rnam pa du ma brjod cing cho nges 'debs par gyur to/_/gnas skabs der sangs rgyas bcom ldan 'das rnams la ni mi mkhyen pa'am/_mi gzigs pa'am/_thugs su ma chud pa'am/_rnam par mi rig pa ci yang mi mnga' ba ni chos
[\[212b.3\]]nyid yin pas/_sangs rgyas bcom ldan 'das ston ka'i nyi ma 'char ka ltar 'od zer dmar ser 'gyed pa dang /_nor bu rang gi yon tan gyis yongs su spras pas/_kun nas dmar ser du snang ba dang /_nyi ma 'char kas phye ba'i pad+ma'i ge sar ma lus pa'i tshogs dang /_ut+pa la dang /_
[\[212b.4\]]margad dang /_'ja' tshon dang /_dri ma med pa'i glog 'khyil pa dang /_mar gyi rgyun blugs pa'i me'i tshogs ltar shin tu 'bar ba'i 'od kyi tshogs bkra shis pa'i 'od zer gyi tshogs kyis rab rib dpag tu med pa'i tshogs rnam par 'jig cing /_rga shi srid pa'i gzeb 'dzin par mdzad pa/_
[\[212b.5\]]dge ba'i rtsa ba dpag tu med pa la mnyam par gzhag pa stobs su gyur pas ku mu ta dang /_dung dang /_kun+da dang /_dri ma med pa'i dngul dang /_mu tig dang /_kha ba dang /_pad+ma'i rtsa ba dang /_dri ma med pa'i glang po che'i so bcag pa dang /_'dzam bu'i chu bo'i gser gyi phung po'i rtse na gnas pa'i mig stong ldan
[\[212b.6\]]gyi gzhu lta bu'i 'od zer 'khyil pa'i snang ba dang /_nam mkha'i mtha' med par zla ba brgya stong 'char ba ltar dkar zhing 'jam la/_snum zhing g.yas su 'khyil ba'i 'od 'dom gang ba dang /_smin ma mdzes pa'i bar nas byung ba'i smin mtshams kyi mdzod spu rnam par mdzes pa dang /_pad+ma kha bye
[\[212b.7\]]ma thag lta bu'i zhal mnga' ba/_bskal pa grangs med pa gsum du phyag dang /_zhabs dang /_spyan dang /_yan lag mchog dbu dang /_nyid kyi sha dang /_rkang dang /_pad+ma gzhon nu lta bu'i rang bzhin dang ldan pa'i sras dang btsun mo dang /_glang po dang /_rta dang /_shing rta dang /_rgyan dang /_gos
[\[213a\]]
[\[213a.1\]]dang /_stan dang /_mal stan dang /_nor bu dang /_gser dang /_dngul dang /_dngos po thams cad dang /_rgyal srid la sogs pa yongs su gtong bas bla na med pa'i byang chub kyi tshogs yongs su 'phel bar mdzad pa/_chags pa mi mnga' bas bdud kyi stobs rnams rab tu
[\[213a.2\]]bcom par mdzad pas ston ka'i zla ba dri ma med pa ltar shin tu dkar zhing gsal ba'i grags pa'i tshogs stong gi phreng bas bskor ba ri bo la 'char ka'i zla ba'i 'od zer gyi tshogs kyi lcug ma'i ral pa'i dkyil 'khor dang /_nyi ma 'char ka'i 'od zer gyi tshogs dang /_sprin gyi tshogs las byung
[\[213a.3\]]ba'i glog brgya stong dang /_brgya byin gyi glang po che'i mche ba mdung gis bsgyel ba dang /_sa 'og 'khrugs pa dang /_'o ma'i rgya mtsho'i rba rlabs gyes pa dang /_dbang po'i gzhu'i 'od kyi rtse ma dang /_nor bu mar gad bcag pa dang /_zla ba rgyas pa dang /_pad+ma'i 'dab ma dang /_klu'i dbang
[\[213a.4\]]po'i gtsug gi nor bu dang /_bai DUR+Ya'i rdo leb dang /_tsam pa ka rgyas pa rma med pa lta bu'i 'od kyi dkyil 'khor gyis sku la bskor bar gyur pa/_nyid kyi thugs su chud pa'i ye shes kyis mes nyon mongs pa'i tshang tshing sreg par mdzad pa/_lha brgya stong gis zhabs la btud cing cod pan gyis
[\[213a.5\]]gtugs pas nor bu dang /_gser gyi 'od zer gyis shin tu mdzes shing brgyan pa'i zhabs kyi pad+ma dang ldan pa/_glang po che gzhon nu'i dkan dang /_rgya skyegs kyi khu ba dang /_pad+ma dang /_ston ka'i mtshams kyi sprin gyi tshogs dang /_a sho ka dang /_le brgan rtsi'i me tog gi chun po dang /_
[\[213a.6\]]zangs kyi mdog can gyi zhabs dang ldan pa/_sen mo srab cing zangs ltar dmar ba'i zla tshes dgod ba lta bu med pa'i zhabs kyi pad+ma dang ldan pa/_sred pa'i khri shing bton pa/_gti mug gi mun pa ma lus pa rnam par bsal ba/_'gro ba ma lus pa'i gnyen du gyur pa/_dgos pa med
[\[213a.7\]]par gzhan la mnyes gshin par gyur pa/_ye shes kyi spyod yul bsam gyis mi khyab pa/_'dod chags chen po'i dug rnam par bsal ba/_dga' ba brgya stong gis bsnyel ba'i yon tan gyi tshogs dang ldan pa/_bsod nams kyi tshogs nye bar bsags shing shes rab kyis
[\[213b\]]
[\[213b.1\]]spras pas nyon mongs pa ma lus pa'i shing rtsa nas 'don par mdzad pa/_tshangs pa dang /_dbang po dang /_nye dbang dang /_me dang /_gshin rje dang /_bden bral dang /_chu lha dang /_rlung lha dang /_lus ngan po dang /_dbang ldan la sogs pas bstan pa mngon par bstod pa/_thugs rje
[\[213b.2\]]chen po dang ldan pa/_'jig rten la phan par zhugs pa/_srung ba gcig pu ba/_nyag gcig dpa' ba/_zla med pa/_gnyis su mi gsung ba/_zhi gnas dang lhag mthong la gnas par mdzad pa/_'dul ba'i bsdus pa gsum gyi gzhi la mkhas pa/_chu bo bzhi las rgal ba/_rdzu
[\[213b.3\]]'phrul gyi rkang pa bzhi'i zhabs legs par gnas pa/_bsdu ba'i dngos po bzhi la yun ring po nas goms pa/_yan lag lnga spangs pa/_yan lag lnga las yang dag par 'das pa/_yan lag drug dang ldan pa/_pha rol tu phyin pa drug yongs su rdzogs pa/_byang chub kyi yan lag
[\[213b.4\]]bdun gyi me tog gis byugs pa/_yan lag brgyad pa'i lam ston par mdzad pa/_mthar gyis gnas pa'i snyoms par 'jug pa dgu la mkhas pa/_stobs bcu'i stobs dang ldan pa/_phyogs bcur snyan pas yang dag par rgyas pa/_brgya phrag bcur dbang sgyur ba la khyad par du
[\[213b.5\]]'phags pa rnams ni nyin lan gsum mtshan lan gsum du sangs rgyas kyi spyan gyis 'jig rten la rnam par gzigs nas su ni 'phel/_su ni 'grib/_su ni gnod par gyur/_su ni nyam nga bar 'gyur/_su ni sdug bsngal bar gyur/_su ni ngan song la gzhol/_su ni ngan song la
[\[213b.6\]]'bab/_su ni 'khor ba'i rgya mtsho chen po las nye bar 'don par bya/_su ni deng ngas 'khor ba'i srin pos rnam par gtses pa las thar bar bya/_su ni deng ngas dbul ba'i sprul gyis bdas pa las yongs su bskyab par bya/_su ni deng ngas zhe sdang gi mes lus kun nas bsregs pa las
[\[213b.7\]]dam pa'i chos kyi char gyis dbang bskur bar bya/_su ni deng ngas gti mug gi mun nag gi nang du zhugs pa la rab rib med pa'i snang ba bla na med pa'i ting nge 'dzin mchog gi rtse mo la bskyon par bya/_su ni deng ngas sdug bsngal thams cad zad par byed pa'i lam gyi mchog yan lag
[\[214a\]]
[\[214a.1\]]brgyad pa bstan par bya/_su ni deng ngas dbul ba'i sgo glegs mtha' med par gzhig par bya/_su ni deng ngas mi shes pa'i rab rib kyis mig mdongs pa la ye shes kyi mig sman rjes su sbyin par bya/_su ni deng ngas lcags sgrog chen pos bcings pa las thar par bya
[\[214a.2\]]zhes mkhyen pa'i gzigs pa 'jug go/_/yang smras pa/_rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das yang dag par rdzogs pa'i sangs rgyas rnam
[\[214a.3\]]par gzigs/_'jig rten ma lus pa 'di dag la gzigs par gyur pa dang /_bcom ldan 'das kyi ded dpon rna can dbul ba'i sdug bsngal gyi 'dam rdzab tu shin tu nub cing bdag nyid shin tu mya ngan gyis smre zhing gnas par gzigs so/_/gzigs nas kyang thugs rje chen pos yang
[\[214a.4\]]dag par skul ba'i thugs kyis lhung bzed bsnams shing chos gos mnabs te/_mnyan ldan gyi skyed mos tshal nas mngon par byung nas mnyan ldan du gshegs so/_/yang dag par rdzogs pa'i sangs rgyas rnam par gzigs rgyal po'i pho brang mnyan ldan du bsod snyoms la gshegs
[\[214a.5\]]pa dang /_de mthong nas/_rgyal po dang /_blon po dang /_tshong dpon dang /_bram ze dang /_khyim bdag dang /_grong khyer gyi skye bo rnams dang /_ded dpon rnams yang dag par rdzogs pa'i sangs rgyas rnam par gzigs 'dir bsod snyoms la byon gyi/_bcom ldan 'das 'di'i bsod
[\[214a.6\]]snyoms pas dgang bar bya'o snyam nas srog chags brgya stong dpag tu med pa bza' ba dang bca' ba rnams thogs te gnas so/_/de nas bcom ldan 'das yang dag par rdzogs pa'i sangs rgyas rnam par gzigs ded dpon rna can la rjes su thugs brtse bas tshong 'dus kyi dbus na
[\[214a.7\]]thugs rab tu zhi zhing sku la nyi ma 'char ka'i 'od pas lhag pa'i 'od kyis 'bar ba lta bu ston ka'i zla ba rgyas pa'i mtshams kyi sprin gyis bskor ba lta bu dang /_lha'i skyed mos tshal gyi dpag bsam gyi shing lta bu dang /_gser gyi mchod sdong bdud rtsi'i byi ru'i shing gi yal gas brgyan
[\[214b\]]
[\[214b.1\]]pa lta bu dang /_gser gyi gzhong pa'i steng du til mar gyi mar me bltams pa lta bu dang /_rin po che'i ri bo rin po che phra mo sna tshogs kyis spras pa lta bu dang /_ngang pa'i rgyal po gser gyi pad+ma'i rdul gyis gos pa lta bu dang /_sa srung dal gyis 'bab pa'i pad+ma'i rdul gyis brgyan pa lta bu dang /_
[\[214b.2\]]seng ge ldong ros kyis byugs pa lta bu dang /_sa thams cad kyi dpal gyi tshogs lta bu dang /_sku shin tu 'bar ba lta bu dang /_zhabs kyi mthil gnyis shin tu legs par byas pa'i shing rta'i 'khor lo nor bus spras pa'i 'od dang ldan pa lta bu dang /_zhabs kyi mthil rab tu gsar pa'i pad+ma'i
[\[214b.3\]]kha rgyas pa ltar shin tu mnyen shing gzhon sha chags pa dang /_zhabs kyi mthil dpal be'u dang /_g.yung drung dang /_dga' ba 'khyil pa dang /_nya dang ldong ros kyis brgyan pa dang /_zhabs gnyis la zla ba rgyas pa'i dbyibs lta bu la zangs shin tu sbyangs pa lta bu'i mdangs dang /_
[\[214b.4\]]'od dang ldan pa'i sen mo shin tu dri ma med pa gcig tu gsal ba/_legs par skyes pa/_blta na sdug cing mtho ba'i sen mo dag dang zhabs kyi sen mo'i thig le'i phreng bas spras shing nyams pa med pa dang /_legs par skyes pa dang /_ring zhing zlum pa yangs pa'i sen mo dang /_'jam
[\[214b.5\]]zhing shin tu mnyen la shing bal ltar reg na bde ba'i rting pa gnyis dang /_dpal gyis 'bar ba'i nyi ma nam mkha'i dkyil na 'dug pa lta bur phyogs kyi dkyil 'khor thams cad ma lus par kun du snang bar mdzad cing /_ded dpon rna can gyi gnas zhig pa'i phyed dum der byon to/_/
[\[214b.6\]]de nas yang dag par rdzogs pa'i sangs rgyas rnam par gzigs kyis/_gser btso ma bzhin du sbyangs pa'i 'od 'phro ba lta bu dang /_mar gyi rgyun gyis blugs pa'i me'i tshogs lta bu dang /_shin tu kha rgyas pa'i king shu ka dang a sho ka dang /_ut+pal dmar po dang /_un ran da ka dmar
[\[214b.7\]]po dang /_ka ra bI ra dang /_tsam pa ka dang /_le brgan rtsi'i khu ba dang /_mtshams kyi sprin dang /_glang po che'i dkan dang /_pad+ma dmar po dang /_glog brgya stong bas lhag pa'i 'od zer yang dag par 'gyed par mdzad cing /_gang gis de'i mod kho na la gnas zhig pa'i phyed dum phyi
[\[215a\]]
[\[215a.1\]]dang nang du bcas pa gser zhun ma ltar snang bar gyur pa de ltar mdzad do/_/de mthong nas ded dpon rna can gyis 'di ci zhig yin snyam te langs pa dang /_bcom ldan 'das yang dag par rdzogs pa'i sangs rgyas rnam par gzigs mtshan sum bcu rtsa gnyis kyis
[\[215a.2\]]brgyan pa/_chos zhes bya ba lus dang ldan pa lta bu dang /_mar gyi spyin blugs pa'i rjes thogs kyi me lta bu dang /_gser bzhu ba'i khu ba'i mdangs dang /_kar ni ka ra dang /_gur gum dang /_le brgan rtsi dang /_ldong ros dang /_ba bla dang /_ut+pal dmar po dang /_ston gyi
[\[215a.3\]]mtshams kyi sprin dang /_rma bya'i lkog ma'i mdangs dang /_gser dang /_mthing shing dang /_mtshal dang /_a ti mug ta dang /_ku ran da ka lta bu'i 'od kyi dkyil 'khor gyis sku la bskor ba mthong ngo /_/mthong nas kyang ded dpon rna can de shin tu dad pa chen po skyes nas ngas bcom
[\[215a.4\]]ldan 'das la ci zhig dbul bar bya snyam du sems te/_bdag nyid kyi 'byor pa la bltas pa dang /_ma sha'i snum khur gcig po yod par mthong nas des de blangs te chung ma la smras pa/_bzang mos ngas ni lag pa stong pas nga'i khyim du 'jug par mi bya'o snyam nas/_ma sha'i snum khur
[\[215a.5\]]cig khyer te 'ongs te/_bcom ldan 'das yang dag par rdzogs pa'i sangs rgyas rnam par gzigs 'di yang yon gnas kyi dam pa/_dman pa dang zhan pa rnams la rjes su thugs brtse ba yin la/_'di la sbyin pa'i sa bon nyung zad tsam zhig btab pas kyang dbul ba'i sdug bsngal rtsa nas 'byin
[\[215a.6\]]par mdzad pa yin na/_bcom ldan 'das de la ngas ma sha'i snum khur 'di dbul bar bya'am/_des smras pa/_rje'i sras legs kyis de ltar mdzod cig_/'di tsam gyi dge ba'i rtsa bas kyang 'khor ba na bde ba'i rgyur 'gyur ro/_/de skad ces smras pa dang /_ded dpon gyis bsams pa/_
[\[215a.7\]]ma sha'i snum khur 'di ni shin tu zhan pa yin la/_da ni grong khyer 'di nyid du de lta bu zhig tu gyur nas nga 'di lta bu'i ngan pa rgyal po dang /_blon po dang /_bram ze dang /_khyim bdag dang /_grong khyer gyi skye bo dang /_ded dpon rnams kyis mi mthong ba ji ltar ni bcom ldan 'das la dbul bar
[\[215b\]]
[\[215b.1\]]bya/_gzhan du na lo mas dkris la dbul bar bya ste/_de ltar ma byas na ni 'di rnams kyis shes par 'gyur ro snyam nas/_rang gi gnas zhig pa'i phyed kyi nang du zhugs te/_lo ma btsal bar sems pa dang ci yang ma rnyed par gyur to/_/de nas ded dpon de shin tu yang yi mug par gyur te/_
[\[215b.2\]]kyi hud 'di lta bu'i skal ba zhan pa ni sdug bsngal lo zhes dbugs tshab ring po phyung nas/_de'i mod la gnas zhig pa'i phyed dum de nas byung ste/_dad pa chen po'i shugs kyis ma sha'i snum khur de yang dag par rdzogs pa'i sangs rgyas rnam par gzigs kyi lhung bzed du phul lo/_/
[\[215b.3\]]phul nas kyang zhabs gnyis la phyag byas te/_smon lam byed par brtsams pa/_bcom ldan 'das sbyin par bya ba'i chos yongs su phul ba'i dge ba'i rtsa ba 'dis skye ba 'di nyid nas gzung ste/_nyin zhag gcig tsam yang dbul por nam yang ma gyur cing /_shin tu phyug pa
[\[215b.4\]]dang /_nor dang longs spyod yongs su rdzogs pa dang ldan par gyur cig_/bcom ldan 'das yang dag par rdzogs pa'i sangs rgyas rnam par gzigs kyi zhabs la/_ded dpon rna can gyis btud pa tsam de nyid kyi rjes thogs kho na la shin tu zhan cing rid pa de mi snang bar gyur nas/_sngon
[\[215b.5\]]gyi mdog mdangs lta bu dang ldan par gyur to/_/de nas ded dpon rna can gyis smon lam btab nas langs pa dang /_yang dag par rdzogs pa'i sangs rgyas rnam par gzigs slar bzhud de/_mnyan ldan gyi skyed mos tshal du gshegs so/_/de nas ded dpon rna can mnyan ldan gyi tshong dpon
[\[215b.6\]]dang /_ded dpon rnams kyis ngo shes par gyur to/_/de nas ded dpon zhig gis grong khyer pa de rnams la 'di skad ces smras so/_/nga dang khyed rnams kyi ded dpon rna can rgud par gyur pa la/_btang snyoms su 'jog pa ni rigs pa ma yin no/_/de nas ras gcig bting ste yang smras pa/_
[\[215b.7\]]grogs po dag mang pos ni gcig legs par gdon nus kyi/_gcig gis ni mang po ma yin pas/_de la gang gis 'dir yongs su btang ba de ras 'di'i steng du zhog shig ces smras pa dang /_du ma zhig gis mgul gdub dang /_gdu bu dang /_dpung rgyan dang /_do shal dang /_se mo
[\[216a\]]
[\[216a.1\]]do dang /_lag gdub la sogs pa rgyan brgya stong dpag tu med pa zhig byin pa dang /_ka shi'i ras dang /_du ku la'i ras dang /_ko tam pa'i ras dang /_dar dang mon dar la sogs pa shin tu phra zhing rin che ba sna tshogs pa'i gos zung brgya stong dpag tu med pa byin te/_de la
[\[216a.2\]]skad cig ma de nyid du gos dang rgyan gyi phung po zhig tu gyur to/_/de nas ded dpon rna can gyis 'byor pa de la bltas nas chung ma la smras pa/_bzang mo zhing gshin pa la sbyin pa'i sa bon btab pa'i myu gu 'thon pa la ltos/_de yang dga' ba dang mgu ba skyes te/_yang dag par rdzogs pa'i
[\[216a.3\]]sangs rgyas rnam par gzigs de la phyag byas nas rgyan dang gos de rnams gnas zhig pa'i phyed dum der gzhug par brtsams so/_/khye'u mi sdug pa de yang pha'i skyed mos tshal der zhugs nas bkres pas gdungs pa'i yid dang /_rang nyid mchog tu gzugs ngan pas 'di ltar yang dang yang
[\[216a.4\]]du mya ngan byed cing bsams pa/_shin tu sdig pa'i las byed pa/_mchog tu sdug bsngal ba'i skal ba can shin tu gzugs ngan pa/_mthong na bkra mi shis pa nga gson pas kyang dgos pa ci zhig yod de/_bdag nyid kyi srog dang 'bral bar bya'o snyam nas sgyid lug pa'i yid kyis mod kho
[\[216a.5\]]na la pa la'i shing gi yal ga'i rtser mor 'dzegs pa dang /_shing gi yal ga chag nas/_shing gi yal ga dang lhan cig tu lhung ste/_tshor ba nyams shing 'dug go/_/bar skabs der sangs rgyas bcom ldan 'das la ni mi mkhyen pa'am/_mi gzigs pa'am/_thugs su mi
[\[216a.6\]]chud pa'am/_rnam par mi rig pa ci yang mi mnga' bas yang dag par rdzogs pa'i sangs rgyas rnam par gzigs kyis sangs rgyas kyi lha'i spyan rnam par dag pa/_mi'i las 'das pas khye'u mi sdug pa de ltar sdug bsngal ba gzigs so/_/gzigs nas kyang thugs rje chen pos
[\[216a.7\]]yang dag par bskul te/_skyed mos tshal der rdzu 'phrul gyis gshegs nas nyid kyi sku las 'od zer 'gyed par mdzad de/_bkres pa dang skom pa'i sdug bsngal de yang rgyun chad par gyur nas de'i mod la langs pa dang /_yang dag par rdzogs pa'i sangs rgyas rnam par gzigs
[\[216b\]]
[\[216b.1\]]bskal pa bye ba brgya stong dpag tu med pa mthong ba shin tu rnyed par dka' ba dang /_mtshan sum cu rtsa gnyis kyi snang bas 'bar bar byas pa'i sku dang ldan pa mthong ngo /_/de mthong ba'i mod la bcom ldan 'das yang dag par rdzogs pa'i sangs rgyas rnam par gzigs la dad pa chen po
[\[216b.2\]]skyes te/_des kyang yung bas btsos pa'i gos kyi dum bu khru gang gyon te 'dug pa las/_des dad pa'i shugs kyis lus las phud de/_de dang kar ni ka'i me tog cig dad pa'i shugs chen pos 'phral du bcom ldan 'das rnam par gzigs kyi sku la gsol lo/_/de yang
[\[216b.3\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis ji ltar gos kyi dum bu de bzhin gshegs pa'i sku tshad dang ldan pa tsam du gyur nas sku la gsol pa dang /_me tog kar ni ka yang dbu'i steng du shing rta'i 'phang lo tsam du
[\[216b.4\]]gyur nas gdugs ltar gnas pa de ltar byin gyis brlabs so/_/de mthong ba dang khye'u mi sdug pa shin tu yang dad pa chen po skyes nas/_de dad pa chen po'i shugs kyis yang dag par rdzogs pa'i sangs rgyas rnam par gzigs kyi zhabs gnyis la phyag byas te/_sgra gsang chen
[\[216b.5\]]pos smon lam byed par brtsams pa/_rkang gnyis mchog gyur sbyin pa 'di/_/'di yis 'di nas gzugs ngan nyid/_/de las brtsams te legs spangs nas/_/bdag nyid gzugs bzang nyid thob shog_/gser gyi gdong can gos rnams ni/_/gser sbyangs lta bu gyon pa dang /_/bdag
[\[216b.6\]]gis lus dang kha nas kyang /_/tsan dan ut+pal dri ltar shog_/gser gyi mdog ltar snang gyur cing /_/'jig rten kun gyi yid du 'ong /_/nad kun las ni rnam thar cing /_/bstan bcos kun du pha rol phyin/_/kun du'ang nor dang yang dag ldan/_/sdug bsngal thams cad rnam
[\[216b.7\]]spangs pa/_/kun mchog kun gyis lta bar 'os/_/rgyan rnams kun gyis rnam brgyan shog_/rdzogs sangs rgyas don kun grub cing /_/sems can rnams la mnyes gshin shog_/dri med yon tan dpal ldan lha/_/bde zhing rdzas kun ldan par shog_/des smon lam 'di byas
[\[217a\]]
[\[217a.1\]]pa dang dus mnyam pa nyid la khye'u mi sdug pa 'phral du mi snang bar gyur cing /_mdzes pa lta na sdug pa/_lus kyi pags pa'i mdog gser gyi mdog can gyi gzugs bzang bar gyur to/_/'phral du de la nam mkha' las gser gyi mdog can gyi gos byung bas lus
[\[217a.2\]]la bkab cing rin po che'i dbu rgyan dang /_rna cha la sogs pa'i rgyan gyi khyad par rnams byung bas brgyan to/_/lha rnams kyis kyang me tog kar ni ka dang /_ut+pal dang /_tsam pa ka dang /_pad+ma dang /_ku mu ta dang /_man dA ra ba la sogs pa me tog gi char chen po phab pa dang /_lha'i
[\[217a.3\]]tsan dan dang /_a ka ru dang /_gur gum dang /_ta ma la'i lo ma'i phye ma'i char phab cing 'di skad ces kyang smras so/_/e ma'o de bzhin gshegs pa la bskrun pa'i sbyin pa'i sa bon khyad par can gyi myu gu yang dag par 'byung ba yin no/_/lha'i me tog dang /_phye ma'i char yang pus mo
[\[217a.4\]]nub pa tsam du skyed mos tshal de thams cad du bab nas gnas so/_/de nas yang dag par rdzogs pa'i sangs rgyas rnam par gzigs skyed mos tshal de nas mngon par phyung ste mnyan ldan gyi skyed mos tshal du gshegs so/_/ded dpon rna can gyis chung ma la smras pa/_bzang mo
[\[217a.5\]]gang zhig skyes nas de las 'di lta bu'i rgud pa byung bar gyur pa'i bu de gar song /_des smras pa/_des skyed mos tshal du 'gro'o zhes zer ro/_/des smras pa/_des de nyid du yi mug pas bdag nyid gsod par 'gyur gyi de myur du bzhud cig_/ded dpon rna can gyis smras pa/_
[\[217a.6\]]yu bu'i bu'i ming ni ci/_/gzugs ni ci lta bu zhig yod/_/des smras pa/_rje'i sras shin tu blta na mi sdug pas mi sdug pa zhes bgyi'o/_/de nas ded dpon rna can de shin tu myur ba'i gom stabs kyis skyed mos tshal der song ba dang /_gzhon nu mi sdug pa lus gser gyi mdog can rin
[\[217a.7\]]po che'i gos ser po phra ba lus la gyon pa/_rgyan thams cad kyis brgyan pa/_mthong na yid 'phrog pa/_lha'i bu gzhon nu bzhin du dpal gyi mchog tu 'bar ba mthong ngo /_/mthong nas kyang e ma'o gang la 'di lta bu'i bu yod pa de ni skyes bu skal ba dang ldan pa'o zhes zer zhing gzhon
[\[217b\]]
[\[217b.1\]]nu la smras pa/_khye'u khyod su'i bu yin/_des smras pa/_rna can zhes bya ba'i ded dpon zhig yod de/_nga ni de'i bu yin no/_/ded dpon rna can gyis bsams pa la/_gzhon nu 'dis ni nga la bstings so snyam du sems shing /_shin tu ltad mo skyes te/_mig mi 'dzums par lta zhing
[\[217b.2\]]gzhon nu de la yang smras pa/_kye gzhon nu su'i bu yin pa bden par smros shig_/mi sdug pas smras pa/_'dir ci zhig brtag par bya ste/_nga ni bden pa nyid du ded dpon rna can gyi bu yin no/_/des smras pa/_e ma'o gzhon nu 'dis ni nga la shin tu yang bstings so snyam nas smras pa/_
[\[217b.3\]]gzhon nu ngas ni shin tu mi sdug go zhes thos na/_khyed ni gzugs bzang na/_de thabs gang gis gzugs bzang bar gyur/_gzhon nu mi sdug pas dga' bas mig gdangs te sgra gsang chen pos smras pa/_deng ni dbul ba'i sdug bsngal mes/_/sems ni yongs su gdungs pas
[\[217b.4\]]na/_/shing gi yal ga'i rtser 'dzegs te/_/bdag gis rang nyid ltung bar byas/_/lhung bas yan lag snad pas gzir/_/bdag ni ba rgyal ba nyid du gyur/_/sems ni dbugs med ma thon par/_/skad cig tsam zhig rnam par gnas/_/de nas rnam gzigs rdzogs sangs
[\[217b.5\]]rgyas/_/sems can rnams la rjes brtse ba/_/mgon po bdag la thugs brtse'i phyir/_/skyed mos tshal ni 'dir byon to/_/sum cu rtsa gnyis mtshan 'chang zhing /_/pags pa gser ni sbyangs pa 'dra/_/btso ma'i gser 'dra'i 'od rnams kyis/_/phyogs bcu dag ni 'gengs
[\[217b.6\]]par mdzad/_/de sku'i 'od zer rab bsil bas/_/bdag la reg pa tsam gyis na/_/mnyam med bdud rtsi'i rgyun gyis ni/_/'di dag thams cad tshim par mdzad/_/bkres skom ltung ba'i sdug bsngal dang /_/ma lus bdag gi bkra mi shis/_/de yi mod la zhi gyur cing /_/
[\[217b.7\]]bdag ni sems can rnyed par gyur/_/'di ci yin zhes spro bcas par/_/bdag langs de tshe thub pa yi/_/shin tu mdangs bzangs 'gro ba yi/_/phun sum tshogs pa'i gnas gyur mthong /_/bdag gis blta bya'i rin chen de/_/mgon po dpal gyi mchog gis ni/_/phyogs
[\[218a\]]
[\[218a.1\]]rnams rgyas par gsal mdzad pa/_/mthong nas bdag sngar dad par gyur/_/de nas rab dga'i sems kyis su/_/bdag gis gos kyi dum bu ni/_/yung bas btsos pa de nyid la/_/mchog tu dga' bas phul bar gyur/_/kar ni ka yi me tog gcig_/
[\[218a.2\]]bdag gis brtul zhugs bzang de la/_/gtor ba de yang thub pa yi/_/steng du gdugs bzhin gnas par gyur/_/des na dga' zhing mgu ba yis/_/zhabs gnyis la ni rab btud de/_/shin tu dang ba bskyed pa yis/_/bdag gis smon lam 'di byas so/_/mgon po
[\[218a.3\]]sbyin pa 'di yis ni/_/de nyid bdag ni gzugs ngan pa/_/yongs su spangs shing gzugs bzang ba'ang /_/srid pa'i rgya mtsho thob par shog_/gser gyi mdog can gos rnams kyang /_/gser sbyangs lta bu gyon pa dang /_/bdag gi lus dang kha dog kyang /_/tsan dan ut+pal
[\[218a.4\]]dri ldan shog_/bdag gi smon lam de dag ni/_/'dis ni byas par gyur pa na/_/gzugs dang kha dog 'di 'dra ba/_/yid du 'ong ba byung bar gyur/_/gos ni rin thang cher gyur pa/_/ser zhing shin tu 'jam pa dang /_/bdag gi lus la 'phral du ni/_/skad cig de nyid dag las byung /_/
[\[218a.5\]]nam mkha'i ngos nas lha rnams kyis/_/me tog dang ni tsan dan dang /_/a ga ru dang ta ma la/_/a ga ru sogs char 'di phab/_/ca co rnam pa chen po dang /_/yid 'phrog pa yi rnga brdung zhing /_/sangs rgyas bcom ldan phyag 'tshal zhes/_/bya ba'i sgra ni smra bar gyur/_/deng ni dge
[\[218a.6\]]ba 'di byas pas/_/bdag gi gzugs ni 'di dag dang /_/gser 'dra'i mdog ni yid 'ong ba/_/'di ni byung bar gyur pa yin/_/de nas ded dpon rna can gyis de skad thos pa dang /_'phral du dad pa'i shugs kyis ba spu'i bu ga thams cad ldang bar gyur cing de bzhin gshegs pa rnam par
[\[218a.7\]]gzigs la yang dang yang du phyag 'tshal zhing mchog tu yid dga' ba skyes pa dang /_bu gzugs bzang ba la mig mi 'dzums pas bltas te smras pa/_bu tshur shog yu bu 'dengs/_de nas gzhon nu gzugs bzang [(]kyis [,]gis [)]bdag ni pha 'di las skyes pa yin no snyam nas shin tu gus pa dang bcas
[\[218b\]]
[\[218b.1\]]pas pha'i rkang pa la phyag byas nas yab legs par byon tam zhes smras te/_pha dang lhan cig khyim du chas so/_/de'i tshe lha'i dbang po brgya byin lha'i shes pas 'og tu 'jug par 'gyur ba yin pas de 'di snyam du sems te/_ded dpon rna can 'di ni sangs rgyas bcom ldan 'das la lhag par bya ba byas pa yin no/_/
[\[218b.2\]]de rtswa khyim na gnas pa ni rigs pa ma yin no snyam nas lha'i bu las sna tshogs pa la smras pa/_las sna tshogs pa song la ded dpon rna can gyi khang pa rin po che sna bzhi las gru bzhi pa'i rnam pa gyis shig_/de nas las rnam pa sna tshogs pas brgya byin gyi tshig smras te/_skad cig de nyid la
[\[218b.3\]]rgyal po'i pho brang mnyan ldan du 'ongs nas rin po che sna bzhi'i pha gu las brtsigs shing ka bas bteg pa/_khyams mtho zhing mdzes pa dang /_skar khung dang /_sgo khang dang /_ngos na lcog gis legs par bkod pa'i yan lag can dang /_gdung phran la spang leb legs par bkod
[\[218b.4\]]pa/_shin tu mtho ba'i khang pa zur bzhi pa/_shin tu yid du 'ong ba'i rta babs kyis sgo nye bar mdzes pa dang /_ston ka'i sprin mdzes pa dang /_gangs kyi phung po dang /_zla ba'i 'od zer dang /_pad+ma'i rtsa ba ltar dkar ba/_gdugs dang rgyal mtshan dang /_ba dan bsgreng ba dang /_mu tig gi chun 'phyang dang gos
[\[218b.5\]]kyi chun 'phyang gi tshogs btags pa/_grong khyer gyi mchog ma lus pa nye bar mdzes par byed pa'i gnas su gyur pa/_shin tu 'bar ba'i gser gyi rang bzhin can gsar du mngon par 'byung ba'i a nu'i rgyan byas shing yan lag brgyad pa'i chus yongs su gang ba'i bum pa brgyad kyis sgo nye bar
[\[218b.6\]]gnas par byas pa/_dpag tu med pa'i dngul dang /_bai DUR+Ya dang /_shel dang /_spug dang /_mthon ka dang /_mthon ka chen po la sogs pa'i rin po che rnams kyis yongs su skor ba/_gter du mas yongs su khengs pa/_rin po che'i rdzing dang /_yo byad kyis yongs su gang ba'i khang
[\[218b.7\]]pa'i mchog cig byas so/_/de nas ded dpon rna can gyis khyim du 'ongs pa dang /_de'i chung ma dga' zhing mgu la rangs pas/_gser gyi ril ba las chu byin te smras pa/_rje'i sras khyed kyi bsod nams kyi mthus 'ga' zhig gis 'di lta bu'i khang pa'i mchog byas so/_/de nas
[\[219a\]]
[\[219a.1\]]ded dpon rna can gzhal yas khang de la mngon par lta zhing /_mchog tu dga' ba dang yid bde ba skyes nas/_sangs rgyas bcom ldan 'das la shin tu yang dad pa skyes te/_ba spu ldang ba dang thal mo spyi bor sbyar te/_de bcom ldan 'das de bzhin gshegs pa dgra
[\[219a.2\]]bcom pa yang dag par rdzogs pa'i sangs rgyas bsam gyis mi khyab pa'i yid bzhin gyi nor bu rin po che bsod nams kyi zhing bla na med pa la phyag 'tshal lo zhes smras te phyag byas nas rab tu dga' bas rgyas pa'i bzhin dang bas smras pa/_e ma'o yon tan rang bzhin zhi/_/nyes pa thams
[\[219a.3\]]cad rab spangs pas/_/gang du bdag gis sa bon btab/_/'bras bu de nyid stsol bar mdzad/_/sbyin pa ngan ngon de tsam ni/_/legs par sbyar ba kun bral gang /_/nyams dga' mthong ba'i gser dang ni/_/rin chen rang bzhin khyim 'di gang /_/rtsig pa'i lhag ma lus pa tsam/_/bdag
[\[219a.4\]]khyim mya ngan 'phel byed pa'i/_/sprin dang nges par bral ba yi/_/zla ba'i 'od ltar dkar 'di gang /_/byi ba 'bus rtol bu ga yi/_/skar khung ldan pa'i khyim yang gang /_/rin chen rab mchog du ma yi/_/skar khung ldan pa'i khyim 'di gang /_/khros pa'i khyim khyab tsher ma dang /_/mi gtsang tshogs
[\[219a.5\]]kyis gzings de gang /_/khyim 'di sngon chad de 'dra las/_/rin chen bsags 'di gang yin mtshar/_/sbrul gyis bor ba'i lpags rnying 'di/_/'phyang ba'i gos kyis khyab de gang /_/phra ba'i gos ni phun tshogs bkra/_/rnga yab 'phyang ba 'di ni gang /_/khyi mos bsdus pa'i rus gong ni/_/dkar pos
[\[219a.6\]]gcal bkram khyim de gang /_dri zhim me tog bzang po 'di/_/sil mas nye bar mdzes 'di gang /_/mya ngan 'chi ma'i rgyun gyis ni/_/rtag tu brlan pa'i khyim de gang /_/dri zhim gla rtsi tsan dan gyi/_/chu yis chag chag btab 'di gang /_/me lces tshig cing khwa rnams kyis/_/mi rnams rta babs can de gang /_/
[\[219a.7\]]gser dang rin chen mu tig mchog_/phreng bas nye bar mdzes 'di gang /_/spang leb chag pa'i sgo yis ni/_/bsgribs pa yi ni khyim 'di gang /_/shel las bsgrubs pa'i sgo glegs ni/_/sgo 'phar ldan pa 'di ni gang /_/nga ni yun ring nyams pa yi/_/'jig dum phyed pa'i khyim 'di gang /_/nor
[\[219b\]]
[\[219b.1\]]bu'i rang bzhin ka ba dang /_/sgo gang gis ni brgyan 'di gang /_/smre sngags sgra yis kun du ni/_/khyab pa'i bzhi mdo de ni gang /_/rol mo'i sgra dang gling bu yi/_/skad dang yang dag ldan ni gang /_/sngon ni thod pa'i tshogs dang ni/_/phyag dar phung pos sems te gang /_/rin chen phung pos mdzes pa gang /_/
[\[219b.2\]]gang du bsags pa 'di ni gang /_/lcog dang gdung phran bkod pa rnams/_/ma lus lhag par gyur te gang /_/nang na mthon ka chen po dang /_/shel ni chen po bzhag 'di gang /_/stan dang bral ba'i so phag ni/_/gcig la brten par gyur de gang /_/sna tshogs gos g.yogs nang tshangs can/_/
[\[219b.3\]]brgya phrag dang ni ldan de gang /_/sngon ni gsegs mas khyab gyur pa'i/_/sa yi cha yi mal de gang /_/rgya chen dang ldan dpal gyi khri/_/nyams su dga' ba 'di ni gang /_/rtswas g.yogs pa yi mal stan ni/_/bdag la rab tu rtsub ste gang /_/shing bal yang zhing 'jam pa'i stan/_/deng rab
[\[219b.4\]]yid du 'ong ba gang /_/khyim nas khyi yis gang gyur pas/_/shin tu dri mi zhim de gang /_/gzhal yas khang na yid 'ong ba/_/dri zhim dam pas bsgos 'di gang /_/sngon chad khang pa'i phyi nang na/_/gos dengs snal mas khyab de gang /_/sna tshogs rin chen mchog gyur pas/_/rnam spras
[\[219b.5\]]nyams dga' 'di ni gang /_/khra yis mi gtsang ri mo yis/_/dkar po brgya rab 'chang de gang /_/rgyan rnams sna tshogs mu tig gis/_/dra bas nye bar mdzes 'di gang /_/sdug bsngal tshig smre lag pa dag_/bsgreng ba'i khang pa de ni gang /_/dri med gdugs dang ba dan dag_/bsgrengs
[\[219b.6\]]pas brgyan par gyur 'di gang /_/skyob pa bsod nams zhing gyur pa/_/gang zhig byon pas bdag deng nyid/_/dbul ba'i rgya mtsho las sgrol ba/_/mgon po de la phyag 'tshal lo/_/gang zhig byon pas bdag de nyid/_/phun tshogs 'di 'dra thob 'gyur ba/_/thams cad mkhyen pa rnam
[\[219b.7\]]par gzigs/_/'jig rten mgon la phyag 'tshal lo/_/rnam par rgyal bzhin bsam yas pa'i/_/yon tan dpag med rnams kyis brgyan/_/yang dag byon nas de bdag ni/_/gzhal yas khang mchog thob par mdzad/_/ston pa de ni legs rnyed pas/_/ti se'i rtse mo bsgrengs pa
[\[220a\]]
[\[220a.1\]]lta'i/_/ston ka'i zla ba ltar dkar ba'i/_/gzhal yas khang mtho thob par gyur/_/de nyid grong khyer 'di mgon med/_/dbul ba'i sdug bsngal can gyur nas/_/de nyid kun gyi mchog gyur cing /_/nor che ba dang ldan par gyur/_/sa bon de nyid btab tsam gyis/_/'bras
[\[220a.2\]]bu 'phral du stsol ba po/_/'jig rten mchog gyur khyab bdag de/_/su zhig gis ni mchog 'os min/_/de nas ded dpon rna can dad pa'i shugs drag pos sems kyi rgyud brlan pa dang bsams pa/_bcom ldan 'das byon nas/_/ngal 'byon pa 'di lta bu thob par mdzad pa yin pas/_
[\[220a.3\]]da yang ngas dang po nyid du bcom ldan 'das de bzhin gshegs pa rnam par gzigs khang pa 'dir spyan drangs la/_nyan thos kyi tshogs dang bcas pa la bshos gtsang dbul bar bya'o snyam nas/_gus pa chen pos de bzhin gshegs pa rnam par gzigs/_nyan thos kyi dge 'dun
[\[220a.4\]]dang bcas pa/_khang pa'i nang du spyan drangs te/_zhal zas ro brgya pa nyin zhag bdun gyi bar drangs nas zhabs gnyis la phyag byas te/_ji srid 'tsho'i bar du yo byad thams cad kyis bsnyen bkur byas par gyur to/_/de nas nyi ma gzhan zhig la zhing bsrung ba'i skyes bu zho shal 'tsho ba zhig la/_
[\[220a.5\]]rje bos 'bras chan gyi thum bu zhig byin pa dang /_de thogs te zhing las la chas pa dang /_lam gyi bar zhig tu zho shas 'tsho ba'i skyes bu des dge bsnyen gzhan zhig la/_ded dpon rna can gyis ma sha'i snum khur gcig sangs rgyas bcom ldan 'das la phul bas/_'byor ba 'di lta bu thob ces
[\[220a.6\]]thos so/_/thos nas kyang /_skyes bu des dge bsnyen de la smras pa/_kye bzhin bzangs bcom ldan 'das de che ba'i yon tan de ji lta bu zhig yod/_des smras pa/_bzhin bzangs bcom ldan 'das de'i yon tan de'i khyad par smra bar ga la nus/_'on kyang mdor bsdus pa'i don 'di nyon
[\[220a.7\]]cig_/bcom ldan 'das yang dag par rdzogs pa'i sangs rgyas de ni skyes bu/_rab mchog mtshan gyis brgyan pas/_gser gyi ri ltar snang bas/_nyi ma dang zla ba bas lhag pa'i 'od gcig pu la/_dul ba/_brtul zhugs bzang ba/_thugs dul ba/_gsung snyan ba/_cha lugs bzang ba/_
[\[220b\]]
[\[220b.1\]]sku mdzes pa/_zhal mdzes pa/_spyan mdzes pa/_phrin las bzang ba/_chos bzang ba/_bzod pa dang ldan pa/_spobs pa dang ldan pa/_des pa shin tu 'dren pa dul ba mkhyen pa/_zhi ba mkhyen pa/_spyan yangs pa/_byas pa mkhyen pa/_dbang po rab tu zhi ba/_dbang po'i rta shin tu dul ba/_
[\[220b.2\]]dbang po shin tu zhi ba/_chos kyi rgyal po chen po/_sems can gyi snying po chen po/_'jig rten gyi mgon po chen po/_ye shes kyi tog chen po/_smra ba'i dpa' bo chen po/_bsod nams kyi mdzod chen po/_chos kyi gru chen po/_ded dpon chen po/_sbyin gnas chen po/_grub chen po
[\[220b.3\]]chos kyi sbyin bdag chen po/_sred pa rnams gcod par mdzad pa/_rmongs pa nges par 'jig par mdzad pa/_khro ba zhi bar mdzad pa/_thar pa ston par mdzad pa/_chos yang dag par mdzad pa/_ngan pa las 'pho bar mdzad pa/_lam bzang po ston par mdzad pa/_the tshom gcod par
[\[220b.4\]]mdzad pa/_bden pa yang dag par ston par mdzad pa/_nyon mongs pa zhi bar mdzad pa/_bdud 'joms par mdzad pa/_'jig rten rnams sgrol bar mdzad pa/_tshangs pas mchod pa/_brgya byin gyis yang dag par bkur ba/_'jig rten thams cad pas lhag pa/_'jig rten thams cad
[\[220b.5\]]kyi mdzes pa/_sems can thams cad kyi mchog_/sdug bsngal thams cad gcod par mdzad pa/_thams cad rig pa/_tshul dang dul ba la mkhas pa/_zag pa thams cad las 'das pa/_smra ba'i gtso bo zil gyis ma mnan pa/_nyes pa thams cad zil gyis ma g.yengs pa/_don thams
[\[220b.6\]]cad la mngon par brtson pa/_gzugs dang ldan pa/_tshul khrims dang ldan pa/_bsam gtan dang ldan pa/_brtson 'grus dang ldan pa/_ye shes dang ldan pa/_re ba mi mnga' ba/_sgyu mi mnga' ba/_nan mi mnga' ba/_spros pa mi mnga' ba/_skyon med par zhugs pa/_'jug pa dang zad pa'i
[\[220b.7\]]stobs nye bar ston par mdzad pa/_sems can thams cad la byams pa'i dgongs pa can/_sdig pa rnams las grol ba/_lhag par mos pa dang ldan pa/_bla na med pa/_gtso bo/_ston pa po/_nyon mongs pa'i nad kyis gdungs pa rnams kyi sman pa chen po/_rang byung khyab bdag yang
[\[221a\]]
[\[221a.1\]]dag par sdom pa'i bdag nyid can/_mthu tshad med pa/_mdzad pa nyung ba/_cho ga mkhyen pa dang ldan pa/_dus dang ldan pa/_ye shes dang ldan pa/_nyon mongs pa'i dgra las nges par rgyal ba/_me rab tu zhi ba/_mi bskyod pa'i chos dang ldan pa/_mchog tu sdug bsngal ba'i 'jig
[\[221a.2\]]rten ma rig pa'i 'dam la nub pa la gzigs shing de la nyid kyis yang dag par 'don par spyod la/_nyid kyi mthu'i bdag nyid sems can thams cad la mtshungs par yod par bzhed pa'i thugs rje chen pos don mdzad pa'i blo gros kyi mchog gis 'di las 'gro ba 'don par mdzad pa/_
[\[221a.3\]]ji ltar sdug bsngal rnams gnon par bya/_ji ltar skrag pa rnams dbugs dbyung bar bya/_ji ltar na 'khor bar nub pa rnams gdon par bya/_ji ltar na bkres pa rnams tshim par bya zhes de lta bu'i brtan po yang dag par bskyed de/_brtson 'grus mchog rtsom par mdzad cing /_sku tshe bye ba brgya stong
[\[221a.4\]]du snga ma bzhin du zas dang /_skom dang gnas dang /_lham dang /_bza' ba dang /_gdugs dang /_bzhon pa dang /_stan la sogs pa yid du 'ong ba dang /_glang po che dang /_rta dang chung ma dang bu dang /_bran pho dang /_bran mo dang /_mgo dang /_mig dang /_bdag gi sha dron po bcad nas brgya byin khra'i
[\[221a.5\]]gzugs can la sogs pa dang /_sems can thams cad la thabs thams cad kyis phan par dgongs pa/_dus thams cad du yang rgas pa dang /_na ba dang /_phongs pa dang /_kun du rmongs pa dang /_kun du 'khrul pa dang /_'khrugs pa dang /_mi bde bar gnas pa rnams la gzigs nas thams
[\[221a.6\]]cad dbugs phyung ste/_yod dam med pa la yang spyod pa ji lta bas brtan par mdzad pa/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab la sogs pa'i yon tan sku tshe brgya stong du mar bsags pas zhi ba'i byang chub kyi mchog bla na med pa brnyes
[\[221a.7\]]pa'o/_/gzhan yang yang dag par rdzogs pa'i sangs rgyas grags pas khyab pa/_dbugs 'byin pa'i chos thugs rje ston par mdzad pa ye shes yongs su rdzogs pa/_brtson 'grus che ba/_dam bcas pa thams cad mthar phyin par mdzad pa'o/_/nyes pa thams cad las nye bar grol ba rmongs
[\[221b\]]
[\[221b.1\]]pa rnams nye bar bsal ba/_dul ba dang /_zhi ba dang /_dbang po'i yul thams cad la ma chags pa/_thams cad kyi dbang phyug_/lus kyi tha ma brnyes pa/_tshad med pa'i mthu'i 'od kyis brgyan pa'i ye shes kyi mdzod/_zla ba rgyas pa bas lhag pa'i 'od dang ldan pa'i zhal mnga' ba/_lha'i dbang
[\[221b.2\]]po dang /_lha ma yin gyi dbang po dang /_klu'i dbang po rnams kyis mos pas rab tu dang ba dang /_rtag tu phyag byas pa/_gzi brjid rab tu 'bar ba/_bsod nams dang grags pa dang ldan pa/_drang srong chen po byung ba/_gser shin tu sbyangs pa/_chos kyi dbang phyug mchog gi chos kyi pha rol
[\[221b.3\]]tu phyin pa/_sems can gyi mchog_/cang shes pa grol ba/_dpa' ba/_lha'i yang lha/_yang dag par rdzogs pa'i sangs rgyas/_de'i yon tan ma lus par ston pa su zhig gis nus/_gzhan yang /_gzugs dang mdangs bzang thams cad kyi/_/phun sum tshogs pas legs brgyan pa/_/
[\[221b.4\]]skur ldan sangs rgyas ma gtogs pa/_/'di 'dra'i mchog gzhan yod ma yin/_/sangs rgyas 'dra ba'i ston pa med/_/sangs rgyas 'dra ba'i blo bzang med/_/sangs rgyas 'dra ba'i rtogs pa med/_/sangs rgyas 'dra ba'i thub pa med/_/sangs rgyas 'dra ba'i snod med de/_/sangs rgyas 'dra ba'i
[\[221b.5\]]bde ldan med/_/sangs rgyas 'dra ba'i dul ba med/_/sangs rgyas 'dra ba'i gtso bo med/_/sangs rgyas 'dra ba'i smra ba med/_/sangs rgyas 'dra ba'i pha med de/_/sangs rgyas 'dra ba'i gnyen 'dun med/_/sangs rgyas 'dra ba'i bshes med do/_/bdag gi med cing dregs pa med/_/'jigs
[\[221b.6\]]pa med cing nyes pa med/_/srid pa'i dgon pa nges rgal zhing /_/'gran zla med cing skyon mi mnga'/_/mdzes dul zhi zhing gtsang ba dang /_/dran ldan stobs ldan dbang dang ldan/_/sems can kun la phan mdzad pa/_/sangs rgyas 'dra ba gzhan med do/_/mdor na yon tan dam pa ni/_/khyad par
[\[221b.7\]]sna tshogs ldan pas na/_/khams gsum na ni sangs rgyas dang /_/mnyam pa med par gzung bar gyis/_/de thos pa dang zho shas 'tsho ba'i skyes bu de dad pas ba spu ldang zhing shin tu rnyed par dka' ba'i spobs pa 'phral du skyes te/_des smras pa/_ded dpon rna can gyi sred pas de lta bu'i sbyin
[\[222a\]]
[\[222a.1\]]gnas dam pa bcom ldan 'das de bzhin gshegs pa rnam par gzigs la ma sha'i snum khur cig phul nas/_skad cig de nyid la ded dpon de dbul ba med par gyur cig ces de ltar sems kyi nor bu rin po cher gyur pa de bzhin gshegs pa las rnyed de/_shin
[\[222a.2\]]tu zhan pa la longs spyod kyi rgyur gyur pa'i smon lam btab pa yin la/_nga yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bskal pa bye ba brgya stong dpag tu med par yang mi mthong ba/_shin tu blta bar 'os pa/_bla na med pa
[\[222a.3\]]bskal pa brgya stong dpag tu med par sems can thams cad kyi don la zhugs par bsags pa'i bsod nams kyi tshogs mnga' ba thugs rje chen po las mi ldog pa/_'khor ba du ma'i nyon mongs pa'i dug can gyi sbrul chen pos zin pa'i dman pa rnams la rjes su thugs brtse ba/_rnam par
[\[222a.4\]]ltung pa'i 'gro ba rnams la khyad par du mnyen gshin pa rjes su mi spong ba'i nye du yin la/_ngas ni dus dpag tu med par longs spyod ma bsgrubs pa yin te/_ngas zhing las kyis bsgrubs pa'i 'bras chan gyi slong mo shin tu zhan pa rnyed pa 'di phul la mnyes par bya ste/_de'i tshe gang gis sems can
[\[222a.5\]]thams cad kyi mchog tu 'gyur ba de lta bu'i smon lam gdab par bya'o snyam pa'i yid la brjod pa'i rjes thogs nyid la bcom ldan 'das yang dag par rdzogs pa'i sangs rgyas rnam par gzigs kyis sems dang sems kyi rtogs pa mkhyen nas rdzu 'phrul gyis gshegs te de'i mdun du bzhugs
[\[222a.6\]]so/_/las byed pa'i skyes bu des de bzhin gshegs pa rnam par gzigs sku blta bas chog mi shes pa/_gser shin tu sbyangs pa ltar mngon par mdzes pa'i mdangs dang ldan pa'i lha'i ri'i rtse mo la nyi ma 'char ka'i 'od zer rnam par 'byung bas mtshams snang bar byas pas shin tu gsal bar
[\[222a.7\]]byas pa lta bu'i sku la 'od dang ldan pa mthong ngo /_/mthong nas kyang mchog tu dga' ba dang yid bde ba skyes nas dad pa'i shugs chen pos 'bras chan thum bu blangs te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par gzigs kyi lhung
[\[222b\]]
[\[222b.1\]]bzed du phul te/_dad pa'i shugs chen pos zhabs gnyis la phyag byas te smon lam byed par brtsams pa/_mgon po'i bsod nams 'di yis ni/_/skye ba 'di nas bzung nas su/_/sems can kun la phan sems shing /_/snying rje'i bdag nyid can gyur cig_/ji ltar khyod ni mtshan ldan zhing /_/bla
[\[222b.2\]]med byang chub brnyes gyur pa/_/de bzhin bdag kyang rdzogs byang chub/_/dri med yang dag thob gyur cig_/ji ltar khyed ni kun mkhyen zhing /_/chos rnams ji ltar ston mdzad pa/_/brnyes pa de bzhin bdag kyang ni/_/kun mkhyen nyid ni thob par shog_/ji ltar khyed bdud las rgyal zhing /_/chos kyi
[\[222b.3\]]'khor lo bskor mdzad pa/_/de bzhin bdag kyang nges rgyal nas/_/chos kyis 'khor lo bskor gyur cig_/ji ltar mgon pos 'khor ba yi/_/rgya mtsho'i ngogs su sgrol mdzad bzhin/_/thub pa'i dam pa de ltar ni/_/bdag gis sems can mang dgrol bgyi/_/de nas bcom ldan 'das yang dag
[\[222b.4\]]par rdzogs pa'i sangs rgyas rnam par gzigs char dang bcas pa'i sprin bzhin zab cing gsal ba'i gsung gis bka' stsal pa/_bzhin bzangs don grub ces bya'i ston par ni/_/mthu ldan khyod ni ston par rab 'gyur te/_/bdud sde bcas las 'di na mngon rgyal zhing /_/kun nas 'jigs pa
[\[222b.5\]]mngon par ltung byed 'gyur/_/de nas yang dag par rdzogs pa'i sangs rgyas rnam par gzigs kyis skyes bu de bla na med pa yang dag par rdzogs pa'i byang chub tu lung bstan te/_lung bstan zin pa dang /_ji ltar gyur pa de rgyal po'i pho brang mnyan ldan kun du grags par gyur to/_/ji tsam na
[\[222b.6\]]rgyal po mnyan ldan gyis thos pa dang /_der rang nyid song ste/_dge ba'i rtsa ba'i tshogs des spro ba'i sems kyis skyes bu de la bsnyen bkur chen pos glang po che'i rgyab la bskyon te pho brang du khyer nas stan phyed la bzhag ste/_rgyal srid kyi phyed byin pas mchod pa dang /_des smras pa/_rgyal po
[\[222b.7\]]chen po bdag ni 'dod pa don du gnyer ba ma lags te/_bdag rab tu byung nas tshangs par spyod pa spyad par gnang bar mdzad du gsol/_/de yang rgyal pos gnang nas legs par gsungs pa'i chos 'dul ba la rab tu byung nas/_de der ji srid 'tsho'i bar du tshangs par spyod pa spyad de/_dus byas
[\[223a\]]
[\[223a.1\]]nas 'phrul dga'i lha rnams su skyes so/_/rgyal po mnyan ldan yang dus byas nas de'i rgyal srid la bzhag go/_/des kyang dus chung zad cig rgyal srid byas nas dus byas pa dang /_blon po rnams kyis bsnyen bkur chen pos gzugs bzang rgyal por bskos te/_de lo drug
[\[223a.2\]]khri'i bar du chos kyi rgyal po byas te/_de nas shi 'phos nas dga' ldan gyi lha'i nang du skyes so/_/rgyal po chen po 'di ji snyam du sems/_de'i tshe de'i dus na gzugs bzang zhes bya ba'i rgyal po de gzhan zhig yin pa snyam du sems na de de ltar mi blta ste/_gser mdog 'di de'i tshe de'i dus na
[\[223a.3\]]gzugs bzang zhes bya ba'i rgyal por gyur te/_gang 'dis de bzhin gshegs pa rnam par gzigs la yung bas btsos pa'i gos kyi dum bu phul nas smon lam btab ste/_las kyi rnam par smin pa 'dis lha dang mi rnams kyi bde ba dpag tu med pa nyams su myong ste/_gang dang gang du skyes pa
[\[223a.4\]]de dang der lus gser gyi mdog can dang gser gyi mdog can gyi gos lus la gyon pa dang /_btsas pa'i dus su yang kar ni ka ra'i me tog gi char bab par gyur pa dang /_ji srid da ltar yang rang gi lus la gos lan cig phud na de'i skad cig nyid la lus las skyes par 'gyur ba'i bsod
[\[223a.5\]]nams kyi mthu chen po dang ldan pa yin no/_/de'i tshe de'i dus na ded dpon rna can zhes bya ba de ni ded dpon nyi ma 'di nyid yin no/_/ded dpon rna can gyi chung ma gang yin pa de ni da ltar ded dpon nyi ma'i chung ma yin no/_/bran mo ni ka shi mdzes dga' mo yin no/_/de'i tshe de'i dus kyi bran po ni blon
[\[223a.6\]]po rab gtum yin no/_/yang rgyal po ma skyes dgras gnas brtan kun dga' bo la 'di skad ces gsol to/_/btsun pa kun dga' bo dge slong gser mdog gis las ci zhig bgyis na las gang gi rnam par smin pas nyes pa med cing gnod pa mi byed pa gsal shing la bskyon pa dang /_rab
[\[223a.7\]]tu byung nas kyang dgra bcom pa nyid thob pa lags/_gnas brtan kun dga' bos bka' stsal pa/_rgyal po chen po sngon byung ba 'das pa'i dus na yang dag par rdzogs pa'i sangs rgyas zla ba zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs
[\[223b\]]
[\[223b.1\]]su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'jig rten du byung ste/_de rgyal po'i pho brang gzhan zhig na nye bar bsten zhing bzhugs so/_/yang de'i tshe de'i dus na gtsug
[\[223b.2\]]lag khang gzhan zhig na dge slong ga ge mo zhes bya ba'i chos ston pa zhig gnas pa dang /_de dus dang dus su 'ong zhing 'gro ba'i bram ze dang /_khyim bdag rnams la chos ston par byed pa na des rnyed pa dang bkur sti chen po thob par gyur to/_/ji tsam na dus gzhan zhig na ma pham pa zhes bya ba'i
[\[223b.3\]]dge slong chos smra ba/_rig pa dang grol ba'i spobs pa can/_sna tshogs pa'i gtam dang /_snyan pa'i gtam dang /_yul gyi ljongs rgyu zhing gtsug lag khang der 'ongs pa dang /_de 'khor bzhi po la tshangs par spyod pa/_thog mar dge ba dang /_bar du dge ba dang /_tha mar dge ba dang /_
[\[223b.4\]]don bzang po/_tshig 'bru bzang po/_ma 'dres pa/_yongs su dag pa/_yongs su byang ba yongs su rdzogs pa yang dag par ston te/_des yul gyi phyogs de na gnas pa'i skye bo thams cad mngon par dad par byas shing /_de chos gos dang bsod snyoms dang /_mal stan dang /_nad kyi
[\[223b.5\]]gsos sman dang /_yo byad rnams rnyed par gyur cing /_gzhi na gnas pa'i chos smra ba de'i rnyed pa dang bkur sti chad par gyur pa dang /_de 'di snyam du sems te/_dge slong ma pham pas nga'i rnyed pa dang /_bkur sti rgyun bcad par byas te/_ji srid 'di na gnas pa de srid kyi bar bu ngas rnyed pa dang bkur sti ga la rnyed
[\[223b.6\]]kyi 'gro ba'i phyir thabs bsam par bya'o snyam mo/_/yang bsams pa/_'di ni thos pa mang ba yin pas bsnyen bkur med pas 'jigs pa yin te/_de bas na bsnyen bkur med pa la sbyar bar bya'o snyam nas bram ze mo gzhon nu ma gzhan zhig la smras pa/_srid
[\[223b.7\]]mo ngas khyod la ras zung cig sbyin par bya yis khyed kyis 'di dang lhan cig mi tshangs par spyad par bya ba yin no zhes dge slong ma pham pa la skur pa thob shig_/des smras pa/_'phags pa ngas de ltar smras na nga su zhig lan par 'gyur te/_ji srid 'tsho'i bar du pha dang ma gso bar byed pa zhig tu mi
[\[224a\]]
[\[224a.1\]]'gyur ram/_des smras pa/_ngas ji ltar na skye bo mang pos shes par mi 'gyur ba de ltar bya yis gzhan du nang 'di na dge slong gzhan gsum mam bzhi dang lhan cig 'dug gis/_de'i tshe khyod gsang ba'i tshig gis smros shig_/des de ltar bgyi'o zhes khas blangs so/_/
[\[224a.2\]]ji tsam na nyi ma gzhan zhig na chos ston pa'i dge slong de dge slong de rnams dang lhan cig khang pa'i sgo na 'dug ste gtam gyis sbyor bar gnas pa dang /_bram ze mo de 'ongs na smras pa/_'phags pa khyed rnams ni rab tu byung ba lags so snyam nas bdag cag bag phebs pas 'gro zhing rgyu bar bya'o
[\[224a.3\]]snyam du bdag sems na/_gang dge slong ma pham pa 'dis bdag stobs kyis gzung nas gzhon nu ma'i tshul nyams par byas na/_ci rigs pa lags sam de nas dge slong de rnams kyis rna ba bkag ste/_sring mo de skad ma zer cig_/'di ni mnyan par bya ba ma yin no/_/de nas chos ston pa'i dge slong
[\[224a.4\]]des legs par byas pa ma yin no/_/legs par byas pa ma byas pa yin no zhes zer zhing dge slong ma pham pa'i grags pa ma yin pa sgrogs so/_/ci tsam na thos pa gcig nas gcig tu brgyud pas dge slong ma pham pas thos so/_/thos nas kyang smras pa/_su zhig de skad zer/_yang smras pa/_dge
[\[224a.5\]]slong chos ston pa 'di de skad zer ro/_/de nas de chos smra ba'i dge slong gang na ba der song ste phyin nas kyang smras pa/_btsun pa bdag gis khyed la gnod pa ci zhig byas na gang 'di lta bu'i bsngags pa ma yin pa sgrogs par byed/_des de la sems shin tu 'khrugs pas ngag gi las shin tu mi
[\[224a.6\]]bzad pa smras pa/_khyod kyis ni gang gis gsal shing la gzugs par 'os pa de byas so/_/de thos pa dang dge slong ma pham pa 'di snyam du sems te/_dka' thub can 'di ni nye bar bcom zhing nyams par gyur to snyam nas/_chos gos dang lhung bzed blangs te/_ji ltar yongs su longs
[\[224a.7\]]spyod pa'i mal stan bsdus nas gtsug lag khang de nas byung ste chas so/_/de chas pa mthong nas dge slong dang /_dge slong ma dang /_yul de na gnas pa'i skye bo'i tshogs rnams de bzlog pa'i phyir phyi bzhin 'brangs so/_/chos smra ba'i dge slong de yang 'di snyam du ngas ni bzang po byas pa
[\[224b\]]
[\[224b.1\]]ma yin te/_gang rnyed pa dang bkur sti tsam gyi phyir 'di lta bu'i ngan song tsam du 'gro bar 'jug pa'i las byed pa la zhugs pa ni bdag gis legs par byas pa ma yin no snyam nas 'gyod pa skyes te/_yid mi bde bar gyur nas bsams pa/_song la bzod par gsol bar bya'o snyam nas rings pa
[\[224b.2\]]rings par gtsug lag khang de nas byung ste/_shin tu skyo ba'i yid dang /_mchi ma'i rgyun gyis brlan par gyur pa'i dman pa'i bzhin dang /_byis pa gzhon nu bzhin du gsang mthon pos ngu zhing bram ze dang /_khyim bdag brgya stong dpag tu med pas mthong zhing dge slong ma pham pa'i rkang pa la phyag byas
[\[224b.3\]]nas/_mi rigs par bgyis kyi mthol lo mthol lo zhes 'chags par rtsom ste/_btsun pa byis pa ji lta ba dang /_rmongs pa ji lta ba dang /_bye brag mi phyed pa ji lta ba'i dge bas rnyed pa dang /_bkur sti zil gyis mnan te/_bdag gis khyed la med bzhin du bsngags pa ma yin pa bsgrags pa de bzod par
[\[224b.4\]]mdzod cig_/mi rigs par bgyis pa de 'chags kyi thugs brtse bas zung la bzod pa mdzod cig_/dge slong ma pham pas tshe dang ldan pa bzod pa gyis zhes smras te/_shin tu skyo ba'i sems dang shing drung gzhan zhig la rten cing 'dug nas skyil mo krung bcas te lus drang por bsrang nas dran pa
[\[224b.5\]]nye bar bzhag ste/_des de nyid du shin tu skyo bas brlan par byas pa'i sems dang /_'bad cing rtsol la/_brtson 'grus brtsams pas 'khor ba'i 'khor lo phol mig lnga dang bcas pa g.yo ba dang mi g.yo ba shes nas/_ji srid dbang po dang /_nye dbang dang bcas pa'i lha rnams kyis mchod cing rjed la/_
[\[224b.6\]]mngon par bstod pa'i dgra bcom pa zhig tu gyur nas/_de ngang pa'i rgyal po 'dab ma brkyang ba bzhin du nam mkha'i dkyil du mngon par 'phags te skye bo'i tshogs chen po yid mngon par dad par byed pa'i cho 'phrul sna tshogs pa bya bar brtsams so/_/dge slong chos smra ba de yang nam mkha'i dkyil
[\[224b.7\]]na gnas pa de la bltas te/_kyi hud 'di lta bu'i drang srong chen po la ngan sems kyis smad cing skur ba btab bo zhes smras nas brgyal te sa la 'gyel bar gyur to/_/bar skabs der yang dag par rdzogs pa'i sangs rgyas zla ba thugs rje chen pos yongs su gdungs pa'i thugs dang ldan pas dge slong chos smra ba khrag
[\[225a\]]
[\[225a.1\]]dron mo skyugs nas 'chi bar gyur na mi rung ngo snyam du dgongs nas rdzu 'phrul gyis sa phyogs der gshegs so/_/de nas bcom ldan 'das yang dag par rdzogs pa'i sangs rgyas zla bas 'khor lo dang /_g.yung drung dang /_dga' ba 'khyil pa dang /_dra bas 'brel ba dang /_bsod nams dpag
[\[225a.2\]]tu med pa las byung ba dang /_skrag pa rnams dbugs 'byin par mdzad pa'i phyag gis dge slong chos smra ba'i mgo la byugs so/_/des reg pa tsam gyis dran pa slar rnyed de langs nas bcom ldan 'das dang /_dge slong gi dge 'dun la bdag ni mi rigs pa'o zhes 'chags par brtsams so/_/de nas
[\[225a.3\]]bcom ldan 'das yang dag par rdzogs pa'i sangs rgyas zla bas de'i tshe tshigs su bcad de gsungs pa/_skyes bu skyes pa'i kha nas ni/_/tshig ngan smra bar byed pa yi/_/tshig gi sta re skyes gyur nas/_/bdag nyid gcod par byed par 'gyur/_/gang zhig smad 'os skye bo stod byed dang /_/bstod 'os skye bo rnam
[\[225a.4\]]par smod byed pa/_/de ni kha'i 'thab krol kun stsogs shing /_/'thab krol can gang des ni bde mi 'thob/_/gang 'dir cho los rang nor pham byed pa/_/'thab krol de ni cung zad tsam du zad/_/gang yid bde bar gshegs la yid 'khrugs pa/_/de 'dir 'thab krol shin tu chen po yin/_/ngag yid
[\[225a.5\]]'phags pas smad pa'i sdig bsten na/_/bye ba chu bur can dang stong phrag ni/_/bzhi bcu gcig tu chu bur rdol ba yi/_/sems can dmyal ba rnams su skye bar 'gyur/_/sdig pa'i sems kyis ma nyes skyon brjod pa/_/bdag nyid bsad phyir dmyal ba spel bar zad/_/stobs ldan nyes med pa dag
[\[225a.6\]]bzod byed cing /_/de la sems kyang 'khrugs par mi byed do/_/sems ni 'khrugs par gyur pa'i rgyus/_/sems can ngan 'gror 'gro 'gyur la/_/sems ni rab tu dang ba'i rgyus/_/sems can bde 'gro rnams su 'gro/_/de nas bcom ldan 'das yang dag par rdzogs pa'i sangs rgyas zla bas ji srid
[\[225a.7\]]chos dang ldan pa'i gtam gyis yang dag par mgu bar gyur gyi bar du mdzad de/_gdan las bzhengs nas gshegs so/_/rgyal po chen po ji snyam du sems/_/de'i tshe de'i dus na dge slong chos ston pa de gzhan zhig yin pa snyam du sems na de ltar mi blta ste/_gzhan du na dge slong gser mdog
[\[225b\]]
[\[225b.1\]]'di nyid yin te/_de'i tshe de'i dus na dge slong de la sems 'khrugs shing ngag gi las rtsub pa smras pas las de'i rnam par smin pas skye ba lnga brgya'i bar du sems can dmyal ba nyams su myong nas/_mir skyes nas kyang skye ba lnga brgya'i bar du nyes pa med cing gnod pa mi byed bzhin du gsal shing la
[\[225b.2\]]bskyon te/_da ltar yang las de nyid kyi dbang gis yang gnod pa mi byed par gsal shing la bskyon pa yin no/_/gal te 'di las de mi rigs pa yin par phan tshun bshags pa ma byas na ni sems can dmyal ba re rer yang skye ba lnga brgya lnga brgya myong bar 'gyur zhing /_skye ba lnga brgyar ni yi dwags rnams
[\[225b.3\]]su/_skye ba lnga brgyar ni dud 'gro rnams su skye bar 'gyur ro/_/gang yang 'dis bcom ldan 'das yang dag par rdzogs pa'i sangs rgyas zla ba'i bstan pa la rab tu byung ste/_tshangs par spyod pa spyad pas las de'i rnam par smin pas da ltar yang 'di bcom ldan 'das kyi bstan pa la rab tu byung ste/_nyon mongs
[\[225b.4\]]pa thams cad spangs nas dgra bcom pa'i 'bras bu nyid mngon sum du byas pa yin no/_/rgyal po chen po de bas na bdag sdug bsngal bar mi 'dod pas gzhan dag la tha na sems kyis smad pa tsam yang mi bya'o/_/grags pa med pas 'jigs pas gzhan dag la grags pa ma yin pa bsgrags par mi
[\[225b.5\]]bya'o/_/bdag nyid bde bar 'dod pas gzhan rnams kyi bde ba dbrog par mi bya'o/_/de nas chos kyi rnam grangs 'di bstan pa na srog chags brgya stong du ma dpag tu med pas khyad par rtogs par gyur te/_la la ni rgyun du zhugs pa'i 'bras bu dang /_la la ni lan cig phyir 'ong pa'i 'bras
[\[225b.6\]]bu'o/_/la la ni rab tu byung bas nyon mongs pa thams cad spangs te dgra bcom pa nyid mngon sum du byas so/_/la la ni bla na med pa yang dag par rdzogs pa'i byang chub tu sems bskyed do/_/la la ni nyan thos kyi byang chub bo/_/la la ni skyabs su song zhing bslab pa'i gzhi rab tu bzung bar gyur
[\[225b.7\]]to/_/yang 'khor phal mo che sangs rgyas la gzhol ba dang /_chos la bab pa dang /_dge 'dun la bab pa la bzhag par gyur to/_/de nas ded dpon nyi ma bla gos phrag pa gcig tu gzar nas pus mo g.yas pa'i lha ngas la btsugs te/_thal mo sbyar te gnas brtan kun dga' bo la 'di skad
[\[226a\]]
[\[226a.1\]]ces gsol to/_/'phags pa kun dga' bo bdag gis sangs rgyas la sogs pa'i dge slong gi dge 'dun rnams ldum bu'i nang du spyan drangs la zhal zas ro drug cu pa'i bshos drangs te/_dge slong re re zhing srang 'bum ri ba'i chos gos dbul bar bya'o snyam du dgongs na
[\[226a.2\]]bcom ldan 'das de yongs su mya ngan las 'das pas/_da ni 'phags pa kun dga' bo la sogs pa dge slong gi dge 'dun rnams la bshos gtsang sbyar bar 'tshal lo/_/gnas brtan kun dga' bos bka' stsal pa/_ded dpon de bzhin du gyis shig_/ngas ji ltar bcom ldan 'das kyi
[\[226a.3\]]nyan thos kyi dge 'dun 'dzam bu'i gling na ji snyed cig gnas pa thams cad 'dir 'du bar 'gyur ba de ltar bya'o/_/de nas ded dpon nyi ma rab tu dga' bas rgyas pa'i yid dang /_rgyal po'i khab kyi grong khyer gyi phyi rol 'du ba'i gnas rdo dang gyo mo dang gseg ma bsal te/_tsan dan gyi chus chag
[\[226a.4\]]chag btab nas gdugs dang /_rgyal mtshan dang /_ba dan bsgrengs te/_mu tig dang /_gos kyi chun 'phyang gdags shing /_me tog sna tshogs kyi gcal bkram pa dang /_spos dri zhim po'i spos snod nye bar bkram pa dang /_shin tu mdzes pa'i bla re dang /_rta babs bres pas shin tu nyams
[\[226a.5\]]dga' ba byed du bcug ste/_de nyid kyi mtshan mo gtsang zhing bsod pa'i bza' pa dang bca' ba rnams g.yos te/_nang par snga ba nyid du langs nas gdan bshams te/_chu bzhag nas/_gnas brtan kun dga' bo la pho nyas dus la bab par gsol pa/_btsun pa bza' ba dang /_bca' ba
[\[226a.6\]]rnams sta gon bgyis lags te/_da de dus la bab pa lags par mkhyen par mdzad du gsol/_de nas gnas brtan kun dga' bo rdzu 'phrul gyis nam mkha'i dkyil du mngon par 'phags te/_'dzam bu'i gling 'di ma lus par gser btso ma lta bu'i mdog gis kun du snang bar mdzad nas
[\[226a.7\]]rang nyid kyis gaN+Di brdungs te/_chu dang bcas pa'i sprin gyis 'brug sgra bzhin du zab cing gsal ba'i skad kyis sgra bsgrags pa/_bcom ldan 'das kyi nyan thos las gang rdzu 'phrul thob pa rnams ni rang nyid kyi rdzu 'phrul gyis shog shig_/gang dag so so'i skye bo rnams ni nga'i rdzu 'phrul
[\[226b\]]
[\[226b.1\]]gyis shog shig_/de nas g+haN+DI de thos pas kha ba can dang /_'bigs byed dang ma la ya dang /_ba ri ya tra dang spos kyi ngad ldang dang /_ri'i rgyal po ri rab dang /_gnya' shing 'dzin dang /_gshol mda' 'dzin dang /_seng ldeng can dang /_blta na sdug dang /_rta rna rin dang /_rnam par 'dud dang /_mu
[\[226b.2\]]khyud 'dzin la sogs pa nags tshal dang /_'bab chu dang g.ya' chu dang /_rgya mtsho dang /_grong rdal dang /_shing gi mchog dang /_gtsug lag khang rnams na gang dag gnas pa dang /_chu mdo dang /_khang stong dang /_dur khrod la sogs pa na dge slong gang zhig ting nge 'dzin la snyoms par zhugs
[\[226b.3\]]shing bde ba thob nas rab tu gnas pa rnams skad cig ma de la de dag thams cad nam mkha'i ngos nas a sho ka dang /_king shu ka dang /_zangs dang /_dus mtshams kyi sprin dri ma med pas nam mkha' khebs pa de lta bur byas te/_rgyal po'i khab kyi grong khyer du lhags nas 'du ba'i gnas der 'tshogs
[\[226b.4\]]te/_skad cig ma de nyid la dge slong bye ba phrag gsum yang dag par 'dus par gyur te/_bye ba gcig ni zag pa zad pa rnams so/_/gnyis pa ni bslab pa la zhugs pa rnams so/_/gsum pa ni so so'i skye bo dge ba can rnams te/_de nas rgan pa'i rim pa ji lta ba bzhin du gdan bshams pa la
[\[226b.5\]]bzhugs so/_/de nas ded dpon nyi mas gnas brtan kun dga' bo la sogs pa/_dge slong gi dge 'dun rnams bde bar gshegs par rig nas gtsang zhing bsod pa'i bza' ba dang /_btung ba rnams rang gi lag nas kun du tshim par bstabs te/_ji srid dge slong gi dge 'dun gyis longs spyad par rig
[\[226b.6\]]nas/_byag bcabs shing lhung bzed bsdus nas chos gos gsum po brgya stong du ma gsol bar 'dod nas dge slong dang dge 'dun de rnams la bltas pa dang /_yid shin tu dga' ba skyes par gyur to/_/dge slong gser mdog gis bsam pa shes nas smras pa/_yab khyed thugs las chung bar mdzod
[\[226b.7\]]cig_/bdag nyid kyis dge slong gi dge 'dun la gser gyi mdog can gyi chos gos gsum gsum dbul bar bgyi'o/_/de nas dge slong gser mdog gi rang gi lus las gser gyi mdog can gyi gos phud cing phud cing srang 'bum ri ba'i chos gos gsum gsum dge slong bye ba phrag gsum la rgan pa'i rim pa
[\[227a\]]
[\[227a.1\]]bzhin du bstabs so/_/bar skabs der lha brgya stong du mas ca co'i sgra sgrogs shing rol mo sna tshogs yang dag par rdung ba dang /_lha'i me tog dang /_phye ma dang /_gos kyi char phab par gyur to/_/ji ltar phyogs der phyogs sna tshogs nas lhags pa'i skye bo'i tshogs rnams dang /_
[\[227a.2\]]rgyal po ma skyes dgra btsun mo dang /_gzhon nu dang /_blon po dang /_grong khyer pa rnams dang /_skye bo'i tshogs dang bcas pa de rnams kyis rnam pa de lta bu'i ngo mtshar la bltas nas rmad du byung nas mig gdangs te/_lan gsum gyi bar du ched du brjod pa ched du brjod de/_e ma'o bsod nams kyi
[\[227a.3\]]'bras bu'i rnam par smin pa/_e ma'o bsod nams kyi stobs/_e ma'o sbyin gnas kyi zhing la sbyin pa'i sa bon btab pa'i rnam par smin par gda' bar mi byed pa yin na/_mkhas pa su zhig gis rnam pa 'di lta bu'i bsod nams kyi 'bras bu'i rnam par smin pa yang dag par mthong na/_sbyin pa'i zhing la su zhig sbyin
[\[227a.4\]]par mi byed ces zer zhing /_de ltar srog chags brgya stong du ma rnams thal mo sbyar te/_sgra gsang mthon pos sangs rgyas la phyag 'tshal zhes zer bar gyur to/_/de nas gnas brtan kun dga' bos sbyin pa'i rab bton pa mdzad do/_/de nas ded dpon nyi ma stan
[\[227a.5\]]las langs te bla gos phrag pa gcig tu gzar nas/_pus mo gnyis sa la btsugs te/_gnas brtan kun dga' bo gang na ba der thal mo sbyar te/_phyag byas nas lan gsum gyi bar du ched du brjod pa ched du brjod de/_btsun pa gang bdag cag la 'phags pa kun dga' bos
[\[227a.6\]]mdzad pa 'di ni mas kyang ma bgyis/_phas kyang ma bgyis/_rgyal pos kyang ma bgyis/_lha rnams kyis kyang ma bgyis/_nang mi dang nye du'i tshogs yid du 'ong bas kyang ma bgyis/_sngon gums pa rnams kyis kyang ma bgyis te/_khrag dang mchi ma'i rgya mtsho skams pa nas/_/lha dang
[\[227a.7\]]lha min rnams kyis mchod gyur cing /_/skye ba rga shi'i skyon dang rnam bral bas/_/srid pa brgya stong dag na mthong dga' ba/_/thub pa khyod mthong deng bdag 'bras ldan gyur/_/de nas gnas brtan kun dga' bos rgyal po dang bcas pa'i 'khor de rnams chos dang ldan pa'i gtam yang dag par
[\[227b\]]
[\[227b.1\]]bstan pa dang /_yang dag par 'dzin du 'jug par mdzad pa dang /_yang dag par gzengs bstod pa dang /_yang dag par rab tu dga' bar mdzad nas lha brgya stong de dag dang /_rgyal po'i khab na gnas pa'i srog chags brgya stong gis phyag byas nas gdan las bzhengs te gshegs so/_/de ltar na
[\[227b.2\]]sangs rgyas bcom ldan 'das la ni bya ba cung zad cig byas na yang 'bras bu chen por 'gyur ba yin no/_/gser mdog gi rtogs pa brjod pa rdzogs so//_//rgya gar gyi mkhan po d+harma shrI b+ha dra dang /_zhu chen gyi lo tsA ba dge slong rin chen bzang pos bsgyur cing zhus te gtan la phab po//_//_
[\[227b.3\]{D4145}]@##/_/rgya gar skad du/_kun la a ba dA naM/_bod skad du/_kun la'i rtogs pa brjod pa/_sangs rgyas dang byang chub sems dpa' thams cad la phyag 'tshal lo/_/kun la'i rtogs pa brjod pa la/_'di ltar rgyal po a sho ka'i na tshod gsum gyi tshad du gyur pa la/_de na tshod dang po la ni
[\[227b.4\]]'dod pa'i a sho kar gyur to/_/na tshod gnyis pa la ni gtum pa'i a sho kar gyur te/_gang gis btson ra bzang po byas nas skye bo bye ba'i srog brlag par gyur to/_/na tshod gsum pa la ni chos kyi a sho kar gyur te/_gang gis chos kyi rgyal po pa brgyad khri bzhi stong rab tu gnas shing spyan phye'o/_/de
[\[227b.5\]]nas nyi ma de nyid la rgyal po a sho ka'i btsun mo pad+ma can zhes bya ba la bu btsas pa dang /_de las bu gzugs bzang ba mdzes pa blta na sdug pa de'i mig shin tu mdzes pa zhig skyes so/_/de nas skyes bu nyung rum zhig rgyal po'i khab tu song ste smras pa/_lha khyed la sras bltam gyis dgyes pa bskyed du gsol/_
[\[227b.6\]]rgyal pos smras pa/_deng ni nga yis dga' ba rgya chen thob/_/dpa' bo'i rigs kyi sgra ni grags gyur cing /_/chos kyis rgyal srid rnam par 'phel ba na/_/bu skyes pas ni chos kyi rnam 'phel 'gyur/_/de nas rgyal bo mya ngan med des btsas ston bya bar brtsams te/_grong khyer pa ti li pu tra thams cad
[\[227b.7\]]dang ldan pa legs par chag chag btab cing phyag dar byas shing sbyangs te/_rdo dang /_gseg ma dang /_gyo mo bsal zhing /_shing dang /_so phag dang /_mi gtsang ba'i 'dam rdzab dang /_phyag dar gyi tshogs med par byas nas dar dang me tog gi chun 'phyang btags te/_bdug spos kyi snod nas spos gtul
[\[228a\]]
[\[228a.1\]]nas khyim dang /_srang bar dang /_bzhi mdo dang /_sum mdo la sogs pa brgyan par byas pa ni 'di lta ste/_ras dang /_dar dang /_be'u ras dang /_dar lwa dang /_zar ma'i ras dang /_du gu la'i ras dang /_ras yug chen la sogs pa btags pa dang /_rnga yab dang /_mdzes pa'i
[\[228a.2\]]gdu bu dang /_dpung rgyan dang /_do shal dang /_se mo do dang /_mu tig gi chun 'phyang dang /_dril bu dang /_nor bu chu shel dang /_me shel la sogs pa dang /_nor bu chen po'i rna rgyan btags pa dang /_ba dan sngon po dang /_ser po dang /_dmar po dang /_dkar po dang /_le brgan bsgreng ba'i
[\[228a.3\]]shing dang /_khyim la btags pa dang /_ras kyi bla re dang /_dar gyi bla res spud pas grong khyer pa ta li pu tra kun nas dri za'i rgyal po'i gnas dang 'dra bar rnam par bzhag par gyur to/_/pa ta li pu tra dang /_pa ta li pu tra'i nye 'khor ji snyed par sil snyan gyi sgra sgrogs pa rnams rab tu gnas pa ni
[\[228a.4\]]'di lta ste/_gar mkhan dang /_gar ston pa dang /_gtam brjod pa dang /_bzhad gad byed pa dang /_mdzes byed pa dang /_glu len pa dang mig 'phrul mkhan dang /_mchod pa dang /_bud med kyi cha lugs 'gebs pa dang /_khar gsil dkrol ba dang /_rnga rked nyag rdung ba dang /_byis pa lnga
[\[228a.5\]]tshoms pa dang /_srang bar na rtse ba ste/_de dag thams cad srang dang /_srang bar dang /_bzhi mdo dang sum mdo de thams cad du rang rang gi bya ba thams cad kyis mdzes par byas so/_/grong khyer gyi sgo bzhir yang sbyin pa ni gtong /_bsod nams dag byed pa ni 'di lta ste/_zas 'dod pa rnams
[\[228a.6\]]la ni zas/_gos 'dod pa rnams la ni gos/_dri dang /_phreng ba dang /_byug pa 'dod pa rnams la ni dri dang phreng ba dang /_byug pa/_ras zung dang /_ras ya ba dang /_kAR+ShA pa Na 'dod pa rnams la ni/_ras zung dang ras ya ba dang kAR+ShA pa Na sbyin par byed pa dang /_rab tu dga' ba'i rol mo rnams
[\[228a.7\]]rdung /_spyi bo la til mar gyis ni nyug par byed do/_/zhag gcig la ji lta ba de bzhin du gsum pa nas bdun pa nas/_nyin zhag nyi shu rtsa gcig gi bar du btsas ston rgya cher byas te/_pang na 'tsho ba'i ma ma gnyis dang /_dri ma 'phyi ba'i ma ma gnyis dang /_nu ma snun pa'i ma ma gnyis dang /_rtsed grogs
[\[228b\]]
[\[228b.1\]]kyi ma ma gnyis te ma ma brgyad la gtad do/_/de ltar gzhon nu de ma ma brgyad po thams cad kyis rang gi bzo legs par byas pas yongs su bskyangs shing /_mkhas pa dang ldan pa rnams kyis 'o ma dang /_mar sar dang /_zho dang /_mar gyi snying po dang /_sbrang rtsis skyed par byed par rtsom par gyur to/_/de
[\[228b.2\]]nas rgyal po a sho ka bu blta bar mngon par dga' bas slas rnams la gzhon nu ci 'dra ba blta bar bya'o zhes smras so/_/de nas ma ma rnams kyis rgyal po la bstan pa'i phyir khyer ba dang /_mthong nas rgyal pos gzhon nu'i ming ji ltar gdags par bya zhes bsams pa dang /_gang gi phyir 'di ni nga la chos
[\[228b.3\]]rab tu zhugs pa na skyes pas na de'i phyir chos 'phel ba nyid du ming gdags par bya'o zhes smras nas/_gzhon nu rgyal po a sho kas blangs so/_/de nas rgyal pos gzhon nu la bltas nas dga' bzhin du smras pa/_nga'i bu la mig bzang legs skyes pa/_/ut+pal sngo 'dra rab yangs rdzi ma can/_/gang
[\[228b.4\]]gis bzhin rgyan mdzes par byas pa ni/_/sgra gcan kha las thar pa'i zla ba 'dra/_/ji tsam na rgyal pos blon po rnams la smras pa/_khyed rnams kyis 'ga' zhig la 'di lta bu'i mig yod pa mthong ngam/_blon po rnams kyis smras pa/_lha ma mthong lags so/_/de nas de na gnas pa'i 'khor rnams la de
[\[228b.5\]]skad rgyal pos smras pa dang /_ri'i rgyal po kha ba can na lor bsten pa'i bram ze rnams de nyid du lhags pa dang /_de rnams la rgyal pos gzhon nu bstan te/_khyed rnams kyis kyang 'ga' zhig la 'di lta bu'i mig yod par mthong ngam/_lha mir gyur pa rnams la ni ma mthong ste/_de lta mod kyi 'on kyang
[\[228b.6\]]lha ri'i rgyal po kha ba can na kun la zhes bya ba'i bya de la 'di lta bu'i mig mchis so/_/yang smras pa/_ri rgyal kha ba can ni brag gi rtse/_/me tog mang zhing chu phran rab 'bab pa/_/de na kun la zhes bya ba'i bya/_/'di yi mig dang rnam par 'dra ba yod/_/de nas rgyal pos bya kun la myur du khyer la shog
[\[228b.7\]]cig ces smras pa dang /_de'i steng gi dpag tshad cig tsam du gnod sbyin rnams kyis thos so/_/'og gi dpag tshad gcig tsam du ni klu rnams kyis thos so/_/de nas gnod sbyin gyis skad cig ma de nyid la bya kun la khyer te 'ongs so/_/de rgyal pos gzhon nu dang /_kun la'i mig la shin tu yun ring
[\[229a\]]
[\[229a.1\]]bar brtags na khyad par cung zad kyang ma rtogs so/_/de nas rgyal pos smras pa/_e ma ho/_gzhon nu dang /_ku na la'i mig shin tu 'dra ba yin pas na gzhon nu la ming kun la zhes gdags par bya'o/_/yang smras pa/_sa bdag de ni mig la rjes dga' bas/_/de tshe bu la ku na
[\[229a.2\]]la zhes smras/_/de nas 'phags pa'i sems can rgyal po'i bu/_/de yi ming ni sa stengs rab tu grags/_/de nas rgya cher gzhon nu chen por gyur ba'i bar du ste/_de la gser phreng can zhes bya ba'i bu mo chung ma'i don du bkug nas byin te/_pha'i bzo'i gnas dang las kyi gnas 'di lta ste/_glang po
[\[229a.3\]]che'i gnyar bzhon pa dang /_rta la bzhon pa dang /_shing rta'i thabs dang /_mda' gzhu'i thabs dang /_lcags kyus bsgyur ba'i thabs dang /_mda' bo che 'phen pa'i thabs dang /_lcags mda' 'phen pa'i thabs dang /_thag mdung 'phen pa'i thabs dang /_mdun du bsnur ba dang /_
[\[229a.4\]]phyir bsnur ba dang /_bcad pa dang /_dral ba dang /_rgyang nas phog pa dang /_sgra grags par phog pa dang /_gnad du phog pa dang /_mi 'chor bar phog pa dang /_tshabs che ba dang /_dgas pa dang /_'dzin stangs dang /_gom stangs la byang bar gyur to/_/rgyal po a sho kas de'i don du khyim
[\[229a.5\]]gsum byed du bcug ste/_gcig ni rgun gyi'o/_/gnyis pa ni so ga'i 'o/_/gsum pa ni dbyar gyi'o/_/de la re zhig rgun gyi ni gcig tu dro ba'o/_/so ga'i ni gcig tu bsil ba'o/_/dbyar gyi ni de gnyis ka yod pa ste/_shin tu grang ba yang ma yin/_shin tu dro ba yang ma yin pa'o/_/chung ma
[\[229a.6\]]rnam pa gsum 'jog ste/_che ba dang bar ma dang chung ba'o/_/de nas gzhon nu lha'i bu mo dang 'dra ba'i bud med kyi rab mchog dgod pa dang mig zur dang steg pa dang /_sgeg pa dang /_gar dang /_glu'i nye bar spyod pa la mkhas pa rnams dang lhan cig khang bzangs kyi steng gi gzhir gtogs pa na btsun mo
[\[229a.7\]]gser phreng can dang lhan cig dga' ba dang /_rtse ba dang /_yongs su spyod pa nas ji srid dus gzhan zhig na rgyal po kun la dang lhan cig khyim bya'i kun dga' ra bar song ba dang /_de nas gnas brtan grags pa mngon par shes pa drug dang ldan pa des mthong ngo /_/mthong nas kyang kun la'i mig ni yun ring
[\[229b\]]
[\[229b.1\]]bor mi thogs par 'jig par 'gyur ro snyam nas des rgyal po la smras pa/_ci'i phyir gzhon nu rang gi las ma sbyar/_de nas rgyal pos kun la la smras pa/_ku na la dge 'dun gyi gnas brtan ji skad gsungs pa de dris shig_/de nas gzhon nus gnas brtan gyi rkang pa gnyis la btud de smras pa/_gnas brtan
[\[229b.2\]]ci zhig bka' stsal/_gnas brtan gyis smras pa/_kun la mig ni mi rtag pa'o zhes yid la gyis shig_/yang smras pa/_gang du 'gro mang rjes su chags gyur nas/_/mi phan thob pa'i las rnams byed pa yi/_/mig ni rab g.yo sdug bsngal stong ldan par/_/rtag tu so sor rtog byos kun la/_/de de
[\[229b.3\]]bzhin du slob par byed pa'i yid la byed pa dang rab tu ldan zhing gcig pur mngon par dga' ba dang /_rab tu zhi ba la mngon par dga' bar gyur to/_/de yang rgyal po'i pho brang gi gnas dben par 'dug cing /_mig gi nyes dmigs dang /_skye mched mi rtag pa la sogs pa'i rnam par yongs su
[\[229b.4\]]rtog par byed do/_/de nas rgyal srung ma zhes bya ba'i btsun mo dam pa phyogs der nye bar song ba dang /_des kun la de gcig pu 'dug pa mthong nas/_mig la rjes su chags pas lus la kun du 'khyud de/_smras pa/_khyed kyi lus las nges bab pa'i/_/'dod chags me ni stobs can gyis/_/
[\[229b.5\]]nags me stobs can g.yo ba ni/_/mang pos rnam par bsregs par gyur/_/gzhon nu bdag dang lhan cig tu/_/dga' ba rjes su myong bar bya/_/des thos pa dang /_kun las lag pa gnyis kyis rna ba bkag ste smras pa/_khyed ni tshig 'di smra bar mi rigs te/_/bu yi ma bzhin khyed ni bdag
[\[229b.6\]]gi ma/_/'di ni ngan 'gro'i lam gyi sgo yin pas/_/chos min 'dod chags yongs su spang bar gyis/_/de nas rgyal srung mas smras pa/_/'dir nyes pa ci zhig mthong /_/gzhan yang gzhon nu re zhig nyon cig_/dper na nyi ma'i gzi brjid bstan pa'i tsha bas gdungs te chu ni 'thungs pa
[\[229b.7\]]dang /_ji ltar lus ni chu yis tshim bar byed la sdig pa yod par rigs ma yin/_/de bzhin 'dod pa'i me ni chen pos lhag par shin tu gdungs par gyur pa na/_/lus la reg pa'i chu yi dga' ba de las chos min ci zhig 'byung /_/ku na las smras pa/_nga yi grags par mi 'gyur mchog tu brnyas
[\[230a\]]
[\[230a.1\]]shing phyi nas rjes su 'gyod par 'gyur/_/nga yi kun du spyod par mi 'gyur de bzhin rigs nyams pa yang nyid du 'gyur/_/'phags pa nyid du mi 'gyur bkren 'gyur ngan par tshig gis chad pa bcad par 'gyur/_/spyos pas 'gyur gyi grags par mi 'gyur chos kyang mi snang nyid du
[\[230a.2\]]'gyur ba'o/_/rgyal srung mas smras pa/_kun la de lta yin mod kyi gang khyed 'jigs par 'gyur ba 'di 'ga' zhig gis mthong nas grags par 'gyur ba ma yin te/_de yang rnam par dben zhing mi'i 'du ba dang bral ba'i phyir ro/_/yang smras pa/_yu bu'i mthong nas smra ba ni/_/bud med dag gam
[\[230a.3\]]slas rnams kyang /_/gang yang yod pa ma yin te/_/de bas bdag gi tshig nyon cig_/'dod dang bcas pa'i bud med ni/_/dben par yongs su spong byed na/_/de yi chos chen 'jig 'gyur zhes/_/thos pa las grags thos sam ci/_/gzugs kyi rjes su mthun pa yi/_/sbyin gnas sdig med
[\[230a.4\]]mthong nas ni/_/der gang legs pa'i mdangs rnams dang /_/na tshod dang ni 'dra bar gyis/_/ku na las smras pa/_gang khyod kyis 'di na gnas kyang mi mthong ngo zhes smras na/_de re zhig nyon cig_/'di ni gzi brjid 'bar ba'i shing la gnas pa'i me lhas bdag ni mthong gyur la/_/tshangs pas
[\[230a.5\]]mthong zhing brgya byin dag dang chu lha zla ba gshin rje dag gis mthong /_/gzhan yang gzhal yas khang pa mchog na gnas pa gzhan gyis nges par mthong 'gyur na/_/byis pa khyed kyis bdag dang gnyen gyi skye bo mi mthong rang yang mthong ma gyur/_/mi ni gang zhig dben par mer 'jug byed na de ci me yis
[\[230a.6\]]mi 'tshig gam/_/gang zhig dregs pas 'bras bu mngar ltar dug za de ni nyams par mi 'gyur ram/_/mi ni gang zhig brang 'gro gdug pas zin pa de ni gnod par mi 'gyur ram/_/mi ni gang zhig dben par gtogs par sdig byas gos par mi 'gyur de mi srid/_/de nas rgyal srung mas smras pa/_
[\[230a.7\]]gzhon nu re zhig khyod de ltar bur zhen pas gnas par ma byed cig_/de yang /_dus kyi sgo yi rdzong dang bin+da'i rigs yang 'dod pa'i don du rab 'jug la/_/'dod pa'i rgya mtsho'i chu yang rgal cing mdza' bo gang yin dag kyang 'bye ba yod/_/'dod pa'i phyir ni brtul zhugs thal ba shing gos 'chang
[\[230b\]]
[\[230b.1\]]pa'i dka' thub des de thub/_de 'dir bde ba yang dag thob pa 'di la ci phyir kun du chags mi byed/_/ku na las smras pa/_khyed kyis nga ni zil gnod mi 'gyur te/_/lha yi bu mo 'dra ba'i bud med dag_/de yang dmyal ba'i sdug bsngal yod pas na/_/gzhan gyi bud med yongs su spang ba
[\[230b.2\]]yin/_/de nas rgyal srung mas rang gi 'dod pa'i rnam pa thob par ma gyur pas/_/khros te smras pa/_shin tu 'dod pas gdungs par gyur ba na/_/gal te 'di na nga yis mi 'dod na/_/blo ngan khyod ni ring por mi thogs par/_/dngos po thams cad med par 'gyur du 'ong /_/mig ni gnyis po gang
[\[230b.3\]]yin pas/_/khyod ni 'di na dregs thob pa/_/mi ring ba ni de dag gis/_/rgud par gyur la blta bar bya/_/ku na las smras pa/_chos ni rnam dag gyur na bdag ni myur du 'chi bar gnas par gyur kyang bla/_/skye bo dam pas bdag smad gyur pa'i 'tsho ba bdag la dgos ma yin/_/gang las mtho ris dag
[\[230b.4\]]dang chos 'jig 'gyur ba'i 'tsho des ci zhig bya/_/mkhas pas zil gyis mnan pa'i bkren gyur bdag ni 'chi ba nyid yin mod/_/ji tsam na rgyal srung ma de kun la la glags skabs tshol zhing gnas par gyur to/_/de nas rgyal po a sho kas byang phyogs kyi grong khyer rdo 'jog pa dang rtsod par gyur
[\[230b.5\]]pa thos pa dang /_rgyal po rang nyid chas par gyur to/_/de nas blon po rnams kyis smras pa/_lha gzhon nu brdzang du gsol/_/des ni thul par 'gyur lags so/_/de nas rgyal pos kun la bos te smras pa/_kun la grong khyer rdo 'jog 'dul bar 'gro nus sam/_kun las smras pa/_lha rab
[\[230b.6\]]tu mchi lags so/_/de nas rgyal pos yid la rab dad pa'i/_/bu zhes bya ba'i bsam pa shes pa dang /_/brtse dang phun tshogs na tshod la rigs pa'i/_/chad pa'i rkyen ni lung du bsgo bar gyur/_/de nas rgyal po a sho kas grong khyer brgyan pa dang /_lam mdzes par byas te/_rgan po dang /_
[\[230b.7\]]nad pa dang /_bkren pa rnams rang gi lam nas bsal te/_gzhon nu dang lhan cig shing rta la zhon te/_ba ti li pu tra nas byung te bskyal nas/_ldog pa na kun la'i mdun nas yongs su 'khyud nas mig lta zhing dus te smras pa/_'dab chags rab mchog kun la mtshungs pa'i/_/mig ni
[\[231a\]]
[\[231a.1\]]yangs shing ut+pal sngon po dang /_/'dra ba 'di la blta ba gang yin pa/_/der ni dpal yod bde ldan rims nad bral/_/ji tsam na bram ze mtshan mkhan zhig gis mthong ba dang /_ku na la'i mig ni yun ring po mi thogs par 'gyur te/_rgyal po a sho kas de'i mig gnyis la
[\[231a.2\]]shin tu chags pa ltas mkhan des mthong nas smras pa/_mi dbang bu yi mig ni rnam dag la/_/sa bdag kyang ni mig la rjes chags pas/_/rnam dag dpal lam yid dang rjes mthun pa/_/ring po mi thogs 'jig par 'gyur ba mthong /_/lha yul lta bur rab dga'i grong khyer 'di/_/gzhon nu
[\[231a.3\]]mtho ba las byung skom ba dag_/mig dang bral nas 'di yi sems/_/mya ngan dag gis yongs su gdungs par gyur/_/ci tsam na kun la rim gyis grong khyer rdo 'jog tu nye bar phyin pa dang /_rdo 'jog gi grong khyer pas thos nas/_dpag tshad phyed dang gsum gyi bar du grong khyer brgyan pa dang /_lam
[\[231a.4\]]mdzes par byas te/_bum pa gang ba mar sar gyis brgyan pas mdun bsus so/_/yang bshad pa/_rdo 'jog pa yi grong bas thos nas ni/_/rin chen bum gang pa la sogs pa yi/_/mchod pa thogs te mdun du song nas ni/_/sa bdag de la mang du rjed par gyur/_/mdun bsus nas thal mo sbyar te smras
[\[231a.5\]]pa/_bdag cag rnams ni gzhon nu la 'gal bar bgyid pa yang ma lags la/_rgyal po a sho ka la yang ma lags mod kyi/_'on kyang blon po mi srun pa dag 'ongs nas bdag cag la brnyas par bgyis lags mod/_ci tsam na kun la bsnyen bkur chen pos grong khyer rdo 'jog tu zhugs par gyur
[\[231a.6\]]to/_/de nas rgyal po a sho ka la nad chen po zhig byung bar gyur te/_de'i kha nas ngan skyugs 'ong zhing /_ba spu'i bu ga thams cad nas mi gtsang ba 'dzag par gyur kyang gso bar ma nus so/_/de nas rgyal pos smras pa/_kun la khug cig_/de rgyal srid la gzhag par bya ste/_kho bo yang slar
[\[231a.7\]]'tsho bas ci zhig bya/_de thos nas rgyal srung mas bsams pa/_gal te kun la rgyal srid la bzhag na/_nga'i 'tsho ba med par 'gyur ro snyam nas des smras pa/_lha bdag gis khyed gsos par bgyi lags kyi/_'on kyang sman pa rnams nang du mchi ba dgag tu gsol/_ji tsam na rgyal pos
[\[231b\]]
[\[231b.1\]]sman pa rnams 'ong ba bkag par gyur to/_/de nas rgyal srung mas sman pa rnams la smras pa/_gal te skyes pa'am/_bud med 'di lta bu'i nad kyis zin pa yod na de khyed rnams kyis nga la ston cig_/de nas ri khrod pa gzhan zhig de lta bu'i nad kyis zin pa dang /_de'i chung mas sman pa la nad de
[\[231b.2\]]smras pa dang /_sman pas smras pa/_nad pa de ni 'ong du chu gcig/_nad bltas la sman bstan bar bya'o/_/ci tsam na de bkug nas sman pa'i gam du phyin pa dang /_sman pas rgyal srung ma'i gam du khyer ro/_/rgyal srung mas kyang shin tu dben pa'i sa phyogs su de bsad nas bltas pa dang /_de zhu
[\[231b.3\]]ba'i gnas na rgyu mar 'bu chen po zhig byung ste/_de steng du 'gro ba dang /_de'i ngan sgyugs gyen du 'byung ngo /_/gal te thur du 'gro na ni 'og tu 'byung ngo /_/des der na le sham btags te blugs kyang ma shi'o/_/de bzhin du pi pi ling dang /_sring ga dang /_lan tshwa la sogs pa blud pa nas ji tsam na sgog skya blugs pa dang /_
[\[231b.4\]]reg pa tsam gyis shi nas/_bshang ba'i lam nas byung ngo /_/des de lta bu'i rnam pa rgyal po la go bar byas te/_lha sgog skya gsol cig_/des na khyed sos par 'gyur ro/_/rgyal pos smras pa/_lha mo nga ni rgyal rigs spyi bo nas dbang bskur ba yin na/_ji ltar na sgog pa la yongs su longs spyod/_btsun
[\[231b.5\]]mos smras pa/_lha 'di ni srog gi don gyi sman yin pas nye bar spyod par mdzod cig_/ji tsam na rgyal pos yongs su longs spyad nas 'bu de yang shi ste/_bshang ba'i lam nas byung ngo /_/rgyal po sos par gyur nas/_des rgyal srung ma la mchog sbyin par brtsams so/_/khyod la
[\[231b.6\]]mchog ni ci zhig sbyin par bya/_des smras pa/_bdag la zhag bdun gyi bar du rgyal srid gsol cig_/'o na kho bo cir 'gyur/_btsun mos smras pa/_zhag bdun 'das pa dang lha nyid rgyal po mdzod cig_/ci tsam na rgyal srung ma la zhag bdun gyi bar du rgyal srid sbyin no/_/de blo skyes pa/_
[\[231b.7\]]da ni bdag gis kun la la 'khon gcugs mngon du bya'o zhes des rdo 'jog pa'i grong khyer pa rnams kyis kun la'i mig brlag par gyis shig ces bcos ma'i yi ge bris te/_de yang rgyal po mya ngan med kyis bka' stsal pa/_shin tu dpa' zhing stobs dang pha rol gnon pa thogs pa med pa'i
[\[232a\]]
[\[232a.1\]]rtsal gyis rnam par gnon pa thob pa'i rgyal po rgya mtsho bzhi dang /_sa'i bdag po'i spyi bo'i cod pan gyis stan dang /_rkang par yongs su gtugs pa/_mya ngan dang bral nas mya ngan med pa/_ma ga d+hA'i grong khyer nas pa ti li pu tra dang /_rdo 'jog la gnas pa'i bar la rgyun mi 'chad par
[\[232a.2\]]dge ba'i las kyi rtsom pas nye bar 'tsho ba/_sde tshom gsum pa'i grong khyer gyi skas la gnas pa'i skye bo rnams la ji ltar grong khyer pa rnams kyis shes par 'gyur ba de ltar khong du chud par gyis shig_/'dir nga'i bu zhes btags pa'i dgra bcos ma'i spyod pa 'jam pa la mkhas pas sbyar
[\[232a.3\]]ba'i rgyu'i bsgyings pas thal mo sbyar ba byas pa/_rigs kyi sol bar gyur pa'i kun la des/_shin tu gcam bag gi tshul gyis kho bo phebs par byas nas/_bag phebs pas gnod pa byed cing /_btsun mo'i 'khor la lta bar byed pas/_gang gi phyir 'di ni ma brtags par byed pa/_snying rje
[\[232a.4\]]med pa/_'jig rten pha rol spangs pa pha'i chung ma la yongs su lta bas de'i mod la dngos po'i rjes su zhugs pa/_gzugs kyis khengs shing ma'i phyogs la dregs pa 'phel bar byed pa/_rigs kyi chos kyi gzhung lugs sun 'byin par byed pa'i mig gnyis myur du phyung nas bkren
[\[232a.5\]]pa nyid du gyis la shin tu dengs pa'i gos bskon te/_chung ma dang bcas pa phyi rol du skrod cig_/gang gi mig gnyis kyis dregs shing khengs par byed pa de med par gyis la/_de yang skye bo rnams kyis mthong bar gyis shig_/de'i lan gyi yi ge yang gtong bar ma byed cig_/byas pa mi
[\[232a.6\]]gzo ba'i phongs pa thos pas kyang nga'i snying 'dar bar ma byed cig_/ngas khyed rnams la gzhung lugs bzhag pa'i lung bsgo ba 'di khyed rnams kyis gyis shig_/yang smras pa/_rgyal po mya ngan med gtum stobs ldan pa'i/_/bka' bzhin rdo 'jog grong khyer pa yis gyis/_/rgyal po
[\[232a.7\]]la gnod kun la zhes bya'i/_/mig gnyis myur du dbyung ba nyid du gyis/_/de ltar rgyal srung ma des yi ge bris nas/_rgyal po mya ngan med pa'i so'i rgyas yi ge la rgya gdab par bya'o snyam nas/_ji tsam na rgyal srung mas yi ge de rgyal po gnyid log pa dang so'i rgyas gdab par bya'o snyam
[\[232b\]]
[\[232b.1\]]te/_rgyal po dang nye bar song ba dang rgyal po skrag pas sad par gyur to/_/chung mas smras pa/_lha 'di ci zhig lags/_rgyal pos smras pa/_lha mo ngas rmi lam mi dge ba mthong ste/_bya rgod gnyis kyis ku na la'i mig 'byin par 'dod par mthong ngo /_/btsun mos smras pa gzhon nu bde
[\[232b.2\]]bar gnas lags kyi/_de bzhin du rgyal po skrag pas sad nas smras pa/_lha mongs rmi lam rmis so/_/rgyal srung mas smras pa/_rmi lam ji lta bu/_rgyal pos smras pa/_kun la skra dang sen mo ring po 'chang zhing gos dri ma can gyon pa mthong ngo /_/btsun mos smras pa/_gzhon nu
[\[232b.3\]]bde bar gnas lags kyi/_ji tsam na rgyal po gnyid kyis log pa dang /_rgyal srung mas yi ge de so'i rgyas btab nas rdo 'jog tu bskur ro/_/yang rgyal po gnyid log pa na rang gi so lhags par gyur pa rmis so/_/de nas rgyal po mtshan mo de nyid 'das pa dang /_ltas mkhan rnams
[\[232b.4\]]bos te rmi lam bzlas nas 'di dag ston par gyis shig ces bsgo'o/_/ltas mkhan rnams kyis smras pa/_lha gang gis 'di lta bu'i ltas mthong ba des ni bu'i mig 'jig par mthong bar 'gyur ro/_/yang smras pa/_gang gi so ni dengs pa dang /_/rmi lam nang na lhags gyur pa/_/bu yi mig
[\[232b.5\]]ni 'jig pa dang /_/brlag pa'i bu ni des mthong 'gyur/_/de skad thos pa dang /_rgyal po mya ngan med stan las myur bar langs te/_phyogs bzhir lha rnams la gsol ba 'debs pa la zhugs par gyur to/_/smras pa/_sangs rgyas chos dang tshogs kyi gtsor gyur pa'i/_/dge 'dun mngon
[\[232b.6\]]dang lha ni gang yin dang /_/gang yang 'jig rten drang srong dka' thub mchog_/bdag gi bu sdug phongs las bsrung bar mdzod/_/yi ge de yang rim gyis rdo 'jog tu phyin to/_/de nas rdo 'jog pa'i grong khyer ba de rnams kyis yi ge de mthong nas kun la'i yon tan rgya chen pos yongs su mgu bas mi dga' bas de
[\[232b.7\]]brda' sprod par ma nus te/_yun ring por rnam par dpyad nas rgyal po gtum po dang tshul ngan pa bu la yang bzod par mi byed na/_bdag cag rnams la bzod par lta ga la byed/_yang smras pa/_thub pa'i ngang tshul can dul ba/_/'byung po kun la phan 'dod pa'i/_/kun la la'ang sdang byed na/_/
[\[233a\]]
[\[233a.1\]]bdag cag rnams la cis mi 'byung /_/ci tsam na grong khyer pa'i skye bo de rnams kyis yi ge de gzhon nu la bstan to/_/de nas gzhon nus pha'i yi ge spyi bos blangs te/_yi ge pa la smras pa/_yi ge pa khyod rnams kyis rgyal pos 'dir ci zhig bris pa yi ge klogs shig/_/rgyal po mya ngan med
[\[233a.2\]]rang nyid kyis bris so zhes bya ba'i bar du'o/_/de nas yi ge bklags pa dang /_mig mchi ma dang bcas par gyur cing kun du rmongs par gyur pas lag pa las yi ge ltung bar gyur to/_/yi ge pa gnyis pas blangs pa dang /_de yang kun du rmongs par gyur nas de bzhin du lag pa las ltung bar gyur
[\[233a.3\]]to/_/de bzhin du yi ge pa mang pos blangs te/_yi ge'i don thos pa dang /_kun la'i yon tan yongs su dran pas kyi hud 'di ci zhig yin zhes rnam par sems shing yi ge ltung bar gyur to/_/de nas gzhon nus de rnams kyi sbyor ba de mthong nas smras pa/_ri dwags gzhon nu'i mig 'dra zhing /_/
[\[233a.4\]]bzhin ni pad+ma'i 'dab 'dra ba/_/pad+ma zhes bya snyan smra ba'i/_/nga yi ma dus ma byas sam/_/lha yis mthong na dga' ba yi/_/rgyal srung ma zhes bya ba de/_/gang zhig mya ngan nad kyis ni/_/de ni dus byas ma gyur tam/_/mig bzang 'jig rten grags pas gsal bar ni/_/grong khyer mchog gi
[\[233a.5\]]bde 'byor mthong nas ni/_/ji ltar mchi mas mig khebs 'khrugs pa dang /_/skye bo'i ngu sgra 'dra ba 'di ci yin/_/de bas na re zhig yi ge khyer la shog dang /_'dir ci zhig bris pa nga nyid kyis bklag par bya'o zhes gzhon nu rang nyid yi ge klog pa la zhugs par gyur pa dang /_rgyal po a
[\[233a.6\]]sho ka rang nyid kyis bris so zhes bya ba'i bar du rgyas par ro/_/de nas gzhon nus yi ge bklags nas gnas brtan grags pas smras pa mngon du gyur par byas te/_gnas brtan grags pas mig ni mi rtag pa'o zhes bya ba ni legs par gsungs so/_/de nas gzhon nus smras pa/_khyed
[\[233a.7\]]rnams las 'ga' zhig gis bag phebs pa nyid kyis nga'i mig 'byin par spro'am/_de ni bya dgos so/_/de rnams las 'ga' yang spro bar ma gyur to/_/ji tsam na rigs ngan rnams bkug nas kun las mig phyung shig ces smras pa dang /_de rnams kyis thal mo sbyar te smras pa/_bdag
[\[233b\]]
[\[233b.1\]]cag rnams kyis rdo mi thogs te/_ci'i phyir zhe na/_gang zhig zla ba'i mdangs ldan pa/_/bzhin las 'byin par byed pa'i mi/_/de ni zla 'dra'i zhal nas ni/_/khyed kyi spyan ni 'byin par bgyed/_/de nas gzhon nus rdo 'jog pa'i grong khyer pa rnams la gang bsod nams 'dod pa de chos kyi rgyal po can
[\[233b.2\]]du shog shig ces dril bsgrags so/_/ji tsam na chos kyi rgyal po can du mar me'i phreng ba byas nas/_nyi ma gnyis pa la dge slong rnams bza' ba dang bca' bas bsnyen bkur bya ba dang /_me tog gi gdugs btags pa byas so/_/de ltar byas nas chos kyi rgyal po can nas byung ste skye bo'i
[\[233b.3\]]tshogs chen pos bskor nas rdo leb gzhan pa gang na ba der song ste phyin pa dang /_der 'dug te gser gyi sgrom blangs nas smras pa/_gang zhig spro ba des gser gyi sgrom 'di long la nga'i mig phyung shig ces smras kyang thams cad du 'ga' yang spro bar ma gyur to/_/ji tsam na rgyal po mya ngan med kyi
[\[233b.4\]]rmi lam du skyes bu spyi cer mig ser ba gnyis kyis/_gzhon nu'i mig 'byin par byed par mthong ba ci 'dra ba de lta bu nyid ring po kho na nas 'ong ba gzhon nus mthong nas/_smras pa/_kye grong khyer pa rnams skyes bu 'ong ba 'di dag gis nga'i mig dbyung bar bya'o/_/gzhon nus skyes
[\[233b.5\]]bu de gnyis la bos te dris pa/_khyed kyis nga'i mig 'byin par spro'am/_skyes bu gnyis kyis smras pa/_gal te khyed dga' na mgo bo yang dgas par nus na/_chu'i chu bur lta bu'i mig gnyis lta smos kyang ci dgos/_de nas gzhon nu stan las langs te/_thal mo sbyar ba byas nas
[\[233b.6\]]thams cad dang ldan pa'i 'khor rnams la bzod pa gsol ba la zhugs par gyur to/_/bdag ni byis par gyur pas gang byas dang /_/dbang cher gyur pa'am 'on te mi rigs byas/_/de ni dpal nyams shin tu sdug bsngal ba/_/bdag la brtse bas bzod par bya ba'i rigs/_/gzhan
[\[233b.7\]]yang /_gzugs rnams mthong bar gyur kyang 'di/_/tha ma dag tu gyur pa yi/_/gzhon nu kun la la ni/_/gnod byas gang yin bzod par gyis/_/de'i tshe gzhon nus gnas brtan gyi tshig mngon sum du byas nas/_de rjes su dran bzhin du snyas pa/_rgud pa 'di ni mkhyen nas su/_/
[\[234a\]]
[\[234a.1\]]mig gi bdag nyid kun la/_/mi rtag yang dag ltos shig ces/_/de nyid smra ba de yis gsungs/_/de ni bdag gi dge ba'i bshes/_/'dod don phan par bzhed pa yin/_/gang zhig chos 'di ston pa ni/_/phongs la brtan par byed pa yin/_/mi rtag 'gyur bas de ni rtag
[\[234a.2\]]min bar/_/bla mas bstan pas khyed kyis yid la gyis/_/dngos po 'di dag rang bzhin g.yo bas na/_/deng khyod gnod pa la ni nga mi 'jigs/_/ji ltar sa bdag bzhed pa ltar/_/khyed kyis mig ni dbyung bar gyis/_/mi rtag sogs kyis zag med pa'i/_/snying po'i mig ni nga len to/_/
[\[234a.3\]]de nas kun las skyes bu de la smras pa/_kye skyes bu des na re zhig nga'i mig gcig phyung la nga'i lag tu byin cig_/ji tsam na skyes bu des kun la'i mig 'byin par brtsams so/_/de nas srog chags brgya stong cho nges 'debs pa la zhugs te/_kyi hud sdug bsngal lo/_/dri med zer ldan
[\[234a.4\]]zla ba 'di/_/nam mkha' las ni lhung bar gyur/_/pad+ma dkar po'i nags las kyang /_/dpal gyi pad+ma 'byin par byed/_/de nas srog chags brgya stong du bzhin du des kun la'i mig gcig phyung ste/_lag tu byin no/_/de nas gzhon nus mig de blangs te/_yongs su bsgo bas smras pa/_
[\[234a.5\]]'byung ba chen po'i mthu dang ni/_/las kyi rgyu las 'di byung ste/_/srog med 'tsho ba med stong pa/_/mi yi srog gi rnam spangs pa'o/_/ji ltar sngon chad sha'i gong bu khyod/_/byad bzhin deng ni gzugs la cis mi lta/_/mi mkhas khyod la bdag tu gnas byed pa/_/de bslus de na smad par
[\[234a.6\]]bya ba yin/_/dbu ba 'dra zhing chu bur dag dang mtshungs/_/shin tu nyam chung gnod byed rang dbang med/_/de ltar mthong ba rtag tu dregs med cing /_/de ltar slar yang sdug bsngal mthong mi 'gyur/_/de ltar rnam par bsams pa dang /_des dngos po thams cad la mi rtag pa nyid
[\[234a.7\]]du mthong zhing rgyun du zhugs pa'i 'bras bu thob par gyur par skye bo'i tshogs rnams kyis kyang shes so/_/de nas gzhon nus bden pa mthong ba dang /_/skyes bu de la smras pa/_bag phebs pas ji ltar mngon par 'dod par mig gnyis pa yang phyung shig_/ji tsam na skyes bu
[\[234b\]]
[\[234b.1\]]des mig gnyis pa yang phyung nas kun la'i lag tu byin no/_/de nas kun la'i sha'i mig phyung ba dang /_chos kyi mig rnam par dag pas smras pa/_nga yi sha yi mig phyung yang /_/'on kyang shin tu rnyed dka' 'di/_/shes rab mig ni rnam dag pa/_/ma smad pa ni nga yis thob/_/rgyal pos
[\[234b.2\]]rang gi bu yi ni/_/brtags pa spangs par gyur kyang ni/_/chos kyi rgyal po'i sras gyur pa/_/bdag nyid chen po thob par gyur/_/dbang phyug las ni nyams gyur kyang /_/mya ngan sdug bsngal rnams spangs pas/_/sdug bsngal mya ngan rnam 'jig pa'i/_/chos kyi dbang phyug thob par gyur/_/de
[\[234b.3\]]nas kun la'i mig phyung ba mthong ba dang /_skye bo'i tshogs chen pos mgrin gcig tu smre sngags 'don zhing la la ni gos dang rgyan rnams gcod par byed/_la la ni sa la 'gre zhing ldog par byed/_la la ni dbyig pa dang gtun shing lag na thogs te skyes bu gnyis po de brlag pa'i phyir brtson par
[\[234b.4\]]byed/_gzhan dag ni rgyal po la yongs su smod par byed de/_kye ma'o rgyal po khro bo'i stobs can/_kye ma'o rgyal po shes rab zha nag kye ma'o rgyal po dbang phyug gi dregs pa gang na bu gcig par gyur pa la yang gnas skabs 'di lta bur byed ces de lta bu'i tshul rnam pa mang por smra bzhin du
[\[234b.5\]]grong khyer du zhugs par gyur to/_/ci tsam na ku na las 'di ni rgyal po mya ngan med kyi bka' ma yin gyi/_gzhan du na sbyor ba 'di ni rgyal srung ma'i yin no zhes thos so/_/thos nas yang smras pa/_gang gis sbyor ba 'di ni bkur ba yis/_/gang zhig myong nas rang don byas gyur pa'i/_/rgyal
[\[234b.6\]]zhes bya ba yun ring bder gyur cing /_/lha mo'i tshe dang stobs ni skyong bar shog_/de nas gser phreng can mas kun la'i mig phyung ngo zhes thos so/_/thos nas kyang khyo la brtse bas kun la'i thad du song ste/_'khor rnams bsal nas/_kun la'i mig phyung ba lus la khrag gis gang ba mthong ba
[\[234b.7\]]dang /_brgyal te sa la 'gyel bar gyur to/_/de ci tsam na chus gtor te bslangs so/_/de nas ji zhig ltar 'du shes rnyed pa dang /_nga ro dang bcas par rab tu ngu zhing smras pa/_khyed kyi mig ni yid du 'ong ba gang /_/nga yis bltas na shin tu dga' gyur pa/_/de ni da ltar bltas na 'jigs skyed
[\[235a\]]
[\[235a.1\]]cing /_/sems kyi mya ngan ma lus 'byin par byed/_/de nas kun las chung ma la rjes su brtse bas smras pa/_mya ngan la sten pa rigs pa ma yin gyi ngu ba thong /_ci'i phyir zhe na/_'di ni rang gis byas pa'i las kyi 'bras bu nye bar gnas pa yin no/_/'jig rten 'di las bdag nyid
[\[235a.2\]]can du shes/_/'gro ba sdug bsngal dngos po dang ldan par/_/shes na sdug dang bral la zhen mi bya/_/de bas sdug pa mchi ma 'byin mi rigs/_/gzhan yang mig phyung ba ngas da ci zhig bya nye du'i gan du song /_khyod kyang sdug bsngal gyi skal pa can du ma byed cig_/gser phreng mas smras pa/_
[\[235a.3\]]skyes bu gang zhig dpal rgyas bud med ni/_/brtse bas rjes 'jug pa la ngo mtshar med/_/gang tshe dpal nyams pa na rjes 'brang ba'i/_/bud med de ni mi nang lha dang mtshungs/_/de nas kun la chung ma dang lhan cig grong khyer las byung ba dang /_mngal du zhugs pa nas brtsams te/_shin
[\[235a.4\]]tu gzhon sha can gyi lus dang ldan pas/_las ci yang byed par mi nus kyi/_gzhan du na pi wang dag rdung zhing glu dag len par nus so/_/de nas de gser phreng ma'i lag pa la 'jus te/_gzhon nu skyed byed phrag par khur nas 'di skad ces smras so/_/bu sdug dpa' bo'i rigs
[\[235a.5\]]las skyes/_/khyod dang rab sdug bsngal te/_/yu bus mthar ni slong mo thob/_/mi bzad las ni sngon byas yin/_/sgyu ma lta bur mi brtan pa'i/_/dbang phyug la ni su yid rton/_/mya ngan med kyi bur gyur la/_/gnas skabs 'di 'dra thob par gyur/_/las byas pa ni tshogs pa
[\[235a.6\]]dang /_/ldan pa'i 'bras bu 'di lta bu/_/las ni lhan cig byas pas na/_/lhan cig longs ni spyad par gyur/_/de bas na da ci zhig bya ste/_pa ta li pu trar song la/_rgyal po mya ngan med pa la gsol ba gdab par bya'o/_/'dzam gling dbang phyug mnga' bdag de/_/nga yi dka' ba
[\[235a.7\]]byed pa'i pha/_/de ni sbyin pa'i gnas yin zhing /_/nga la rtag tu rjes brtse yin/_/de nas kun las pi wang rdung zhing glu len pa dang /_gzhan gyi khyim rnams su tshul 'dis 'tsho ba sgrub cing chas so/_/bsnyen bkur chen po las nyams shing /_/'ong bskal dman sems can ni/_/
[\[235b\]]
[\[235b.1\]]slong mos rgyu bar byed pa la/_/chos ldan skyes bu su zhig ster/_/pha dang ma spangs longs spyod dang /_/zas dang mal cha khyem med pa/_/nyam ngar rab zhugs long ba la/_/slong mo ma yis ster bar mdzod/_/longs spyod glog 'gyu dang 'dra zhing /_/zil pa'i chu thigs 'dra ba la/_/'gro bkren
[\[235b.2\]]snyan tshig sbyin pa yis/_/snying po myur du len par gyis/_/dbul po skra ni brdzes gyur cing /_/'jig rten kun gyis brnyas pa dang /_/dpal nyams khyim khyim slong mos rgyu/_/ngal ma yis slong mo byin/_/de nas kun las slong mo rnyed pa rnams chung ma dang lhan cig yongs su longs spyod par gyur to/_/
[\[235b.3\]]gser phreng ma yang lam gang nas pa ta li pu tra nas 'ongs pa'i lam de nyid nas rjes su 'brang bar 'gro'o/_/de song ba dang chos kyi 'khor lo'i gnas su phyin to/_/de nas kun las gser phreng ma la dris pa/_bzang mo gang yu bus phyin pa'i grong khyer 'di gang zhig yin/_btsun mos mthong
[\[235b.4\]]ba dang /_brgyal te sa la 'gyel to/_/skad cig tsam na 'du shes rnyed de smras pa/_gang tshe dpal dang ldan par 'gro ba na/_/skye bo bye ba gnas 'dir lhags par lhags/_/khyed mig bral nas deng ni 'dir 'ongs pas/_/'du byed g.yo ba de ni cir mi rung /_/ji tsam na rim gyis pa ti li pu
[\[235b.5\]]trar phyin to/_/de nas skyed mos tshal yid 'phrogs pa zhes bya ba rgyal po mya ngan med kyis rang gi bu kun la'i don du byas pa zhig yod pa der zhugs par brtsams te zhugs pa dang /_ji tsam na skyed mos tshal srung bas mthong nas smras pa/_long ba bkra mi shis shing mi bsngags pa 'di su zhig
[\[235b.6\]]yin nas skyed mos tshal 'dir zhugs/_kye ma'o long ba 'dzam bu'i gling gi dbang phyug gi rgyal po mya ngan med pa'i bu kun la zhes bya ba'i don du skyed mos tshal 'di srung ba khyed kyis mi shes sam/_gser phreng mas smras pa/_kye hud sdug bsngal lo/_/skyed mos tshal ni nags rgyas par/_/
[\[235b.7\]]nga yi bu 'di dga' 'gyur zhes/_/bu la brtse bas sa bdag gis/_/gang gi don du byas gyur pa/_/bdag cag gnas pa'i don du der/_/'tsho ba zhan pas phyin gyur na/_/skal ba dman pas ma shes nas/_/de las de ltar skrod par gyur/_/gang du gzhon nu glu'i sgra snyan cing yid du 'ong ba
[\[236a\]]
[\[236a.1\]]dang /_be+e DUR+Ya'i rkang rten dang ldan pa'i mal khri la nyal nas rtse zhing rol pa'i gnas pas dga' ba'i gnas gang yin ba der bgrod pa tsam yang thob par ma gyur to/_/de nas ku na las de yid bsring bar bya ba'i phyir smras pa/_bde bar gshegs pas rgyal srid dpal dag ni/_/
[\[236a.2\]]sgyu ma rmi lam smig rgyu 'dra bar gsungs/_/phun tshogs rgud pa de la rim byung na/_/mkhas pa su zhig rgyal sring bde ba 'dod/_/de nas gzhon nu slar log nas/_/pa ta li pu trar 'jug par bya'o zhes nges par bsams nas der phyin pa dang sgor gser phreng ma ngu ba la zhugs par gyur to/_/
[\[236a.3\]]ku na las smras pa 'di ci zhig yin/_des smras pa/_gang las sngon ni byung ba na/_/gang gis grong khyer brgyan gyur pa'i/_/da ni de la de med de/_/phreng ba skams pa dor bar 'gyur/_/ji tsam na rim gyis pha'i glang po che'i bres su mtshan mo gnas bcas par gyur to/_/de nas rgyal po mya ngan
[\[236a.4\]]med de'i mtshan mo khang bzangs kyi steng na nyal ba dang /_mtshan phyed kyi dus 'das pa na sad pa dang /_de gzhon nu yid la byed pa la zhugs te/_nga'i bu bden pa'i tshig can de cir gyur zhig gu/_rgyal srung mas smras pa/_gzhon nu bde bar gnas lags kyi/_/rgyal pos smras pa/_nga yi
[\[236a.5\]]bu yi pho nya med/_/'phrin med yi ge'ang yod min na/_/de yis nga ni brjed gyur tam/_/'on te nga la sdo bar gyur/_/de nas glang po che'i rdzi bo des smras pa/_kye glu mkhan longs shig_/re zhig pi wang sbrengs la glu longs shig_/kho bos mnyan par bya'o/_/de nas ku na la langs nas
[\[236a.6\]]pi wang len par zhugs te/_de ji ltar mig phyung bas bden ba mthong bar yang byas nas/_slong mo pa'i tshul gyis pa ta li pu trar phyin pa dang /_rigs las byung ba'i glu len par brtsams so/_/mi gang mig dang bral bar gyur pa de la srog gi dgos pa ci zhig yod/_/gnyen gyi skye
[\[236a.7\]]bos spangs shing khros pa'i bzhin ras dag la lta bar byed pa na/_/chu shing bshig ltar snying po med pa'i 'dus byas dag la mkhas pa su mi skyo/_/gang gis nga ni rin chen rang bzhin shing ltar 'bad pas rnam par gsos gyur cing /_/bu yi sred pa ku na la zhes ming btags bya dang 'drar
[\[236b\]]
[\[236b.1\]]gyur pa/_/mi yi bdag po'i bu ru gyur kyang bkren pa'i tshul du nga ni sbyong bar byed/_/gzhan yang /_skye mched rnams kyi ngo bo nyid/_/mig sogs ye shes sgron ma ni/_/dag pa'i shes rab kyis mthong gang /_/de ni skye bo rnams las grol/_/gal te khyod ni srid pa'i sdug bsngal rnams kyis gzir/_/
[\[236b.2\]]srid pa'i nyes pa rnam par nges byas blo ru bya/_/gal te 'di na brtan pa'i bde ba 'dod gyur na/_/skye mched nyid la brtan pa nyid du gsol ba thob/_/de'i glu'i sgra de rgyal po mya ngan med kyis thos so/_/thos nas kyang dga' bzhin du smras pa/_glu ni ku na la'i dang rab tu'ang ldan gyur cing /_/yun ring zhig na pi
[\[236b.3\]]wang sgra yang thos gyur na/_/cig 'di ru kun la ni 'ong gyur tam/_/ma 'ongs par ni bdag ni mthong bar dga' bar gyur/_/de nas rgyal po mya ngan med kyis nyung rum gyi skyes bu zhig la smras pa/_kye skyes bu/_cig glu yi sgra 'di ni/_/ku na la dang rab 'dra bas/_/brtan dang zhum pa mi mthun par/_/ston
[\[236b.4\]]pa lta bur shes par gyur/_/de bas 'dir ni sgra 'di yi/_/brtan las shin tu g.yos gyur te/_/seng ge nyid kyi sgra yis ni/_/glang po rab tu skrag ltar gyur/_/de nas nyung rum glang po che'i bres su song ba dang /_/ku na la mig phyung ba rlung dang tsha bas lus tshig pa de mthong ba dang ngo ma shes so/_/de
[\[236b.5\]]nas glang po che skyong ba la smras pa/_/'di su zhig yin/_glang po che'i rdzi bos smras pa/_'di ni long ba mig med pa zhig go/_/de song nas rgyal po la gsol pa/_/lha long ba zhig pi wang thogs te chung ma dang lhan cig lha'i glang po che'i bres na mchis so/_/de thos nas rgyal pos bsams pa/_
[\[236b.6\]]ji ltar ngas rmi lam mi dge ba mthong ba las na/_gzhon nu'i mig nges par nyams par gyur to snyam mo/_/yang smras pa/_nga yis sngon ni rmi lam du/_/mtshan ma ji ltar mthong ba las/_/the tshom med par ku na la'i/_/mig ni brlag pa nyid du nges/_/de nas rgyal po rab tu ngu zhing smras pa/_bu yi
[\[236b.7\]]sdug bsngal dogs pa yis/_/nga yi sems ni zhir ma gyur/_/de ni nga yi thad nyid du/_/myur ba kho nar khyer la shog_/ji srid na skyes bu de yang glang po che'i bres su song ste/_ku na la la smras pa/_khyod su'i bu yin/_khyod kyi ming ni ci zhes bya/_/ku na las smras pa/_mya ngan med pa zhes bya'i rgyal/_/
[\[237a\]]
[\[237a.1\]]dpa' bo yi ni rigs dga' ba/_/gang gis sa 'di rgyas pa ni/_/mngag gzhug par ni dbang du gyur/_/nga ni rgyal po de yi bu/_/ku na la zhes rnam par grags/_/sangs rgyas nyi ma'i gnyen gyur pa/_/chos can sras kyang nga yin no/_/de nas ku na la chung ma dang lhan cig rgyal po mya ngan
[\[237a.2\]]med kyi gan du song ngo /_/de nas rgyal po mya ngan med kyis ku na la'i mig phyung ba rlung dang than pas lus tshig pa/_phyag dar gyi dum bu bsdus pa'i gos gyon pa dang /_smad dkris byas pas ngo shes par ma gyur gyi/_dbyibs tsam zhig mthong nas smras pa/_bu khyod ku na la yin nam/_/lha de lta
[\[237a.3\]]lags te bdag ni ku na la'o/_/de thos pa dang rgyal po brgyal nas sa la 'gyel to/_/de nas ku na la'i gdong bltas na/_/mig bral mya ngan gyis ni sems gdungs shing /_/mya ngan med pa sar lhung 'du shes bral/_/kyi hud bu gcig bu gcig ces par smras/_/ji tsam na rgyal po chus
[\[237a.4\]]gtor nas sa las bslangs te stan la bzhag go/_/de nas rgyal po ci zhig ltar 'du shes rnyed nas ku na la pang par bzhag ste smras pa/_de nas yud tsam dbugs ni phyung nas su/_/mgul pa mchi mar bcas pas mgul 'khyud de/_/bu yi gdong la yongs su byugs nas su/_/rgyal po
[\[237a.5\]]rnam pa mang du smre bar gyur/_/ku na la dang mtshungs pa'i mig brtags nas/_/nga yis rang bzhin de ni ming btags gang /_/bu de'i mig ni phyung ba la bltas nas/_/ku na la zhes ji ltar smra bar bya/_/yang smras pa/_khyed kyi mdzes shing mdangs ldan bzhin 'di ni/_/nam mkha'i zla ba skar ma
[\[237a.6\]]dang bral ltar/_/mdzes pa'i mig dang bral bar khyed sus byas/_/bu sdug re zhig smros shig smros shig dang /_/snying rje med pa'i sems ldan su yis khyed/_/thub 'dra 'phags pa'i bden pa rtogs gyur pa/_/khyed kyi mig bzang dgra med 'khon bzung nas/_/rang bzhin 'di byas
[\[237a.7\]]nga yi mya ngan rtsa/_/don 'di myur ba nyid du smros shig smros/_/nga yi lus 'di'ang 'jig par 'gyur du 'ong /_/khyed kyi bzhin rgud mya ngan gyis bsregs pa/_/dgra yis nags bcad bsregs pa lta bur gyur/_/de nas ku na las pha la smras pa/_'das pa'i don la ni mya ngan bya ba'i mi rigs te/_/
[\[237b\]]
[\[237b.1\]]sngon las rnams las sangs rgyas kyang mi 'da'/_/de bzhin rang rgyal 'bras bu la gnas dang /_/so so'i skye bo'ang grol bar mi 'gyur zhes/_/thub pa'i gsung ni khyed kyis ma gsan nam/_/rgyal po skyes bus mi dge'i las byas rnams/_/'bras bu med par nam yang mi 'gyur na/_/'di na rang
[\[237b.2\]]byas las kyi 'bras bu la/_/'di ni gzhan gyis byas zhes ji ltar smra/_/rgyal po chen po bdag gis nongs bgyis te/_/nongs bcas ma yin nam yang 'di 'dra min/_/mtshon dang rdo rje dug dang sbrul rnams kyis/_/nam mkha' 'gyur zhing gnod byed mi nus so/_/las kyi bdag nyid can ni lus
[\[237b.3\]]mtshon pa'i/_/lus can rnams la mi dge'i sdug bsngal 'byung /_/de nas rgyal po mya ngan med mya ngan gyi mes gdungs pa'i yid kyis smras pa/_nga yi bu yi mig bzangs su yis phyung bar gyur/_/su zhig shin tu sdug pa'i srog ni gtong ba zhugs/_/nga yi yid 'di mya ngan me yis bsregs
[\[237b.4\]]gyur gyis/_/gang la chad pas gcad bya bu sdug myur du smros/_/ku na las smras pa/_gzhon nu ku na la 'di yi/_/mig ni gnyis ka phyung shig ces/_/tshems kyi rgya yis rgyas btab nas/_/yi ge lha yis bskur ba lags/_/rgyal pos smras pa/_bya ba 'di dag rnam bsams pa/_/rmi lam
[\[237b.5\]]du yang ma dran na/_/ci yi phyir na tshig 'di dag_/nga ni rab tu smra bar byed/_/de nas gzhon nu mig mchi mas gang ba dang bcas pa'i rgyal po la bltas nas smras pa/_mi yi bdag po mya ngan dag gis 'khrugs ma mdzad/_/rang gi mig dang bral ba mdzes pa min la gzigs/_/'di ni mi yis
[\[237b.6\]]rang byas sdig pa'i khur bskur te/_/sa bdag gzhan byas 'bras bu gzhan ni spyod mi 'gyur/_/sa bdag mi dge'i las rnams byas par gyur pa dag_/smin pa'i dus su 'jigs par nam yang mi 'gyur te/_/de 'dra'i 'bras bu 'di ni rang gis byas pa la/_/gzhan gyis 'di dag byas zhes ji ltar
[\[237b.7\]]brjod par bgyi/_/lha gzhan yang bcom ldan 'das kyis ji skad du gsungs pa ma gsan nam/_'jig rten gsum gyi snying po lha mis mchod gyur pa/_/stobs kyis stobs phyug pa yang stobs mtha' las mi thar/_/sngon byas las las nam yang thar par mi 'gyur na/_/'di na bdag 'dra
[\[238a\]]
[\[238a.1\]]gzhan dag smos kyang ci zhig 'tshal/_/ji tsam na rgyal po mya ngan med kyis sbyor ba 'di ni rgyal srung mas byas zhes thos so/_/thos nas kyang rgyal pos rgyal srung ma bos te smras pa/_skal med ci phyir sa ra ni nub ma gyur/_/chos bshig nga yang mi dgar byas pas na/_/chos
[\[238a.2\]]min ldan pa bdag dpal 'phrog 'dra ba/_/shin tu sdig byed khyod ni spang bar bya/_/de nas rgyal po khro bo'i me 'bar ba dang /_rgyal srung ma la bltas te smras pa/_'di'i mig dbyung ngam 'on te 'di yi lus/_/sen mo shin tu rno bas dral ba'am/_/yang na gson por mdung rtser bskyon ba'am/_/'di'i
[\[238a.3\]]lus sogs les rnam par dgas par bya/_/yang na lce ni spu gris gtubs byas shing /_/dgra stas bsnun bas mgo bo gcad par bya/_/yang na bskal pa'i me 'drar gzhug bya zhing /_/'on te dug gis lus 'di dgang bar bya/_/de la sogs pa gsod bcas sbyor ba ni/_/rnam mang mi yi dbang pos
[\[238a.4\]]smras pa dang /_/snying rje'i bdag nyid can ku na las thos nas/_/bdag nyid chen po de la gsol ba 'debs/_/de nas rgyal po mya ngan med khro ba'i me kun du 'bar bas dkrugs pa dang /_rgyal srung ma brlag pa'i thabs tshol ba la brtson pa la ku na las spyi bos phyag byas te/_snying rje rje skad du smras
[\[238a.5\]]pa/_lha bud med 'di gsad par rigs pa ma lags so/_/rgyal pos smras pa/_gang gis khyod dang nga'i lus bcom rab tu byas gyur la/_/'di lta'i tshig ni smra byed khyed ni rigs pa ma yin no/_/ku na las smras pa/_de de lta lags su zin kyang /_bdag ni de'i tshe nas da lta de'i bar du 'di dang gshed ma
[\[238a.6\]]pa'i skyes bu de gnyis la gzhon nu skyed byed la khong khro ba'i sems med pa de bzhin du de rnams la snying rje dang byams pa'i sems nyid shin tu bsgom lags so/_/rgyal pos smras pa/_khyod snying rje'i dbang du gyur pa yin par tshig 'di lta bu la su zhig yid ches par gyur/_ku na las smras pa/_nges
[\[238a.7\]]par nang du bdag nyid tshad mar gyur pa dang /_de bzhin du mngon par shes pa drug dang ldan par bdag nyid chen po gzhan gyi sems shes pa gzhan dag dpang du gyur pa lags so/_/rgyal pos smras pa/_gal te de lta yin na/_nga dang 'jig rten rnams kyi mngon du gyis shig_/de yang 'di ltar
[\[238b\]]
[\[238b.1\]]shi bi'i rgyal pos phug ron gyi don du lus bcad nas/_bden pa bdar bas sngon gyi lus ji lta ba bzhin du gyur to zhes thos kyi de bzhin du khyod kyis kyang bden pa bdar bas sngon gyi mig ji lta ba bzhin du gyis shig_/de bzhin du bgyi'o zhes smras pa/_ku na las bram ze dang khyim bdag brgya stong du ma
[\[238b.2\]]'dus pa dang /_rgyal po 'khor dang bcas pa'i nang du bcom ldan 'das kyi thugs rje la sogs pa'i yon tan mngon du byas te shar phyogs su bltas nas bden pa'i tshig 'di skad ces brjod do/_/bden pa gang gis rgyal srung ma dang skyes bu gnyis po'i bar la de'i tshe dang da lta'i bar du skyo ba'i
[\[238b.3\]]sems med cing /_bdag gi bu gcig pa skyed byed ji lta bar snying rje dang byams pa'i sems mnyam par gyur pa'i bden pa'i tshig des sngon gyi mig ji lta ba bzhin du gyur cig_/tshig brjod pa dang dus mnyam pa nyid du ku na la'i mig sngon gyi ji lta ba bzhin du gyur to/_/de nas rgyal po dang /_grong khyer
[\[238b.4\]]pa rnams kye ma kye ma zhes sgra gsang mthon po sgrogs shing /_rnam pa de lta bu'i ngo mtshar la lta'o/_/de nas rgyal po mya ngan med kyis ku na la rgyal tshab tu dbang bskur bar zhugs pa dang /_ku na las smras pa/_rgyal po chen po bdag la ni rgyal srid dgos pa ma mchis so/_/bdag gis ni bden pa
[\[238b.5\]]mthong lags so/_/de nas gzhon nu skyed byed rgyal tshab tu dbang bskur ro/_/de nas bar skabs su yang rgyal srung ma'i phyir gsol ba 'debs pa/_gal te rgyal srung 'phags min las bgyis kyang /_/khyed 'phags las mdzod bud med 'gu ma mi bgyi/_/bzod dang 'dra ba'i stobs ni yod min
[\[238b.6\]]zhes/_/bde gshegs bsngags pas gtso bo bzod mdzad rigs/_/ji tsam na rgyal po mya ngan med shin tu khros pas rgyal srung ma rgya skyegs kyi khang par bcug ste bsregs so/_/rdo 'jog pa'i grong khyer pa rnams kyang rab tu bcom mo/_/de nas dge slong ci'i phyir ku na las las gang zhig byas
[\[238b.7\]]na 'di'i mig phyung ba dang /_slar skyes pa yin zhes the tshom skyes la/_de ltar the tshom skyes pa gnas brtan grags pa la dris pa dang /_gnas brtan grags pas smras pa/_de bas na tshe dang ldan pa dag nyon cig_/dge slong dag sngon byung ba 'das pa'i dus na grong khyer bA rA Na sI na rngon pa zhig gnas te/_
[\[239a\]]
[\[239a.1\]]de kha ba can du song nas ri dwags rnams gsod do/_/de dus gzhan zhig na kha ba can du song ba dang /_der ser ba bab par gyur la/_ri dwags lnga brgya phug gcig tu zhugs pa zhig rnyed pa dang /_des rgyas thams cad bzung nas de la blo skyes pa/_gal te thams cad dus gcig tu bsad
[\[239a.2\]]na ni sha rul par 'gyur bas thabs gzhan zhig brtsam par bya'o snyam nas des ri dgas lnga brgya'i mig phyung ngo /_/mig phyung ba de rnams gang du yang 'bros par ma nus so/_/de bzhin du rgya cher ri dgas brgya phrag mang po'i mig phyung ngo /_/tshe dang ldan pa dag ri dgas kyi rngon pa gang yin pa de ni
[\[239a.3\]]gzhan ma yin gyi ku na la 'di nyid yin no/_/gang der ri dgas mang po'i mig phyung ba de'i las kyi rnam par smin pas lo brgya stong mang por dmyal bar sdug bsngal rjes su myong la/_de nas las kyi lhag ma skye ba lnga brgyar mi rnams kyi nang du skyes pa na mig phyung bar gyur to/_/las ci zhig byas na
[\[239a.4\]]las gang gi rnam par smin pas rigs mthon por skyes shing rab tu mdzes par gyur la/_bden pa mthong bar byas pa de yang tshe dang ldan pa dag nyon cig_/sngon byung ba'i dus skye dgu rnams kyi tshe lo bzhi khri thub pa na/_yang dag par rdzogs pa'i sangs rgyas 'khor ba 'jig ces bya ba 'jig
[\[239a.5\]]rten du byung ste/_gang gi tshe yang dag par rdzogs pa'i sangs rgyas 'khor ba 'jig gis sangs rgyas kyi mdzad pa ma lus pa mdzad nas phung po lhag ma med pa'i mya ngan las 'das pa'i dbyings su yongs su mya ngan las 'das pa dang /_de la rgyal po mdzes pa zhes bya bas rin po che sna bzhi las
[\[239a.6\]]byas pa'i mchod rten chu zheng dpag tshad tsam byas so/_/gang gi tshe rgyal po mdzes pa dus byas nas dad pa med ces bya ba rgyal srid la bzhag pa na/_rin po che de rnams ma byin par len pa rnams kyis brkus te/_phyag dar dang shing tsam zhig lus pa dang /_der skye bo'i tshogs song ba na/_
[\[239a.7\]]mchod rten rnam par dengs pa mthong nas kyi hud kyi hud sdug bsngal lo zhes yang dag pa'i nga ros ngu'o/_/tshong dpon gyi bu zhig kyang 'ongs nas/_des smras pa/_ci'i phyir du/_de rnams kyis smras pa yang dag par rdzogs pa'i sangs rgyas 'khor ba 'jig gi mchod rten rin po che sna bzhi'i rang bzhin
[\[239b\]]
[\[239b.1\]]can zhig yod de zhes bya ba nas de rnams kyis rgya cher mchod rten de sngon bzhin du bzhag par gyur to zhes bya ba'i bar du'o/_/de nas yang dag par rdzogs pa'i sangs rgyas 'khor ba 'jig gi sku'i tshad kyi sku gzugs yod pa las de zhig pa dang /_legs par gsos te/_ston pa 'khor ba 'jig ci 'dra ba
[\[239b.2\]]de 'dra'i ston pa mnyes par byed kyi mi ma nyes ba byed par ma gyur cig ces smon pa byas so/_/tshe dang ldan pa dag 'di ji snyam du sems/_tshong dpon gyi bu gang yin pa de ni ku na la 'di nyid yin te/_gang der bcom ldan 'das 'khor ba 'jig gi mchod rten legs par gsos pa'i de'i las kyi
[\[239b.3\]]'bras bus rigs mtho bar skyes pa yin la/_gang sku gzugs gsos pa de'i las kyis gzugs bzang bar skyes pa yin la/_gang yang dag par smon par byas pa de'i las kyi 'bras bu de dang 'dra ba'i ston pa yang dag par rdzogs pa'i sangs rgyas shAkya thub pa mnyes par byas kyi mi
[\[239b.4\]]mnyes par ma byas pa yin no/_/bden pa mthong bar byas pa gang yin pa de nyon cig_/dge slong dag sngon byung ba 'das pa'i dus na/_yang dag par rdzogs pa'i sangs rgyas 'khor ba 'jig de nyid kyi mchod rten rin po che sna bzhi las byas pa rgyal po mdzes pas byas pa dang /_mchod
[\[239b.5\]]rten der sa las byas pa'i sku gzugs cig kyang byas so/_/ji tsam na tshong dpon zhig gi byis pa ma ma dang lhan cig mchod rten der song ba dang /_de byis par gyur pas mde'u blangs te sangs rgyas kyi sku gzugs kyi spyan phyung ngo /_/ji srid du gzhan zhig na chen por 'gyur nas/_yang mchod
[\[239b.6\]]rten de nyid du song ngo /_/des mthong ma thag tu sku gzugs 'di byis par gyur pas bdag gis byas so dran pa dang /_de khyim nas rdzas blangs te/_de dang rin po che sna bzhi las byas pa'i sku gzugs byas nas/_mig gnyis su rin thang che ba'i nor bu in dra nI la bcug ste/_mchod rten de la
[\[239b.7\]]yang mchod pa chen po dang bskor ba byas nas/_gang bdag byis par gyur pas/_bcom ldan 'das kyi spyan phyung nas sdig pa'i las bgyis te/_sdig pa'i las 'di'i skal ba can du ma gyur cig_/dge ba'i rtsa ba 'dis kyang ston pa 'di lta bu mnyes par byed kyi/_mi mnyes pa byed par ma gyur
[\[240a\]]
[\[240a.1\]]cig ces smon pa byas so/_/dge slong dag tshong dpon gyi bu gang yin pa de ci gzhan dag yin par sems sam/_de'i tshe de'i dus su ku na la 'di nyid tshong dpon gyi bur gyur to/_/gang 'dis sdig pa can gyi las byas pa des skye ba lnga brgyar tshe rabs tshe rabs su mig dang bral bar gyur to/_/
[\[240a.2\]]gang des nyes pa bshags nas smon lam byas pa des rigs mtho ba dang /_gzugs mdzes par gyur to/_/gang in dra nI la'i spyan bcug pa des na 'di tshe rabs tshe rabs su mig mdzes par gyur pa yin no/_/gang des ston pa 'di lta bu mnyes par byed par gyur cig ces pa des na rgyun du
[\[240a.3\]]zhugs pa'i 'bras bu thob pa yin no/_/gang des spyan phyung nas slar yang in dra nI la'i spyan bcug pa de'i las kyi 'bras bu mig phyung nas yang thob pa yin no/_/gnas brtan grags pas de skad ces smras pa dang /_dge slong dag mngon par dga'o/_/ku na la'i rtogs pa brjod pa rdzogs
[\[240a.4\]]so//_//rgya gar gyi mkhan po pad+ma ka ra barma dang /_zhu chen gyi lo tsA ba dge slong rin chen bzang pos bsgyur cing zhus te gtan la phab pa//_//[{D4146}]@##/_/rgya gar skad du/_Ar+ya nan di mi tra a ba dA na nA ma/_bod skad du/_'phags pa dga' ba'i bshes gnyen gyi rtogs pa
[\[240a.5\]]brjod pa zhes bya ba/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos te/_bcom ldan 'das mya ngan las 'das nas lo brgyad brgya lon par gyur pa na/_de'i tshe de'i dus na yul shi bi ka zhes bya ba na grong khyer byin gyis brlabs pa zhes
[\[240a.6\]]bya ba yod de/_de na rgyal po rigs pa'i sde zhes bya ba gnas so/_/de'i tshe rgyal po rigs pa'i sde'i yul na dge slong dga' ba'i bshes gnyen zhes bya ba rnam par thar pa brgyad la bsam gtan pa mngon par shes pa drug dang ldan pa/_rdzu 'phrul che ba/_mthu che ba/_dpag tshad brgya stong phrag du ma na
[\[240a.7\]]gnas pa'i sems can rnams las grog mo dang ku ta'i sems kyi spyod pa shes pa zhig gnas te/_de yongs su mya ngan las 'da' ba'i dus kyi tshe dge slong gi dge 'dun 'dus pa rnams kyis 'di skad du/_khyod lta bu mya ngan las 'das na sangs rgyas kyi bstan pa nub par mi 'gyur ram
[\[240b\]]
[\[240b.1\]]zhes smras pa dang des de dag la smras pa/_nub par mi 'gyur te/_bcom ldan 'das kyis lung bstan nas bshad do/_/'di ltar yang dge slong rnams the tshom skyes nas dris pa/_gnas brtan yun ji srid cig gi bar du bcom ldan 'das shAkya thub pa'i dam pa'i chos gnas par 'gyur/_
[\[240b.2\]]des smras pa/_bzhin bzangs dag dogs pa med kyis mya ngan dang smre sngags ma 'don cig/_/de ci'i phyir zhe na/_bcom ldan 'das yongs su mya ngan las 'das pa'i dus kyi tshe gnas brtan chen po bcu drug gi lag tu dam pa'i chos gtad par gyur te/_sbyin bdag dang sbyin
[\[240b.3\]]pa po'i sbyin pa yongs su dag par bya ba'i phyir ro/_/de skad ces smras pa dang /_gnas brtan dga' ba'i bshes gnyen la dge slong rnams kyis 'di skad ces smras so/_/gnas brtan bdag cag gis gnas brtan de dag gi mtshan yang mi 'tshal lo/_/gnas brtan gyis smras pa/_
[\[240b.4\]]tshe dang ldan ba dag gnas brtan dang po'i mtshan ni bar dwa dza bsod snyoms len zhes bya'o/_/gnas brtan gnyis pa'i mtshan ni gser be'u zhes bya'o/_/gnas brtan gsum pa'i mtshan ni ba ra dwa dza zhes bya'o/_/gnas brtan bzhi pa'i mtshan ni mi phyed pa zhes bya'o/_/gnas brtan lnga pa'i
[\[240b.5\]]mtshan ni shing shun can zhes bya'o/_/gnas brtan drug pa'i mtshan ni bzang po zhes bya'o/_/gnas brtan bdun pa'i mtshan ni nag po zhes bya'o/_/gnas brtan brgyad pa'i mtshan ni bad sa'i bu zhes bya'o/_/gnas brtan dgu pa'i mtshan ni ba lang skyong zhes bya'o/_/gnas brtan bcu
[\[240b.6\]]pa'i mtshan ni lam pa zhes bya'o/_/gnas brtan bcu gcig pa'i mtshan ni sgra gcan 'dzin zhes bya'o/_/gnas brtan bcu gnyis pa'i mtshan ni klu sde zhes bya'o/_/gnas brtan bcu gsum pa'i mtshan ni zur gyis shes zhes bya'o/_/gnas brtan bcu bzhi pa'i mtshan ni nags na gnas
[\[240b.7\]]zhes bya'o/_/gnas brtan bco lnga ba'i mtshan ni mi pham pa zhes bya'o/_/gnas brtan bcu drug pa'i mtshan ni gtsug gi lam pa zhes bya'o/_/gnas brtan de dag ni rig pa gsum dang ldan pa sde snod gsum pa/_khams gsum pa'i 'dod chags dang bral ba/_rdzu 'phrul gyi stobs
[\[241a\]]
[\[241a.1\]]kyis tshe byin gyis brlabs te bsrings nas bcom ldan 'das kyi bkas gnas pa yin no/_/sbyin pa po dang sbyin bdag rnams kyi sbyin pa yongs su dag par byed do/_/de skad ces smras pa dang /_dge slong rnams kyis gnas brtan dga' ba'i bshes gnyen la 'di skad ces
[\[241a.2\]]smras so/_/gnas brtan bdag cag gis gnas brtan de dag gang na bzhugs pa mi 'tshal lo/_/gnas brtan gyis smras pa/_tshe dang ldan pa dag gnas brtan dang po ba ra dwa dza bsod snyoms len ni 'khor dgra bcom pa stong dang lhan cig ba lang spyod kyi gling na gnas so/_/gnas
[\[241a.3\]]brtan gser be+e'u zhes bya ba ni 'khor dgra bcom pa lnga stong dang lhan cig shar gyi lus 'phags po'i gling na gnas so/_/gnas brtan ba ra dwa dza ni 'khor dgra bcom pa drug stong dang lhan cig byang phyogs kyi kha che'i yul na gnas so/_/gnas brtan mi phyed pa ni 'khor dgra
[\[241a.4\]]bcom pa bdun stong dang lhan cig 'dzam bu'i gling na gnas so/_/gnas brtan shing shun can ni 'khor dgra bcom pa drug stong dang lhan cig byang gi sgra mi snyan gyi gling na gnas so/_/gnas brtan bzang po ni 'khor dgra bcom pa dgu stong dang lhan cig zangs gling na gnas so/_/
[\[241a.5\]]gnas brtan nag po ni 'khor dgra bcom pa khri dang lhan cig sing ga la'i gling na gnas so/_/gnas brtan bad sa'i bu ni 'khor dgra bcom pa khri chig stong dang lhan cig pa na sa'i gling na gnas so/_/gnas brtan ba lang skyong ni 'khor dgra bcom pa brgyad stong dang lhan cig ri bo
[\[241a.6\]]spos kyi dad ldang la gnas so/_/gnas brtan lam pa ni 'khor dgra bcom pa stong phrag bcu gsum dang lhan cig lha'i gnas sum cu rtsa gsum na gnas so/_/gnas brtan sgra gcan 'dzin ni 'khor dgra bcom pa stong dang lhan cig phri yang ku'i gling na gnas so/_/gnas
[\[241a.7\]]brtan klu sde ni 'khor dgra bcom pa stong phrag bcu gnyis dang lhan cig ri bo skya bon bzhugs so/_/gnas brtan zur gyis shes ni 'khor dgra bcom pa stong phrag gsum dang lhan cig ri bo ngos yangs na gnas so/_/gnas brtan nags na gnas ni 'khor dgra bcom pa
[\[241b\]]
[\[241b.1\]]stong phrag bcu bzhi dang lhan cig lus 'phags kyi ri la gnas so/_/gnas brtan mi pham pa ni 'khor dgra bcom pa stong phrag bco lnga dang lhan cig rgyal po'i khab bya rgod phung po'i ri la gnas so/_/gnas brtan gtsug gi lam pa ni 'khor dgra bcom pa stong phrag drug cu dang lhan
[\[241b.2\]]cig ri bo gnya' shing 'dzin na gnas so/_/gnas brtan de dag gis ni mi shes pa'am/_ma mthong ba'am/_ma thos pa'am/_mngon sum du ma byas pa ni cung zad kyang med do/_/dge 'dun gyi bzhes pa'am/_spyan drang ba'am/_bco lnga ston nam/_gtsug lag khang 'bul ba'am/_
[\[241b.3\]]rab gnas sam/_gang cung zad mi shes pa med do/_/de dag tu gnas brtan bcu drug po de dag la 'khor du ma dang bcas pa cha lugs gzhan dang gzhan gyis de dang der byon zhing gnas te/_de ltar sbyin ba yongs su dag par byed do/_/ma 'ongs pa na mtshon gyi bskal pa byung ba 'das nas mi
[\[241b.4\]]rnams dge ba bcu dang ldan bas tshe slar 'phel te/_lo brgyad cu thub pa na ston pa'i nyan thos de dag yang phyir la 'dzam bu'i gling du byon nas dam pa'i chos yang dag par ston par byed cing rab tu 'byin par byed do/_/ji srid skye dgu rnams kyi tshe lo drug brgya par gyur pa de srid du bcom ldan
[\[241b.5\]]'das shAkya thub pa'i bstan pa dam pa'i chos gnas par gyur te/_mi rnams kyi tshe lo bdun brgya par gyur pa na nyan thos de dag gis gang sa'i steng 'di na bcom ldan 'das shAkya thub pa'i bstan pa'i tshogs ji snyed pa de dag gcig tu bsdus nas rin po che sna bdun gyi mchod rten
[\[241b.6\]]gcig byas te kun nas bskor nas skyil mo krung bcas te 'dug nas 'di skad ces bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la 'dud pas phyag 'tshal lo zhes brjod de/_phyag byas nas phung po lhag ma med
[\[241b.7\]]pa'i yongs su mya ngan las 'das pa'i dbyings su yongs su mya ngan las 'da' bar 'gyur ro/_/rin po che sna bdun gyi mchod rten de yang nub nas 'og gi gser kyi sa gzhi gang yin pa de la gnas so/_/de nas bcom ldan 'das shAkya thub pa'i bstan pa dam pa'i chos nub par
[\[242a\]]
[\[242a.1\]]'gyur ro/_/de nas de'i rjes la rang sangs rgyas bye ba phrag bdun 'jig rten du 'byung ngo /_/de nas mi rnams kyi tshe lo brgyad khri par gyur pa na de bzhin gshegs pa byams pa zhes bya ba 'jig rten du 'byung ngo /_/de'i tshe 'dzam bu'i gling ni 'byor ba rgyas pa/_bde ba/_lo legs pa/_
[\[242a.2\]]mi dang skye bo mang pos yongs su gang zhing /_bya gag 'phur ba tsam na grong khyer dang /_grong dang /_grong rdal dang /_ljongs dang /_yul 'khor dang /_rgyal po'i pho brang yod par 'gyur ro/_/lan cig sa bon btab pas lo bdun gyi bar du 'bras bu rnams skye bar 'gyur ro/_/
[\[242a.3\]]de'i nyan thos 'dus pa yang gsum du 'gyur te/_'dus pa dang po la ni nyan thos 'dus pa bye ba phrag dgu bcu rtsa drug 'byung bar 'gyur ro/_/'dus pa gnyis pa la ni nyan thos 'dus pa bye ba phrag dgu bcu rtsa bzhi 'byung bar 'gyur ro/_/'dus pa gsum pa la ni nyan thos bye ba phrag
[\[242a.4\]]dgu bcu rtsa gnyis kyi 'dus pa chen po 'byung bar 'gyur ba yin te/_gang 'di dag ni sbyin pa po dang sbyin bdag yin te/_yang de dag gis gzhan du bcom ldan 'das shAkya thub pa'i gsung rab la sangs rgyas la dge ba'i rtsa ba bskrun zhing bya ba byas par gyur pa yin te/_'di lta ste/_
[\[242a.5\]]gser gyi rang bzhin dang dngul gyi rang bzhin dang /_bai DUr+ya'i rang bzhin dang /_shel gyi rang bzhin dang /_rin po che'i rang bzhin dang /_ra gan gyi dngos po dang /_khar ba'i dngos po dang /_mu tig dang /_lcags kyi rang bzhin dang /_zangs kyi dngos po dang /_tsan dan gyi rang bzhin dang /_
[\[242a.6\]]a ka ru'i rang bzhin dang /_dung gi rang bzhin dang /_rwa'i rang bzhin dang ba so'i rang bzhin dang /_sa'i rang bzhin dang /_sna tshogs pa'i rang bzhin dang /_rus pa'i rang bzhin dang sa las sku gzugs sam mchod rten bzhengs su gsol zhing /_tha na sor mo tsam gyi sku'am mchod rten
[\[242a.7\]]bzhengs su gsol bas dge ba'i rtsa ba bskyed pa de dag thams cad bcom ldan 'das de bzhin gshegs pa dgra bcom pa yang dag par rdzogs pa'i sangs rgyas byams pa'i gsung rab la mi'i 'thob pa rab tu thob nas/_'dus pa dang po la dang ba dang dang pa dang ldan
[\[242b\]]
[\[242b.1\]]bas rab tu byung nas skra dang kha spu bregs te chos gos bgos nas khyim nas khyim med par rab tu byung ste/_smon lam ji lta ba bzhin du yongs su mya ngan las 'da'o/_/tshe dang ldan pa dag re zhig sangs rgyas la dge ba'i rtsa ba bskrun pa yin no/_/yang gang dag snang ba chos kyi phung
[\[242b.2\]]po brgyad khri po bcom ldan shAkya thub pa'i chos kyi bdud rtsi la dge ba'i rtsa ba bskyed par gyur cing /_skyed du bcug pa dang /_bris pa dang /_'drir bcug pa dang /_bklags pa dang /_klog tu bcug pa dang /_gang dag theg pa chen po'i mdo sde zab pa zab bar gyur pa stong pa nyid
[\[242b.3\]]dang ldan pa ni 'di lta ste/_shes rab kyi pha rol tu phyin pa dang /_dam pa'i chos pad+ma dkar po dang /_rgya cher rol pa dang /_gser 'od dam pa dang /_yon tan 'od mchog dang /_stong pa nyid kyi 'od mchog dang /_phyag na rdo rje gsang ba la sogs pa dang sgyu ma lta bu'i ting nge 'dzin
[\[242b.4\]]dang /_cho 'phrul chen po'i ting nge 'dzin dang /_bsod nams thams cad la bsdus pa'i ting nge 'dzin dang /_'phags pa zla ba sgron ma'i ting nge 'dzin dang /_de bzhin gshegs pa'i ye shes kyi ting nge 'dzin dang /_gzi brjid dang ldan pa'i ting nge 'dzin dang /_byang chub kyi ting nge 'dzin
[\[242b.5\]]dang /_byang chub bsdus pa dang /_sangs rgyas thams cad yongs su 'dzin pa dang /_glang po'i rtsal dang /_sprin chen po dang /_sor mo'i phreng ba dang /_lang kar gshegs pa dang /_yongs su mya ngan las 'das pa chen po dang /_zla ba'i snying po dang /_nyi ma'i snying po dang /_nam mkha'i
[\[242b.6\]]snying po dang /_sa'i snying po dang /_byams pas zhus pa dang /_tshangs pas zhus pa dang /_legs pa'i mtshan gyis zhus pa dang /_drag shul can gyis zhus pa dang /_dra ba can gyis zhus pa dang /_klu'i rgyal po rgya mtshos zhus pa dang /_drang srong rgyas pas zhus pa dang /_brgya byin
[\[242b.7\]]gyis zhus pa dang /_lag na rin chen gyis zhus pa dang /_mi'am ci'i rgyal po ljon pas zhus pa dang /_dpa' bo nam mkhas zhus pa dang /_bu mo 'od ldan mas zhus pa dang /_bu mo rin chen ldan gyis zhus pa dang /_bu mo gser gyi 'od mchog gis zhus pa dang /_bad sa'i
[\[243a\]]
[\[243a.1\]]rgyal po 'char byed kyis zhus pa dang /_dbang phyug chen pos zhus pa dang /_rgyal po gzugs can snying pos zhus pa dang /_dge ba bzang po gang gis zhus pa dang /_lha'i bu mo legs pa'i mtshan gyis zhus pa dang /_lha'i bu tsan dan gyis zhus pa dang /_lha'i bu
[\[243a.2\]]rang gi rgyan gyis zhus pa dang /_lag bzangs kyis zhus pa dang /_seng ges zhus pa dang /_seng ge rnam par rol pas zhus pa dang /_dpas byin gyis zhus pa dang /_gtsug na rin chen gyis zhus pa dang /_zung gi mdo dang /_byang chub sems dpa'i zlos gar dang /_stag rna'i
[\[243a.3\]]rtogs pa brjod pa dang /_lam rnam par bshad pa dang /_blo gros mi zad pas bstan pa dang /_blo gros rgya mtshos bstan pa dang /_dri ma med par grags pas bstan pa dang /_bden pa la 'jug pa dang /_ma skyes dgra'i 'gyur ba dang /_sred med kyi bu'i 'gyur ba dang /_stong
[\[243a.4\]]'gyur dang /_'dzam bu'i gling 'gyur ba dang /_'dus par 'gyur ba dang /_sangs rgyas kyi rgyan dang /_thabs la mkhas pa dang /_lag na ut+pa la dang /_sangs rgyas bcu pa dang /_chos bcu pa dang /_sa bcu pa dang /_'od dpag med kyi bkod pa dang /_bde ba can gyi bkod pa
[\[243a.5\]]dang /_dam pa'i chos kyi yon tan bkod pa dang /_tshogs kyi bkod pa dang /_rnam dag me tog bsdus pa dang /_'jig rten dag pas bsdus pa dang /_byang chub sems dpa' dag pas bsdus pa dang /_thams cad sdegs las babs pa dang /_de bzhin gshegs pa
[\[243a.6\]]thams cad lha las babs pa dang /_rin po che'i tog dang /_rin po che'i phung po dang /_rin po che'i za ma tog dang /_mdzes pa brtsegs pa dang /_rin chen skar mda' dang /_rin chen sprin dang /_rin chen ljon pa dang /_rin chen gtsug dang /_rin chen 'byung gnas dang /_
[\[243a.7\]]cod pan dra ba can dang /_sdong po bkod pa dang /_'di dag la sogs pa bye ba phrag brgya ni theg pa chen po'i sde snod yin no/_/de bzhin du nyan thos kyi sde snod de/_mngon pa'i sde snod dang /_'dul ba'i sde snod dang /_mdo sde'i sde snod 'di lta ste/_lung ring po dang /_lung
[\[243b\]]
[\[243b.1\]]bar ma dang /_gcig las 'phros pa'i lung dang /_yang dag par ldan pa'i lung dang /_lung phra mo'o/_/de dag ni mdo sde'i sde snod ces bya'o/_/mngon pa'i sde snod gang zhe na/_'di lta ste/_dri ba drug dang yang dag par sbyar ba bsdus pa la ni mngon pa'i sde snod ces bya'o/_/de la
[\[243b.2\]]'dul ba'i sde snod gang zhe na/_'di lta ste/_dge slong gi 'dul ba dang /_dge slong ma'i 'dul ba dang /_ma mo'i 'dul ba dang /_'dul ba'i ma mo ste/_tshe dang ldan pa dag_/de dag la ni 'dul ba'i sde snod ces bya'o/_/'di dag ni skyes pa'i rabs te/_rtogs pa brjod pa'i rabs dang /_
[\[243b.3\]]rang sangs rgyas kyi rabs dang /_sangs rgyas kyis gsungs pa dang /_rang sangs rgyas kyis bstan pa dang /_byang chub sems dpas bstan pa dang /_nyan thos kyis bstan pa dang /_lhas bstan pa dang /_byung pa bsdus pa dang /_chos nye bar bsdus pa dang /_tha na tshig bzhi pa'i tshigs su bcad pa
[\[243b.4\]]gcig gsung par 'gyur ba yang bklags par gyur pa dang /_bzung bar gyur pa dang /_glegs bam du bris par gyur pa dang /_chos smra ba la mchod par gyur pa dang /_de dag dang /_nang pa sangs rgyas pa la mchod par gyur pa dang /_dri dang /_phreng ba dang /_byug pa dang /_spos dang /_
[\[243b.5\]]mar me dang /_gdugs dang /_rgyal mtshan dang /_glegs bam la kha dog sna tshogs pa'i gos rnams g.yogs shing dkris pa dang /_glegs shing mchog byas par gyur pa dang /_glegs thag kha dog sna tshogs pas glegs bam bcings par gyur pas dge ba'i rtsa ba bskyed
[\[243b.6\]]pa de dag thams cad ni bcom ldan 'das de bzhin gshegs pa byams pa'i gsung rab la mi'i 'thob pa rab tu thob nas dad pas khyim spangs te/_skra dang kha spu bregs nas chos gos bgos te khyim nas khyim med par 'dus pa gnyis pa la rab tu dbyung ste/_smon lam ji lta
[\[243b.7\]]ba bzhin du yongs su mya ngan las 'da' bar 'gyur ro/_/tshe dang ldan pa dag de dag ni re zhig chos la dge ba'i rtsa ba bskrun pa yin no/_/'di ltar 'di dag ni sbyin pa po dang sbyin bdag yin te/_dge 'dun la dge ba'i rtsa ba bskrun pa dang /_skyed du bcug pa yin te/_'di ltar 'di
[\[244a\]]
[\[244a.1\]]dge 'dun spyan 'dren pa bsgrags pa dang /_dge ba la 'dzud pa dang /_brgyad ston byed pa dang /_gso sbyong byed pa dang /_rab tu mgron tu 'bod pa dang /_dge 'dun la mchod ston gsol ba dang /_spyan 'dren pa dang /_glo bur du spyan 'dren pa dang /_zla ston byed pa dang /_
[\[244a.2\]]stag res skor byed pa dang /_chos sgrogs pa spyan 'dren pa dang /_lo lnga ston byed pa dang /_gtsug lag khang dbul ba dang /_mal stan 'dings pa dang /_chos gos 'bul ba dang /_gtsug lag khang gsar pa'i rab gnas byed pa dang /_sman 'bul ba dang /_yo byad 'bul
[\[244a.3\]]bas dge ba'i rtsab bskyed pa de dag thams cad ni bcom ldan 'das de bzhin gshegs pa byams pa'i gsung rab la mi'i 'thob pa rab tu thob nas 'dus pa gsum pa la dad pas khyim spangs te/_skra dang kha spu phyi nas chos gos bgos te/_yang dag pa'i khyim nas khyim
[\[244a.4\]]med par rab tu byung ste/_smon lam ji lta ba bzhin du yongs su mya ngan las 'da' bar 'gyur ro/_/tshe dang ldan pa de dag ni re zhig dge 'dun la dge ba'i rtsa ba bskyed pa yin no/_/de nas gnas brtan dga' ba'i bshes gnyen gyis rnam par rgya cher bshad nas/_shing ta la
[\[244a.5\]]bdun srid tsam du nam mkha' la 'phags nas dge 'dun de dag gi mdun du cho 'phrul ya ma zung sna tshogs bstan te/_steng gi nam mkha' la 'dug nas tshe'i 'du byed dang srog gi 'du byed btang ste/_yongs su mya ngan las 'das so/_/de nas dge slong de dag gis
[\[244a.6\]]gnas brtan dga' ba'i bshes gnyen la lus bsregs nas mchod rten byas te/_dri dang /_me tog dang /_spos dang /_mar me dang /_gdugs dang /_rgyal mtshan dang /_ba dan rnams kyis mchod par byas so/_/rnam pa 'di dag 'phags pa nas 'phags par brgyud nas bshad do/_/
[\[244a.7\]]de ci'i phyir zhe na/_sbyin pa po dang /_sbyin bdag gang yin pa rnams bcom ldan 'das kyi gsung rab yun ring du gnas par gyur to snyam nas dga' ba rab tu bskyed pa'i phyir rtogs pa brjod pa 'di 'phags pa dga' ba'i bshes gnyen gyis bshad do/_/'phags pa dga' ba'i
[\[244b\]]
[\[244b.1\]]bshes gnyen gyi rtogs pa brjod ba zhes bya ba rdzogs so//_//rgya gar gyi mkhan po a dzi ta shrI b+ha dra dang /_dge slong shAkya 'od kyis bsgyur//_//[{D4147}]@##/_/rgya gar skad du/_sab+ha ku mA rI ka a ba dA naM/_bod skad du/_gzhon nu ma bdun gyi rtogs pa brjod pa/_dkon mchog
[\[244b.2\]]gsum la phyag 'tshal lo/_/chags bral ldan dang legs par bshad pa dang /_/ngo mtshar dang ni de nyid don nges dang /_/dam pa rnams kyi gcig tu mnyan bya yi/_/rtogs pa brjod pa bdag gis bshad kyis nyon/_/'di ltar dge ba'i rtsa ba yongs su smin pa rnams la ni/_longs
[\[244b.3\]]spyod chen po'am/_lang tshos bar du gcod par mi 'gyur bas mdzes par gyur pa yin no/_/de yang 'di ltar rjes su thos te/_rgyal po kri kI zhes bya ba tshul dang du la ba la sogs pa yon tan gyi dpal phun sum tshogs pa dang ldan pa/_bcom ldan 'das yang dag bar rdzogs pa'i
[\[244b.4\]]sangs rgyas 'od srungs la dad pa yang dag par thob pa zhig byung bar gyur pa de/_de'i bu mo bdun sngon du byung ba'i sangs rgyas rnams la dge ba'i rtsa ba rgya cher bskrun pa'i stobs dang ldan pa de dag 'khor bas shin tu yid byung bar gyur nas/_de rnams kyis dul ba dang zhe sar bcas
[\[244b.5\]]pas pha la phyag byas te snyan pa'i tshig gis smras pa/_'jig rten gnas pa chu nang song ba'i zla ba'i gzugs bzhin g.yo bar mthong /_/'dod pa khros pa'i sbrul gyis lus skyil gdengs ka'i grib ma lta bur mthong /_/'gro ba 'di dag sdug bsngal me yis kun du 'bar ba
[\[244b.6\]]mthong bas na/_/rgyal po bdag cag nges par 'byung la mngon dga' dur khrod dag tu mchi/_/rgyal pos smras pa/_khyed ni byis pa bde la brten 'os shing /_/yid la bsams pa'i don yang ma byas na/_/dka' thub gnas su khyed rnams song shig ces/_/ji lta bur nang yis
[\[244b.7\]]smra bar nus/_/bu mos smras pa/_sa bdag khyed kyi mdzad spyod bdag cag rnams kyis 'tshal lags te/_/'gro la thugs rjes brlan zhing des pa'i ngang tshul ldan bas na/_/dgos pa med la'ang byams par mdzad na nyid kyi phang par ni/_/rnam bskyed sdig med nyer son bdag
[\[245a\]]
[\[245a.1\]]cag rnams lta smos ci 'tshal/_/khyed dang lhan cig gnas kyang dbang med bral ba mngon phyogs pa'i/_/phongs pa 'di yis phyir zhing nye bar gdung bar ma gyur ces/_/rgyal po shin tu dga' ba'i gnas su gyur pa gang dag yin pa yi/_/zhi ba'i go 'phang thob par 'tshal
[\[245a.2\]]ba'i yid ni skyes par gyur/_/de nas rgyal po de snying brtse ba'i dbang gis yid rnam par nyams shing /_mig gnyis zangs ltar dmar la mi 'gyur bas yang dang yang du bltas nas smras pa/_ci phyir khang bzangs rang dgar gyur dang 'jam yangs pa'i/_/sna tshogs stan bzangs rgya chen rnam par
[\[245a.3\]]spangs nas ni/_/dur khrod mi bzad skye bo ngan pa'i yid 'dra zhing /_/sa gzhi rus pa dkar po'i tshal pas bkram pas stan/_/gdung ba'i gdong can pha dang yul rmugs lta bur ni/_/mchi ma'i gdong can ma yang cig car ji ltar 'dor/_/g.yo med sems kyi rgyun du yid ni brtse ba yi_/
[\[245a.4\]]mdza' bshes spangs nas ci phyir dka' thub bstan par dga'/_/de nas bu mo de rnams kyis shin tu brtan pa'i yid kyis bsnyems par byas nas/_smras pa/_pha dang ma dang mdza' bshes gces pa tha snyad tsam/_/'di dag srid par phyir yang lhung dang gnod pa'i gzhi/_/'byung ba'i don mthong
[\[245a.5\]]lkog tu gyur pa'i dri ma yis/_/mi yi bdag po 'jig rten 'jig pas yongs su skyo/_/mdza' bshes rang mi gnyen gyi ngo bo sna tshogs pa/_/g.yon can phung khrol ldan pa 'di la su zhig chags/_/'tsho ba'i 'jig rten rmi lam mig 'phrul dang 'dra la/_/'di na su zhig gang gis rang mi'am
[\[245a.6\]]skye bor brtag_/mi yi dbang po 'jig rten dam chos gsung gi 'od zer snang bcas shing /_/ji srid sangs rgyas nyi ma'i yid 'ong grags pa'i 'od zer phreng yod pa/_/de srid phongs pa'i mun nag tshogs kyis shin tu g.yogs gyur pa'i/_/srid pa'i mun pa mi zad mun rum nas ni 'byung bar
[\[245a.7\]]bya ba'i rigs/_/ji ltar rlung gis brdabs pas bskyod pa'i me lce 'bar ba'i khyim las ni/_/'byung bar byed pa'i skyes bu de la phan par 'dod rnams zlog mi byed/_/de bzhin sdug bsngal me chen rtser gnas srid pa ma lus gnod pa yi/_/dra ba las ni nges par 'byung la phan phyir
[\[245b\]]
[\[245b.1\]]dam pas bzlog mi bya/_/de nas rgyal po des bu mo de rnams mdza' bshes dang rang mi dang rtsa lag rnams la ltos pa med pa'i tshig rtsub po dang /_rang gi lus dang srog la yang shin tu ma chags pa'i tshig gis lhag par yang mya ngan gyis gdungs par gyur pa'i yid kyis de rnams la yang smras
[\[245b.2\]]pa/_dus min dka' thub mngon par 'dod pa ni/_/yid dang rjes mthun don du mi 'gyur te/_/bu mo dus min mngal dang ldan pa la/_/yan lag cha shas mdzes pa mi skye bzhin/_/dus la bab par dka' thub la sbyor ba/_/zla ba skyon dang bral ba lta bur mdzes/_/de bas gzhon nus phan
[\[245b.3\]]med blo 'gyur 'di'i/_/log pa'i lam du 'jug las bzlog par gyis/_/bde la brten zhing sdug bsngal ma mthong bas/_/lus kyis sdug bsngal bzod par mi 'gyur te/_/a mra'i shing ni rtsa ba ma zug la/_/glang chen mchog gi mche ba bsnun dang mtshungs/_/khong nas me 'bar
[\[245b.4\]]ltas ngan sgra 'byin pa'i/_/ce spyang 'jigs pa'i sgra sgrogs tshang tshing gang /_/'jigs pa rnams kyang 'jigs par byed pa yi/_/mi bzad dur khrod dag ni 'jigs par bcas/_/khyed lus pad+ma'i rtsa ltar 'jam pa la/_/sems gang sog les lta bur brtse med 'dis/_/gzhan
[\[245b.5\]]gyi ngor byed pa ni spangs gyur pa/_/e ma ho gnam bskos bdag la brtse med sdang /_/bai DUR+Ya ltar sngo ljang ngur pa'i gos gyon cing /_/me tog rnam pa du ma'i tshogs ni bkram gyur dang /_/bung ba myos pa'i tshogs kyis khyab pa'i rtsed mo'i tshal/_/'dir ni bu mo khyed rnams mngon par
[\[245b.6\]]dga' bar gyis/_/skyed mos tshal na rdzing khang ngogs na me tog shing 'phyang zhing /_/rlung gis bskyod pa'i chu rlabs mdzes pa'i phreng bas ska rags bcings/_/pad+ma dag dang ut+pa la rgyas gseb dang pa sgra sgrogs pa/_/brgya byin gyis kyang rnyed dka' bu mo dga' bas gnas par
[\[245b.7\]]gyis/_/me tog na pa ma li ka yi dris bsgos gyur pa yi/_/chu rlabs mdzes par gyur pa'i nye bar g.yo ba yi/_/rlung dang bcas pa'i khyim 'di dang ni nags tshal ni/_/khu byug sgra 'byin pa yi bu mo dga' bar gyis/_/skar khung dra ba can nang bya rnams skad 'byin me tog dris
[\[246a\]]
[\[246a.1\]]bsgos dang /_/sgeg pas khrus byas dri zhim bsgos pa'i nags dang 'dra ba'i rlung dag ni/_/khang bzangs mda' yab can dang bya gag bde bar nyal ba gang yin 'dir/_/bud med 'dus pa'i glu dbyangs rol mo ldan par khyed rnams dga' bar gyis/_/de nas gzhon
[\[246a.2\]]nu ma rnams pha'i tshig des yi ma rangs par gyur nas smras pa/_mi yi bdag po lha yul sa steng na/_/brgya phrag stong du spyad pa ma byas pa'i/_/bde ba gzhan dag ci yang yod min te/_/bdag cag rnams ni don med mkhas pa yin/_/yul la lhag par sred cing goms pas
[\[246a.3\]]na/_/dbang po rnams ni yul gyis ngoms pa med/_/srid pas 'jigs pa'i rtog pa'i blo can dag_/srid pa'i longs spyad zad par bya phyir 'jug_/ngo bo nyid kyis 'gyur zhing mi brtan la/_/rlung gis bskyod pa'i chu rlabs ltar 'jigs pas/_/sdom can dbang po drug las rnam rgyal
[\[246a.4\]]rnams/_/phyir zhing srid par 'jug las ldog par byed/_/byis pa srid pa'i btson rar phag lta bur/_/sems kyi spags pa'i spyod pas bslus gyur te/_/bde bar mngon par rlom zhing brkam pa dag_/phongs shing 'jigs pa'i g.yang sa mtha' med lhung /_/bdag tu
[\[246a.5\]]rtog pas sems g.yengs skyes gyur pa/_/de ni rab 'bar mtshon cha'i 'khrul 'khor 'dra/_/yul la rjes su brten pas sems bcom pa/_/yongs su smin na sdug bsngal mi bzang rgyu/_/'gro ba 'di dag mi brtan dbang med cing /_/sbrul gdug mtshon gyis zin 'dra'i
[\[246a.6\]]yul rnams dag_/rtogs kyang gang zhig srid la chags gyur pa/_/de ni mi yi gzugs ldan phyugs nyid yin/_/rnga rtsid shing la thogs pa'i g.yag bzhin du/_/blo yi lam ni rnyog pas nyer 'gags shing /_/log par chags pa'i yal gas sems thogs pa'i/_/skyes bu
[\[246a.7\]]ngan pa'i khyim rten phung bar 'gyur/_/dga' ba'i rgyu tsam 'tsho ba'i 'jig rten la/_/phongs pa rgyun mi 'chad par 'byung 'gyur na/_/yab cig srid pa'i dga' ba mang po las/_/slu bar mi 'gyur gang zhig mchis par gsungs/_/mi dbang srid na skal ba mnyam
[\[246b\]]
[\[246b.1\]]pa yis/_/nye bar bsgrubs shing bsags par gyur kyang ni/_/bcom zhing sems ni dman pa dman pa yis/_/srid pa'i dgon pa gzhan du 'gro bar 'gyur/_/rgyal po rgyar chud gyur pa'i nya bzhin du/_/skyes bu legs par brtags shing byed pa dang /_/tha snyad kun
[\[246b.2\]]la ngang gis mkhas pa yang /_/khyim gyi btson rar gnas na 'jig par 'gyur/_/sa yi bdag po 'bad pa mang po yis/_/khyim du rdzas rnams bsags pa byas pa dag_/mi yis skad cig gis ni 'dor 'gyur te/_/legs bshad gcig pu 'di nyid lam du
[\[246b.3\]]bstan/_/de bas 'jig rten mgon pos 'tsho ba yi/_/'jig rten mi rnams las bdag byar gsungs te/_/'chi ba mngon phyogs mi la rang gi las/_/ba la be'u bzhin du rjes su 'brangs/_/yongs su gyur na mi bzad gnyen sdug dang /_/sdug dang 'dre bar mngon pas 'dod
[\[246b.4\]]des chog_/sdug dang phrad pas dga' bar sems pa dag_/nges par sdug dang bral ba'i sdug bsngal 'thob/_/mi dbang gzhan yang ngang gis mthar 'jig pa'i/_/'tsho ba'i 'jig rten dag na sdug pa su/_/dam pa'i don la rnam dpyod mkhas pa yang /_/sdug ces
[\[246b.5\]]bya ba 'dis blo rnam par g.yengs/_/sa bdag khyed ni gal te bdag cag la/_/sdug pa 'ga' zhig mchis na bdag cag rnams/_/ma smad 'phags pas bsten zhing mi phrogs pa'i/_/bde ba yid la 'dod pa sgrub tu gsol/_/de nas rgyal po de brtse ba'i yi ma rangs
[\[246b.6\]]par gyur kyang /_bde bar gshegs pa'i bstan pa la mngon par dad pas chos la bar chad byed pa'i 'jigs pa skyes pa dang /_/rang gi bu mo rnams kyis sngon gyi skye ba rjes su dran te 'gro bar 'dod pas na skye ba dran pas nyes so snyam du bsams te shin tu yun ring por cang mi smra
[\[246b.7\]]bar gyur to/_/mi yi skyes bu de yis ni/_/'chi ba med par shes pas na/_/song bas yongs su ma spangs par/_/ci zhig ltar ni rjes snang smras/_/de nas bu mo de rnams kyis me tog phreng ba dang byug pa dang rgyan rnams spangs nas/_dul ba dang ldan par zhugs pa'i lus la gos dkar
[\[247a\]]
[\[247a.1\]]po phra zhing rab tu 'phyang ba gyon bas chu bo rlung gi shugs kyis bskyod pa'i dbu ba'i phreng ba lta bu'am/_ston ka'i mtshan mo zla ba'i 'od kyis gos kyis bkab pa lta bu'am/_drang srong sme bdun gyi skar ma rang gi 'od zer gyi dra bas g.yogs pa lta bu dang /_rim gyis
[\[247a.2\]]ro bsreg pa'i gnas me'i dbus su ro bzhag pa cil cil zer ba rnam par bkram pa dang /_ro rnam par mnam pa dri mi zhim cing 'jigs su rung ba dang /_mi'i thod pa bya rgod kyis mchu'i rtse mo rnon pos brdol ba'i bu ga nas glad pa dang chu ser rnam par 'jigs pas mi ro'i gdong la spags pas
[\[247a.3\]]mtha' ma khyab cing 'jigs pa dang /_rnyings shing dengs la mdog rnam par 'gyur ba'i rus pa dum bu'i tshogs kyis non cing rtsub pas sa'i phyogs rnams bgrod par dka' ba dang /_lus can dag yongs su yid 'byung bar byed pa gshin rje'i gnas bzhin mya ngan dang yid mi
[\[247a.4\]]bde ba dang /_sdug bsngal ba'i gnas su gyur pa'i dur khrod du phyin par gyur to/_/de la 'di skad ces bya ste/_mi yi khrag dang zhag gis dri mi zhim pas myos bar gyur pa'i bya rgod dang /_rgyu lto nar bas khyab cing mi sdug 'jigs pa'i ro yi yan lag rnams kyis khebs/_/kun da 'dra bar dkar
[\[247a.5\]]zhing rtag tu dgod pa 'dra bar mtha' gas thod pa dang /_/n+ya gro d+ha snying sul nas 'ug pa sna tshogs hUM sgrogs 'jigs pa'i dur khrod phyin/_/ce spyang kha ni mer bcas brlang ba'i sgra dag sgrogs pas 'jigs pa dang /_/la lar thod pa dkar po'i dra bas khyab cing bgrod dka' dang /_/
[\[247a.6\]]srin bu rigs kyi tshigs kyis gzengs shing rna khung bskyod pa dang /_/bung ba sbrang bu brgya phrag mang po rol 'phungs shing 'du/_/rus pa dkar dang dmar rlon rlung gis bskyod par gyur ba dang /_/ro bsregs me gsal 'phro dang shing skam rtsa na sbrul nyal dang /_/la lar mi yi
[\[247a.7\]]lus ni mdung rnos phug nas bskyon pa dag_/gshin rje rtag tu dga' ston byed la 'jug pa'i tshang bang 'dra/_/la lar mi mgo'i thod pa'i gseb nas khrag dang chu ser 'dzags pa yi/_/khu ba mi sdug dag la sred pa'i sha za'i tshogs kyis khyab/_/la lar cil cil zer ba'i ro
[\[247b\]]
[\[247b.1\]]bsreg me yis bskor ba dang /_/mi ro'i khong nas rgyu long phyung ba gtor bas khyab par gyur/_/skyo bas brlan pa'i sems kyis ni/_/der ni bud med der brtags nas/_/'tsho ba'i 'jig rten rgyu mi rgyu'i/_/ngo bo nyid ni sems par gyur/_/skra yi snying ni rdul gyis rtsub cing dmar/_/
[\[247b.2\]]mig sbubs bya yi mchu dang sder mos brus/_/gsang gnas 'gyur zhing mi sdug rnag bcas par/_/bor ba'i bud med lus der rab tu bltas/_/dam pa'i spyod pa thang cig gnyer g.yos shing /_/ut+pal 'dab ltar dkyus ring mig gis ni/_/ro yi gzeb de mngon par
[\[247b.3\]]bltas nas kyang /_/tshig mang rnam pa du ma smras par gyur/_/'di nyid rdo thal byugs pas dga' ba'i gnas khang ni/_/zla zer gsal bas spras par byas pa ru/_/sdug pa'i phong par brten zhing gnas pa las/_/de ni sa yi dkyil 'khor gzhi la nyal/_/sdug pa'i lag pa'i
[\[247b.4\]]gzeb tu nyal ba na/_/'brug sgra sgrogs pa yis ni khyod skrag na/_/mer bcas ltas ngan ce sbyang sgra yis ni/_/dka' thub ma khyod ci phyir 'dir mi 'jigs/_/'di nyid rang gi khyim 'khor zla zer de/_/ro smad lci ba'i khur gyis dal 'gro la/_/rol cing dgod la sgeg par rnam
[\[247b.5\]]lta ba/_/brtse med bya rnams da ltar za bar byed/_/'gro ba 'di dag ngan cing mi brtan te/_/snying rje med pa'i sdug des ci yi phyir/_/mi ro brgya yis khyab par gyur pa yi/_/dur khrod 'di ru khyod ni bor bar 'gyur/_/rang mi rtsa lag mdza' bshes sdug pa dang /_/pad+mar bung ba bzhin du
[\[247b.6\]]gnas pa las/_/ci phyir mtshan mos rgyu bas 'jigs kyang ni/_/nyon mongs deng 'dir dur khrod dag tu dga'/_/sngon ni mdzes shing snum la dkyus ring 'jam pa'i mig gis lta ba na/_/chags can rnams kyis mig 'bras mtha' dmar 'gyur zhing mi rnams nyams byed pa/_/
[\[247b.7\]]'dod lha'i ri dwags rgyar gyur bud med de nyid deng ni bya rnams kyis/_/mig phyung sdug bsngal byas pas chags dang bcas rnams shin tu 'jigs par byed/_/mi gtsang sna tshogs khong na mi mngon srog shing gi_/lus la bdag gir chags pas long ba'i mig bslus zhes/_/bud med
[\[248a\]]
[\[248a.1\]]mchog 'di 'dod chags ldan pa rnams la ni/_/brkam pa'i bya yis mchus btog gdong gis nye bar dgod/_/pi wang gling bu'i sgra snyan rnams dang snyan pa'i glu gar dang bcas pas/_/mchog tu sdug pa'i pang na bag phab bde bar gnyid log pa'i/_/bud med de ni ce spyang skad 'byin mu cor sgra bcas
[\[248a.2\]]shing /_/sa rdul gyis khyab rtsub pa'i dur khrod 'dir deng nyal bar gyur/_/gang du rnam par brtags kyang skra yi rtse mo tsam gyis ni/_/gtsang ba mi gtsang tshogs kyis tshang tshir 'dir mi snad/_/phung khrol chos can nad mang 'dod pa thang chad la/_/rang bzhin ngan rnams ci phyir de ni chags par gyur/_/
[\[248a.3\]]bu mo 'gro ba kun gyi tshul yang 'di 'dra bas/_/rmi lam mig 'phrul chu zla lta bur rang bzhin gyis/_/g.yo ba rtogs pa ji srid srog ni lhag ma dang /_/bcas shing lus gzhon gyur tshe chags dang nyer bral byos/_/gshin rje'i chu srin dga' ba'i khar ni chud gyur cing /_/skra dkar tshogs kyis spyi
[\[248a.4\]]nas bzung nas ni/_/srog mthar gyur pa'i gnod pa'i tsher ma'i gnad phug la/_/mchi mas mig khebs gyur tshe dge ba ji ltar bya/_/'jig rten pha rol mi bzad mun nag g.yang chen du/_/ltung zhing lus byer gyur tshe dge ba 'dod gyur pa/_/dug can sbrul kha dog pa'i nang du chud
[\[248a.5\]]gyur pa'i/_/sbal pa nga ro 'don dang mtshungs zhes mkhas rnams smra/_/ci phyir tshig rtsub phra ma ma 'brel spyi rtol smra ba dang /_/snyan tshig bcos mas 'jig rten bslus par gyur nas di ring ni/_/mi smra gnas zhes spyod pa lta bus mdun so'i phrag nas ni/_/bya rnams tsham tshom med
[\[248a.6\]]par mchu yi skam pas lce yang 'byin par 'gyur/_/chags pas mdongs shing log pa'i yul goms yon pa'i bsam pa can/_/byis pa gang gis mig gi yul mthong bstan pa rnam 'jig pa'i/_/mdzes pa'i ro smad de ni de ring 'jigs dang bral ba yi/_/mi bzad bya rgod mchu dang
[\[248a.7\]]sder mor 'jog cing tshul du 'dri/_/gang dag rang gi khang pa sa gzhi me tog sel mas gtor ba yi/_/rtsig pa'i ri mo yongs 'gyur bzhin dang zur gyis lta byed cing /_/sdug pa'i lag pa'i pad+mar brten zhing dal gyis 'gro ba yi/_/bud med de yi rkang pa de ni wa dag za bar 'gyur/_/
[\[248b\]]
[\[248b.1\]]'di ltar lhan cig skyes pa'i mi sdug mi gtsang 'dam rdzab dang /_/dregs pas myos shing sems lhung gyur pas sdug bsngal nyon mongs pa'i/_/lus la khyed kyis 'di ni rang bzhin ma zhir bltas nas ni/_/'tsho ba'i 'jig rten glog ltar rab tu 'jig la'ang yid byung gis/_/
[\[248b.2\]]yang dag ji bzhin thugs chud chos kyi rgyal pos sems can rnams/_/nyon mongs rma nang rgyun mi 'chad par 'dzag pas gdung ba la/_/rang bzhin bsil ba'i chos gsung chu yi bum pas tshim mdzad pa/_/sman pa'i mchog gyur ston pa de la rtag tu phyag 'tshal lo/_/shes
[\[248b.3\]]par dka' zhing g.yon can ma zhi las dang nyon mongs ldan/_/rnam par 'gyur la ma zhi skye bar bshad pa gang yin pas/_/rmongs pa shing rta'i 'phang lo bzhin du dbang med 'khor/_/'jig rten mi bzad phongs pa'i rdo rjes lus ni nges 'joms 'gyur/_/gzhon nu'i tshe nam yis
[\[248b.4\]]lan bur ldan ba'i skra byas shing /_/gang la lang tsho mdzes pa'i nor bu'i phreng ba mchog bcings dang /_/bram zes me tog bcas pa'i zhi ba'i chu thigs kyis gtor ba'i/_/bud med mgo la mi bzad khwa rnams thogs pas nyon mongs so/_/gang zhig bag ma'i dus su me tog
[\[248b.5\]]bzang bsgos shing /_/ma yi lag pas dge mtshan bkra shis byas gyur pa'i/_/skra de di ring rab drag rlung gis bskyod nas ni/_/dur khrod dag gi shing la rnga yab nyid du gyur/_/rang bzhin sgrin bar lta dang zur gyis lta gang song /_/sgeg pa'i goms stabs dang ni dregs myos gang du
[\[248b.6\]]song /_/dga' bas steg cing glu dang dgod pa gang du song /_/e ma sgyu ma'i gsang ba'i rab bkod ngo mtshar che/_dgod cing dal gyis rnam g.yo'i rna rgyan 'od kyis mkhur ba dmar po dang /_/gang du srog dang mnyam pa'i mdzes pa'i ri mo 'bad de bris pa dang /_/pad+ma gzhon nu'i snying po
[\[248b.7\]]lta bu 'jam pa'i mkhur tshos gang yin der/_/bya rnams dpral bar gnas shing khrag gis spags pa'i mchu yis 'tshog par byed/_/'od can mu tig phreng ba'i lbu ba dkar zhing ba spu'i chu bal can/_/nu ma rgyas pa'i ngur pa zung ldan brang gi rdzing mchog yangs pa dag_/g.yo ba'i
[\[249a\]]
[\[249a.1\]]gos lhung byas pas phongs pa'i mig ni gang du chags gyur pa/_/der ni rnam par rnags pas sbrang bu'i tshogs rnams 'phungs par gyur/_/sngon ni tsan dan chu thigs phreng gtong ta la'i lo ma rlung yab dang /_/mngag gzhug rnams dang bzang mo'i gdu bu'i sgrar ldan pa
[\[249a.2\]]dag g.yog byed cing /_/khang bzangs zla zer gyis spras dkar bas mdzes pa'i sngas ni rten gyur pa/_/de ni deng 'dir khwa yi sgro gshog rtsub bas bskyod pa'i rlung gis g.yo ba par gyur/_/gang gis sngon ni 'di bskyod cing /_/gseb nang dag tu gnas bcas nas/_/lus kyi shing ni spangs
[\[249a.3\]]nas ni/_/sems kyi spre'u de gang du song /_/gang gis byed pa med 'di yang /_/byed pa lta bur ston byed pa/_/bdag med ro 'di spangs nas su/_/sems kyi bzhad gad mkhan gang song /_/gang zhig rmongs las blo mdongs pas/_/nang na bdag tu 'dogs gyur cing /_/mu stegs
[\[249a.4\]]can rnams rmongs byed pa'i/_/rnam shes srin po de gang song /_/gang gis yun ring rnam rmongs kyang /_/yang dag par ni mi gnas pas/_/sna tshogs sems kyi sgyu ma mkhan/_/'gro ba 'di las gang du song /_/bdag gi 'gro ba ser skya sogs/_/dka' thub pas kyang mi shes pas/_/
[\[249a.5\]]nam mkha'i yul gyi spyod yul can/_/sems kyi rig 'dzin de gang song /_/g.yo dang mi g.yo'i sgo dgu po/_/mi gtsang 'di ni spyod spyod pa/_/de nas lus kyi gzeb 'di las/_/sems kyi bya de gang du song /_/mi bzad sul las sdug bsngal 'bab pa'i lan tshwa chen pos rab tu
[\[249a.6\]]khengs gyur pa'i/_/srid pa'i rgya mtsho nyon mongs sbrul dang nyar 'gre gang yin der chud cing /_/mi shes chu srin 'khrugs pa'i chu rlabs g.yo ba'i chu bor nub gyur pa/_/sems kyi mtshan mo spyod pa lus 'di spangs nas di ring gang du song /_/nyes bral bcom ldan de ni gdul
[\[249a.7\]]pa'i thabs rnams gang dag yin mkhyen gyi/_/ma dul gang gis mthar ni dmyal bar me 'bar 'phro bar gyur pa yi/_/gser ltar ser ba'i gseb tu dbang med par ni 'dor byed pa/_/rang bzhin g.yo bar byed pa'i sems kyi rta de di ring gang du song /_/de nas rdo rje'i 'od kyis
[\[249b\]]
[\[249b.1\]]'khrig ma rgyas ljang ba/_/brgya byin dga' bas mig gdangs dul bcas nyer song ste/_/bu mo rnams la rang bzhin skal bzang tshig gis ni/_/rjes su mthun zhing dge bas legs so legs zhes smras/_/sring mo na tshod gzhon zhing 'dod lha'i gnas gyur dang /_/rgyal rigs
[\[249b.2\]]'byor pa'i dpal gyi bde ba spangs nas ni/_/sngon gyi drang srong rnams kyi bka' la zhugs gyur pa/_/dka' thub 'dis bdag yongs dga' khyed rnams ci 'dod smros/_/'dod pa'i dbang phyug lag mthil gnas bzhin shes par gyis/_/sum cu rtsa gsum bdag po'i bde ba'ang des
[\[249b.3\]]rtogs la/_/lha rgyal brgya byin bdag yin khyed nyid gang 'dod dang /_/sring mo bdag gis nges par gang bya myur du smros/_/de nas gzhon nu de rnams yul gyi bde la 'dod med cing /_/rang bzhin g.yo med sems kyis brgya byin zur mig gis bltas nas/_/rang gi dge ba yongs
[\[249b.4\]]smin brtan pa'i rang bzhin gyis/_/kha na ma tho med gsal sna tshogs don ldan tshig 'di smras/_/brgya byin bdag cag skye ba'i sdug bsngal gyis ni gdungs gyur pa'i/_/srid pa'i bde ba'i zil pa'i kha chu 'dzag pa'i rgyu 'dra'i phyir/_/bzhin ras mdzes pa mya ngan mchi mas bris shing
[\[249b.5\]]rnyogs pa yi/_/gnyen rnams spangs nas dka' thub 'di la rjes su zhugs pa min/_/gzhan yang 'gro ba ma lus tshul ngan gyis bcings mi bzad pa/_/phongs pa brgya phrag stong gis bcom pas nges par skyo gyur cing /_/bkren pas nyam thag mthong bas nyes zad rnams kyis rjes
[\[249b.6\]]'brangs te/_/rga med mya ngan med pa'i go 'phang thob phyir brtson pa yin/_/gal te 'gro la rjes brtse lhag bsam ngang tshul ldan gyur cing /_/ci ste brgya byin khyod kyis mchog ni yang dag ster nus na/_/'chi med mi phrogs tshangs bzhi tshangs pa'i go 'phang rnam grol te/_/srid pa'i
[\[249b.7\]]'jigs pas yongs gdungs bdag cag rnams kyis thob par mdzod/_/lus las byung zhing 'dzag pa'i dri ma skyon gyis bsgos par gnas pa dang /_/ma yi mngal du mi gtsang 'dam gyi tshogs na yang ma spangs spyod/_/byung na rus pa'i 'khrul 'khor gyis ni ma go btsir brgyal
[\[250a\]]
[\[250a.1\]]zhing nyam thag pas/_/nyon mongs sdug bsngal gcig nas gcig tu brgyud pa'i skye ba gcad par mdzod/_/rga ba'i srin mos skra dkar mche ba dkar po myu gu ldan pa yi/_/kha gdangs nas ni 'gro la gzhung lugs med par spyi nas 'dzin byed cing /_/gang 'di mi yi
[\[250a.2\]]brtson dran blo gros dga' ba'i dpal ni rab 'joms pa/_/lha yi dbang po khyod kyis gal te nus na de las bskyab par mdzod/_/dbugs rgod g.yo zhing lto ba sra la pags pa skya zhing rtsub pa dang /_/longs spyod 'bar ba sna tshogs thob kyang spyod par mi nus stobs med pa/_/gang gis
[\[250a.3\]]lus zin 'chi bdag pho nya'i skyes bu nad tshogs rab 'jigs pa/_/lha dbang khyod ni ci ste mchog sbyin 'dod na de las bdag cag skyobs/_/mig ni phyir phyogs gyur cing mi g.yo gnad rnams gcod pas sdug bsngal ba/_/nyon mongs 'khrugs pas rab tu lus bcom 'jigs
[\[250a.4\]]pas phung po 'gyel ba dang /_/gnyen rnams mthong bas mchi mas mkhur ba dag dang mchu ni bkrus gyur pa/_/gang gis zin na rab tu 'jigs 'gyur 'chi ba de las bdag cag srungs/_/gang gis yid khyab gyur na phyugs bzhin 'gyur zhing mya ngan gyis zin la/_/bya dang mi bya'i rnam
[\[250a.5\]]pa blo la mi sems smad pa'i gnas bskyed pa/_/tha mal bsil ba'i 'thor ba'i rlung gis g.yab kyang lus tshim mi 'gyur ba'i/_/'dod chags me chen de ni mchog sbyin khyod kyis nges par zhi bar mdzod/_/gang gi shugs kyis mig 'gyur g.yo zhing so yis sgros gnon la/_/skad
[\[250a.6\]]cig gis kyang mi bzad dmyal ba'i 'bras bu ster byed sdig can ni/_/dengs pa'i lo ma dang ni chu dag za ba'i thub rnams kyis kyang ma bton pa'i/_/yid kyi sul gnas khro ba'i sbrul de brgya byin khyod kyis bsal bar mdzod/_/gang gis mig khebs gyur na blo gros ngan rnams zhi ba'i lam
[\[250a.7\]]spong zhing /_/log lta'i dug gis nye bar sbags pa'i yid kyis lam gzhan dag la bsten/_/gang zhig rab rib bsal bas zag pa kun gyi rgyur ni rab gsungs pa/_/log yid khyim na spyod pa rmongs pa'i mun nag brgya byin khyod kyis sol/_/brgya byin mchog ni de dag rnams/_/
[\[250b\]]
[\[250b.1\]]khyod la bdag cag rnams slong gis/_/dam bcas don las 'gal ba ni/_/mkhas pas 'dod par mi byed do/_/de nas brgya byin gyis de rnams 'dod pa'i yul dag slong bar mi byed cing ltos pa med la gsal zhing mdzes pa'i tshig gis rnam par 'khrul pas ngo mtshar
[\[250b.2\]]du gyur cing yang dag par dad pas lus kyi spu zing zhes byed de/_smras pa/_mi 'byor dngos po slong bar gyur pa ni/_/'jig rten dag na bra zhing zhum gyur pas/_/gang 'di bdag gis sbyin bar nus pa yi/_/mchog rnams sbyin gyi bu mo khyed kyis smros/_/de nas bu mo de
[\[250b.3\]]rnams kyis de'i nang na mi mngon ba'i rgyus rnam par smras pa'i tshig des yang dag par skyo bas nye bar bskyed pa'i khro bas brgya byin la smras pa/_ci phyir nye bar 'drid pa'i thabs dang ni/_/brgya byin mdzem med de dag gang du lhags/_/bde ba tsam dang mi mkhas blo can nam/_/mi
[\[250b.4\]]bsrun pa yi bgrod bya bdag cag min/_/'dir ni phyogs rnams rgya cher grags pa'i tshogs ldan pa'i/_/rgyal po'i rigs su gyur par khyod kyis mi shes sam/_/gang gis nor gyi snying po nges par bltas nas ni/_/nor bdag ming yang ji bzhin don dang ldan pa yi/_/rga bas
[\[250b.5\]]gzir zhing 'chi ba'i sdug bsngal gyis/_/dub cing yid 'byung zhum pa'i 'jigs spang phyir/_/lha yi mgon po gnas skabs 'dir zhugs kyi/_/dregs pas ma yin byis min mi brtan min/_/bsod nams byed pa rnams la 'tshe ba'i phyir/_/gang phyir khyed ko bdag cag
[\[250b.6\]]sdug bsngal byed/_/gnyen dang mdza' bshes 'khor gyi sbyor ba yi/_/dga' bas brgya byin yun ring 'tsho bar gyis/_/rang byas mgo skal ldan pa'i 'bar ba yi/_/gang phyir lha yi bdag por khyod gyur des/_/gzhan gtses rgyu yis lha yi rgyal po yi/_/dam pa'i phun sum
[\[250b.7\]]tshogs thob mi 'gyur ro/_/de nas dbang po chen po des de'i tshig gsal zhing tshig gi don sna tshogs ston pa'i tshig rnams kyis lus tshim zhing /_mchog tu ngo mtshar du gyur la dad pas bzhin rab tu dang zhing mdzes pa dang /_gzhan yang de rnams kyis bsam pa
[\[251a\]]
[\[251a.1\]]sad pa'i phyir shin tu bsti stang dang bcas pa'i tshig gis smras pa/_kye ma ma dang 'dra ba'i sring mo dag_/'jig rten dka' thub can dag kyang /_/mgon du bdag ni lta 'dod na/_/ci phyir 'di ltar mchog ster ba/_/nga la khyed rnams
[\[251a.2\]]brtse med 'gyur/_/de nas bu mo de rnams lhag par yang 'khrugs shing khro ba dang bcas pas brgya byin la smras pa/_bde sogs kyis ni bzhin ras la/_/chags shing 'dzum dang zur mig gis/_/rnam lta'i gnas ni gzhan yin zhing /_/sbyin bya'i
[\[251a.3\]]mchog kyang gzhan yin no/_/gal te brgya byin khyod kyis ni/_/mchog rab ster bar nus na ni/_/yul rnams kyi ni sha za ni/_/mi srun de las rgyal bar gyis/_/yang na 'dod pa spang dka' zhing /_/log pa'i rtog pas chags gyur na/_/rgyun de nyid la rtag tu
[\[251a.4\]]gnos/_/gal te nus yod 'di 'drar gyis/_/mig stong ldan khyod mi brtan pa'i/_/'dod la yid ni chags gyur pa/_/khyod ni sbyin bya tha dad na/_/mchog ces pa ni ji ltar smra/_/ji ltar chu bo 'jigs pa yi/_/shugs kyis bdas par gyur pa'i mi/_/gzhan
[\[251a.5\]]dag bsgral bar bya'o zhes/_/yongs rtogs byed pa'i rmongs pa'i gnas/_/skra rnams bregs par gyur nas ni/_/phyag dar khrod kyi gos 'chang zhing /_/dgon pa yul du 'dod par ni/_/nam zhig de ltar 'gyur zhig gu/_/gnya' shing gang tsam rnam lta zhing /_/sa yi
[\[251a.6\]]lhung bzed lag thogs nas/_/dpyas med khyim nas khyim du ni/_/nam zhig slong mo spyod par 'gyur/_/rnyed dang bkur sti chags med cing /_/nyon mongs tsher ma'i 'dam rdzab dag_/sbyor ba byed cing grong khyer gyi/_/sbyin pa'i gnas su nam zhig 'gyur/_/rtswa yi tshogs
[\[251a.7\]]las langs nas ni/_/ba mos lci ba'i gos dag dang /_/zas skom ngan ngon tsam gang gis/_/nam zhig lus la chags med 'gyur/_/shing drung ne tso ltar ljang ba'i/_/ngur pa 'jam po'i gos can du/_/mthong chos bde ba'i dga' ston dang /_/nam zhig
[\[251b\]]
[\[251b.1\]]bdag ni nyal bar 'gyur/_/'dor bar 'gyur ba'i lus srog la/_/chu dang rtswa yi zil pa ltar/_/ltos med yun ring goms pa yi/_/bde ba chen po nam zhig 'thob/_/nam zhig chu ngogs sman ljongs su/_/gnas nas chu ngogs 'byung 'jig dang /_/'tsho ba'i
[\[251b.2\]]'jig rten gnas 'dra bar/_/yang dang yang du lta bar 'gyur/_/lta ba kun gyi mar gyur pa'i/_/'jig tshogs lta ba 'byin pa dang /_/srid pa'i longs spyod mi 'dod par/_/bdag ni nam zhig 'gyur zhig gu/_/rmi lam smig rgyu sgyu ma sprin/_/dri za'i grong khyer mtshungs
[\[251b.3\]]par ni/_/rgyu dang mi rgyu'i 'jig rten dag_/nam zhig rtogs par byed par 'gyur/_/ming po 'di ltar dga' ba yi/_/re ba'i yid kyis rnam rol pas/_/zang zing bcas shing g.yo ba yi/_/mchog de rnams kyis ci zhig bgyi/_/kye ma mchog rab sbyin par sems gzhan
[\[251b.4\]]yang /_/log par rtog pa skad cig tsam 'ga' zhig_/lha mgon 'dod pa ngo bo nyid kyis g.yo/_/g.yang sa chen po mun nag bcas 'dra bas/_/sems rgya che ba'i dam pas rnam par spangs/_/mi rigs 'tshe ba kun gyi rgyur gyur cing /_/'dod pas mi rnams 'khrul
[\[251b.5\]]par byed pas na/_/'di ni smad bya 'jigs pa chen po ste/_/mi gtsang bsgos pa'i sbrul nag dag dang mtshungs/_/gang 'di thog mtha' med nas 'gro ba dang /_/'gro bar 'gyur dang gnas pa'i sems can lus/_/de ni gsod 'joms bstan dang mtshungs pas na/_/
[\[251b.6\]]sdig pa'i gzhir gyur 'dod pas ci zhig bya/_/lha dbang brgya byin 'dod pa'i yul 'di ni/_/phyag dar khrod 'drar byed 'dra'i ngo bo bas/_/brdzun par rtog cing rnam smin mi bzad pa'i/_/'dod pa yid kyis kyang ni su zhig bstan/_/bai DUR+Ya sngo ljang skyes pa yi rtswa
[\[251b.7\]]dang ni/_/me tog rgyas par gyur pa'i shing gi nags spangs nas/_/lcags kyu rnon pos spyi bor 'tshog cing 'dri ba dang /_/glang chen dbang pos khur skyed yul gyis bslus pa yin/_/mdung rtse lus bskyon grong gi kha yi tshogs rnams kyi/_/gshog pa'i
[\[252a\]]
[\[252a.1\]]rlung gis rab tu g.yob par byed 'gyur la/_/mdza' bo rnams kyang g.yo byas mig gis lta byed par/_/skyes bu 'jigs par 'gyur ba'ang yul gyis brlag pa yin/_/byis pa log rtog rlung gis rab 'bar 'dod pa yis/_/rang
[\[252a.2\]]nyid khang pa bdag nyid kyis ni sreg byed na/_/smyig ma lo brgya lon pa phan tshun 'dar ba yis/_/rang nyid kyis ni sreg par byed pa ji bzhin no/_/brgya byin gzhan yang rnam rgyal khang par gnas nas ni/_/'od 'phro nor bu'i dpal gyis dga' ba 'di las
[\[252a.3\]]ni/_/me chen rang 'bar 'jigs pa'i mnar med sar phyin pas/_/gang 'di dug can yul gyi bde ba de ni bde legs min/_/mtho ris gnas nas 'gro ba ngan pa'i gnas 'jug cing /_/skad cig gis lhung 'pho ba'i sdug bsngal gyis gzir pa/_/
[\[252a.4\]]gang dag myong 'gyur lha yi 'jig rten mngon dga' ba/_/sngar myong gyur pa de ni bde ba myong ma yin/_/gser gyi pad+ma kha khyer ngang pa nyal ba dang /_/gang 'dir lha yi khang pa rdzing bur grul rgal ba dag_/'dod pa'i las kyis slar yang mi ro rul pa yis/_/
[\[252a.5\]]gzings pa'i chu bo rab med nang du ltung bar 'gyur/_/yongs su gyur na dga' bral rmi lam lta bu yi/_/lha rnams bde la de ni brgya byin su zhig 'dod/_/'tsho ba'i 'jig rten khros pa'i sbrul gyis me ltar g.yo bar ni/_/thams cad rtog pas bdag
[\[252a.6\]]cag thar la gzhol ba gnas/_/srid 'gro tshang tshing nang na gnas pa'i byis pa rnams/_/'di bde yin zhes pa de log par brtags tsam ste/_/gang 'di srid pa ma lus sdug bsngal kun bskyed ces/_/yang dag gsungs pa'i sangs rgyas rnams
[\[252a.7\]]kyis gsungs/_/'tsho ba'i 'jig rten rang bzhin sdug bsngal mang pos g.yengs 'gyur te/_/gang tshe 'di na bde ba myong ba'ang bya rog ta lar mtshungs/_/de yang phrad gyur sdug bsngal du mas zil gyis gnon 'gyur te/_/chu bo'i chu ni rgya mtshor
[\[252b\]]
[\[252b.1\]]phyin pa dag dang mtshungs/_/gang phyir bud med lag pa ge sar bcas pa'i pad+ma'i 'dab 'dra dang /_/gdu bu cung zad khrol ba tsan dan bsil bas bsgos par gyur pa yis/_/reg cing zangs ltar dmar bcas sor mo zlum pas brtse bas 'khyud par
[\[252b.2\]]byas pa dang /_/bsil yab rlung gi rgyan phreng gtor bas khyab par gnyid log gyur pa dag_/'jag ma'i rtse mor bcer ba'i lam du thal ba dang 'dres rlung dmar ni/_/drag pos g.yob cing dub la lci ba'i lus kyi slar yang nyal 'gyur te/_/de bas 'tsho
[\[252b.3\]]ba'i 'jig rten skad cig thang cig g.yo bar shes gyis la/_/phongs pa'i 'bras 'byin 'dod pa spongs la tshams pa'i zhi la brten par gyis/_/de nas bu mo rnams la mig stong ldan/_/dga' bas lus kyi ba spu ldang 'gyur zhing /_/brtson la mngon dga'i
[\[252b.4\]]sems dang lhan cig gis/_/sum cu rtsa gsum mngon phyogs song bar gyur/_/de nas bu mo de rnams rab byung nyer son cing /_/de nyid don la rnam brtag blo mig dgang gyur pas/_/dregs pa'i chu rlabs g.yo zhing 'jigs par byed pa
[\[252b.5\]]yi/_/sdug bsngal mtsho chen mtha' med 'khor ba brgal bar gyur/_/'gro ba ma rig mdongs pa kun gyi mig gcig pa/_/rang bzhin 'gro don rnam byed nges pa'i bdag nyid kyi/_/thub pas sems can rnams la tshul 'di gsungs pas na/_/sems
[\[252b.6\]]can rnams kyi srid pa'i tsher ma zad par shog_/gzhon nu ma bdun gyi rtogs pa brjod pa/slob dpon gsang ba byin gyis mdzad pa rdzogs so//_//[{D4148}]@/_/bslab pa bcu'i cho ga bzhugs/[# ] /@##/_/slob dpon dgongs su gsol/_/bdag ming 'di zhes bgyi ba
[\[252b.7\]]dus 'di nas bzung nas byang chub snying po la mchis kyi bar du/_rkang gnyis kyi mchog sangs rgyas bcom ldan 'das thams cad mkhyen zhing thams cad gzigs pa la skyabs su mchi'o/_/de bzhin du/_'dod chags dang bral ba rnams kyi mchog chos la skyabs su
[\[253a\]]
[\[253a.1\]]mchi'o/_/tshogs rnams kyi mchog dge 'dun la skyabs su mchi'o/_/de ltar lan gnyis lan gsum du'o zhes pa skyabs su 'gro ba'i cho ga'o/_/slob dpon dgongs su gsol/_/bdag ming 'di zhes bgyi ba dus
[\[253a.2\]]'di nas bzung ste sang nyi ma shar gyi bar du srog gcod pa thams cad dang gzhan gyi nor 'phrog pa thams cad dang /_mi tshangs par spyod pa dang /_brdzun du smra ba dang /_'bru'i chang dang /_bcos pa'i chang dang /_myos par 'gyur ba bag med pa'i gnas
[\[253a.3\]]dang /_dus ma yin pa'i kha zas dang /_khri stan mthon po dang /_khri stan chen po dang /_glu gar dang /_rol mo'i sgra dang /_phreng ba dang /_spos nyug pa dang /_rgyan dang kha dog 'chang pa [#]las slar zlog par bgyi'o/_/'phags pa dgra bcom pa rnams kyi
[\[253a.4\]]bslab pa la rjes su slob po[#]/_/rjes su sgrub po[#]/_/sems kyi rgyan gyi phyir dang /_sems kyi yo byad kyi phyir dang /_don gyi mchog sangs rgyas nyid rab tu 'grub pa'i slad du/_bdag gso sbyong la gnas par slob dpon gyis gzung du gsol/_de ltar
[\[253a.5\]]lan gnyis lan gsum du'o/_/bsnyen gnas yan lag brgyad pa dang /_gso sbyong gi sdom pa'i cho ga'o/_/slob dpon dgongs su gsol/_bdag ming 'di zhes bgyi ba dus 'di nas bzung nas ji srid byang chub snying po la mchis kyi bar
[\[253a.6\]]du/_srog gcod pa spangs te srog gcod pa las bzlog par bgyi'o/_/de bzhin du/_ma byin par len pa dang /_'dod pas log par g.yem pa dang /_brdzun du smra ba dang /_phra ma dang /_tshig rtsub mo dang /_ngag 'khyal ba dang /_brnab
[\[253a.7\]]sems dang /_gnod sems dang /_log par lta ba las bzlog par bgyi'o/_/de ltar lan gnyis lan gsum du'o zhes pa bslab pa bcu'i cho ga klu sgrub kyi zhal snga nas gsungs pa rtse thang [#]lo tsA ba gzhon nu'i zhabs kyi 'gyur//_//
[\[253b\]]
[\[253b.1\]{D4149}]@##/_/rgya gar skad du/_ye d+ha rmASh+TI ka_/bod skad du/_ye d+harmA'i 'grel ba/_sangs rgyas la phyag 'tshal lo/_/da ni ye d+harmA he tu pra bA wa he tuM/_zhes bya ba la sogs pas rgyud rab tu gnas pa'i don du grub pa'i mtha' gsungs pa yin te/_'chad pa po
[\[253b.2\]]rnams la yang gsungs pa yin no/_/mdo sde dang ni rnal 'byor gyi/_/khang par yang ni 'jug pa nang /_/ye d+harmA sogs tshigs bcad kyis/_/sangs rgyas grub mtha'i phyag rgyas btab/_/ces so/_/de yang ye d+harmA sogs ni bod kyi skad du/_chos rnams
[\[253b.3\]]gang dag rgyus 'byung de dag ni/_/rgyu dang de la 'gog pa gang yin pa'ang /_/de bzhin gshegs pa nyid kyis bka' stsal te/_/de skad gsungs pa'i tshul can dge sbyong che/_/zhes bya ba'o/_/chos rnams gang dag rgyus byung zhes pa la gang dag ni rab tu
[\[253b.4\]]grags pa bdun po rnams te/_ma rig pa la sogs pa'i lcags sgrog gis kun du bskor ba'i 'khor lo ni rgyu dang 'bras bu'i bdag nyid can no/_/de dag ni zhes pa nyon mongs pa dang /_las dang sdug bsngal gyi yan lag gsum dang /_gnyis dang
[\[253b.5\]]bdun gyis phye bas gsum du yang gyur pa yin te/_ma rig pa'i thog ma yin par sangs rgyas nyid kyis gsungs pa yin no/_/ma rig pa dang /_'du byed dang /_rnam par shes pa dang /_ming dang /_gzugs dang /_skye mched drug dang /_reg pa dang /_
[\[253b.6\]]tshor ba dang /_sred pa dang /_len pa dang /_srid pa dang /_skye ba dang /_rga shi ste bcu gnyis po rnams so/_/ma rig pa ni 'dod chags dang /_zhe sdang dang /_gti mug gi bdag nyid can no/_/'du byed ni sngon gyi las so/_/rnam par shes pa ni mngal
[\[253b.7\]]du 'jug pa'o/_/ming dang gzugs ni nur nur po la sogs pa lnga'o/_/skye mched drug ni mig la sogs pa la 'dod do/_/reg pa ni yul dang /_dbang po dang /_rnam par shes pa rnams phrad pa'o/_/tshor ba ni bde ba la sogs pa'i bdag
[\[254a\]]
[\[254a.1\]]nyid can no/_/sred pa ni 'khrig pa'i 'dod chags so/_/len pa ni 'dod pa'i yul len pa'o/_/srid pa ni 'byung bar 'gyur ba'i srid pa'i 'bras bu can gyi las so/_/skye ba ni slar yang phung po nying mtshams sbyor ba'o/_/rga shi
[\[254a.2\]]ni gsal lo/_/dang po dang /_brgyad pa dang /_dgu pa rnams ni nyon mongs pa'o/_/las ni gnyis pa dang /_bcu pa'o/_/lhag ma bdun ni sdug bsngal lo/_/de gsum gyis bsdus pa'i phyir bcu gnyis ni chos rnams so/_/gsum las gsum dang gnyis
[\[254a.3\]]las gnyis 'byung la/_/bdun las bdun yin pa'i phyir/_de kho na 'khor ba'i 'khor lo rgyu dang 'bras bu yang ste/_'gro ba thams cad de/_'dir sems can gzhan ni 'ga' yang yod pa ma yin te/_stong pa 'od zer ltar chos rnams las stong pa'i chos
[\[254a.4\]]rnams 'byung bar 'gyur te/_kha ton dang /_mar me lta bu dag ni rgyu las byung ba'i don du'o/_/rgyu dang de rnams kyi yang de bzhin gshegs pa nyid kyis bka' stsal te zhes pa ni/_de ji ltar thugs su chud pa de bzhin du gsungs pa'i phyir te/_gzhan ma
[\[254a.5\]]yin par gsung ba nyid kyi phyir 'khor ba'i rgyu dang rkyen gsungs pa yin no/_/de la 'gog pa gang yin pa'ang /_/zhes bya ba la/_'ang gi sgra las de kho na rgyu dang bsams par gsungs pa yin gyi/_sangs rgyas rnams kyi mya ngan las 'das pa yan lag bcu gnyis
[\[254a.6\]]'gog pa'i mtshan nyid kyang gsungs pa yin te/_zung 'jug pa'i bde ba brtags pa nam mkha'i me tog ma yin zhing sems med pa bems po ma yin pa'i rang bzhin no/_/de skad gsungs pa'i tshul can dge sbyong che/_/zhes bya ba ni zung du 'jug pa gsung
[\[254a.7\]]ba'i tshul can yang dag par rdzogs pa'i sangs rgyas te/_phyin ci ma log par gsung ba'i tshul can gyi tshangs pa'i cho ga'o/_/'di ni slob dpon rtag pa'i rdo rjes gsungs pa gzhon nus bsgyur ba'o//_//