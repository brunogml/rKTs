[\[1a\]]
[\[1b\]]
[\[1b.1\]{D1903}]@##/_/rgya gar skad du/_ar+g+ha bi d+hi/_bod skad du/_ar+g+ha'i cho ga_/dpal rdo rje sems dpa' la phyag 'tshal lo/_/sangs rgyas rgyal ba rnam 'phro shin tu rnam rgyal byang chub pa/_/_
[\[1b.2\]]rig ma'i lus sbyor las skyes bde bas shin tu khyab pa'i sku/_/'khrul pa ma lus spangs shing 'gro ba rnams kyi don mdzad la/_/phyag byas nas ni 'dus pa'i gzhung gi ar+g+ha'i cho ga bshad/_/gtsug
[\[1b.3\]]lag khang dang mchod rten ras ris gsung rab sku gzugs dang /_/khang bzangs gzhal med khang dang khyams dang rdzing bu wa chu rnams/_/khron pa chu mig shing bzangs ljon shing rnams kyi nags/_/rtsed mo'i
[\[1b.4\]]de'u skyed mos tshal ni sbyin pa'i sa la mdor bsdus na'o/_/de la thog ma nyid du slob dpon gyi mtshan nyid dang ldan pa'i slob dpon gzhan gyis maN+Dal sngon du song bas lan gnyis sam gsum gsol ba
[\[1b.5\]]btab pas sam/_rang nyid bsod nams 'dod pa la sogs pas gtsug lag khang brtsig pa'i phyir bgros pas nyin zhag dge ba rgyu skar bzang po la tho rangs kyi dus su sa brtag par bya'o/_/tsiny+tsa skyer pa
[\[2a\]]
[\[2a.1\]]ba hur rams shing dang /_/ko pi da ra ka rany+dza dang yungs kar dgod/_/ri yi ze'u 'bras bur bcas dang rus sbal rgyan dang ni/_/glang po'i bshul pa lta bu'i sa ni rnam par spang /_/shar phyogs su ni pi pa
[\[2a.2\]]la yi shing rnams dang /_/pAg sha'i shing dang gshin rje'i phyogs su yang dag ldan/_/n+ya gro d+ha yi ljon shing rnams dang nub phyogs su/_/sa gzhi'i byang phyogs su ni ba ku la dang bcas/_/me yi mtshams su ka ku b+he dang yang
[\[2a.3\]]dag ldan/_/pa la sha yi ljon shing srin po'i phyogs su grags/_/sa skyes shal ma li ni rlung gi phyogs su ste/_/dbang ldan u dum+WA rar bcas pa'i sa gzhi spang /_/mya ngan med dang pri yang ku dang ku sha nim/_/a shwad+tha
[\[2a.4\]]mal mo tsa la ku tsa dang ni/_/a mra da dim sa ni byang dang shar du gzhol/_/sa ni dkar ldan gru bzhi yang ni mtshan nyid bzang /_/de ru dong ni gru bzhir brkos te de nyid las/_/byung ba'i sa yis de ni dgang bar bya ba nyid/_/de ni
[\[2a.5\]]gal te ma khengs na ni ma bsngags so/_/gal te sa ni dang po las lhag rab tu bsngags/_/sa yi khung bu mtho gang tsam du brkos nas su/_/de ni lhag med chu yis rab tu dgang bar bya/_/gom pa brgya ni song nas log ste blta
[\[2b\]]
[\[2b.1\]]bar bya/_/chu ni gal te ma 'grib dge ba'o gzhan du gzhan/_/sa la gnas pa'i chu ni g.yas skor gyis/_/dbang ldan mtshams su myur du bab na ni/_/brtan byed sa gzhi shin tu dag pa ste/_/'jigs pa'i dus su yang ni nyams pa med/_/de la de ltar sa'i mtshan nyid rig pa'i
[\[2b.2\]]sngags pas lus bkru zhing dri zhim pas ji ltar rnyed pas gos dang rgyan dang cod pan dang bde ba'i stan mthon po la 'dug ste/_dgos pa yong su tshang ba dang bsrung ba'i sngags bzlas pa 'grub pas lag pa rdo rje dang dril bu 'dzin pas mnyam par gzhag par bya ste/_lha'i rnal 'byor byas nas
[\[2b.3\]]dgongs ka zhi ba'i gtor ma byin te/_dag pa'am sbyangs pa'i sa gzhir lci ba dang sas ba lang gi ko ba tsam byugs pa'i dbus su maN+Dal bya ba 'am byed du gzhug go/_/de nas de ru dkyil 'khor gyi 'khor lo rnam par bsgoms la mchod pa lnga yis de la yang dag par mchod de/_gtor ma rgya chen
[\[2b.4\]]po man ngag ji lta ba bzhin du sbyangs te/_phyogs skyong ba thams cad la tu R+Ya'i sgra dang bcas pas 'bul lo/_/de'i rjes la pus mo g.yas pa'i lha nga sa la btsugs nas lus btud de sangs rgyas dang byang chub sems dpa' thams cad dang lha rnams las bslang bar bya'o/_/khams gsum gang na
[\[2b.5\]]sangs rgyas dang /_/byang chub sems dpa' rdzu 'phrul che/_/lha klu gnod sbyin chen po dang /_/dri za rnams dang lha min sogs/_/thams cad la ni gsol bar 'tshal/_/sems can kun gyi don bsgrub phyir/_/sa yi cha ni mdzes pa 'dir/_/gtsug lag 'byor pa rgyas phyir dang /_/thos dang
[\[2b.6\]]bsam sogs 'phel ba yi/_/dam pa'i ches ni rtogs phyir dang /_/grags pa mthar thug gtsug lag khang /_/lus can kun gyi yang dag 'tsho/_/bdag ming 'di zhes bgyi ba yis/_/bzang po 'di ni bdag phyir yang /_/khyed la gnod pa mi mnga' bas/_/grags pa dam pa bgyid par
[\[2b.7\]]'tshal/_/khyed kyis bzod cing gnang ba ni/_/bgyid par 'tshal gyi gzhan du min/_/rmi lam la sogs mtshan ma yis/_/dge ba'i sa 'di bdag la stsol/_/zhes bya bas so/_/de ltar lan gsum brjod nas oM mu tsu le swA hA/_oM mo hA ni swA hA/_oM dat+ta li swA hA/_zhes bya ba rmi lam
[\[3a\]]
[\[3a.1\]]ston pa'i sngags 'dis lag pa g.yon pa lan nyi shu rtsa gcig tu mngon par bsngags te/_sa phyogs gtsang mar gos dang rgyan gtsang mas sngas lhor bstan te/_ba shar du bltas pas seng ge'i nyal stabs kyis nyal bar bya'o/_/yang na rje btsun 'jig rten dbang
[\[3a.2\]]phyug yang dag par mchod de/_de dang nye bar snga ma bzhin nyal bar bya'o/_/tho rangs rmi lam gyi mtshan ma dge mi dge nye bar gzung bar bya ste/_rmi lam sangs rgyas zhal mthong dang /_/mchod rten sku gzugs mchod pa dang /_/dam chos nyan dang de shes pa'i/_/dge slong dge 'dun mthong ba
[\[3a.3\]]dang /_/gtsug lag khang dang sangs rgyas sras/_/dge slong ma rnams skyed mos tshal/_/sa 'dzin 'dzegs dang bsti gnas dang /_/chu bo rdzing bu rgya mtsho dang /_/ri bo can dang ri dgas dang /_/e na ya dang ba la bsngags/_/ngur pa rma bya la sogs khyad 'phags 'dab gshog can/_/ting
[\[3a.4\]]'dzin ldan pas rmi lam du ni nges par mthong /_/bzhon pa glang chen khyu mchog dang ni sa 'dzin dang /_/gzhal med gnas mchog dpag bsam gyi ni shing rnams dang /_/dge bsnyen dang ni sdom can mi yi bdag po rnams/_/gsang sngags dbang phyug rnams dang bud med mchog/_
[\[3a.5\]]pha dang ma dang lha rnams dang ni bla ma dang /_/lha yi btsun mo rnams dang mchog gi gsang ba pa/_/sgrub po dam pa dang ni yon tan can dang gnyis skyes rnams/_/dga' ston chen po dang ni rgyal ba'i mchog gi dkyil 'khor rnams/_/rgyan rnams dang ni gos dang 'bru dang nor dang
[\[3a.6\]]mchog_/sbyin sreg las dang 'bras bu dang ni me tog rnams/_/rgyal po dbang bskur thob byed phun sum tshogs pa'i dngos/_/g.yul las rgyal dang rkun po bcings dang rang gi tshogs/_/rgya mtsho dang ni chu bo rnams dang 'phrang la sogs/_/rgal bar dka' ba rnams las nges
[\[3a.7\]]par thar ba yang /_/der de lta bu la sogs pa'i rmi lam ni bzang ste/_de las bzlog pa ni ngan par shes nas gal te ngan pa mthong na de'i tsho bgegs mthar mdzad kyi sngags bzlas te/_chos thams cad ni rmi lam lta bu ste/_rmi lam nye bar mi dmigs pa'i nye bar len pas so zhes lhag par
[\[3b\]]
[\[3b.1\]]mos pas sam/_yang na rmi lam ston pa'i sngags brjod pas/_rmi lam ngan pa zhi bar bya'o/_/de nas rmi lam bzang po 'am bzang por bsgyur nas/_oM b+hu khaM zhes bya ba'i sngags kyis nam mkha' lta bur bsams nas/_hUM laM hUM zhes bya ba'i sngags kyis rdo rje'i rdul phra rab kyi rang bzhin gyis
[\[3b.2\]]gzhi rnam par bsgoms nas/_oM me di nI badzra b+ha ba badzra ban+d+ha hUM zhes bya ba 'dis byin gyis brlab par bya'o/_/de nas der lus phyed 'thon pa gser gyi mdog can rin po che'i bum pa phyag na bsnams shing na bza' dang rgyan mchog dang ldan pa'i sa'i lha mo mdun du rnam par bltas te/_tshigs su
[\[3b.3\]]bcad pa gnyis kyis lhag par gnas par bya'o/_/'byung po kun gyi 'dren pa yin/_/spyod pa'i tshul gyi bya ba dang /_/sa dang pha rol phyin pa la/_/lha mo khyod ni dbang du gyur/_/skyob pa shAkya seng ge yis/_/ji ltar bdud kyi sde bcom pa/_/de bzhin bdag gis bdud kyi sde/_/bcom nas
[\[3b.4\]]gtsug lag khang mchog byed/_/ces bya bas so/_/lan gsum du ni bskul nas su/_/sa la yon chab la sogs pa/_/nye bar spyod pa legs mchod de/_/de nyid du ni thim par bsam/_/de nas yongs su dag pa thob pa'i sa'i char sems mgu ba'i sngags pas chos thams cad
[\[3b.5\]]rang bzhin gyis rnam par dag pa'o zhes lhag par mos pas chos thams cad kun du spyod do/_/sna tshogs pad+mar sna tshogs rdo rje'i stegs bu la/_/zla bar b+hUM las dag pa'i 'khor lo rtsibs brgyad pa/_/de yi ltir gnas b+h+rUM gyi 'od kyi dra ba las/_/nges par 'byung ba'i de bzhin gshegs pa thams
[\[3b.6\]]cad rnams/_/kun nas bsdus te gyur ba las ni khyad 'phags pa'i/_/rig ma mchog ni bzhi po las byung mdzes pa yi/_/khang pa brtsegs pa thar pa'i grong khyer ngo mtshar can/_/nor bu chen po 'od 'bar ba yi rang bzhin rab tu blta/_/der ni dkyil 'khor dri bzangs sogs kyis byas nas ni/_/_
[\[3b.7\]]'di la dkyil 'khor 'khor lo rnam par bsgom par bya/_/de la sna tshogs nyer spyod rnams kyis yang dag mchod/_/phyogs rnams su ni rim pa bzhin du gtor ma sbyin/_/de nas dri zhim po'i me tog dang bcas pa'i thal mos oM sarba ta thA ga ta su la li ta/_bi lA si nA mi tai rnA mA mi b+ha ga bAn+ti
[\[4a\]]
[\[4a.1\]]dzaHhUM baM hoH/_pra tIts+tsha ku su ma any+dza li nA tha ho/_zhes brjod bzhin du steng du bltas te snyim pas me tog gtor bar bya'o/_/de nas pus mo g.yas pa'i lha ngas la btsugs te lag pa g.yas pas dri zhim po'i bdug spos kyi reng bu bzung nas sngags lce la hUM yig las byung ba'i
[\[4a.2\]]rdo rje dkar po phra mo rnam par bsgoms nas/_sangs rgyas dang byang chub sems dpa' thams cad dang gzhan dag kyang snyan gsan dbab par bya'o/_/bcom ldan che ge rdo rje mchog_/rig pa'i rgyal po phyag 'tshal stod/_/mgon po thugs rje'i bdag nyid bdag_/gtsug lag khang
[\[4a.3\]]ni bgyid par 'tshal/_/slob ma rnams la phan phyir dang /_/khyed rnams la yang mchod pa'i phyir/_/bcom ldan gus byed bdag la ni/_/rjes su gzung bar mdzad pa'i rigs/_/'gro ba'i 'khor lo'i don mdzad pa/_/sangs rgyas rnams dang dgra bcom pa/_/'jig rten
[\[4a.4\]]skyong dang gsang sngags lha/_/gang gzhan rnams dang 'jig rten skyong /_/lha rnams dang ni rdzogs sangs kyi/_/bstan la gnas pa'i 'byung po dang /_/sems can gang zhig bstan dga' ba/_/rdo rje'i mig ldan dgongs su gsol/_/rdo rje can bdag che ge mo/_/gtsug lag khang
[\[4a.5\]]ni cho ga bzhin/_/'gro ba rnams ni dag bya'i phyir/_/ci nus bya ba bgyid par 'tshal/_/de phyir bdag dang slob ma la/_/rjes su brtse bas nyer dgongs te/_/'dir ni 'khor bcas thams cad kyis/_/gdan ni gnod par mdzad pa'i rigs/_/de ltar lan gsum brjod pas
[\[4a.6\]]snyan gsan phab nas yang dag par mchod de bstod pa yang bya'o/_/de nas legs par brtags shing shin tu mnyam pa'i sa'i char stan bde ba la 'dug ste/_mdun du chu gtsang ku sha'i tshom bu dang bcas pa dang /_'om dUr ba dang bcas pa dang /_dri chu me tog dkar po dang bcas pa chu la
[\[4a.7\]]sogs pa'i snod yongs su bzlas pa rnams g.yon du rim pas bzhag cing /_ting nge 'dzin gsum dang ldan pa'i rnal 'byor pas bum pa lhag par gnas par bya'o/_/de la nag po dang rtsa ba med pa/_mchu 'phyang ba/_mgrin pa ring ba lto ba che bar nas dang gro dang 'bras so ba dang ma sha dar
[\[4b\]]
[\[4b.1\]]til rnams te 'bru lnga dang /_br-i ha ti dang ka N+Da ka ri dang a par dzi ta dkar po dang /_ha sa dang ha sa de ba rnams te sman lnga dang /_gser dang dngul dang mu tig dang byi ru dang /_mu men te rin po che lnga dang ldan pa/_dri'i chus gang btsu ta la sogs pa'i yal gas kha brgyan pa gos zung gis mgrin pa dkris
[\[4b.2\]]pa/_de la chos 'byung gi nang du gnas pa rang gi lha'i mtshan mas mtshan pa/_yi ge baM las rin po che'i rang bzhin las byas nas gdugs dang bcas par 'khor dang bcas pa'i bdag por kun du btags te/_me tog gi phreng bas dkris pa'i rdo rje rnam par rgyal ba'i bum pa'i steng du bzhag
[\[4b.3\]]ste/_lag pa g.yon pa'i khu tshur gyis rdo rje dang 'brel pa'i me tog gi phreng ba'i rtse mo bzung nas/_sngags pas yi ge gsum dang spel te rang gi lha'i sngags brgya rtsa brgyad bzla bar bya'o/_/de bzhin du gzhan dkyil 'khor ba'i bum pa rnams kyang cho ga de bzhin du lha rang rang gi mtshan mas mtshan pa
[\[4b.4\]]byas nas dkyil 'khor ba'i lhas byin gyis brlabs pa rnams la rang rang gi sngags yi ge gsum dang spel ba lan bdun du mngon par bzla bar bya'o/_/de bzhin du gzhi bdag gi bum pa yang ji lta bar rang gi mtshan mas mtshan pa rnams la yi ge gsum dang spel bas rang rang gi sngags bzlas par bya'o/_/_
[\[4b.5\]]thams cad kyang srog ldan nya dang bcas pa rnams la rim pa bzhin lhag par gnas par byas nas/_bsang gtor la sogs pa byas te mchod pa lngas yang dag par mchod de/_dril bu dkrol bzhin pas bstod par bya'o/_/de nas las byed kyi skyes bu bgegs mthar byed kyi rnam par bsgoms te/_
[\[4b.6\]]rgya dang zabs su khru do ba'i dong gru bzhi par brkos la dbang ldan du de'i tshad dam/_de'i phyed du zlum por brkos te srol btod nas gnyis ka lci ba dang sa dang chu rnams kyis byug go/_/de nas ar+g+ha la sogs pa byin nas dong gru bzhi par go rims bzhin rnam par rgyal ba la sogs pa'i bum pa
[\[4b.7\]]rnams kyis chu blugs par bya'o/_/der shar ram byang du ba ltas te nya rnams 'phyo ba na gtsug lag khang 'khor dang bcas pa myur du 'grub par 'dod pa yin no/_/de nas de'i sbubs phye ste dong zlum por chu btang ngo /_/de'i chu'i bskor phyogs brtag par bya'o/_/gal te chu g.yas skor du 'bab na
[\[5a\]]
[\[5a.1\]]der dge slong brtul zhugs dam pa yon tan rnams nges par 'byung bar 'gyur ro/_/de'i rjes la klu ma lus pa dbang du bya ba'i phyir/_der 'o ma can gyi yal ga rnams kyis g.yogs te nyi ma la gnas pa'i dzaM yig las byung ba'i rdo rje yongs su gyur pa las/_dzaM gu
[\[5a.2\]]li sku mdog ser po zhal ser po dang nag po dang dkar po/_gdengs ka bdun gyis brgyan pa/_rin po che'i cod pan can/_rtsa ba'i phyag gnyis kyis rang snang gi thabs la 'khyud pa/_g.yas gnyis na rdo rje dang mda' 'dzin pa/_g.yon gnyis kyis gzhu dang sdigs mdzub dang
[\[5a.3\]]bcas pa'i zhags pa can/_sna tshogs pa'i na bza' dang bcas pa'i sbrul gyi rgyan gyis brgyan pa/_nyi ma'i gdan dang 'od can bsgoms nas bdag nyid kyang dzaM gu li'i gzugs su rnam par bsgoms te/_sa 'og tu dmigs nas sna tshogs rdo rje'i rang bzhin gyi sa gzhi bsgom par
[\[5a.4\]]bya'o/_/de'i tshe yang ltad mo ba'i skye bo rnams tam+bo la dang dri zhim po'i me tog dang /_tsan+dan la sogs pa byin pas mgu bar bya'o/_/de nas bsrung ba'i don du mchod sbyin gyi shing ngam seng ldeng gi rang bzhin las bde bar gshegs pa'i sor gyi brgyad kyi tshad du steng dang 'og rtse lnga ba dang
[\[5a.5\]]rtse gcig pa'i rdo rje'i rnam pa can tsan+dan dmar pos byugs pa me tog dang skud pa dang /_yungs kar dang bcas pa rnams la bgegs mthar byed kyi sngags kyis lan brgya rtsa brgyad bzlas te gdab par bya'o/_/oM g+ha g+ha g+hA ta ya g+hA ta la/_sarba duSh+TAn phaT/_kI la ya kI la ya sarba pA paM hUM hUM hUM/_
[\[5a.6\]]badzra kI la ya badzra d+ha rod adz+nyA pa ya ti kA ya wAka tsit+ta badzra kI la ya hUM phaT ces bya ba'i sngags 'dis phyogs thams cad du brdeg par bya'o/_/slar yang bgegs thams cad rnam par gzhig pa'i ched du rang rang gi phyogs su son pa'i dpung dang bu dang chung mar bcas pa'i dbang po la sogs
[\[5a.7\]]pa rnams bzhengs par 'gyur ba'i gtsug lag khang gi dbus sam/_dbang ldan du gcig tu gnas par bltas la/_bdud rtsi 'khyil ba stong khro bo smad mdung gi rnam pas sngags de nyid kyi blos phur bu gdab par bya'o/_/de nas phyogs kyi dkyil 'khor bgegs med par rnam
[\[5b\]]
[\[5b.1\]]bar bsgoms nas sgrub pa'i grogs dang lhan cig tu rdo rje khu tshur gyis thig skud bzung nas g.yas skor du 'khor bas thig gdab pa bsgrub par bya'o/_/de nas slob dpon me'i mtshams nas byang du kha bltas te/_sgrub pa'i grogs dbang ldan nas lho ru mngon par phyogs pas shar gyi thig
[\[5b.2\]]gdab par bya'o/_/de nas rlung gi mtshams su song ste lho ru mngon par phyogs pa dang /_srin po'i mtshams nas byang du bltas pas nub kyi cha thig gdab par bya'o/_/slar yang g.yas skor gyis rlung gi mtshams su song ste dbang ldan du gnas pa dang byang gi cha thig gdab par bya'o/_/de
[\[5b.3\]]bzhin me'i mtshams su song nas srin por 'dug pa dang /_lho'i cha thig gdab po/_/de'i tshe yang sngags pas dge mi dge'i mtshan ma brtag par bya ste/_de tshe gal te dge slong ngam/_/bram ze mnyam gzhag 'ongs pa na/_/sbyin bdag la ni dge ba ste/_/zhi dang rgyas pa
[\[5b.4\]]chen po byed/_/mkhas pa 'ongs par gyur pa na/_/rgyal po'i phun sum tshogs pa ston/_/gal te ba lang 'ongs pa na/_/bu dang bu mo sogs 'thob/_/bum pa gang ba 'ongs na ni/_/nor dang so ba la sogs 'phel/_/rgyal po 'am ni rgyal rigs 'ongs/_/ba lang ma he
[\[5b.5\]]la sogs rnyed/_/gal te dga' byed gzugs ldan ma/_/'ongs na dpal ni 'phel bar 'gyur/_/me tog la sogs 'ongs na ni/_/grags pa yang dag 'phel bar 'gyur/_/sgur po mi'u thung rdum po sogs/_/yan lag dman dang mtha' skyes dag_/de tshe der ni 'ongs
[\[5b.6\]]pa na/_/dge legs byed 'gyur the tshom med/_/gtor zan bya rgod kang ka sogs/_/dur khrod bya ni gal te ni/_/steng gi nam mkhar rgyu ba na/_/'chi bar 'gyur ba nyid yin no/_/don rig pa yis thig 'debs tshe/_/de phyir brtag par bya ba ste/_/mi dge'i rtags ni byung ba na/_/_
[\[5b.7\]]mkhas pas thig ni bshol bar bya/_/gang du las kyis bskul ba yis/_/gal te thig ni 'gom pa na/_/'og na de yi rigs kyi ni/_/rus pa yod par mkhas pas bshad/_/gzhan yang cho ga ji bzhin du/_/blo ldan rdo du ma de ni gdon/_/gal te rdo de ma bton na/_/nyes pa
[\[6a\]]
[\[6a.1\]]skyed par 'gyur ba yin/_/rus pa'i zug rngus lus ni mdzes byed cing /_/sol ba'i zug rngus me yi 'jigs pa skyed/_/thal bas nor brlag mi yi rus pas 'chi/_/sbrul sogs zug rngus sna tshogs nad la sogs/_/rdo brdul dang bye ma sen mo skra dang
[\[6a.2\]]pags pa dang /_/shing dang pha gu bshang ba phub ma lcags dang chor ma sogs/_/zug rngu rnams kyis bcing dang brdeg sogs rnam pa mang po yi/_/nyon mongs rnams skyed de phyir zug rngu chung yang brtags te gzhom/_/de nas las kyi rdo rje yis/_/rtsig pa'i rmang ni rim pa bzhin/_/_
[\[6a.3\]]gzhi bdag klu ni legs brtags te/_/tho rangs bsod nams 'phel phyir brko/_/mon gre tha skar smin drug zla ba dang /_/nyi ma'i 'gros kyis dbang po'i phyogs su mgo_/_gshin rjer kha bltas klu ni nyal 'gyur te/_/thams cad du yang g.yon pa phab nas so/_/mgo dang
[\[6a.4\]]rgyal mchu rnams la mgo bo ni/_/gshin rje'i phyogs su ston pa kho na ste/_nub tu kha bltas lus kyi dang po ni/_/mi yi cha byad ro smad sbrul dang 'dra/_/dbo dang nag pa sa ga'i zla ba la/_/byang gi phyogs su kha ni bltas gyur te/_/stobs chen sa gzhi bzhi ni bdag po'i klu/_/sngas
[\[6a.5\]]ni nub kyi phyogs su bstan te nyal/_/snron dang chu stod byi bzhin rnams la ni/_/klu ni gzhogs kyis nyal bar byed pa ste/_/chur ni mgo bo bstan te shar phyogs su/_/kha bltas gzhi ni thams cad non par ro/_/kun du gal te klu 'di yis/_/snying ga'i mdun du brkos pa na/_/sbyin
[\[6a.6\]]bdag gi ni 'dod pa yi/_/dngos grub 'byung bar the tshom med/_/gal te mgo bor brkos na ni/_/pha ma snying grogs rtsa lag dang /_/bu dang bu mo la sogs rnams/_/nges par brlag par 'gyur ba yin/_/gal te rgyab tu brkos na ni/_/gnas nyams dga' ba'am
[\[6a.7\]]yang na 'chi/_/mjug ma'i cha yis myur du yang /_/ba lang ma he sogs brlag 'gyur/_/de ltar cho ga bzhin g.yas skor gyis snying ga'i mdun du brkos nas/_zug rngu thams cad kyang rnam par skyangs te slob dpon gyis g.yas skor du rim pa bzhin du kun nas grags pa
[\[6b\]]
[\[6b.1\]]dang ldan pa'i gnas brtag par bya'o/_/de nas yon bdag dang /_sa dang gnas kyi lha dang phyogs skyong dang 'jig rten skyong ba dang /_zhing skyong dang /_mi'i bdag po la sogs pa'i zhi ba'i don du dgongs mo zhi ba'i sbyin sreg byas nas gtor ma gtang bar bya'o/_/de nas tshes grangs
[\[6b.2\]]bzang po la yon bdag gi rjes su mthun pa'i gza' dang rgyu skar dang dus sbyor dang yud tsam la/_shar la sogs pa'i phyogs thams cad du ba dan dkar po dang dmar po dang ser po dang sngon po dang dud mdog dang tshon sna tshogs dang ser po dang ljang gu rnams btsugs te sa gzhir me tog dri zhim
[\[6b.3\]]po gcal bkram nas/_dri zhim po'i spos khang mang po bkod de/_shin tu gsal ba'i mar me'i phreng ba'i tshogs rnams dang /_/dri chu zhim pos bsangs te dam pa'i chos bklag pa dang /_bstod pa dang /_bkra shis dang glu dang tuR+Ya'i sgra dang bud med bzang mo rnams kyi ca co dang gzha'i
[\[6b.4\]]sgra dang bcas pas phyogs kyi tshogs nas sa gzhi der byed du bcug nas ltad mo ba'i skye bo rnams mgu bar bya'o/_/de nas sbyin bdag dang gzhan dag gi yang rgyas pa'i don du sngags pa gos bzang po dang rgyan dang cod pan dang /_yo byad yongs su tshang bas rgyas pa'i sbyin sreg byas nas yon bdag gis
[\[6b.5\]]kyang de'i tshe gal te nus na rgyal po dbang por byas nas de'i bka' yang thog mar byas te/_rtsig mkhan rgyan thams cad kyis brgyan nas gos la sogs pa'i sbyin pas yongs su mgu bar byas te/_pha gu 'dzeg tu gzhug par bya'o/_/de'i rjes la dga' ba'i yid kyis rang gi 'byor pa dang mthun
[\[6b.6\]]pas rgyan thams cad kyis brgyan pa'i bu mo dang /_glang po dang rta dang ba lang dang ma he la sogs pa'i nor dang /_gser dang dngul dang zangs dang nor bu dang mu tig la sogs pa'i rdzas rnams dang /_rgyan dang gos bzang po rnams dang /_me tog yongs su rgyas pa'i zhing /_khang khyim
[\[6b.7\]]dang /_kun dga' ra ba la sogs pa'i gnas dang /_bran pho dang /_bran mo la sogs pa'i 'khor rnams mngon par 'dod pa'i dgos pa bsgrub pa'i phyir thams cad kyis slob dpon mnyes par bya'o/_/de'i rjes la slob dpon gyis bsang gtor la sogs pa phul nas yang dag par
[\[7a\]]
[\[7a.1\]]mchod de bstod pa byas nas bdud rtsi myang ba byas te yi ge brgya pa lan bdun brjod nas phyag byas te/_bzod pa gsol nas sbyin sreg rdzogs pa dang /_sangs rgyas la sogs pa gshegs su gsol bar bya'o/_/de nas yon bdag slob dpon gyi mdun du byas te rang
[\[7a.2\]]gi khyim du song nas dge slong dang dge slong ma dang dge bsnyen dang dge bsnyen ma la sogs pa rnams la chos ston drangs te yon yang phul nas slar gshegs par bya'o/_/de nas slob dpon 'khor dang bcas pa rnams dang /_rtsig mkhan dang las byed rnams dang /_gzhan dag
[\[7a.3\]]la yang ston mo byin nas nus pa dang mthun par phul te bzod pa gsol nas slar gtang ngo /_/mtshan mo tshogs kyi 'khor lo byas nas phyogs skyong la sogs pa rnams la gtor ma phul te/_thams cad nye bar bsdu bar bya'o/_/gtsug lag khang gi ar+g+ha'i cho ga'o//_//de bzhin du
[\[7a.4\]]mchod rten dang /_gzhal med khang khyams kyi ar+g+ha yang rig par bya'o/_/gtsug lag khang sogs zhig ral rnying /_/'chos par 'dod na sngags pa yis/_/gtor ma la sogs byin nas ni/_/der gnas lha ni spo bar bya/_/phyi nas snying rje'i bdag can gyis/_/rim pa
[\[7a.5\]]bzhin du bcos nas ni/_/rdzogs par mthong nas spros pa de/_/der ni snga ma bzhin du gzhag_/ces bya ba ni gtsug lag khang la sogs pa rnying pa dang zhig ral gyi ar+g+ha'i cho ga'o//_//de nas ras ris la sogs pa brtsam par 'dod pa'i sngags pas stan bde ba la 'dug ste/_zhi
[\[7a.6\]]ba'i gtor ma btang nas chos thams cad rang bzhin gyis dag par lhag par mos par byas te/_brtsams pa'i lha'am rnam par snang mdzad kyi rnal 'byor byas nas de nas nam mkhar sangs rgyas la sogs pa mngon par bltas te/_snyim pa'i me tog gtor nas phyag byas te cho ga bzhin lhag
[\[7a.7\]]par gnas par bya'o/_/de'i rjes la gos gtsang ma 'am/_/shing la sogs pa rnams la ji lta bar rang gi lha'i sa bon yongs su gyur pa las phyag mtshan sa bon gyis mtshan pa de yongs su gyur pa las zhal gsum phyag drug pa/_rjes su mthun pa'i gzugs sku mdog dang phyag mtshan dang
[\[7b\]]
[\[7b.1\]]gdan dang 'od can thugs kar mtshan ma dang sa bon gyis byin gyis brlabs pa/_snying ga dang spyi bo dang lkog mar yi ge hUM dang oM dang AH/_zhes bya bas byin gyis brlabs pa la rigs dang mthun pa'i cod pan can snyoms par zhugs pa skad cig mas grub pa'i lha rnam par bsgoms nas
[\[7b.2\]]mchod pa lnga yis mchod de bstod pa bya ba'o/_/de nas bzo byed rnams bgegs mthar byed kyi gzugs can la lus dang ngag dang yid la phyag mtshan dang sa bon gyis byin gyis brlabs pa rnam par bsams nas de'i lag pa g.yon dang g.yas dag zla ba rdo rjer byin gyis brlabs
[\[7b.3\]]la bdud rtsi 'khyil pa'i sngags kyis lan brgya rtsa brgyad du pir dang tshon la sogs pa bsngags te shes rab kyi ye shes kyi bdud rtsir rnam par bsgoms nas slar yang yi ge brgya pa'i sngags kyis brtan par byas te gtad nas rtsom du gzhug par bya'o/_/de nas bsang gtor la
[\[7b.4\]]sogs pa phul te legs par mchod de bstod pa byas nas bdud rtsi myang ba byas te/_sangs rgyas la sogs pa gshegs su gsol bar bya'o/_/de nas phyogs skyong ba rnams la gtor ma btang nas slob dpon dang las byed dang gzhan dag kyang ston mo byin te nus pa bzhin yon
[\[7b.5\]]phul nas gtang bar bya'o/_/ras ris la sogs pa'i ar+g+ha'i cho ga'o//_//dam chos glegs bam rtsom pa yis/_/cho ga de bzhin byas nas ni/_/shog bu la ni d+hi las byung /_/shes rab pha rol phyin bltas nas/_/de yongs gyur las byung ba yi/_/yi ge'i
[\[7b.6\]]phreng ni blta bar bya/_/snag tsha smyu gu yongs bzlas te/_/brtsam par bya ba nyid yin no/_/de dag la bzlas pa'i sngags ni/_/oM d+hi su ti smr-i ti ma ti bi dza ye sar+tha adz+nyA na pa Ta lA pa ha ri Ni hri swA hA/_slob dpon dang ni 'dri mkhan la 'ang /_/ston mo drangs nas nan tan gyis/_/yon
[\[7b.7\]]phul nas ni gtang bya ste/_/lhag pa sngar bzhin rig par bya/_/gsang sngags kyi glegs bam rtsom pa na yang snga ma bzhin thams cad bya ste/_shog bu la sa bon dang phyag mtshan gyi sa bon yongs su gyur pa las byung ba'i 'od dpag med yongs su gyur pa bris pa'i yi ge'i tshogs
[\[8a\]]
[\[8a.1\]]kyis dkrigs par rnam par bsgom mo/_/lhag ma ni thang ka rtsom pa'i cho ga bzhin bsgrub par bya'o/_/yang na ni dam pa'i chos kyi glegs bam yang cho ga 'di nyid kyis bya'o/_/gsung rab kyi ar+g+ha'i cho ga'o//_//de nas gtor ma gtong ba yi/_/yo byad cho gas phul
[\[8a.2\]]nas ni/_/sngags pas lhag gnas byas nas su/_/bsang gtor la sogs byin nas ni/_/der ni chu lha'i gzugs can du/_/rnam par snang mdzad blta bar bya/_/sbrul zhags ral gri rin chen dang /_/chu skyes shes rab snyoms 'jug dkar/_/yi ge oM la sogs pa dang /_/_
[\[8a.3\]]badzra ba ru Na hUM zhes brjod/_/de yongs gyur las byung ba yi/_/rigs brgyad klu yi pho brang ni/_/ye shes bdud rtsi'i chus gang ba/_/zhi ba'i klu yis byin gyis brlabs/_/dngos kun gyis ni rnam bsams nas/_/slar yang gsang sngags brjod par bya/_/oM badzra sa ma ya s+t+waM zhes bya'o/_/_
[\[8a.4\]]sa 'og mthar thug yan lag ni/_/brgyad ldan chu yis yongs gang ba/_/chu yi rgyun ni blta bya ste/_/gzhan ni thams cad snga ma bzhin/_/zhes bya ba ni rdzing bu dang wa chu dang khron pa la sogs pa'i ar+g+ha'i cho ga'o//_//cho ga bzhin du mchod pa dang /_/lhag gnas sngar bzhin
[\[8a.5\]]byas nas ni/_/nang gi sa yi sbyang ba ni/_/rim bzhin dag par bya ba ste/_/blo ldan mnyam par bzhag pa yis/_/gsang sngags brjod de byin gyis brlab/_/rol mo'i gnas ni nyams dga' bar/_/sangs rgyas la sogs bsgom bya ste/_/de nas sbyin sreg kyang ni btab/_/_
[\[8a.6\]]sangs rgyas sangs rgyas sras de bzhin/_/gzhan yang lha rnams thams cad la/_/mkhyen bya de nas bzod par gsol/_/rdzogs sangs lha mo de sras dang /_/tshangs sogs lha yi tshogs kyis gang /_/cho ga ma tshang bzod mdzad rigs/_/thams cad du yang sbyin bdag ni/_/_
[\[8a.7\]]zhi dang rgyas chen mdzad nas kyang /_/slar yang 'byon par mdzad slad du/_/sangs rgyas yul du gshegs su gsol/_/thams cad du bzod pa gsol ba dang gshegs su gsol ba'i sngags so/_/yang na/_oM khyed kyis sems can don kun mdzad/_/rjes su mthun pa'i dngos
[\[8b\]]
[\[8b.1\]]grub stsol/_/slar yang 'byon par mdzad pa'i phyir/_/sangs rgyas yul du gshegs su gsol/_/oM badzra muH_/zhes bya ba 'dis gshegs su gsol bar bya'o/_/kun dga' ra ba dang rol mo'i de'u dang ldum ra'i sbyin pa'i sa gzhi'i ar+g+ha'i cho ga'o//_//dpal ldan gsang
[\[8b.2\]]'dus gsung ba yi/_/cho ga gang zhig ma tshang ba/_/spyi rgyud gsungs pa'i cho ga la/_/brten nas de ni bskangs pa yin/_/dpal ldan zhi ba bzang po'i zhabs kyi sprin las byung /_/man ngag chu rgyun dri med phun tshogs thob pa yis/_/snang byed zla ba'i sa gzhi la ni gang
[\[8b.3\]]skyes pa'i/_/'dus pa'i ar+g+ha'i cho ga'i lo tog 'gro la bsngo/_/nyon mongs 'phrog byed ar+g+ha'i cho ga byas pa las/_/bdag la rnam dag bsod nams skyes pa gang gyur pa/_/de yis 'gro ba ma lus rdo rje sems dpa' ni/_/sems can gyi ni dgongs pa mdzad pa nyid du shog/_/_
[\[8b.4\]]ar+g+ha'i cho ga snying po bsdus pa zhes bya ba slob dpon snang byed zla bas mdzad pa rdzogs so//_//rgya gar gyi mkhan po dpal ba ren+d+ra ba'i zhal snga nas dang /_lo tsA ba dge slong pradz+nyA kIrtis bsgyur ba'o/_/[ {D1904}]@##/_/rgya gar skad du/_pra tiSh+Tha bi d+hi/_bod skad du/_
[\[8b.5\]]rab tu gnas pa'i cho ga/_/thams cad mkhyen pa la phyag 'tshal lo/_/nyes pa'i dra ba mtha' dag rnam par bsal zhing dri med ye shes snang bas mdzes/_/sangs rgyas sku yi tshogs ni rtag tu sprul pas 'gro ba'i don ni phun tshogs mdzad/_/kun dga' de bzhin gshegs pa'i sku gsal
[\[8b.6\]]rig ma dam pa dang ni yang dag ldan/_/rdo rje 'dzin de btud nas 'dus pa'i gzhung du rab gnas cho ga bdag gis rab tu bshad/_/rab gnas mkha' dbyings mnyam nyid rjes 'brel ba/_/bde gshegs glegs bam rdo dril chos de bzhin/_/'jig rten don dam ma rtogs de yi phyir/_/_
[\[8b.7\]]'jig rten phan phyir mgon pos rab gnas mdzad/_/dkyil 'khor ting 'dzin phyag rgya sngags/_/stang stabs stan dang sbyin sreg bzlas/_/mchod pa'i las kyi sbyor ba dang /_/bsdu ba zhes bya de nyid bcu/_/slob dpon de nyid bcu shes shing /_/sngags dang rgyud kyi sbyor ba shes/_/_
[\[9a\]]
[\[9a.1\]]mtshan nyid thams cad yang dag rdzogs/_/bstan bcos kun gyi don la mkhas/_/bla ma las ni dbang kun thob/_/rjes su gnang ba'i yon tan can/_/brtan po dam tshig sdom par ldan/_/theg pa gsum gyi dgongs pa shes/_/sku gzugs mchod rten gtsug lag
[\[9a.2\]]khang /_/dam chos ras ris glegs bam rnams/_/bzang po tshad kyis mdzes pa dang /_rdzogs pa bde ba'i rgyu rnams la/_/de shes mtshan nyid rtogs pa yis/_/rab gnas bya bar 'os pa ste/_/rjes su yi rang byed pa dang /_/yon bdag bsod nams spel phyir ro/_/nam
[\[9a.3\]]yang rab gnas dman pa ni/_/cho ga nyams pas mi bya ste/_/'jig rten 'di ru sdug bsngal che/_/'jig rten pha rol 'jigs pa che/_/de phyir dngos grub 'dod pa yis/_/thams cad la yang nan tan bya/_/rtog pa las byung de bzhin du/_/rang nyid kyi ni nus pas bsgrub/_/_
[\[9a.4\]]de ltar byas na bsod nams che/_/mthong dang ma mthong skye bar 'gyur/_/gsang sngags bzang pos lha rnams ni/_/bzhugs par 'gyur ba nyid yin no/_/gang du sku gzugs zin pa ni/_/yun ring mchod pa ma byas bzhugs/_/yon bdag la ni mi shis 'byung /_/_
[\[9a.5\]]ji srid rab gnas ma byas par/_/dper na skyes bu la la zhig_/rigs dang mtshan nyid bral ba la/_/'jig rten kun gyis mchod bya min/_/de bzhin du yang gzugs brnyan no/_/gang zhig rab gnas ma byas la/_/phyag dang mchod pa gang zhig dang /_/gsang sngags
[\[9a.6\]]dman pas bsreg rdzas bzhin/_/'bras med sbyin sreg thal bar zad/_/de bzhin gsang sngags med par ni/_/chos gnas mchod pa byed pa yang /_/las de yi ni rnam smin gyis/_/skye ba kun du mi mchod 'gyur/_/de la thog ma nyid du rang nyid bsod nams 'dod
[\[9a.7\]]pas sam/_/slob mas gsol ba btab pas rab gnas rtsol ba na/_re zhig sngon du bsnyen pa bya ste/_de la ting nge 'dzin gsum dang ldan pas 'khor los sgyur ba'i sngags dang rang gi lhag pa'i lha'i sngags 'bum du bzlas par bya'o/_/gzhan dag gi sngags khri bzla
[\[9b\]]
[\[9b.1\]]bar bya'o/_/yang na bdag po'i bkas sam lhag par mos pas rab tu gnas par bya'o/_/gang gi tshe slob mas maN+Dal sngon du song bas lan gnyis sam gsum mchog tu gsol ba btab pa de'i tshe/_/slob dpon gyis yo byad 'tshogs sam zhes dri bar bya'o/_/de na re cung zad
[\[9b.2\]]ni 'tshogs la cung zad ni ma 'tshogs so zhes zer na/_de'i tshe yang slob ma'i lte bar nyi ma la gnas pa'i hUM yig gi 'od zer rnams kyis snying gar gnas pa kaM yig yongs su gyur pa las byung ba nag po'i rnam par gyur ba'i rlig pa 'phyang ba sha za lta bu'i sdig pa sna'i rtse mor 'thon pa
[\[9b.3\]]dang /_yi ge hUM de yang snying gar 'thon pas g.yon brkyang ba mche ba gtsigs pa gsus pa 'phyang ba sku mdog nag po phyag g.yon snying gar sdigs mdzub dang mche ba can/_phyag g.yas mche ba gdengs pa'i rdo rje gnod sbyin khro ba'i gzugs can du byas nas 'thon pas/_oM badzra yak+Sha kro d+ha khA da
[\[9b.4\]]khA da pA pa n+ya s+ya hUM phaT ces bya bas sdig pa 'di zar bcug nas slob ma de yang saM yig las kun du bzang po'i gzugs su rnam par bsams te/_de'i sems kyi bgegs rnams bdud rtsi 'khyil pas phur bus btab ste phur bu'i 'od zer shin tu drag pa 'jigs pa rnams kyis gdug
[\[9b.5\]]pa thams cad nges par bsregs nas/_slob ma'i snying gar bsrung ba'i don du yi ge a las zla ba'i dkyil 'khor la dbyangs tha ma pa las byung ba'i sna tshogs rdo rjes byin gyis brlabs par bsam par bya'o/_/de nas sngags pas stegs bu rnying pa'am/_mchod rten
[\[9b.6\]]gyi gzhi 'am lha'i rigs kyi khang pa la sogs pa yongs su brtags pa'i sa gzhi yod par phyi dang nang gi bdag nyid can gyis sbyang ba dang gzung ba dang /_phur bus gdab pa dang /_rdo rje gur dang ra ba dang /_phyogs bcing ba dang /_mtshams bcing ba dang /_lhag par gnas
[\[9b.7\]]ba dang thig gdab pa dang rdul tshon dgye ba la sogs pa dkyil 'khor gyi cho ga'i rim pa las bsgrub par bya'o/_/de nas sngags pas yongs su brtags shing shin tu 'jam pa'i sa phyogs su stan bde ba la 'dug ste/_mdun du bsang gtor la sogs pa'i snod bzhag nas
[\[10a\]]
[\[10a.1\]]dkyil 'khor la mchod pa byas te/_ting nge 'dzin gsum gyi rnal 'byor dang ldan pas bum pa rnams lhag par gnas par bya'o/_/de la rtsa ba dang nag po med pa mchu 'phyang ba mgrin pa ring ba lto ba che ba nas dang gro dang ma sha dang 'bras so ba dang til rnams
[\[10a.2\]]te 'bru lnga dang /_br-i ha sti dang kaN+Da ka ri dang a pa ra dzi ta dkar po dang ha sa dang ha sa de ba rnams te sman lnga dang /_gser dang dngul dang mu tig dang byi ru dang mu men rnams te rin po che lnga dang /_gur gum dang gla rtsi dang si h+la dang tsan+dan dang ga bur rnams te dri lnga dang ldan pa/_bsti
[\[10a.3\]]gnas kyi chus gang ba/_'dzam bu dang ka pid+tha dang ma du lung ga dang shrI pha la ste yal ga lngas kha brgyan pa/_gos sar pa zung gis mgul pa dkris pa/_chos 'byung la gnas pa'i rang gi lha'i mtshan mas mtshan pa la yi ge baM las rin po che'i rang bzhin las byas par
[\[10a.4\]]bsams nas gdugs dang bcas pa rjes su mthun pa'i gdan la bzhag pa'i rnam par rgyal ba'i bum par 'khor dang bcas pa'i dkyil 'khor gyi gtso bo bsgoms nas me tog gi phreng bas dkris pa'i rdo rje bum pa'i steng du bzhag ste/_rdo rje khu tshur gyis rdo rje dang
[\[10a.5\]]'brel ba'i phreng ba'i rtse mo nas bzung ste/_yi ge gsum dang spel ba'i rang gi lha'i sngags kyis a d+hi tiSh+Tha zhes bya ba des brgya rtsa brgyad du de la mngon par bzlas par bya'o/_/de nas ar+g+ha la sogs pa phul te mchod pa lngas mchod nas/_dril bu dkrol bzhin pas mngon par bstod
[\[10a.6\]]par bya'o/_/de nas gzhan yang dkyil 'khor pa'i bum pa rnams ni cung zad chung ba rjes su mthun pa'i gdan la bzhag pa rnams la dri'i chu yis bkang ste/_'dzam bu dang tsu ta la sogs pa'i yal gas kha brgyan pa sman lnga la sogs pa dang ldan pa mgrin pa gos kyis dkris pa rang
[\[10a.7\]]gi lha'i mtshan ma gdugs dang bcas pa/_dkyil 'khor pa'i lha bsgoms pas byin gyis brlabs pa/_dkyil 'khor ba'i sngags yi ge gsum dang spel bas tha mar a d+hi tiSh+Tha zhes bya ba dang /_lan bdun bdun bzla bar bya'o/_/'gro ba kun bsang ba'i don du bum pa
[\[10b\]]
[\[10b.1\]]gzhan du bdud rtsi 'khyil pa bsgoms nas/_oM a big+h+nAM ta kr-ita hUM a d+hi tiSh+Tha zhes bya ba'i sngags brgya rtsa brgyad du bzla bar bya'o/_/de bzhin du ar+g+ha la sogs pa phul nas yang dag par mchod de/_bstod pa bya'o/_/bgegs nye bar zhi bar bya ba'i don du phyogs skyong rnams la de'i
[\[10b.2\]]sngags kyis gtor ma sbyin par bya'o/_/de la 'di ltar bum pa lhag par gnas pa nyi ma re re zhing thun gsum gsum du bya'o/_/bum pa mdor bsdu ba'i phyogs la ni rigs kyi yum bzhi dang /_de bzhin gshegs pa rnams rang rang gi rigs dang bcas pa lnga dang /_las thams cad
[\[10b.3\]]pa'i bum pa dang bcur brtag par bya'o/_/rdul tshon dgye ba bum pa dgod par bya'o/_/de la rnam par rgyal ba'i bum pa ni gtso bo'i g.yas phyogs su'am dkyil 'khor gyi phyi rol du gzhag par bya'o/_/dkyil 'khor ba'i bum pa rnams ni dkyil 'khor gyi phyi rol gyi zur bzhir
[\[10b.4\]]dgod par bya'o/_/las thams cad pa'i bum pa ni dkyil 'khor gyi khang pa'i rtsa ba'i sgo'i g.yas phyogs su gzhag par bya'o/_/de nas bum pa de rnams las chu nyung zad nyung zad blangs te bdud rtsi lnga'i snod du blugs nas rnam par rgyal ba'i bum pa'i steng du gzhag par bya'o/_/_
[\[10b.5\]]de ltar byas pa'i dkyil 'khor gyi phyi rol gyis gzhi nye bar byugs par gyen du bsgreng ba'i gdugs dang rgyal mtshan dang ba dan dang /_bla re phub pa'i mtha' ma rnams nas rnga yab dkar po dbyangs te/_dri zhim po'i me tog sna tshogs gcal du bkram nas dum bu dang bsdus pa la sogs
[\[10b.6\]]pa'i spos dud gtul te/_si h+la dang /_ga pur dang /_gur gum dang /_gla rtsi dang /_tsan+dan dang 'dres pa'i bdud rtsi 'khyil pa'i sngags bzlas pas chag chag btab pa'i sa'i char pi wang dang /_gling bu dang rnga zlum dal ba dang /_glu dang gar gyi dga' ston dang /_gru bzhi sgo
[\[10b.7\]]bzhi rta babs bzhis brgyan cing bum pa gang bas brgyan pa'i gnas su gza' dang rgyu skar dang /_dus sbyor bzang po 'dzom pa'i nyin zhag bzang po la khrus dang gtsang sbra byas te gos dang rgyan bzang po dbu rgyan me tog dang bcas pas grogs bzang po dang lag pa rdo rje dang dril bu
[\[11a\]]
[\[11a.1\]]'dzin pas stan thog mthon po 'jam pa la 'dug ste/_mdun du bsang gtor la sogs pa'i snod bzhag nas dkyil 'khor mchod de ting 'dzin gsum dang ldan pa'i sngags pas dkyil 'khor sgrub pa'i thabs las gsungs pa bzhin dkyil 'khor bsgrub par bya'o/_/_
[\[11a.2\]]de nas mngon du phyogs pa'i lha rnams kun gyi mchog dang ldan pa zhal gsum pa phyag drug pa/_rjes su mthun pa'i sku mdog dang phyag mtshan dang gdan la snyoms par zhugs pa/_rten dang brten par bcas pa'i dkyil 'khor sa bon dang phyag mtshan gyis thugs kar byin gyis brlabs pa/_
[\[11a.3\]]rigs dang mthun pa'i cod pan gyi lha rnams skad cig mas bltas la/_nam mkha' la yang de bzhin gshegs pa rnams dang /_byang chub sems dpa' thams cad mdor bsdus pa'i gzugs dkyil 'khor bas yongs su bskor ba'i dkyil 'khor gyi bdag po mngon par bltas la
[\[11a.4\]]bsang gtor la sogs pa phul te/_rang gi snying ga'i sa bon las spros pa'i gzugs rdo rje ma la sogs pa'i lha mo rnams kyis sna tshogs pa'i mchod pas mchod nas bstod pa byas te bdud rtsi myang bar bya'o/_/de nas dri zhim po'i me tog gi snyim pas lus btud de/_oM sarba
[\[11a.5\]]ta thA ga ta pa ra ma su khA sha ya su la li ta/_bi lA senA mi tairnA mA mi b+ha ga wAn+taM dzaHhUM baM hoHpra tIts+tsha ku su ma any+dza li nA tha ho sa ma ya s+t+waM/_zhes brjod pas snyim pa'i me tog dor bar bya'o/_/de nas pus mo g.yas pa sa la btsugs te/_lag pa g.yas pas spos dud bskyod pas
[\[11a.6\]]bdag po de dag gzhan dag kyang snyan gsan dbab par bya'o/_/bcom ldan rdo rje che ge mchog_/rig pa'i rgyal po phyag 'tshal bstod/_/mgon po bdag ni rab gnas dag_/dgyid par 'tshal gyi thugs rje can/_/slob ma rnams la phan pa dang /_/khyed rnams la
[\[11a.7\]]yang mchod pa'i phyir/_/bcom ldan gus pa bdag la ni/_/rjes su gzung bar mdzad pa'i rigs/_/ji ltar sangs rgyas thams cad dag_/dga' ldan gnas na bzhugs pa las/_/lha mo sgyu 'phrul lhum gshegs ltar/_/de bzhin gnas 'dir bzhugs su
[\[11b\]]
[\[11b.1\]]gsol/_/'dir ni rtag tu bzhugs nas kyang /_/me tog la sogs mchod pa rnams/_/byang chub sems ni 'phel ba'i phyir/_/che ge'i don du bzhes su gsol/_/'gro ba'i 'khor lo'i don mdzad pa'i/_/sangs rgyas bdag la dgongs su gsol/_/'bras gnas byang
[\[11b.2\]]chub sems dpa' dang /_/gang gzhan gsang sngags lha rnams dang /_/'jig rten skyong ba'i lha rnams dang /_/'byung po sangs rgyas bstan gnas dang /_/bstan la mngon dga'i sems can rnams/_/gang zhig rdo rje'i mig can yang /_/rdo rje can bdag che ge mo/_/_
[\[11b.3\]]rab tu gnas pa'i cho ga bzhin/_/nye bar spyod pa ci nus kyis/_/'gro ba dag phyir bgyid par 'tshal/_/rjes su brtse bar nyer dgongs te/_/slob ma dang bcas bdag la ni/_/'di dag lhan cig thams cad kyis/_/nye ba nyid du mdzad pa'i rigs/_/de ltar lan gsum
[\[11b.4\]]du snyan gsan phab nas snga ma bzhin yang dag par mchod de bstod nas bdud rtsi myang bar bya'o/_/de ltar lha snyan gsan dbab pa byas nas bdag nyid gzengs bstod par bya ste/_deng dus bdag tshe 'bras bu yod/_/bdag gi gson pa 'bras bur bcas/_/lha dang dam tshig gis
[\[11b.5\]]mnyam par/_/gyur par bdag ni the tshom med/_/byang chub sems dang sems gcig las/_/mi ldog par ni bdag gyur te/_/de bzhin gshegs pa'i rigs su ni/_/deng bdag skyes par the tshom med/_/deng bdag nyi ma dam pa ste/_/bdag gi mchod sbyin bla na med/_/_
[\[11b.6\]]sangs rgyas thams cad snyan mnan pas/_/di ring bdag ni nye bar gyur/_/de'i rjes la slob dpon gyis sgrub grogs yod na dkyil 'khor gyi sar bzhag la phyi rol du byung ste/_/bdag po 'am khro bo'i rnal 'byor gyis bza' btung dang nya sha dang 'bras mar gyi spod dang til dang snum
[\[11b.7\]]khur zlum po la sogs pa'i gtor ma man ngag ji lta ba bzhin sbyangs te/_gnas ji lta ba bzhin du dbang po la sogs pa bkug nas so so'i phyogs kyi sgo nyid du bsang gtor dang zhabs bsil la sogs pa byin nas me tog la sogs pa rnams kyis mchod de khur gyis sam/_
[\[12a\]]
[\[12a.1\]]snyim pas lan gsum du sbyin par bya'o/_/de nas zhal bsil la sogs pa phul te yang dag par mchod nas slar gtang bar bya'o/_/de nas nang du zhugs te bdud rtsi 'khyil pa'i bzlas pa'i skud pa sum dkris su mdud pa gsum gyis dpung pa g.yas par
[\[12a.2\]]bcings te/_las thams cad pa'i chus g.yas g.yon du bsangs te slob ma bsrung ba'o/_/phrin las 'di dag thams cad legs par bskul ba byas pa'i slob ma dang lhan cig spyad par bya'o/_/de dag la yang 'di bsgo bar bya ste/_gsang sngags gang cung zad cig smra/_/_
[\[12a.3\]]mchod sogs cho ga de bya ste/_/mchod sbyin 'bras bu che 'byung la/_/sgyu yis bya ba ma yin nyid/_/de nas bgegs zhi bar bya ba'i phyir bdud rtsi 'khyil pa'i sngags ji srid 'dod par bzlas te nyal bar bya'o/_/'di ni lhag par gnas pa'i cho ga'o/_/de nas phyi de nyin par tho rangs kyi
[\[12a.4\]]dus su ji skad bstan pa'i chos kyi mtshan nyid dang /_yo byad thams cad 'tshogs pa'i sngags pas zhi ba'i gtor ma btang nas lha la mngon du phyogs te lha'i rnal 'byor byas pas sku gzugs zhal shar du gzigs pa na bza' ser pos dkris pa la sngar bstan pa'i mtshan nyid can du
[\[12a.5\]]rnal 'byor gyis bskyed pa'i rnam pa thams cad kyi mchog dang ldan pa'i snying ga dang /_spyi bo dang /_lkog mar hUM oM AH/_/zhes bya bas byin gyis brlabs pa stegs bu'i steng du 'dug stan gtsang ma la bzhag nas dri ma sel ba rnams kyis dri ma bsal bar bya'o/_/de la khu
[\[12a.6\]]tshur g.yas g.yon gyis bzung ba'i yungs kar dang chu dang zan lugs su 'byung ba dang /_lugs las bzlog pas bskor zhing oM sarba pA paM da ha na badzrA ya swA hA zhes bya ba'i sngags kyis lan gsum mer blugs par bya'o/_/de nas oM sarba ta thA ga ta kA ya bi sho d+ha ne swA hA/_zhes
[\[12a.7\]]bya ba lan bdun du bzlas pa'i dri zhim po'i mar khus ku sha'i tshom bu bzang po byugs nas khar ba'i snod du bzhag pa'i ba Ta dang u dum+WA ra dang /_a shwad+tha dang /_shri Sha dang /_blag sha'i shun pa brdungs pas brud nas sa bon lngas byin gyis brlabs pa'i bdud rtsi lnga dang 'dres
[\[12b\]]
[\[12b.1\]]pa'i ba'i rnam lngas bkru bar bya'o/_/phyi nas rgyal po dbang bskur ba'i gdugs dkar po 'dzin pa'i mi dang bcas pas rgyal ba dang bkra shis kyi tshigs su bcad ba rnams kyis bstod bzhin pa dang /_tuR+Ya'i sgra dang bud med rnams kyi ca co'i sgra rnams dang /_nye bar mtshon pa'i dbang bskur
[\[12b.2\]]ba'i cho gas spyan la sogs pa'i phyag gis bzung ba'i bum pa ye shes kyi chus gang ba rnams kyis dbang bskur bar lhag par mos pas khrus kyi tshigs su bcad pa brjod bzhin pas bum pa'i chus khrus gsol bar bya'o/_/de la khrus kyi tshigs su bcad pa ni/_/ji ltar bltams pa tsam
[\[12b.3\]]gyis ni/_/lha rnams kyis ni khrus gsol pa/_/lha yi chu ni dag pa yis/_/de bzhin bdag gis khrus bya'o/_/oM sarba ta thA ga ta a b+hi She ka sa ma ye shrI hUM/_po ti dang thang sku la sogs pa rnams la ni lhag par mos pas me long la khrus gsol bar bya'o/_/de la dbang bskur
[\[12b.4\]]ba'i rim pa ni 'di yin te/_dang po ni rnam par rgyal ba'i bum pas so/_/de nas rnam snang la sogs pa'i bum pas so/_/de nas ni spyan la sogs pa'i bum pas so/_/de nas ni gzugs rdo rje la sogs pa'i bum pas so/_/de nas ni sa'i snying po la sogs pa'i bum pas so/_/de
[\[12b.5\]]nas ni gshin rje gshed la sogs pa'i bum pas so/_/de'i tshe yang bkra shis kyi glu blang bar bya'o/_/bkra shis kyi tshigs su bcad pa ni/_/bkra shis gang zhig rgyal ba rnams kyi chos kyi sku/_/gcig nyid dang ni du ma nyid kyang rnam spangs pa'i/_/ma gos gzugs med rdul dang
[\[12b.6\]]bral ba gang yin pa'i/_/bkra shis de yis khyed la rtag tu bde legs shog_/bkra shis gang zhig sangs rgyas sras kyis yongs bskor zhing /_/longs spyod rdzogs sku dam chos kyi ni gsungs dang bcas/_/mtshan dang dpe byad bzang pos yongs su brgyan gyur pa/_/bkra shis
[\[12b.7\]]de yis khyed la rtag tu bde legs shog_/bkra shis gang zhig nags kyi me ni mched pa ltar/_/'jug dang 'bar dang yongs su mya ngan 'das pa yis/_/sprul pa'i sku mchog gzhan gyi don ni mdzad pa'o/_/bkra shis de yis khyed la rtag tu bde legs shog_/bkra shis
[\[13a\]]
[\[13a.1\]]gang zhig sems can kun la phan byed pa'i/_/sangs rgyas rnam dag blo ldan nyes pa'i tshogs dang bral/_/shes rab yan lag 'dus pas mdzes pa'i bde ba'i bdag_/bkra shis de yis khyed rnams la ni dbang mchog bskur/_/bkra shis gang zhig lha dang lha min
[\[13a.2\]]mis mchod pa/_/de yis bstan pa'i dam chos bla na med pa ni/_/bdag med 'jig rten gsum las rab tu grags pa yi/_/bkra shis de yis khyed rnams la yang dbang mchog bskur/_/bkra shis gang zhig rab mchog dam chos rtag tu 'dzin/_/bzang po'i sar bzhugs sangs rgyas
[\[13a.3\]]sras po'i tshogs kyi mchog_/rnam pa kun du sems can don mdzad bkra shis bzang /_/bkra shis de yis khyed rnams la ni dbang mchog bskur/_/de ltar rim pa bzhin du khrus gsol nas/_de nas gos dkar po srab mos phyis te gur kum gyi lde gus byugs pa la na bza'
[\[13a.4\]]dkar po zung gcig_/oM di bya bA sa se swA hA/_zhes bya ba'i sngags kyis yongs su gsol bar bya'o/_/oM AHbadzra gan+d+he hUM zhes bya ba'i sngags kyis ga bur dang gla rtsi dang gur gum la sogs pa'i dri rnams kyis mnyam par byugs nas gal te yod na/_oM badzra A ba ra Na
[\[13a.5\]]bi b+hu Sha Ne swa hA/_zhes bya bas spyan dbye bar bya'o/_/de nas go ro tsa na'i thig le byas te me tog dang bdug spos dang /_mar me tam+bo la yang phul nas bdud rtsi 'khyil pa'i sngags kyis kun du bsrungs te/_dkyil 'khor la yang hUM yig gis bteg nas Tak+ki'i sngags la a
[\[13a.6\]]khaM bI ra hUM zhes bya ba'i sngags kyis dkyil 'khor du zhugs te dbus su gzhag par bya'o/_/de nas yod na phyi rol gyi rig ma de med na bsgom pa dang lhan cig bsam gtan gyis gnas te/_pad+ma dang rdo rje'i sgras bkug pa'i de bzhin gshegs pa rnams rang gi snying gar bcug nas
[\[13a.7\]]zhu bar byas te rang gi rdo rje go cha'i lam nas shes rab kyi pad+ma'i nang du lhung bar gyur pa dang /_shes rab kyi ba spu'i bu ga rnams nas 'od zer du gyur nas 'thon pa dang /_nam mkha' khyab pa'i dkyil 'khor gyi 'khor lo'i rnam par blos nye bar bzhag ste/_bsang gtor
[\[13b\]]
[\[13b.1\]]dang zhal bsil la sogs pa dbul bar bya'o/_/de nas rang gi snying ga nas spros pa'i 'phags pa gshin rje gshed la sogs pa khro bo'i rgyal po rnams kyis de dang lhan cig gnas pa'i bgegs kyi rigs bkug bskrad nas de rnams nyid dzaHhUM baM hoHzhes bya bas dgug pa
[\[13b.2\]]dang /_shin tu nges par rdzogs pa de la rab tu gzhug cing bcings te dbang du byas te spyan dang sku la sogs pa byin gyis brlabs nas/_dbang bskur ba yang byas nas bsang gtor la sogs pa dbul bar bya'o/_/de nas me tog la sogs pa'i mchod pa dbul bar bya ste/_chu
[\[13b.3\]]dang de bzhin thang las skyes/_/me tog dam pa 'di dag ni/_/bdag gis gus pas phul bas na/_/ci bde bar ni bzhes su gsol/_/oM AHbadzra puSh+pe hUM/_zhes bya ba'i sngags kyis me tog dbul bar bya'o/_/lhan skyes de bzhin sbyar ba yi/_/bdug spos dam pa 'di dag ni/_/_
[\[13b.4\]]mchog tu gus pas rab tu 'bul/_/ci bde bar ni bzhes su gsol/_/oM AHbadzra d+hU pe hUM zhes bya ba'i sngags kyis spos so/_/lhan skyes de bzhin sbyar ba yi/_/dri mchog dam pa 'di dag nyid/_/mchog tu gus pas bdag 'bul gyis/_/ci bde bar ni bzhes su gsol/_/_
[\[13b.5\]]oM AHbadzra gan+d+he hUM zhes bya ba'i sngags kyis dri'o/_/lha rdzas 'bar ba mun pa 'joms/_/snum ldan sgron ma 'di dag ni/_/rab tu dang bas 'bul lags na/_/ci bde bar ni bzhes su gsol/_/oM AHbadzra dI pe hUM zhes bya ba'i sngags kyis sgron ma'o/_/zhal zas rnam
[\[13b.6\]]kun yang dag ldan/_/bza' dang ston mor bcas pa 'di/_/kha dog ro dang drir ldan pa/_/dbul lo yang dag bzhes su gsol/_/oM AHbadzra nai bi t+ya hUM zhes bya bas lha bshos so/_/de nas zhal bsil phul te/_me tog gis mchod nas/_mi bskyod rdo rje zhes bya ba
[\[13b.7\]]la sogs pa'i tshigs su bcad pa rnams kyis bstod nas bdud rtsi myang bar bya'o/_/de nas thal mo sbyar te lus btud nas sngags pa mnyam par gzhag pas de kho na nyid kyi bden pa bdar bar bya'o/_/nam mkha' las byung mtshan ldan phyir/_/thog ma tha ma med pa'i mchog_/_
[\[14a\]]
[\[14a.1\]]sems dpa' rdo rje che rang bzhin/_/rdo rje che ger bdag grub mdzod/_/dkon mchog dngos grub chen po ste/_/dbang phyug chen po lhag pa'i lha/_/rdo rje 'dzin pa kun gyi rgyal/_/mi 'gyur mchog tu bdag grub mdzod/_/nyes pa mi mnga' rtag pa khyod/_/_
[\[14a.2\]]'dod chags kun gyi rjes chags pa/_/'dod chags chen po dga' ba che/_/bcom ldan de nyid kyis grub mdzod/_/shin tu dag pa kun gyi mchog_/gdod nas grol ba de bzhin gshegs/_/kun du bzang po kun bdag nyid/_/byang chub sems dpa' bdag grub mdzod/_/dkon
[\[14a.3\]]mchog dngos grub chen po ste/_/dbang phyug che mchog phyag rgya yis/_/grub pa'i rdo rje cher bstod pas/_/rdo rje snying po bdag por bdag_/sems can kun gyi yid khyab cing /_/sems can kun gyi yid la gnas/_/sems can kun gyi yab nyid kyang /_/dam tshig rtse mo 'dod
[\[14a.4\]]pa'i mchog_/bden pa gang gis ye shes mchog_/shes rab thabs bdag dkyil 'khor na/_/bden pa de yis mgon bdag po/_/'dod pa yongs su grub par shog_/ces bya ba'o/_/de nas yi ge brgya pa lan bdun du bzlas pa bya ste/_/oM badzra satwa sa ma ya ma nu pA la
[\[14a.5\]]ya/_badzra satwa twe no pa tiSh+Thi dr-i D+ho me b+ha ba/_su to Sh+yo me b+ha ba/_a nu rak+to me b+ha ba/_su po Sh+yo me b+ha ba/_sarba sid+d+hi m+me pra yats+tsha sarba karma su tsa me tsit+taM shre yaHku ru hUM/_ha ha ha ha ho b+ha ga bAn sarba ta thA ga ta badzra mA me muny+tsa badzrI b+ha ba ma hA sa ma ya satwa aH_zhes bya ba'o/_/de ltar brtan par byas
[\[14a.6\]]nas sems can don du gsol ba gdab par bya'o/_/mgon po skal ba de bzhin du/_/des ni 'gro don kun du mdzod/_/sna tshogs gzugs ni bzung nas kyang /_/phyogs bcu'i 'jig rten khams rnams su/_/zhes so/_/de nas phyi rol du byung ste gtor ma btang nas pad+ma'i snod
[\[14a.7\]]kyi bdud rtsis tshim par byas nas yang dag par mchod de/_phyogs skyong gshegs su gsol bar bya'o/_/de nas rdo rje hUM mdzad kyi rnal 'byor dang ldan pa'i slob dpon nang du zhugs nas dkyil 'khor gyi lha la bskor ba lan gsum byas nas phyag 'tshal te/_cho ga ma tshang ba bskang
[\[14b\]]
[\[14b.1\]]ba'i phyir sbyin sreg bya ste/_de la dkyil 'khor gyi lho phyogs su 'dug ste byang du mngon par phyogs pa'i sngags pa ting nge 'dzin gsum dang ldan pas sbyin sreg gi rab tu byed pa nas bshad pa'i cho ga las thams cad pa'i thab khung du rgyas pa'i sbyin sreg bya'o/_/sbyin sreg gi tha mar slob
[\[14b.2\]]ma'i zhi rgyas 'phel bar bya ba'i don du mthe bong lag pa g.yas pa g.yon pas bzung ste/_bsreg rdzas re re zhing lan gsum mam bdun bdun bsreg gam bsreg tu gzhug par bya'o/_/de nas slob dpon gyis slob ma las yon blang bar bya ste/_slob mas kyang dga' ba'i yid
[\[14b.3\]]kyis rang gi 'byor pa dang mthun pa'i rgyan thams cad kyis brgyan pa'i bu mo dang /_rta dang glang po dang shing rta dang ba lang dang ma he la sogs pa rnams dang gser dang dngul dang zangs dang nor bu dang mu tig la sogs pa'i nor rdzas dang /_lo tog yongs su rgyas pa'i zhing sa dang /_khyim
[\[14b.4\]]dang kun dga' ra ba dang /_ldum ra la sogs pa'i gnas dang /_bran pho dang /_bran mo la sogs pa'i 'khor rnams mngon par 'dod pa'i dgos pa 'grub pa'i phyir ro/_/slob dpon mnyes pas lha rnams mnyes/_/mnyes pas dngos grub rab stsol 'gyur/_/zhes shes
[\[14b.5\]]par byas la/_rnam pa thams cad du bla ma mnyes par bya'o/_/gal te yod na rgyal po dang sa bdag dang /_dge 'dun dang /_phyogs skyong dang /_bdag nyid kyi'ang zhi rgyas 'phel bar bya ba'i don de bzhin sreg blugs dbul bar bya'o/_/tha mar dgang blugs phul nas zhal bsil
[\[14b.6\]]la sogs pa drangs te mkhyen par gsol te/_bzod pa gsol ba byas nas gshegs su gsol bar bya'o/_/de nas zangs su legs par bkrus pa sbyin sreg gi lhag ma'i sbrang rtsi dang /_'o ma dang bu ram dang ka ra la sogs pa bsres pa'i thug pa rang gi 'dod pa'i lha'i
[\[14b.7\]]sngags kyis legs par bsgrubs nas/_gser la sogs pa'i snod du blugs te/_oM dI be an+ne sa mA d+hi d+h+yA na prI na ni swA hA/_zhes bya ba'i sngags kyis yongs su bzlas te/_lha rnams la dbul bar bya'o/_/de nas dri gtsang khang la sogs pa'i gnas su legs par
[\[15a\]]
[\[15a.1\]]bslabs pa'i bzo bos byas pa sku sum cha'i tshad kyi gdan khri la steng dang 'og tu gzigs pa ma yin par drang bor legs par brtan par byas te/_oM su pra tiSh+Tha badzra ye swA hA/_zhes bya ba'i sngags kyis bzhugs su gsol bar bya'o/_/ma yin na nyes pa 'byung
[\[15a.2\]]bar 'gyur ro/_/snga ma bsang gtor la sogs pa phul te yang dag par mchod nas bstod de bdud rtsi myang ba byas la yi ge brgya ba'i sngags lan bdun bzlas te mkhyen par gsol te bzod gsol bya'o/_/rdzogs sangs rgyas dang de sras lha/_/gang zhig tshangs sogs lha yi ni/_/_
[\[15a.3\]]tshogs rnams lha yi bya ba la/_/ma tshang ba ni bzod mdzad rigs/_/kun du zhi dang bde legs dang /_/yon bdag don ched mdzad nas ni/_/slar yang 'byon par mdzad pa'i phyir/_/sangs rgyas yul du gshegs su gsol/_/bskal pa brgya ni brgya yi bar/_/gang gi
[\[15a.4\]]sku gzugs 'di bzhugs pa/_/sa chu me dang rlung gi lha/_/thams cad kyis ni srung bar mdzod/_/rang gnas bde bar gshegs nas ni/_/shin tu dga' gcugs yid kyis ni/_/slob dpon slob mar yang dag ldan/_/bu dang bu mor bcas pa srungs/_/khyad par brjod par bya ste/_
[\[15a.5\]]bris pa dang brtsigs pa rnams la yang ji skad bshad pa'i tshogs rab tu gnas par bya'o/_/de la ni rnam par snang mdzad kyi rnal 'byor ram/_rab tu gnas par bya ba'i lha'i rnal 'byor gyis so/_/rje btsun gyi mchod rten la ni dri gtsang khang bskyed pa'i cho gas bskyed nas/_sangs rgyas
[\[15a.6\]]dang byang chub sems dpa' thams cad kyi pho brang du bsgoms nas/_sangs rgyas dang /_byang chub sems dpa' dang rig pa dang gsang sngags kyi lha ma lus pa bkug nas mchod rten gyi nang du rab tu gzhug cing /_bcings te dbang du byas nas bsang gtor dang /_ar+g+ha dang zhabs
[\[15a.7\]]bsil dang dbang bskur dang mchod pa dang bstod pa byas nas bdud rtsi myang ba byas te/_oM su pra tiSh+Tha badzra ye swA hA/_oM hUM hri b+h+ruM tre Tas+tha zhes pa'i sngags kyis rab tu gnas par bya'o/_/lhag ma ni snga ma bzhin no/_/dam pa'i chos kyi glegs bam shes rab kyi pha rol tu phyin pa la
[\[15b\]]
[\[15b.1\]]sogs pa ni 'di ltar rab tu gnas par bya ste/_yi ge d+hi yongs su gyur pa las shes rab kyi pha rol tu phyin ma gser gyi mdog can/_rtsa ba'i phyag gnyis kyis rang snang gi thabs la 'khyud pa phyag bar ma gnyis kyis chos kyi 'khor lo'i phyag rgya bcings pa/_phyag tha ma gnyis ni
[\[15b.2\]]mchog sbyin dang po ti bsnams par bsgoms nas/_de yongs su gyur pa'i yi ge'i tshogs rnams kyis dkrigs par glegs bam rnam par bsgoms nas/_oM pradz+nyA shru ti smr-i ti ma ti bi dzA ya swA hA/_d+haM zhes bya bas rab tu gnas par bya'o/_/gsang sngags kyi glegs bam la ni 'od
[\[15b.3\]]dpag med yi ge'i gzugs su gyur par blta ste rab tu gnas par bya'o/_/yang na gsang sngags kyi po ti bzhin du dam chos kyi glegs bam rab tu gnas par byas te/_'od dpag med kyi rnal 'byor dang sngar bstan pa'i sngags kyis de bzhin gshegs pa thams cad dang /_rdo rje
[\[15b.4\]]'chang rnams kyis byin gyis brlabs par rnam par bsgoms te 'di thams cad du'o/_/lhag ma ni snga ma bzhin no/_/gtsug lag khang yang sangs rgyas dang byang chub sems dpa' rnams dang /_nyan thos dang rang sangs rgyas rnams kyi pho brang ting nge 'dzin gyi gnas chos kyi dbyings
[\[15b.5\]]rgya che bar yid kyis bskyed par bya'o/_/de nas oM hUM hrI zhes bya ba'i sngags kyis rab tu gnas pa la sogs pa byas te gtor ma mchod pa'i nye bar spyod pa la sogs pa phul nas/_oM su pra tiSh+Tha badzra swA hA/_oM hUM hrIHb+h+rUM khaM bidzrA b+ha ba dr-i D+ho tiSh+Tha b+h+rUM khaM zhes bya ba'i sngags kyis
[\[15b.6\]]rab tu gnas nas/_sangs rgyas dang byang chub sems dpa' dang rdo rje 'chang la sogs pa rnams kyis byin gyis brlabs pa rdo rje ltar mi phyed pa shin tu brtan par bsgoms nas bum pa thams cad kyi chus gtsug lag khang thams cad du bsang gtor byas te/_oM badzra a b+hiShiny+tsa zhes bya
[\[15b.7\]]ba'i sngags kyis so/_/de nas gtsug lag khang gi srung ma nag po chen po sgrub pa'i thabs nas bshad pa lta bu'i mtshan nyid can yid kyis bkug ste/_ro gcig tu gzhug cing bcings te dbang du byas nas slob dpon rdo rje hUM mdzad kyi rnal 'byor dang ldan pas bka' bsgo bar bya ste
[\[16a\]]
[\[16a.1\]]gtsug lag khang 'di ji srid gnas par khyod kyis bsrung bar bya ste/_sdig pa med pa'i las rnams bya zhing slob dpon dang dge 'dun gyi bya ba thams cad la mchog tu brtson par bya'o/_/de ltar byas nas bla mas slob ma bos te/_gus pa dang bcas pas yang dag
[\[16a.2\]]par smra bar bya ste/_gang khyod kyis gsol ba btab pa'i rab gnas sdig pa 'joms pa de kho bos byas kyi/_ji ltar bde bar nan tan gyis mchod pa bya'o/_/de nas sngags kyis sbyangs pa'i tsA ru de la byin nas 'di ni de bzhin gshegs pa'i lhag ma sdig pa 'joms pa ste zo cig
[\[16a.3\]]ces so/_/gzhan dag la yang ji ltar thob par nyung ngu nyung ngu sbyin par bya'o/_/de nas yang yon blang ste/_slob mas kyang yon dbul bas bla ma mnyes par byas nas/_mchod pa sna tshogs pa rnams kyis lha rnams mchod de bskor ba lan gsum byas te phyag bya'o/_/de nas rang gi
[\[16a.4\]]gnas su song ste dge slong dang dge slong ma dang /_dge bsnyen dang dge bsnyen ma'i 'khor dang bcas pa rnams la ston mo drangs nas yon phul te bzod pa gsol nas slar gshegs par bya'o/_/de nas bzo bo rnams la ston mo byin te gos dang rgyan la sogs pa rnams kyis yongs su mgu
[\[16a.5\]]bar byas nas slob dpon gyi rjes su 'brangs pa rnams dang /_gzhan gyi yang 'khor rnams gos la sogs pa sbyin pas yongs su mgu bar bya'o/_/gzhan yang nad pa dang mgon med pa rnams kyang nus pa ji lta ba bzhin du mgu bar bya'o/_/mtshan mo nye du dang 'khor rnams la dga' ston
[\[16a.6\]]chen po sbyin par bya ste/_pi wang dang gling bu dang /_rnga zlum dang rnga zlum dal ba la sogs pa'i sgra'i rjes su 'jug pa'i glu dang /_glu dang rjes su mthun pa'i gar gyis skye bo mngon par dga' ba'i bkra shis dang bstod pa rnams kyis bza' ba dang ston mo dang bldag pa dang /_btung ba dang /_
[\[16a.7\]]gzhib pa rnams dang /_gos kyi gtam gyis kyang ste nus pa bzhin bya'o/_/de nas slob dpon dga' ston bsdu ba dang /_dkyil 'khor gyi sar bzhugs te yang dag par mchod nas bstod de/_yi ge gsum dang muH'i mtha' can gyis bsdus nas rdul tshon snod gsar par blugs
[\[16b\]]
[\[16b.1\]]te/_don du gnyer ba la nyung ngu byin nas chu bor dor bar bya'o/_/dkyil 'khor gyi sa gzhi yang /_oM a kA ro mu khaM sarba d+harmA NAM A d+ya nut+pan+na twAd muHzhes bya ba'i sngags kyis ba'i lci ba byug par bya'o/_/de nas phyogs skyong rnams la gtor ma sbyin no/_/rab gnas 'di 'dra byas na ni/_/_
[\[16b.2\]]skye ba 'di dang gzhan du yang /_/mngon par 'dod pa'i dngos grub thob/_/de bas rtag tu 'di nyid bya/_/sa dong 'gengs dang rab gnas dang /_/sbyin sreg 'khor lo'i yo byad gang /_/de kun slob dpon nyid dbang zhes/_/rdo rje 'dzin pa mchog gis gsungs/_/rab tu gnas pa'i
[\[16b.3\]]cho ga mchog_/'dus pa'i tshul du byas pa las/_/bsod nams bdag skyes gang cung zad/_/des ni 'gro kun rdor 'dzin shog_/rab tu gnas pa'i cho ga ye shes snang ba zhes bya ba slob dpon snang byed zla bas mdzad pa rdzogs so//_//rgya gar gyi mkhan po dpal
[\[16b.4\]]ba ren+d+ra pa'i zhal snga nas dang /_lo tsA ba dge slong pradz+nyA kI rtis bsgyur ba'o//_//[{D1905}]@##/_/rgya gar skad du/_pra tiSh+Tha bi d+hi nA ma/_bod skad du/_/rab tu gnas pa'i cho ga zhes bya ba/_dpal 'jam pa'i rdo rje la phyag 'tshal lo/_/rnam pa kun gyi mchog ldan pa/_/bde ba che la rab
[\[16b.5\]]btud nas/_/bdag 'dra'i blo dman nyid la ni/_/rab gnas cho ga bshad par bya/_/rtsa ba'i yan lag rab gnas la/_/phal cher khrus su 'dod pas na/_/bum pa'i nang du cho ga yis/_/blo dang ldan pas chu bskyed bya/_/mi nag zhabs med mchu 'phyang ba/_/lnga dang bcu dang bcu
[\[16b.6\]]dgu'o/_/lnga po'i rim pa 'di yin te/_/gsang ba 'dus par mngon gsungs pa/_/sangs rgyas sangs rgyas sras sogs rnams/_/de rnams phyag mtshan shes par bya/_/de las gzhan pa'i rigs 'di yin/_/sa gnon dang ni byang chub mchog_/mchog sbyin bsam gtan
[\[16b.7\]]skyabs sbyin rnams/_/mi bskyod rtag pa rin chen dang /_dpag med don yod grub rnams kyi'o/_/sangs rgyas rnams kyi chos bshad rgya/_/byang chub mchog gis bsdus gyur pa'o/_/des na rdo rje gdan sogs kyis/_/mi bskyod sogs kyi rang bzhin no/_/thams cad
[\[17a\]]
[\[17a.1\]]kyis ni po ti bsnams/_/gsung gi rdo rje'i bdag nyid gsal/_/rdo rje chos su rtag tu bya/_/de la sogs pa'i tshig gis kyang /_/mchod rten gtsang khang byur bu dang /_/mchod rten gyi ni bye brag rnams/_/rtag pa yi ni bdag nyid do/_/byang chub sems dpa' la
[\[17a.2\]]sogs gang /_/bya ba'i rgyud la sogs dang mthun/_/'dus pa las gsungs de nyid kyi/_/rgyal sras rnams kyis yang dag bzung /_/sgyu 'phrul dra sogs bltas nas ni/_/de bzhin gzhan gyi rigs kyi rim/_/'dus pa'i cho gar bya ba ste/_/slar yang mi shes pa yi rigs/_/_
[\[17a.3\]]rdo rje thugs kyis bzung nas ni/_/phyag mtshan nyid ni yang dag bri/_/gtso bo'i mgrin par bri bar bya/_/logs su bde gshegs bzhi phyag mtshan/_/gcig la cho ga'i rim pas so/_/rdo rje gzugs sogs phyag mtshan ni/_/drug po cig car de bzhin gcig_/khro bo
[\[17a.4\]]gsum brtags bgegs dgra gcig_/bcu yi phyogs la lha mo bzhi/_/de bzhin phyag mtshan re re la'o/_/khro bo rnams kyang so sor ro/_/lhag ma rnams ni sngar bzhin bri/_/slar yang bcu dgu'i phyogs la ni/_/grangs ni ji bzhin bri bar bya/_/slar yang kha cig nyi shur
[\[17a.5\]]'dod/_/las kun byed pa bsnan pas so/_/me tog dri zhim ldan pa dang /_/mgrin pa gos kyis dkris pa dang /_/cung zad chu ldan a mrar ldan/_/go rims ji bzhin rnam par gzhag_/g.yon du a mra la sogs dgod/_/'dug nas gtor ma yang dag sbyin/_/mu tig
[\[17a.6\]]dngul dang gser zhes grags/_/mu men dang ni byi ru rnams/_/kaN+Da ka ri daN+Dod nyid/_/br-i ha sti dang ka r+Ni ka_/_nas dang gro dang so ba dang /_til dang sran gre'u mngon par brjod/_/'bru lnga dang ni sman lnga dang /_/rin chen 'di rnams kyis khengs pa/_/rang gi lha yi gzugs
[\[17a.7\]]kyis ni/_/chu dang ldan par bskyed nas ni/_/kun du nyung ba'i chu blugs nas/_/kham phor rnam rgyal zhes brjod la/_/de ni baM las byung ba yi/_/rin chen rang bzhin bum steng gzhag_/rtsa ba'i phyag mtshan gyis bskyed pa'i/_/dam tshig dkyil 'khor bdag nyid la/_/ye shes
[\[17b\]]
[\[17b.1\]]dkyil 'khor bkug nas ni/_/zhabs bsil la sogs rim bzhin no/_/dam tshig dang ni lhan cig tu/_/byas nas mnyes bya mchod pa'o/_/me tog spos sogs phyi yis kyang /_/rab tu 'bad de yang dag mchod/_/dril bu dkrol bya de yi ni/_/bstod pa byas te bzlas ba bya/_/_
[\[17b.2\]]gcig tu g.yon pa'i khu tshur bcings/_/rdo rje me tog gis bcings nas/_/bum pa chu yis gang ba ni/_/kham phor steng du brtan par gzhag_/de nas mchod cing phyag byas nas/_/dkyil 'khor 'khor lo'i rang bzhin nyid/_/chu yi rang bzhin nyid kyis gzhag_/yang na
[\[17b.3\]]bum pa la gzhug bya/_/de ltar 'di dang gzhan rnams kyi/_/thams cad so sor byas nas ni/_/me tog spos sogs sbyin byas nas/_/gtor ma sngon 'gro yang dag bsrung /_/'di ni bum pa sta gon la gnas pa'i cho ga'o/_/lhag pa'i lha yi sbyor ba las/_/don grub
[\[17b.4\]]chu dang zan rnams kyis/_/lha rnams rdul ni bral bar bya/_/ba yi rnam lnga shing shun lngas/_/byugs te khrus bya mngon bzlas la/_/dri zhim gtsang ma'i chu yis ni/_/bkru bar rung ba rang gzugs kyis/_/ri mo la sogs me long la/_/gang du las la sngags med pa/_/_
[\[17b.5\]]bgegs dgra de ru sbyar bar bya/_/mar nag dri zhim gyis byugs la/_/skyu ru ra yis bkru bar bya/_/ba yi rnam lnga sogs kyis byug_/mar nag gis ni byugs pa gang /_/bkru bya skyu ru ra yis kyang /_/dUr ba'i chun po de 'dod do/_/chu yis bkru bar bya ba ste/_/yang na
[\[17b.6\]]bsgrubs pa'i chu yis kyang /_/de la 'di ni mar nag gi sngags te/_oM sarba ta thA ga ta kA ya bi sho d+ha ne swA hA/_/ras 'jam po yis dbyi bar bya/_/ji ltar nus pas gos sogs sbyin/_/ye shes sems dpa'i snying 'od kyis/_/lha rnams bkug nas bzhugs par
[\[17b.7\]]bya/_/sangs rgyas dang gzhan de yi sras/_/bstan pa la ni dga' rnams la'ang /_/ku sha'i chun pos bsang gtor bya/_/zhabs bsil sogs kyis de rnams mchod/_/mchod sogs byas nas de rnams la/_/pus mo btsugs te yang dag gnas/_/rdo rje
[\[18a\]]
[\[18a.1\]]dril bu g.yon du 'dzin/_/spos phor g.yas su gzung bar bya/_/bcom ldan 'jam pa'i rdo rje khyod/_/rig pa'i rgyal po phyag 'tshal bstod/_/bcom ldan snying rje'i bdag nyid can/_/bdag ni rab gnas bgyi bar 'tshal/_/slob ma la ni brtse don dang /_/_
[\[18a.2\]]khyed rnams la yang mchod pa'i ched/_/sems can bsod nams 'phel don dang /_/byang chub sems ni spel don du/_/bcom ldan bdag la thugs brtse bas/_/bka' drin gyis ni bskyab pa'i rigs/_/sangs rgyas rnams ni bdag la dgongs/_/byang chub sems
[\[18a.3\]]sogs rang bzhin rnams/_/bstan la mngon par dga' ba gzhan/_/gang dag rdo rje'i mig can rnams/_/rdo rje 'chang chen che ge bdag_/rab gnas che ge mo 'di yang /_/bdag gis bgyi bas khyed rnams kyis/_/byin gyis brlab ni bgyi bar rigs/_/ting 'dzin
[\[18a.4\]]gsum dang ldan pa yis/_/lugs sku la sogs bskyed par bya/_/'dab ma dang bcas chu yis ni/_/mnyam par bzhag pas khrus byas nas/_/mchod pa sngon 'gro de yis ni/_/sngags kyis mngon par bsngags par bya/_/phyag byas mchod pa sogs byas nas/_/_
[\[18a.5\]]slar yang nye bar spyod pa lnga/_/nad par byon par bzhed pa yis/_/ye shes 'khor lo gshegs su gsol/_/'di ni lha sta gon la gnas pa'i cho ga'o/_/nang par sta gon bya ba la/_/rdul bral la sogs byas nas ni/_/sangs rgyas la sogs sngar bkug nas/_/zhabs
[\[18a.6\]]bsil byas te mchod par bya/_/spos phor bzung nas pus btsugs te/_/tshigs bcad sngon gsungs brjod par bya/_/bgyi ba'i tshig ni bor nas ni/_/bgyid par 'tshal zhes brjod par bya/_/ting 'dzin gsum la sbyar byas nas/_/mnyam par gzhag pas bsam
[\[18a.7\]]par bya/_/bum pas khrus bya mang po yis/_/bkra shis sgra ni sngon 'gro bas/_/de la 'di ni khrus kyi sngags te/_ji ltar bltams ma thag tu ni/_/de bzhin gshegs kun khrus gsol ltar/_/lha rdzas chu ni dag pa yis/_/de bzhin bdag gis khrus
[\[18b\]]
[\[18b.1\]]gsol lo/_/oM sarba ta thA ga ta a b+hi She ka ta sa ma ya shri ye hUM/_gos sogs rang rang sngags kyis ni/_/mnyam par bzhag pas brtan par bya/_/yang na rang gi sngags kyis sbyin/_/lhag par bzlas nas gtso la 'dud/_/de la 'di rnams ni rang rang gi sngags te/_oM badzra
[\[18b.2\]]bAs se swA hA/_oM badzra d+hU pe swA hA/_oM badzra dI pe hUM/_oM badzra nai bi d+ye hUM/_oM badzra gan+b+he hUM/_oM badzra sarba A ba ra Na bi shod+ha ne swA hA/_snod ni gser gyi rang bzhin nam/_/dngul gyi rang bzhin mnyam bzhag pas/_/bgegs dgra'i sngags kyis yang dag bsgrub/_/mar dang
[\[18b.3\]]sbrang rtsis byugs pa yi/_/gser gyi thur mas mig dbye ste/_/yang na bsam gtan dag gis bya/_/sbyin sreg mes bsgrubs zas kyis ni/_/de ma thag tu gsol bar bya/_/de la 'di ni mig gnyis dbye ba'i sngags te/_oM tsak+Shu tsak+Shu sa man+ta tsuk+Shu bi sho d+ha swA hA/_oM
[\[18b.4\]]dI be an+ne sa mA d+hi d+h+yA na prI na ni swA hA/_'di ltar rdzogs pa'i sangs rgyas kun/_/dga' ldan gnas su rab bzhugs nas/_lha mo sgyu ma'i lhums zhugs ltar/_/de bzhin 'dir yang bzhugs su gsol/_/mgon po rtag tu 'dir bzhugs la/_/me tog la sogs
[\[18b.5\]]'di bzhes mdzod/_/che ge mo yi don gyi phyir/_/byang chub sems ni 'phel bar mdzod/_/oM su pra tiSh+Tha badzra swA hA/_/smad dang snying ga mgrin pa ru/_/rdo rje gsor bas de rnams la/_/lan gsum bskor nas gzhag par bya/_/lha rnams brtan par 'dod pa yis/_/_
[\[18b.6\]]'chad par 'dod pas tshigs bcad gdon/_/blo gros brtan pas bsam par bya/_/ma tshang lhag pa'i cho ga rnams/_/pus mo btsugs nas bzod par gsol/_/'di ni rab gnas kyi cho ga'o//_//de la 'di ni sbyin sreg gi cho ga ste/_g.yon du me tog dkar po dang /_/ldan pa'i
[\[18b.7\]]dung sogs chu dang ldan/_/rang gi lhag pa'i lha yi bzlas/_/yang na bgegs kyi dgra yi sngags/_/las kun byed pa bzlas nas kyang /_/ku sha'i chun po ldan pa yis/_/snod ni de ru gzhag par bya/_/bsang gtor la sogs dgos don du/_/yon chab la sogs sbyin pa'i
[\[19a\]]
[\[19a.1\]]phyir/_/man+dzi la sogs gzhan rnams la/_/g.yas phyogs su ni pa na sha_/blag sha dang ni u dum+WA ra/_/tsan+dan arka b+ha tA rnams/_/yal ga be yi kang+ka dang /_/a b+ha sa mi gaM b+ha ri/_/a ba marga a shwad+tha/_/byang chub shing las byung ba rnams/_/rlon pa drang
[\[19a.2\]]zhing rtse gcig pa/_/srin bu sogs kyis ma zos pa/_/mthe chung gi ni mtho gang la/_/dri zhim chu yis khrus byas la/_/mar byugs til dang dUr ba bzang /_/ma chag pa yi 'bras rnams kyang /_/zho zan ku sha so ba dang /_/nas dang gro dang mon sren gre/_/sran gre'u 'bras
[\[19a.3\]]yos de bzhin gzhan/_/sbrang rtsi 'o ma la sogs srid/_/rim pa bzhin du bzhag nas ni/_/ting 'dzin gsum dag rnal 'byor pas/_/zhi ba'i gtor ma byin nas ni/_/sbyin sreg las ni yang dag brtsam/_/mtho gang gting du brkos byas nas/_/khru gang 'khor lo
[\[19a.4\]]zlum po la/_/bde gshegs bzhi yi phyag mtshan dang /_/bdag po'i phyag mtshan dbus su'o/_/de bzhin dbus su bgegs kyi dgra/_/las kun byed pa'i phyag mtshan no/_/pad+ma rab tu rgyas 'dra ba/_/ngos bzhi sor bzhi bor nas ni/_/de yi tshad kyang
[\[19a.5\]]kha khyer la/_/pad+ma'i phreng bas bskor bar bya/_/rdo rje phreng ba yongs brtsigs pas/_/phyi rol kha khyer kun du bskor/_/'og gi phyag mtshan phyi rol du/_/rdo rje phreng ba gang smra ba/_/de rnams phyag mtshan gzhan dag gi/_/rtsa ba'i phyag mtshan las cung zad/_/de bzhin
[\[19a.6\]]du yang bzang zhabs kyis/_/sor ni brgyad dang gcig gi tshad/_/mchu dang rngams su rtsa ba yi/_/phyag mtshan shin tu brtan pas na/_/de bzhin du ni gzhan dag kyang /_/'di ni rig pas brtag par 'dod/_/yang na bdag po'i 'bras bu ni/_/che la gzhan ni dman pa
[\[19a.7\]]yi/_/phyag mtshan zhes su brjod pa ni/_/ri mo'i dkyil 'khor ji ltar mnyam/_/phyag mtshan rnams kyi brgal ba 'di/_/lan ni ji ltar 'debs par byed/_/der yang mkhas pas mi mnyam par/_/skyes bu dam pas 'dod ma yin/_/phyi rol rdo rje 'phro ba yis/_/_
[\[19b\]]
[\[19b.1\]]bskor ba 'di ni mi 'gal te/_/de rnams phyag mtshan la ltos nas/_/de bzhin phyi rol bsgral 'dod na/_/'bras bu med cing dka' ba skye/_/blo ldan ji ltar nye bar brten/_/lung dang rigs pas sgrub byed pa/_/phyogs 'di la ni yod ma yin/_/skyon yang cung zad byin pa ste/_/rgya
[\[19b.2\]]che mang pos ci zhig bya/_/de ltar bstan pa'i thab khung du/_/sngags kyis sbar ba'i me la ni/_/'bar ba'i ched du mar ni blugs/_/de la 'dir ni me sbar ba'i sngags te/_oM dz+wa la dz+wa la hUM hUM/_shar phyogs kha bstan ku sha rnams/_/g.yas skor gyis ni sbyin par
[\[19b.3\]]bya/_/re re nas ni shar phyogs rtse/_/thab khung ku shas dgab par bya/_/thab khung bdag med par dmigs nas/_/raM las byung ba'i ser skya ser/_/g.yas g.yon zhal ni gnag dang dkar/_/lus thung zhal ni ser po ste/_/shes rab las 'khyud ral pa
[\[19b.4\]]'greng /_/ril pa dbyug pa g.yon pa na/_/g.yas pa skyabs sbyin phreng ba ste/_/pad+mar raM skyes me dkyil 'khor/_/zhi ba la sogs cha byad can/_/rdzas kyi rjes mthun me ru bsam/_/me mtshams nas ni ye shes me/_/mig gsum Ta k+kis dgug par bya/_/yang na de
[\[19b.5\]]yi rang sngags kyis/_/bsang gtor la sogs brtsam par bya/_/de la 'di ni me'i sngags te/_oM e h+ye hi ma hA b+hu ta de ba r-i Shi dwi ja sad ta ma gr-i hi twa a hu ti swA hA raM/_a smin san+ni hi to b+ha ba/_ku sha'i chun pos bsang gtor ro/_/lan gsum bar du chu ru gzhug_/de bzhin cho
[\[19b.6\]]ga'i rim pa yis/_/slar yang zhabs bsil sbyin par bya/_/de bzhin chu yi mchod yon sbyin/_/me tog dang bcas lan gsum du/_/mdzub mo mthe bong kha gnyis ni/_/dang po mtha' ru mos pa yis/_/rnal 'byor ji ltar zhabs sogs la/_/blo yis zhabs bsil
[\[19b.7\]]sogs brtag bya/_/kun du lus la bsang gtor sbyin/_/zhabs bsil zhabs ni gnyis la yang /_/blo yis zhabs bsil zhal du ste/_/spyi bor yon chab dbul bar bya/_/de la 'di ni mchod pa'i rim/_/me tog spyi bor mar me sogs/_/mdun du dri zhim brang du'o/_/dam
[\[20a\]]
[\[20a.1\]]tshig dang ni ye shes me/_/'o ma chu sbyin slar yang gcig_/bsang gtor la sogs cho ga yis/_/cho ga 'dis ni sbyin sreg bya/_chang gzungs 'tsham par sbom pa ste/_/ring du khru gang sor drug pa/_/rin chen rdo rje yu bar bcas/_/sor mo bzhi ni kha
[\[20a.2\]]khyer la/_/sor gnyis brkos la rdo rje ste/_/rdo rje can gyi sor mo bzhi/_/brkos te chu skyes 'dab ma la/_/mtha' ru ji ltar mdzes pas mdzes/_/dgang gzar las ni mthe chung tshad/_/ro ni rgyu ba'i bu gar ldan/_/rdo rje dpangs su ji ltar thos/_/rim pa rtse lnga rtse gsum
[\[20a.3\]]pa/_/blugs gzar pad+ma'i 'dab rnams la/_/sor gcig brkos pas rdo rje 'dzin/_/sor gnyis sngar bzhin yu ba la/_/rin chen rdo rje rtse rdo rje/_/dgang gzar sbyin sreg shing rang bzhin/_/blugs gzar de bzhin ni ma rang bzhin/_/zangs sogs rdzas las yang
[\[20a.4\]]dag byung /_/rang nyid sngags las bskyed pa'o/_/pus mo gnyis kyi nang ngos su/_/lag g.yon steng bstan dgang gzar du/_/mar gyis gang ba yang dag blugs/_/g.yas pa'i 'og tu kha bstan pas/_/blugs gzar dgang gzar la bskyon la/_/steng du bltas pa mar gyis
[\[20a.5\]]dgang /_/lha yi gzugs su bskyed pa yis/_/raM yig tshangs zhal dgod par bya/_/yon bdag nus pas lan bdun nam/_/lan gsum dag tu mkhas pa yis/_/dgang gzar la ni bskor byas nas/_/dgang blugs rab tu sbyin par bya/_/de la 'di ni sngags te/_
[\[20a.6\]]oM a g+na ye A dI bya A dI bya a bi Sha a bi Sha ma hA shri ye ha bya ka bya A bA na ye swA hA/_dge dang mi dge'i mtshan ma rnams/_/blo dang ldan pas brtag par bya/_/dge ba'i 'od zer bsgril 'bar ba/_/brgya sbyin gzhu ltar yongs ston pa/_/mdog sogs de dang de sbyor
[\[20a.7\]]ba/_/las kyi rjes su mthun pas ston/_/gang tshe mtshan ma ma mthong na/_/yang ni bgegs dgra'i bzlas pa bya/_/rab tu legs par zhabs bsil sogs/_/byas nas me tog sogs kyis mchod/_/dgang blugs sbyin bya de bzhin du/_/yam shing sogs kyis
[\[20b\]]
[\[20b.1\]]sbyin sreg bya/_/slar yang 'thor 'thud la sogs pa/_/me yi phung po la byas nas/_rang gi lhag pa'i lhar dmigs te/_/'di yi sngags ni bzlas par bya/_/mchod yon zhabs bsil sogs byas nas/_/mchod yon dam pa sngon 'gro bas/_/de la dgang blugs
[\[20b.2\]]sbyin par bya/_/bdud rtsir byas pa'i mar gyis ni/_sngon du bsams shing bsreg par bya/_/re mos gnyis ni sbyin byas la/_/mthe bong srin lag kha yis ni/_/blangs pa mar gyi rtsi blugs pa/_/blugs gzar gyis ni mar bsreg bya/_/'bru yang de nyid kyis dbul bya/_/_
[\[20b.3\]]med na lag pa nyid kyis bya/_/dgang blugs dag ni sbyin par bya/_/bsreg bya 'bru rnams rang gi ni/_/sngags kyis bud shing de bzhin du/_/kha cig gzhan gyi sngags kyis kyang /_/gzhan ni rang gis dbul bar bya/_/de la 'di rnams ni gzhan gyi sngags te/_oM badzra ag+na
[\[20b.4\]]ye swA hA/_mar gyi'o/_/oM badzra a dzA lA ya swA hA/_u dum+WA ri'i 'o/_/oM bo d+hi br-ik+Sha ye swA hA/_byang chub kyi shing gi'o/_/oM badzra la tA ya swA hA/_/pa la sha'i 'o/_/oM badzra ku be rA ya swA hA/_n+ya gro d+ha'i 'o/_/oM badzra sA ha ka rA ya swA hA/_/a mra'i'o/_/oM a pra ti
[\[20b.5\]]ha ta badzrA ya swA hA/_ku sha rnams kyi'o/_/oM ma hA be gA ya swA hA/_nas kyi'o/_/oM badzra bi dzA ya swA hA/_so ba'i'o/_/oM badzra g+hasma ri swA hA/_gro'i'o/_/oM sarba pA paM da ha na badzrA ya sarba pA paM da ha swA hA/_til gyi'o/_/oM ma hA ba lA ya swA hA/_mon sran gre'u'i'o/_/_
[\[20b.6\]]oM badzra A yu She swA hA/_dUr ba'i 'o/_/oM badzra puSh+Ta ye swA hA/_'bras ma chag pa'i 'o/_/oM badzra saM pa de swA hA/_zho zan gyi'o/_/bsang gtor 'thor 'thung la sogs pa/_/byas nas sngar bzhin mtha' ru ni/_/sngags kyi yan lag ma nyams bzlas/_/las ni ji
[\[20b.7\]]ltar nang bcug la/_/ngal bso nas ni slar sbyin bya/_/dgang blugs ji ltar yod kyi bar/_/med na yang dag rdzogs pa yi/_/mtha' ru yang dag dgang blugs dbul/_/'thor 'thung dri zhim me so rtsi/_/me tog spos dang gos gsar pa/_/phul nas bdug
[\[21a\]]
[\[21a.1\]]spos dril bu dkrol/_/sgra yis mchod pa byas nas ni/_/yon phul nas ni slob ma yi/_/g.yas kyi mthe bo g.yon pa yi/_/mthe chung nas ni bzung byas nas/_/rang gi dgang blugs sbyin par bya/_/gal te grub nas rgyal po sogs/_/dge ba'i
[\[21a.2\]]ched du bsngo bar bya/_/yongs rdzogs dgang blugs sngon lta bur/_/'thor 'thung la sogs byas nas ni/_/yon phul nas ni slob ma yi/_/sems ni mnyam par bzhag nas su/_/snying gar me tog thal mo sbyar/_/nyung sogs nyes pa zhi don du/_/bzod par gsol
[\[21a.3\]]zhes brjod par bya/_/ji srid ma tshang lhag pa rnams/_/bdag gis rmongs pa blo bgyis pa/_/gang phyir lus can skyabs gyur pa/_/mgon po khyed kyis de bzod mdzod/_/ma tshogs pa dang mi shes pa/_/nus pa med la sogs rang bzhin/_/ma tshang ba dang gzhan
[\[21a.4\]]byas gang /_/de dag thams cad bzod par rigs/_/bzod gsol phyag 'tshal byas rjes la/_/rang gi mngon par 'dod pa blang /_/rdo rje sems zhes bzlas pa bya/_/mang po yang ni yi ge brgya pa'i sngags te/_oM badzra satwa sa ma ya/_ma nu pA la ya/_badzra satwa twe
[\[21a.5\]]no ba tiSh+Tha dr-i D+ho me b+ha ba/_su to Sh+yo me b+ha ba/_su poSh+yo me b+ha ba/_a nu rak+to me b+ha ba/_sarba sid+d+him+me pra yats+tsha sarba karma su tsa me tsit+taM shre yaHku ru hUM/_ha ha ha ha ho b+ha ga bAn sarba ta thA ga ta badzra mA me muny+tsa/_badzrI b+ha ba ma hA sa ma ya sa twa aH_i to ba sarba sa twAr+tha/_sid+d+hi dang thA ya bta su kha/_
[\[21a.6\]]gats+tsha d+h+wa bud+d+ha bi Sha yaM pu na rA ga ma na ya tu/_brjod nas rang gi sngags kyis ni/_/yi ge'i nang du bcug nas su/_/sngags kyis rang bdag mgon po ni/_/sngags pas blo yis gshegs su gsol/_/de ltar me yi de bzhin kun/_/bsang gtor la sogs byas nas ni/_/de la dgang
[\[21a.7\]]blugs sbyin byas nas/_/yam shing de bzhin sbyin sreg bya/_/de bzhin 'di yis zhabs bsil sogs/_/ji srid nam bza' dbul byas nas/_/bzod gsol gsol ba gdab byas nas/_/snga ma bzhin du gshegs su gsol/_/rnal 'byor bdag nyid mnyam bzhag bas/_/me la
[\[21b\]]
[\[21b.1\]]'o ma bsgrubs byas nas/_/lha rnams la phul lhag ma ni/_/phru ba 'dod pas bgo bar bya/_/di ring phal cher rigs dam pa/_/ran par 'dod pa yod pa ni/_/des na 'di brtsams mgon po rnams/_/thub pa'i rtse mo de bzod mdzod/_/rgyud rnams mang po gang rig pa/_/rab gnas blo ni pha
[\[21b.2\]]rol son/_/'di dag byis pas bstan pas na/_/nyes ldan bdag la bzod par mdzod/_/rab gnas cho ga bzang po 'di/_/rab tu rgyas par yod mod kyang /_/dman pas de nyid mi rtogs pas/_/des na bdag gis 'di ru brtsams/_/'di ni mdor bsdus yang dag rdzogs/_/_
[\[21b.3\]]rab gnas cho ga go rims mdzes/_/'di byas bsod nams gang thob pas/_/'gro ba byang chub la gnas gyur/_/rmongs pa rjes bzung las byung ba'i/_/bsod nams cung zad bsgoms pas na/_/dpal ldan mkhas pa mi 'jigs pa'i/_/phyag gis cho ga sdeb spyor byas/_/paN+Di ta mi
[\[21b.4\]]'jigs pa'i phyag gis mdzad pa/_/rab gnas kyi cho ga mdor bsdus pa rdzogs so//[ {D1906}]@##/_/rgya gar skad du/_bi Sha da pa da saM gra ho nA ma pra tiSh+ThA bi d+hi/_bod skad du/_rgya che ba'i tshig bsdus pa zhes bya ba rab tu gnas pa'i cho ga_/dpal 'jam pa'i rdo rje la
[\[21b.5\]]phyag 'tshal lo/_/dbang po'i mtshon gyi rnam pa mtshungs/_/mchog tu dga' bas mdzes pa yi/_/shes rab zab mo dang ldan pa/_/'jam pa'i rdo rje 'khor lor bcas/_/btud nas kA tsar mngon brjod pas/_/sna tshogs slob dpon bzhed rig cing /_/sna tshogs rgyud kyi rjes 'brangs nas/_/rgyas shing gsal bas
[\[21b.6\]]'jigs rnams la/_/nyung zhing gsal ba'i rjes 'brangs pa/_/de la shes rab ldan pa dag/_/bde blag 'jug par bya ba'i phyir/_/rab gnas cho ga brjod par bya/_/sku gzugs rab gnas ma byas la/_/mchod dang phyag 'tshal gsol ba ni/_/sngags kyis dman pa'i sbyin
[\[21b.7\]]sreg gi/_/thal ba 'bras med ji bzhin no/_/rab tu mi gnas chos rnams la/_/'dir ni gang du rab gnas ni/_/'jig rten rjes 'jug la bstan nas/_/rgyal ba rnams kyis rab gnas gsungs/_/gang du sku gzugs grub nas ni/_/yun ring gnas shing ma mchod pa/_/ji
[\[22a\]]
[\[22a.1\]]srid mchod pa'i 'os ma gyur/_/der ni legs pa ma yin 'byung /_/rtag tu cho ga ma tshang ba'i/_/rab gnas bya ba smad pa nyid/_/tshe 'dir sdug bsngal che 'byung zhing /_/'jig rten pha rol 'jigs pa che/_/de phyir dngos grub 'dod pa yis/_/bdag nyid nus pas
[\[22a.2\]]'chad 'gyur gyi/_/cho ga'i bya ba'i rim pa yis/_/rab tu 'bad de bya ba nyid/_/zla ba drug dang gza' bzhi dang /_/tshes ni bdun du bstan pa nyid/_/rab gnas las la nges bstan pa/_/rgyud skar rnams ni bcu bzhi'o/_/dgun tha dpyid ra dpyid tha dang /_/dbyar zla ra
[\[22a.3\]]'bring dgun zlar/_/gza' ni phur bu lhag pa dang /_/pa sangs bzhi pa zla ba'o/_/tshes ni lnga dang bdun nyid dang /_/de bzhin gnyis dang bcu pa dang /_/gsum pa dang ni zla ba nya/_/bcu gsum rnams te bdun po bzang /_/rgyal dang me bzhi lha mtshams dang /_/snar ma dang ni gro
[\[22a.4\]]bzhin mgo_/_smad dang snron dang snubs dang lag/_/khrums dang de bzhin chu stod do/_/skar ma smad la rab gnas bya/_/der ni shes rab 'phel bar 'gyur/_/nam yang yid la gnas pa yi/_/dngos grub tu ni me bzhis 'gyur/_/lung rnams yongs su shes pa ni/_/snrubs dang gro
[\[22a.5\]]bzhin gyis yin no/_/lag la skal ba bzang por 'gyur/_/snar ma yis ni nor 'byung 'gyur/_/ri dgas mgo yis zhi bar bstan/_/chu stod kyis ni bu rnams 'tsho/_/khrums kyis yang dag 'phel bar bshad/_/rgyal gyis rtag tu rgyal ba'o/_/snron la dge dang skal ba bzang /_/_
[\[22a.6\]]lha mtshams kyis ni mchog rab ster/_/yang dag skar ma dang mthun pas/_/ji skad bshad pa thams cad bya/_/gsum pa bdun pa drug pa dang /_/bcu dang bcu gcig zla ba rnams/_/dang po lnga pa gsum pa dang /_/tha ma yang ni rnam par spang /_/dgu dang brgyad dang bcu gnyis nyid/_/bzhi
[\[22a.7\]]dang lnga dang baR+ShaM nyid/_/rnam pa gzhan du byed pa la/_/bzlog pa'i 'bras bu 'byung bar 'gyur/_/sems can dman pa'i dbang mdzad nas/_/zla ba la sogs bzang ba 'di'o/_/mchog gi dbang du mdzad nas ni/_/nges pa nyid ni rigs ma yin/_/de ltar yang /_/dbyar ni dngos
[\[22b\]]
[\[22b.1\]]grub gnas su 'gyur/_/ston ka rnal 'byor sbyin pa nyid/_/dgun stod sangs rgyas ye shes ster/_/dgun smad 'byor ba kun sbyin byed/_/dpyid ni phun sum tshogs rab ster/_/sos ka rgyal dang zhi ba ster/_/dus rnams kun du sangs rgyas ni/_/rab tu gnas la bzhugs par 'dod/_/_
[\[22b.2\]]de bzhin du mkha' 'gro ma rdo rje gur du yang /_/rtag tu gtsug tor bcing bar bya/_/rtag tu sbyin sreg dgang bar bya/_/rtag tu dkyil 'khor bri bar bya/_/rtag tu sangs rgyas rab gnas bya/_/grub par gyur pa de'i mod la/_/rab tu gnas ba mchog tu 'gyur/_/mi bdag dbang phyug
[\[22b.3\]]'khor los sgyur/_/thob pa 'di la the tshom med/_/'di la gza' dang rgyu skar med/_/bgegs dang log 'dren dag kyang med/_/gang zhig yid la ci 'dod pa/_/skye zhing skye bar grub par 'gyur/_/bsrung dang dbang bskur gtor ma bzlas dang dbye ba dang /_/phyir bzlog pa dang
[\[22b.4\]]dkyil 'khor dang ni sgrub thabs dang /_/btsan thabs sbyor ba dang ni gshegs su gsol ba rnams/_/sangs rgyas rnams kyis de nyid bcu zhes rab tu gsungs/_/slob dpon de nyid 'di dag rig/_/dkyil 'khor 'khor lo'i rnal 'byor ldan/_/sngags dang phyag rgya'i cho ga shes/_/_
[\[22b.5\]]rab tu gnas pa bya bar 'os/_/de nas khrus dang gtsang sbra'i bdag_/rab tu gnas pa byed brtson pa'i/_/slob mas maN+Dal me tog bcas/_/thal mos bla mar gsol ba gdab/_/bdag ni gzhan rnams thams cad kun/_/rab tu bsgral bar 'dod pa yis/_/bgyis pa dang ni
[\[22b.6\]]bris pa yi/_/sku gzugs ras ris glegs bam dag_/ji ltar nus dang rjes mthun pas/_/'di dag rab gnas bgyi bar 'tshal/_/dgyes pa'i thugs ni kun bskyed nas/_/bdag gi rab gnas mdzad du gsol/_/de ltar don du gnyer nas ni/_/shes rab pha rol phyin legs bltas/_/_
[\[22b.7\]]bdag gis dad pas shes rab kyi/_/pha rol phyin pa 'bum pa bris/_/gang yang dge la rab 'bad pas/_/srung ba lnga la sogs pa bris/_/'bum bu gleng ba'i cho ga bzhin/_/ras ris 'bad pas bris byas shing /_/rgyal ba'i bzhugs gnas mchog gyur pa/_/gtsug lag khang ni
[\[23a\]]
[\[23a.1\]]yongs rdzogs bgyis/_/rgyal ba'i sku gdung dag gi ni/_/mchod rten bdag gis legs par bsgrubs/_/sangs rgyas gnas kyi tshul du ni/_/dri yi gtsang khang 'bad pas bgyis/_/khron pa kun dga' ra ba dang /_/byug pa'i sku gzugs la sogs dang /_/_
[\[23a.2\]]sangs rgyas kyis ni mang gsungs pa'i/_/lugs ma sogs la rab tu 'bad/_/sems can rnams ni tshim byed pa'i/_/rdzing bu yid du 'ong ba bgyis/_/sems can rnams ni bde byed pa'i/_/dzaM g+hA li ni yongs rdzogs bgyis/_/dar ba'i blo ldan slob ma yi/_/dang por gus pas lan
[\[23a.3\]]gsum gsol/_/slob ma dag par shes nas ni/_/stegs bu yang dag brtsam par bya/_/gru bzhi pa la khru bzhi pa/_/dpangs kyi tshad ni khru gnyis pa/_/chu shing ka ba sogs ldan pa/_/nyams dga' cho ga bzhin byas nas/_/der ni stan 'jam bde ba la/_/blo bzang rdo rje dril bu 'dzin/_/_
[\[23a.4\]]gtsug tor bcings shing lus chas bzang /_/cho ga bzhin du gtor ma sbyin/_/dbang po rdo rje can ni 'byung po'i tshogs dang bcas/_/gtor ma phul du byung ba 'di bzhes shig_/me dang gshin rje bden bral 'byung po'i bdag_/chu bdag rlung dang nor gyi bdag po dang /_/dbang ldan lha ste 'byung
[\[23a.5\]]po'i bdag po dang /_/steng gi nyi zla tshangs pa chen po dang /_/lha rnams kun dang gang dag sa steng glu/_/ri yi lha dang gtsang ba'i tshogs bcas la/_/so so so sor phul ba 'di bzhes la/_/rang rang phyogs su legs par bzhugs nas kyang /_/rang gi bu smad mdza' bshes gnyen 'dun bcas/_/nang
[\[23a.6\]]mi dmag dang dpung bcas thabs cig tu/_/gtor ma me tog bdug pa phul ba 'di/_/dgyes par gsol zhing bsnams te bzhes nas kyang /_/bdag gi las 'di 'bras bu mchis par mdzod/_/rab gnas rtsa ba bkra shis dang /_/dag pa'i chu yi khrus nyid de/_/bum pa lhag par
[\[23a.7\]]gnas pa ni/_/mtshan nyid ldan pa nyid du bshad/_/de dag grangs ni bcu dgu ru/_/sngon gyi slob dpon rnams kyis bshad/_/de dag nyid dang mnyam bshad pa/_/las kun phyed dang nyi shu'o/_/yang na ji ltar 'byor ba dang /_/mthun par bcu 'am lnga 'am gcig/_/bum pa rnams kyi nang
[\[23b\]]
[\[23b.1\]]na ni/_/rnam par rgyal ba'i mtshan nyid ldan/_/sor mo bdun gyi tshad kyis ni/_/mgul ba mtho zhing rnam par mdzes/_/mchu 'phyang ba ni sor gnyis so/_/lto ldir mtho ni lnga pa can/_/gal te tshad 'dis dman gyur na/_/sbyin bdag la ni shis pa min/_/baM gyi yi ge las byung ba'i/_/rin
[\[23b.2\]]chen 'byung gnas cher 'bar ba'o/_/gzhan la nges pa yod min te/_/med na ji ltar mdzes pa'o/_/'bru dang rin chen sman snying po/_/rigs kyi mtshan mas rnam par mdzes/_/nas dang gro dang so ba mchog/_/til dang sran mar mngon brjod pa'o/_/mu tig dngul dang gser zhes bya/_/_
[\[23b.3\]]mu men dang ni byi ru rnams/_/kaN+Da ka ri br-i ha sti/_/de bzhin sa ha de ba dang /_/gzhan gyis mi thub dkar po dang /_/lnga ba dbyug pa'i ut+pa la/_/rdo rje sems dpa'i mtshan ma ni/_/sna tshogs rdo rjer rab tu bsgrags/_/blo dang ldan pas kha dog lnga/_/yang dag ldan par shes par bya/_/_
[\[23b.4\]]mi bskyod pa yi rdo rje ni/_/nag po rtse mo lnga dang ldan/_/'khor lo dkar po rtsibs brgyad pa/_/rnam par snang mdzad mtshan ma'o/_/rin chen 'byung ldan mtshan ma ni/_/rin chen margad cha dgu pa/_/'od dpag med kyi mtshan ma ni/_/'dam skyes dmar po yang dag 'byung /_/de
[\[23b.5\]]bzhin don yod ral gri ni/_/kha dog sngo bsangs 'od zer bcas/_/spyan ma yi ni spyan zur dag_/mdog sngon mig 'bras bzang po can/_/mA ma kI ni rdo rje sngo/_/dkar mo'i 'dam skyes dmar po'o/_/gser gyi ut+pa la'i mtshan ma/_/sgrol ma'i yin par rab tu bsgrags/_/de bzhin
[\[23b.6\]]gzugs kyi rdo rje ma'i/_/mtshan ma me long dri med dkar/_/rab mdzes pi wang sngon po ni/_/de bzhin sgra yi rdo rje ma/_/de bzhin dri yi rdo rje ma'i/_/btso ma gser gyi 'od can dung /_/ro yi rdo rje ma'i mtshan ma/_/bcud kyi snod ni dmar po'o/_/de bzhin reg bya rdo rje ma'i/_/mtshan ma kha dog gis
[\[23b.7\]]brgyan gos/_/chos kyi dbyings ma'i mtshan ma ni/_/de bzhin mdog dkar gru gsum pa'o/_/gshin rje'i dgra yi mtshan ma ni/_/rdo rje tho ba mdog nag po/_/shes rab mthar byed kyi mtshan ma/_/rdo rjes mtshan pa'i dbyug pa dkar/_/pad+ma mthar byed kyi pad+ma/_/mdog dmar du ni rab tu bsgrags/_/_
[\[24a\]]
[\[24a.1\]]bgegs kyi dgra yi rdo rje ni/_/kha gdengs yang dag bstan ji bzhin/_/sna tshogs chu skyes zla dkyil la/_/gtso bo'i mtshan ma bri bar bya/_/shar sogs phyogs su gnas pa'i 'dab ma dmar 'od can/_/rlung dang me yi 'dab ma ser po'i ngo bo ste/_/yi dgas bdag dang
[\[24a.2\]]dbang ldan phyogs kyi chu skyes mdog_/dUr ba dang ni sngo bsangs sna tshogs pad+ma'o/_/rnam snang mdzad dang lha mo bcu'i/_/dkyil 'khor sngar bzhin spro bar bya/_/gzhan ni ji ltar rigs pa bzhin/_/gtum 'od dkyil 'khor la bri bya/_/lnga yi phyogs la mtshan ma bzhi/_/ngos
[\[24a.3\]]su bdag po'i gdong la bri/_/spyan ma la sogs lha mo bzhi/_/mtshan ma bum pa gcig la bri/_/gzugs kyi rdo rje ma sogs kyi/_/mtshan ma drug ni gcig la'o/_/khro bo gsum gyi mtshan ma ni/_/gcig la'o gcig ni de bzhin gcig/_/bcu yi phyogs la lha mo bzhi'i/_/_
[\[24a.4\]]mtshan ma de bzhin re re dang /_/khro bo rnams kyi so so ste/_/lhag ma snga ma bzhin du bri/_/dkar po dri yi chu yis gang /_/mgrin pa dkar ser gos dang ldan/_/a mra'i lcug mas mdzes pa ni/_/dkyil 'khor du ni gzhag par bya/_/de nas dkyil 'khor 'khor lo ni/_/_
[\[24a.5\]]bsams byas nam mkha'i dkyil 'khor du/_/zhu ba'i rnam par yang gyur pa/_/rnam rgyal sogs la rab tu gzhug_/thod pa'i steng du phreng ba'i rtser/_/rdo rje btags pa der bzhag nas/_/de nas sngags pas mtshan ma rnams/_/bdag po'i sngags brgya rtsa brgyad bzla/_/oM AH_
[\[24a.6\]]badzra satwa hUM/_rdo rje sems dpa'i'o/_/oM AHbadzra d+h+r-i ka hUM/_mi bskyod pa'i'o/_/oM AHdzi na dzika hUM/_rnam par snang mdzad kyi'o/_/oM AHrat+na d+h+r-i ka hUM/_rin chen 'byung ldan gyi'o/_/oM AHA ro l-i ka hUM/_'od dpag med kyi'o/_/oM AHpradz+nyA d+h+r-i ka hUM/_don yod grub pa'i'o/_/_
[\[24a.7\]]oM AH_mo ha ra ti hUM/_spyan ma'i'o/_/oM AHdwe Sha ra ti hUM/_mA ma kI'i'o/_/oM AHrA ga ra ti hUM/_/dkar mo'i'o/_/oM AHbadzra ra ti hUM/_sgrol ma'i'o/_/oM AHrU pa badzrA hUM/_oM AH_shap+da badzrA hUM/_oM AHgan+d+ha badzrA hUM/_oM AHra sa badzrA hUM/_oM AHspaR+sha badzA hUM/_oM AH_
[\[24b\]]
[\[24b.1\]]d+harma badzA hUM/_oM AHya mAn+ta kr-i ta hUM/_oM AHpra dz+nyAn+ta kr-ita hUM/_oM AHpad+mAn+ta kr-ita hUM/_/oM AH big+h+nA n+ta kr-i ta hUM/_/las thams cad pa'i bum pa ni/_/rdo rje sems dpa'i mtshan mas mtshan/_/yang na bdud rtsi 'khyil pa yi/_/mtshan mas mtshan la de nyid kyi/_/sngags kyis
[\[24b.2\]]lhag par gnas par bya/_/bstod pa lnga ni sngon 'gro ba'i/_/mchod pa kun gyis yang dag mchod/_/mi bskyod rdo rje ye shes che/_/rdo rje dbyings ni mkhas pa che/_/rdo rje gsum mchog dkyil 'khor gsum/_/rdo rje dbyangs khyod la phyag 'tshal/_/rnam par snang mdzad dag
[\[24b.3\]]pa che/_/rdo rje zhi ba dga' chen po/_/rang bzhin gyis ni 'od gsal chos/_/rdo rje dbyangs khyod la phyag 'tshal/_/rin chen rgyal po rab tu zab/_/rdo rje nam mkha' dri ma med/_/rang bzhin dag pa gos pa med/_/gsang ba'i dbyangs khyod la phyag 'tshal/_/rdo rje dpag med
[\[24b.4\]]rgyal po che/_/mi rtog nam mkha' rdo rje 'dzin/_/rdo rje dpag med rgyal po che/_/rdo rje dbyangs khyod la phyag 'tshal/_/don yod rdo rje rdzogs sangs rgyas/_/bsam pa thams cad rdzogs mdzad pa/_/rang bzhin dag pa las byung ba/_/rdo rje sems dpa' khyod phyag 'tshal/_/bya ba rtsom
[\[24b.5\]]pa thams cad la/_/blo bzang rdo rje dril bu 'dzin/_/bgegs kun nye bar zhi ched du/_/dang po tha mar gtor ma sbyin/_/de nas lag pa g.yas brkyang la/_/nyi mar hUM yig rnam par bsgom/_/oM ma hA badzra hUM swA hA/_/cig shos la yang zla bar ni/_/a yig rnam par bsgom par
[\[24b.6\]]bya/_/oM AHbadzra g+haN+Te AHswA hA/_zhes pas byin brlabs gtor ma sbyin/_/yi ge brgya ba lan bdun bzla/_/de la 'di ni yi ge brgya pa'i sngags so/_/oM badzra satwa sa ma ya ma nu pA la ya/_badzra satwa twe no pa tiSh+Tha/_dr-i D+ho me b+ha ba/_su toSh+yo me b+ha ba/_su poSh+yo me b+ha ba/_a
[\[24b.7\]]nu rak+to me b+ha ba/_sar+b+ba sed+him+me pra yats+tsha/_sar+b+ba kar+m+ma su tsa me tsit+taM shre yaHku ru hUM ha ha ha ha hoH_b+ha ga bAn sar+b+ba ta thA ga ta badzra mA me muny+tsa badzrI b+ha ba/_ma hA sa ma ya sa twa aH/_de ltar byas nas nye bar bsdu bar bya'o/_/bum pa lhag par gnas pa'i cho ga'o//_//sku gzugs la
[\[25a\]]
[\[25a.1\]]sogs mtshan nyid bzang /_/mtshan mo lhag par gnas par bya/_/de nas shar du zhal phyogs pa'i/_/yang na gzhan du phyogs te gzhag_/rdo rje khu tshur yungs kar bcas/_/g.yas dang g.yon pa'i sbyor ba yis/_/lan gsum nges par bskor bya zhing /_/_
[\[25a.2\]]de nas me dang chu la dor/_/oM sarba pA paM da ha na badzrA ya swA hA/_sbyang ba'i sngags so/_/gser snod la sogs rnams dang ni/_/gos gzhan kang+ka NA sogs dang /_/shI ta li kA la sogs dang /_/kham phor sogs kyis nges par bya/_/mchod yon la sogs bsang gtor bar/_/_
[\[25a.3\]]snod ni man+ji'i steng du'o/_/zangs kyi snod ni shin tu yang /_/las kun pa la rab tu shis/_/oM pra ba ra sat+kA rAr+g+hu m+p+ra tIts+tsha swA hA/_lag pa dag kha sbyar bas dung gi mchod yon no/_/oM pra bar sat+kA rA pA d+yaM pra tIts+tsha swA hA/_/zhes pas mthe bong mdzub mo dang bcas pa dag gis me
[\[25a.4\]]tog gcig blangs nas 'gyid ba dang bcas pas mthe chung dang mthe bong dag bkrol bas zhabs bsil lo/_/oM pra ba ra sat+kA rA tsa ma ni pra tIts+tsha swA hA/_/mdzub mo dang mthe bong dag gis chu blangs te dbul bar bya'o/_/oM pra ba ra sat+kA ra prok+Sha NaM pra tI ts+tsha swA hA/_/lag pas ku sha'i chun pos
[\[25a.5\]]bsang gtor ro/_/mchod yon la sogs pa 'di thams cad rnam pa gsum du bya'o/_/bgegs dgra'i sngags kyi sbyor ldan pa'i/_/ba byung lnga dang bdud rtsi lnga/_/dUr ba'i pir la sogs pa yis/_/mi bskor bar ni bkru bar bya/_/ba lang lci ba chu dang ni/_/mar dang zho dang 'o mar bcas/_/_
[\[25a.6\]]lha yi khrus ni sgrub pa la/_/ba byung lnga ru shes par bya/_/lci ba dang ni chu bor nas/_/'o ma zho dang mar ldan pa/_/ka ra sbrang rtsir bcas pa ni/_/bdud rtsi lnga zhes 'dir brjod bya/_/u dum+bA ra shi rI Sha/_/a shwat+tha dang parka ti/_/pa ta rnams ni mdangs 'gugs phyir/_/de dag shing shun lnga
[\[25a.7\]]zhes bya/_/de nas blo dang ldan pa yis/_/dri bzang til mar sngags kyis so/_/oM sarba ta thA ga ta kA ya bi sho d+ha ne swA hA/_shing shun lnga dang dri yis kyang /_/de bzhin byugs shing nges par bkru/_/tsan+dan gnyis dang gran+thi lA/_/de bzhin kha che a ka ru/_/dri lnga zhes ni rab brjod de/_/_
[\[25b\]]
[\[25b.1\]]lha yi khrus la brten pa yin/_/rgyal po dbang bskur tshul du ni/_/glu dang gar dang dga' ston che/_/blo ldan spyan sogs phyag bzung pa'i/_/bum pa rnams kyis sku khrus gsol/_/dang por rnam rgyal bum pas te/_/de nas rnam snang mdzad sogs kyis/_/spyan ma sogs
[\[25b.2\]]kyis de ma thag_/gshin rje'i gshed sogs bum pa yis/_/sngags pas tshigs bcad 'don zhing bya/_/ji ltar bltams pa tsam gyis ni/_/de bzhin gshegs kun khrus gsol ltar/_/lha yi chu ni dag pa yis/_/de bzhin bdag gis sku khrus gsol/_/oM sarba ta thA
[\[25b.3\]]ga tA b+hi She ka sa ma ya shri ye hUM/_ri mor bris pa la sogs pa/_/thams cad me long la chus bkru/_/rdzas la sogs pa'i rang bzhin gyis/_/rdzing bu dang ni gtsug lag khang /_/dzaM g+ha li dang dri gtsang khang /_/la sogs me long ngos la bkru/_/ras ris la ni chu med pa'i/_/gur
[\[25b.4\]]gum byugs shing pany+tsa ra/_/mdangs gsal shis shing bkra ba yi/_/gos sar gyis ni yang dag dkri/_/oM badzra bA sa se swA hA/_/oM badzrA b+ha ra Na b+hU Sha Ne swA hA/_chu skyes de bzhin thang las skyes/_/me tog dam pa 'di dag ni/_/bdag gis dad pas dbul lags kyi/_/ci bde
[\[25b.5\]]bar ni bzhes su gsol/_/oM AHbadzra puShe hUM/_lhan skyes de bzhin sbyar las byung /_/bdug spos dam pa 'di dag ni/_/bdag gis dad pas 'bul lags kyi/_/bzhes nas bdag la dgyes par mdzod/_/oM AHbadzra d+hu be huM/_lhan cig skyes dang sbyar las byung /_/shangs
[\[25b.6\]]ni tshim byed dri 'di dag_/mchog tu dad pas 'bul lags kyi/_/ci bde bar ni bzhes su gsol/_/oM AHbadzra gan+d+he hUM/_mun sel 'bru mar rtsi mar skyes/_/lha rdzas 'bar ba'i mar me 'di/_/mi shes thams cad rab zhi'i slad/_/bdag nyid dad pas dbul
[\[25b.7\]]bar bgyi/_/oM AHbadzra dIb+pe hUM/_kha dog dri dang ro ldan zhing /_/bza' dad bca' bar yang dag ldan/_/thams cad sbyar ba'i zhal zas dag_/'bul gyis yang dag bzhes su gsol/_/oM AHbadzra nai bi d+ye hUM/_rdzing bu khron pa'i mthil son skyes/_/sems can thams
[\[26a\]]
[\[26a.1\]]cad tshim par byed/_/kun nas dag pa'i chab 'di dag_/'bul gyis yang dag bzhes su gsol/_/nA ga par+Ni'i 'dab ldan zhing /_/pU ga dzA ti yang dag ldan/_/ga pur dang bcas tshems rtsi dag_/'bul gyis yang dag bzhes su gsol/_/oM AH_
[\[26a.2\]]badzra tAm+bu le hUM/_de ltar mchod pa byas te/_/de nas sngar bshad pa'i mi bskyod rdo rje la sogs pa'i tshigs bcad kyis bstod cing /_/bkra shis gang zhig la sogs pa'i tshigs bcad rnams kyis yang yang bstod par bya'o/_/phun sum tshogs pa mnga' ba gser gyi ri bo 'dra/_/'jig rten
[\[26a.3\]]gsum gyi mgon po dri ma gsum spangs pa/_/sangs rgyas pad+ma rgyas pa'i 'dab 'dra'i spyan mnga' ba/_/de yis de ring khyod la zhi byed bkra shis shog_/'gro la phan phyir de bzhin gshegs pa dga' ldan lha'i/_/gzhal med khang gi snying po nas ni 'dir gshegs pa/_/dbang bcas
[\[26a.4\]]lha rnams kyis ni bskor ba'i bkra shis gang /_/de yis de ring khyod la zhi byed bkra shis shog_/bkra shis gang zhig phan mdzad dam pa gtsang ma'i mchog_/bsod nams bya byed 'phags pa'i skye bos mngon bstod pa/_/bcom ldan thub pa shAkya seng ges gang gsungs pa/_/_
[\[26a.5\]]de yis de ring khyod la zhi byed bkra shis shog_/de yis nye bar bstan pa'i mchog rab mi g.yo ba/_/'jig rten gsum na grags shing lha dang mis mchod pa/_/chos kyi dam pa skye dgu rnams la zhi byed pa/_/'di ni 'jig rten dge ba'i bkra shis gnyis pa yin/_/dge 'dun
[\[26a.6\]]dam pa chos ldan thos pa'i bkra shis phyug_/mi dang lha dang lha ma yin gyis mchod pa'i gnas/_/tshogs kyi mchog rab ngo tsha shes dang dpal gyi gzhi/_/'di ni 'jig rten dge ba'i bkra shis gsum pa yin/_/de nas rang gi snying ga'i sa bon gyi 'od zer gyi tshogs kyis nam
[\[26a.7\]]mkhar de bzhin gshegs pa ri rab kyi rdul phra rab dang mnyam pa thams cad spyan drangs te ji ltar rigs par me tog la sogs pa rnams dang /_gzugs rdo rje ma la sogs pa rnams kyis bstod pa byas nas mkhas pas bdud rtsi myangs te/_zhal bsil dang tAm+bul phul nas thal mo
[\[26b\]]
[\[26b.1\]]sbyar bas phyag 'tshal te me tog 'thor zhing 'di skad brjod do/_/oM sarba ta thA ga ta su la li ta bi lA sa na mi tai rnA mA mi b+ha ga bAn+taM shrI many+dzu badzA bye dzaHhUM baM hoHbra tits+tshe maM ku su mAny+dza lin+d+ra tha hoHsam ya s+t+waM sam ya satwa haM zhes so/_/de nas bdug spos thogs byas nas/_/pus mo sa gzhi la bkod de/_/_
[\[26b.2\]]'byon 'gyur mgon po spyan 'dren pa'i/_/tshig 'di ched du brjod par bya/_/bcom ldan 'jam pa'i rdo rje mchog_/rig sngags rgyal la phyag 'tshal lo/_/mgon po thugs brtse'i bdag nyid can/_/rab tu gnas pa bgyid par 'tshal/_/sems can bsod nams spel phyir
[\[26b.3\]]dang /_/byang chub sems ni bskyed pa'i phyir/_/bcom ldan bdag ni der gus la/_/bka' drin dag ni mdzad par 'os/_/ji ltar rdzogs pa'i sangs rgyas kun/_/dga' ldan du ni bzhugs ba las/_/lha mo sgyu 'phrul lhums zhugs pa/_/de bzhin 'dir ni bzhugs su gsol/_/_
[\[26b.4\]]khyim gnas rnams kyi don slad dang /_/byang chub sems ni 'phel slad du/_/me tog la sogs 'di bzhes la/_/'di ru mgon po rtag bzhugs gsol/_/sangs rgyas 'gro 'khor bya don stsol/_/dgra bcom byang chub sems rnams dang /_/gang gzhan gsang sngags lha
[\[26b.5\]]rnams dang /_/lha dang 'jig rten skyong ba dang /_/'byung bo byang chub bstan gnas dang /_/sems can bstan la mngon dga' ba/_/gang su sangs rgyas spyan mnga' rnams/_/bdag la dgongs par mdzad du gsol/_/bdag ni che ge rdo rje che/_/rig pa'i rgyal po 'di yis ni/_/_
[\[26b.6\]]ci nus pa yi nyer spyod kyis/_/rab tu gnas pa bgyi bar 'tshal/_/sku gzugs rab tu gnas pa'i phyogs la ni/_/bsnyen pa la sogs bgyi bar 'tshal/_/zhes so/_/bdag dang slob mar bcas pa la/_/rjes su brtse ba nyer bzung nas/_/dam tshig dang bcas thams cad ni/_/_
[\[26b.7\]]nye bar gnas par mdzad par 'os/_/zhes so/_/lugs ma la sogs pa'i sku gzugs la dang por gsol ba gdab pa gsum byas nas sgrub pa chen po'i mthar/_lugs ma la sogs pa skad cig gis sam/_khang pa brtsegs pa la sogs pa'i dbus su bzhugs
[\[27a\]]
[\[27a.1\]]pa'i dkyil 'khor ba'i bdag nyid 'chad par 'gyur ba'i rim pas mig la sogs pa byin gyis brlabs te dam tshig sems dpa' rnam par bsams te de'i thugs ka'i sngags kyis sngar bshad pa'i de bzhin gshegs pa 'jam pa'i rdo rje la sogs pa'i dkyil
[\[27a.2\]]'khor gyi 'khor lo'i rnam pa yongs su gyur pa'i ye shes sems dpa'i rang bzhin rnams dzaHhUM baM hoHzhes pas gshin rje mthar byed dang shes rab mthar byed dang pad+ma mthar byed dang bgegs mthar byed rnams kyis dgug pa dang gzhug pa dang bcing ba dang dbang du bya'o/_glegs bam dang rig sngags
[\[27a.3\]]dang bzlas pa'i phreng ba rnams la ni gsung rdo rje yi ge'i rnam pa yongs su gyur pa'i ye shes sems dpa' gzhug go/_/gtsug lag khang la sogs pa la ni rnam par mdzad de'i rnam pa yongs su gyur pa bcug ste me tog la sogs pas yang dag par mchod de snga ma bzhin du yi ge brgya pa
[\[27a.4\]]yongs su bzla bar bya'o/_/de nas/_khyed kyis sems can don kun mdzad/_/rjes su mthun pa'i dngos grub stsol/_/sangs rgyas yul du gshegs nas ni/_/slar yang 'byon par mdzad du gsol/_/oM badzra muHzhes brjod de ji ltar rigs par gshegs su gsol
[\[27a.5\]]bar bya'o zhes pa lha lhag par gnas pa dang /_gshegs su gsol ba'i cho ga'o//_//de nas nyi ma gzhan la snga dro'i dus su gshegs su gsol ba ma gtogs pa ji skad bshad pa thams cad bya'o/_/de la mig la sogs pa byin gyis brlab pa ni/_/zla ba'i dkyil
[\[27a.6\]]'khor dbus gnas pa'i/_/k+ShiM yig dkar dang 'khor lo skyes/_/zhal dang sku mdog phyag mtshan rnams/_/rnam par snang mdzad rang bzhin can/_/mig la sa yi snying por bshad/_/rna ba la gnas phyag rdo rje/_/zla bar dzaM yig rdo rje gnas/_/mi bskyod pa yi gzugs 'dra'o/_/zla
[\[27a.7\]]bar khaM dang rin chen skyes/_/nam mkha'i snying po sna yi nang /_/'di yi zhal mdog mtshan ma ni/_/rin chen 'byung ldan 'dra ba'o/_/sgrol ma'i bdag por yang dag gnas/_/taM dang mtsho skyes las byung ba/_/'jig rten dbang phyug lce la ste/_/zla sogs 'od dpag med bzhin no/_spyi
[\[27b\]]
[\[27b.1\]]bor ri bong mtshan gzugs gnas/_/ske skyes ral gri bzang po las/_/zhal sogs don yod dang mtshungs pa'i/_/'dren pa rnam sel spyi bo la'o/_/zla bar saM dang rdo rje las/_/rdo rje 'dzin pa'i gzugs brnyan can/_/snying gar kun du bzang por bshad/_/byang chub sems su rnam par
[\[27b.2\]]bsgom/_/spyi bo'i zla bar oM las byung /_/'khor lo rtsibs brgyad las skyes pa/_/sa yi snying po dang 'dra ba'i/_/sku yi rdo rje rnam par bsgom/_/mgrin par a yig las pad+ma/_/der ni a yig las sprul pa/_/'jig rten dbang phyug lta bu yi/_/gsung gi rdo rje rnam par
[\[27b.3\]]bsam/_/snying ga'i zla bar hUM yig las/_/skyes pa'i rdo rje'i dbus su ni/_/sngags pas thugs kyi dbang po bsgom/_/phyag na rdo rje lta bu gzhan/_/thams cad rdo rje skyil krung can/_/cod pan rin chen 'od 'phro ba/_/mgon po zhal gsum phyag drug pa/_/rang 'od shes
[\[27b.4\]]rab lus chags ldan/_/de nas lag pa g.yas pas rdo rje bzung ste gnas gsum du bskor ba gsum byas nas de nyid gsum lan gsum gyis sku gsung thugs byin gyis brlabs te/_dngul gyi snod mal+li kA ra mig sman mar dang sbrang rtsir bcas pa bzhag nas gser gyi thur mas
[\[27b.5\]]spyan dbye bar bya'o/_/oM badzra ne tre hUM/_oM tsak+ShuH_oM tsak+ShuHsa man+ta tsak+Shu sh+tsak+Shu rbi sho d+ha ni swA hA/_oM badzra satwa AHzhes pas me long bstan par bya'o/_/me tog dang bdug pa la sogs pa rnams kyis phyogs skyong ba rnams kyang 'bad pas mchod par bya ste/_/oM in+d+ra ya
[\[27b.6\]]swA hA/_oM ag+na ye swA hA/_oM ya mA ya swA hA/_oM nai r+r-i te swA hA/_oM ba ru NA ya swA hA/_oM bA ya be swA hA/_oM ku be+e rA ya swA hA/_oM i shA nA ya swA hA/_oM ur+d+haM bra h+ma Ne swA hA/_oM A d+hoHpr-i thi byai swA hA/_oM be ma tsi tri b+h+yaHswA hA/_zhes pas so/_/de nas glu dbyangs sil
[\[27b.7\]]snyan sogs/_/legs dkrol 'di yis bzod gsol bya/_/gang yang rdzogs pa'i sangs rgyas dang /_/lha dang de yi sras rnams dang /_/tshangs sogs lha yi tshogs rnams dang /_/'byung po kun gyis bzod mdzad de/_/sbyin pa'i bdag po chen po la/_/kun du zhi dang bde
[\[28a\]]
[\[28a.1\]]legs mdzod/_/sangs rgyas yul du gshegs nas kyang /_/slar yang 'byon par mdzad du gsol/_/gang 'dir rab tu ngas gyur la/_/bskal pa'am bskal pa brgya ru yang /_sa chu me dang rlung rnams las/_/lha rnams kun gyis bsrung du
[\[28a.2\]]gsol/_/slob dpon slob mar bcas pa yi/_/bu dang tsha bo'ang srung mdzad de/_/rab tu dgyes pa'i thugs kyis ni/_/rang gnas bzang por gshegs su gsol/_/de nas brtse ldan bla ma yis/_/slob ma bos nas 'di skad smra/_/khyod kyis sngon du gang gsol pa/_/_
[\[28a.3\]]rab gnas mchod yon mchod pa dag_/de ni nga yis byas zin gyi/_/de ni ci bder mchod pa gyis/_/dri gtsang khang sogs bzhugs nas ni/_/rab sbyin nyes par 'gyur ma yin/_/oM su pra tiSh+Tha badzrA ya swA hA/_/zhes brjod de khri la sogs par bzhag nas mnyes par bya'o/_/_
[\[28a.4\]]de nas bzo bo la sogs dang /_/gzhan rnams la yang mchod par bya/_/de bzhin mgon med rnams la yang /_/sbyin pa ji ltar nus pa sbyin/_/dong dgang rab tu gnas pa la/_/'khor lor sbyin sreg gang nus pa/_/de kun slob dpon nyid kyis zhes/_/rdo rje mchog ni 'dzin pas
[\[28a.5\]]gsungs/_/sngar bzhin seng ge 'phrog byed la sogs pa'i/_/lugs ma la sogs kun kyang rab gnas bya/_/dpal ldan 'dus pa'i dkyil 'khor dbang bskur ba/_/lha rnams kun la kun du dbang byed 'gyur/_/rnam par snang mdzad rnal 'byor mchog_/sngags pas cho ga bzhin
[\[28a.6\]]bsams nas/_/rdzing bu la sogs de dag rnams/_/sku'i dbang po ste chu lha'i gzugs/_/oM badzra ba ru na hUM zhes pa 'di yongs su gyur pa las klu brgyad du byas te/_klu'i gnas ye shes kyi bdud rtsi'i chu'i bdag nyid rdo rje'i chu lhar bltas te/_oM badzra satwa sa ma ya s+t+waM zhes brjod do/_/_
[\[28a.7\]]rgyal bo'i dkyil 'khor ye shes kyi bdud rtsi'i tshul gyis spyan drangs pa de nyid du bcug pas de nyid kyis yongs su gang ste chu'i rgyun gyis 'og gzhi'i bar khyab par bsam mo/_/de'i dbus su gnas pa de'i gzugs brnyan gyi klu lus gdengs ka can spyi bor 'khor lo 'dzin pa shar la
[\[28b\]]
[\[28b.1\]]sogs pa'i phyogs dang phyogs bral rnams su gser la sogs pa las yongs su bsgrubs pa'i klu'i dbang po rnams dngos su gzhag par bya'o/_/'di lta ste/_mtha' yas gser las byas pa ste/_/de bzhin nor rgyas bu dngul las/_/'jog po zangs las byas rig bya/_/_
[\[28b.2\]]khar ba las kyang karko Ta/_/de bzhin ra gan gyis pad+ma/_/zha nye dkar pos pad+ma che/_/de bzhin zha nyes dung skyong ngo /_/lcags las de bzhin rigs ldan yin/_/de bzhin du kun dga' rab la sogs pa rnams kyang rdo rje rnam par snang mdzad yongs su gyur pa las ji lta ba
[\[28b.3\]]bzhin du de'i rnam pas rab tu gnas par bya'o zhes pa rab tu gnas pa'i cho ga'o//_//ma dran pa dang ma nus pas/_/gal te cho ga chad gyur pa/_/rab gnas byas pa'i de ma thag_/sbyin sreg gis ni bskang bar bya/_/zhi dang rgyas sogs dbye ba yis/_/thabs ni rnam pa mang
[\[28b.4\]]du bzhed/_/gzhung rgyas pa yi 'jigs pa yis/_/las kun byed pa bri bar bya/_/sngags dang phyag rgya rnams kyis ni/_/sngon du sa gzhi sbyang bya ste/_/lag pa g.yas ni brkyang byas pa/_/rdo rjer bcas pas sa la bsnun/_/oM ha na ha na badzra kro d+ha hUM phaT/_sa spyad ba'i phyag rgya dang sngags so/_/_
[\[28b.5\]]thab zlum po rgyar khru gang ba zabs su brkos pa sor bcu gnyis la thab kyi steng nas sor bzhi nang du dor nas de'i tshad kyis ge sar pad+ma rgyas pa'i rnam pa can no/_/de'i phyi'i thad kar dpangs su sor bzhi pa'i stegs bu phyogs mtshams rnams rdo rje rtse gsum pas mtshan pa'o/_/thab
[\[28b.6\]]tu rang gi lha'i sa bon las byung ba ba byung gis nye bar byugs pa'i zlum po dkar po'o/_/de'i dbus su sna tshogs pad+ma 'dab ma brgyad pa'i steng du rdo rje dpangs su sor gcig gi tshad can dang srid du yang sor brgyad pa'i 'khor lo dang rin po che dang chu skyes dang ral gri rnams bri bar bya'o/_/_
[\[28b.7\]]pad+ma'i steng phyi rol du rdo rje phreng ba byas te sngags pa shar du phyogs par gyur pas/_/oM ku sha 'di ni bzang zhing dge_/dag pa'i skye gnas las dag pa/_/tshangs pa yi ni dag byed de/_/dkon mchog gsum po mnyes par byed/_/sa las skyes pa'i snying po mchog_/che ge mo la zhi
[\[29a\]]
[\[29a.1\]]bar mdzod/_/hUM zhes pa 'dis bsngags pa'i ku sha rnams ba lang gi rna ba'i chad tsam byas nas rtse mo mdun du gug pa g.yas skor gyis thab la dgab par bya'o/_/yang sor bcu gnyis pa'i rtswa skam po'i chun po thab kyi dbus su bzhag ste/_de nas mchod sbyin gyi shing dang
[\[29a.2\]]bud shing srog chags med pa thab las cung zad dma' bar byas nas shing bu ram gyi sgron me la sbar te oM dz+wa la dz+wa la hUM zhes 'don zhing thab kyi dbus su gzhug go/_/oM badzrA na la ma hA b+hU ta dz+wa la swa sarba pA pa b+hismaM ku ru sarba duSh+TAM hUM phaT/_'dis bsngags te blugs gzar gyis mar gyi sreg blugs
[\[29a.3\]]phul te sbar bar bya'o/_/ma sbar na rlung yab brdabs pas sbar bar bya'o/_/de'i dbus su sna tshogs pad+ma dang zla ba la rdo rje skyil krung gis bzhugs pa'i rdo rje sems dpa' dkar po dkar sngon dmar ba'i zhal gsum pa/_phyag drug gis rdo rje dang ral gri dang nor bu dang pad+ma 'dzin zhing rang
[\[29a.4\]]'od kyi shes rab la 'khyud pa rin po che'i cod pan dang zla ba rdo rje can no/_/raM las byung ba sbom zhing dkar ba de lta bu'i zhal gsum pa/_rang 'od kyi shes rab dang 'grogs shing phyag drug gis mi 'jigs pa dang bgrang phreng dang dbyu gu dang ril ba 'dzin pa/_sna tshogs chu skyes dang nyi ma
[\[29a.5\]]la rdo rje skyil krung gis bzhugs pa ral pa'i cod pan brtan par byas nas/_oM tshur byon tshur byon 'byung po che/_/lha yi drang srong gnyis skyes mchog_/sreg blugs zhal zas bzhes nas ni/_/'dir ni yang dag bsnyen par mdzod/_/ces pas gshin rje'i gshed la sogs
[\[29a.6\]]pas dgug pa dang gzhug pa la sogs pa sngon du 'gro bas thab tu ku sha'i gdan la bsnyen par byas te/_de nas las thams cad pa'i bum pa'i chu las ku sha'i rtse mos bsang gtor bya ba sngar bzhin dang zhabs bsil dang zhal bsil ma gtogs pa'i mchod pa la sogs pa phul nas phye ma
[\[29a.7\]]dang bral ba'i so rtsi dbul bar bya'o/_/oM shriM shriM swA hA/_'dis yam shing la sogs pa la lag pa gnyis kha sbyar ba'i gung mo gnyis brkyang bar bya'o/_/oM AHswA hA/_thams cad sbyang ba'i phyag rgya dang sngags so/_/oM swA hA/_mar sbyang ba'i sngags so/_/de nas lce la rdo rje
[\[29b\]]
[\[29b.1\]]dkar po nas 'bras tsam bsams nas/_oM ag+na ye swA hA/_zhes pas cung zad bye ba'i zhal du dbul bar bya'o/_/cig shos kyis sreg blugs te/_oM ag+na ye A dI pya r+ts+tshiShe ma hA shri ye ha bya ka bya bA ha nA yA mu ka sa pa ri bA ra s+ya shIn+tAM ku ru puSh+Ti ku ru rak+ShaM ku ru swA hA/_de nas
[\[29b.2\]]dgang gzar dang blugs gzar dag kha sbyar ba'i khar me la rang gi lha'i sa bon bsam zhing me lha'i khar yang raM yig rnam par bkod de pus mo gnyis kyi nang du lag pa dag bzhag nas sreg blugs chen po dbul bar bya'o/_/de nas bgegs dang bgegs med pa'i me'i mtshan ma brtag par
[\[29b.3\]]bya ste/_dbang po'i gzhu 'dra dkar ba dang /_/byi ru bcad pa lta bu dang /_/rtse mo gcig pa mchog yin te/_/rtse mo gnyis pa 'bring du 'gyur/_/mdor na sgrub pa po yis ni/_/rtse gsum tha mar shes par bya/_/de ltar bgegs dang bcas shes nas/_/bdud rtsi 'khyil pa'i
[\[29b.4\]]sngags kyis ni/_/bsangs shing yang dag bsrung byas nas/_/dgang blugs gsum ni dbul bar bya/_/zhes so/_/seng ldeng p+la k+Sha pa la sha//_u dum+WA ra n+ya gro d+ha/_/arka a mra bai kang+ka/_/a ba mArga kAsh+ma ri/_/sha mI a shwad+tha las byung /_/rtse mo'i cha las skyes gyur
[\[29b.5\]]cing /_/mnyam par bcad pa mtho gang tsam/_/brlan bcas lo ma gnyis ldan pa'o/_/dri yi chu dkar gyis bkrus shing /_/mar dang mngar gsum smyugs pa nyid/_/rtse mo'i char skyes yam shing dag_/gsum bdun zung du ma gyur pas/_/rtse gcig tu ni sbyin sreg bya/_/rnying
[\[29b.6\]]dang 'dab bral khong stong dang /_/gas dang chag dang shun pa bral/_/ring dang thung dang rtse gnyis dang /_/phra dang sbom dang 'bus zos dang /_/srog chags bcas pa spang bar bya/_/oM badzra brad+ha Ne swA hA/_pa la sha'i'o/_/oM badzra la tA ya swA hA/_la tA pArka TI'i'o/_/oM badzra yadz+nyA ya swA hA/_u
[\[29b.7\]]dum+WA ra'i'o/_/oM badzra gA trA ya swA hA/_seng ldeng gi'o/_/oM badzrA r+k+kA ya swAhA/_arka'i'o/_/oM badzra ku bai rA ya swA hA/_ba Ta'i'o/_/oM badzra shrU pA ya swAhA/_bai kad+ka'i'o/_/oM sa ha kA rA ya swA hA/_a mra'i'o/_/oM badzra shi bA ya swA hA/_yam shing gi'o/_/oM sarba to b+ha drA ya swA hA/_gam+b+hA rI'i'o/_/oM badzra
[\[30a\]]
[\[30a.1\]]shi kha rA ya swA hA/_a pa mArga'i'o/_/oM bo d+hi br-i k+Sha ya swA hA/_a shwad+tha'i'o/_/oM sarba pA paM da ha na badzrA ya a mu ka s+ya sarba pA paM da hA swAhA/_til rnams kyi'o/_/oM badzra yu She swAhA/_dUrbi'o/_/oM badzra puSh+Ta ye swA hA/_'bras ma grugs pa'i'o/_/oM sarba
[\[30a.2\]]sam+ba de swA hA/_zho zan gyi'o/_/oM a pra ti tata badzrA ya swA hA/_til gyi snum dang ku sha rnams kyi'o/_/oM badzra bi dzA ya swA hA/_gra ma med pa'i 'bras kyi so ba'i'o/_/oM badzra be gA ya swA hA/_nas kyi'o/_/oM ma hA ba lA ya swA hA/_sran ma'i'o/_/oM badzra g+hasma rA ya swA hA/_gro'i'o/_/yang na/_
[\[30a.3\]]udu m+WA ra a shwad+tha/_/p+lak+Sha n+ya gro d+ha skyes bzang /_/a mra dang ni seng ldeng sogs/_/yam shing rim pas sbyin sreg bya/_/'bras bu sogs kyang de'i thugs kar/_/yi ge gsum sbal sbyin sreg bya/_/de la zhu ba'i rdzas thams cad zhal du'o/_/yam shing 'od kyi dkyil 'khor la'o/_/_
[\[30a.4\]]zho zan dang bca' ba dang zhal bsil la sogs pa phyag tu'o/_/dri thugs kar ro/_/me tog dbu la'o/_/bdug spos 'bar ba la'o/_/zhabs bsil zhabs dag la'o/_/mar me dang mchod yon mdun du dbul bar bya'o/_/snga ma bzhin du mchod pa la sogs pa byas nas zhal bsil
[\[30a.5\]]dang phye ma dang bral ba'i so rtsi phul te mchod yon la sogs pa dbul bar bya'o zhes so/_/de'i snying gar 'khor lo la sa bon la sogs pa las byung ba'i 'jam pa'i rdo rje'i 'khor lo'i bdag nyid dkar po rnam par bsams te/_oM e h+ye hi b+ha ga bAn+ni ha b+ha ny+ya sa ma ye na tsAr+g+haM pra
[\[30a.6\]]tI ts+tshe daM pU dzA tsA ha naM pra sId+da me/_zhes pas phyi rol nas de'i lus la bcug ste mchod yon la sogs pa 'chad par 'gyur pa'i mchod pa la sogs pa brtsam par bya'o/_/yi ge gsum dang spel ba'i sngags kyis yam shing la sogs pa rnams sbyin sreg bya'o/_/sreg blugs
[\[30a.7\]]cig shos kyang dbul bar bya zhing /_zhal bsil dang phye ma dang bral ba'i so rtsi dang me tog dang bdug pa dang mchod yon la sogs pa phul nas sngar bshad pa'i gshegs su gsol ba'i sngags kyis ye shes sems dpa' nam mkha' la gshegs su gsol bar
[\[30b\]]
[\[30b.1\]]bya ste/_oM a kA ro mu khaM sar+b+ba d+har+m+mA NA mA d+ya nut+pan+na twAta/_o badzra muHzhes pas so/_/dam tshig sems dpa' bdag nyid la bcug nas bsreg rdzas lhag ma me chen por gyur pa la thams cad de bzhin du spyad par bya'o/_/der me'i mtshams su me lha man+ji'i steng gi snod
[\[30b.2\]]du bzhag nas sbyin sreg gi me lhag la mar dang 'o ma dang sbrang rtsi dang ka ra dang ldan pa'i tsA ru'i bza' ba thab de nyid du rang gi bdag po'i sngags bzla zhing bsgrub ste/_oM dI be in+na sa mA d+he d+h+ya na prIn Na ne swA hA/_zhes pas gser la sogs pa'i snod du bzhag nas lha la dbul bar
[\[30b.3\]]bya'o/_/de nas slar yang man+ji bsal nas thab kyi nang du me lha bcug nas slob ma rnams kyi zhi ba dang rgyas pa'i ched du/_oM badzrA yu She swA hA/_oM badzra puSh+Ta ye swA hA/_zhes pa sbyin sreg byas nas/_de bzhin gshegs pas gsol ba yi/_/lhag 'di zos pas sdig pa
[\[30b.4\]]'jig_/ces so/_/de nas blugs gzar mar gyis gang ba lag pa g.yon dang g.yas pa'i mthe bong gis blangs nas sbyin bdag dang lhan cig bskor ba gsum byas nas snga ma bzhin du dgang blugs dbul bar bya'o/_/zhal bsil dang phye ma dang bral ba'i so rtsi phul nas
[\[30b.5\]]mchod yon la sogs pa phul te/_yon gyi mchog rta dang glang po la sogs pa dbul te/_de nas de la rab 'bad pas/_/tshig ni sngon du 'gro bas sbyin/_/oM dang bsod nams kyi nyi ma ste zla ba che ge mo dang phyogs che ge mo dang tshes che ge mo la bdag dang sems can thams cad 'khor
[\[30b.6\]]ba'i rgya mtsho las bsgral nas bla na med pa yang dag par rdzogs pa'i byang chub la rab tu dgod par 'dod pas rje btsun che ge mo dang rje btsun ma che ge mo lhag par gnas pa dang rab tu gnas pa bgyis pa dang sbyin sreg gi las rnams kyi yon du ba lang dang 'bru dang rta dang ma he dang gser dang dngul dang
[\[30b.7\]]sa gzhi la sogs pa dang gser gyi rin gang yin pa khyod la bdag gis yang dag par rab tu dbul po zhes so/_/de nas dril bu gsil zhing mi bskyod rdo rje zhes bya ba la sogs pas yang dag par bstod de/_me tog gi phur ma snyim par bzung nas gsol ba gdab
[\[31a\]]
[\[31a.1\]]par bya ste/_gang yang bdag blo gti mug pas/_/nyes byas cung zad gang bgyis pa/_/gang phyir lus can skyabs gyur pa/_/mgon po khyod kyis da bzod mdzod/_/ma rnyed yongs su ma shes dang /_/ma nus gyur pas gang bgyis dang /_/bgyid
[\[31a.2\]]du stsal ba de kun 'dir/_/thugs brtse'i rang bzhin bzod par 'os/_/zhes pas bzod par gsol te/_/yang me tog snyim par bcug nas/_/bdag gi don dang gzhan gyi don/_/bsgrubs kyis bsreg bya za ba gshegs/_/ji lta'i dus su 'byon nas kyang /_/bdag las
[\[31a.3\]]thams cad grub par mdzod//_//'di yis rdo rje can mnyes shing /_/ye shes me yang rab mnyes so/_/rgyal ba rtag pa mnyes pa dang /_/gser gyi 'od kyang mnyes 'gyur zhing /_/pad+ma gar dbang mnyes par 'gyur/_/rta mchog bdag po mnyes 'gyur zhing /_/de bzhin
[\[31a.4\]]tshogs kyi dkyil 'khor du/_/tshangs pa brgya byin dbang phyug che/_/stobs chen rlung dang khyab 'jug dang /_/'dod pa'i lha dang gshol ldan dang /_/zla ba nyi ma 'jigs pa'i gza'/_/sa dang zhags pa 'dzin pa dang /_/lus ngan de bzhin srin po dang /_/chos kyi rgyal po dang
[\[31a.5\]]ni klu/_/dri za lha min mi 'am ci/_/sum cu rtsa gsum gnas pa'i lha/_/'og min du ni gnas pa dang /_/gang yang rgyal po chen por gnas/_/gzhan 'phrul dbang byed gnas pa dang /_/'phrul dga' yi ni lha rnams dang /_/gang yang gnas gtsang nyer son dang /_/'od
[\[31a.6\]]zer can gyi zhing khams gnas/_/mi mjed khams su gnas pa dang /_/gling bzhi par gnas sems can dang /_/gang yang khams gsum gnas pa dang /_/rtswa lcug 'khri shing la sogs pa/_/snod kyi 'jig rten sems can dang /_/gang yang rab dga'i sar gnas dang /_/_
[\[31a.7\]]gang yang dri med pha rol son/_/'od 'phro ba la gnas pa dang /_/mi g.yo'i go 'phang la gnas dang /_/chos sprin rjes song gang dag dang /_/gang dag sbyang dka' la gnas dang /_/ring du song bar gnas pa dang /_/'od byed pa la gnas pa dang /_/gang dag mngon gyur gnas pa
[\[31b\]]
[\[31b.1\]]dang /_/legs pa'i blo gros gang gnas dang /_/sa bcu'i dbang phyug mgon po dang /_/gang yang 'phags pa'i gang zag brgyad/_/rdzogs sangs rgyas dang nyan thos dang /_/bse ru lta bu rnams dang ni/_/yi dgas dmyal ba dud 'gro dang /_/lha dang lha min mi rnams kun/_/sbyin
[\[31b.2\]]sreg cho gas mnyes par 'gyur/_/zhes so/_/nyung zhing gsal ba'i tshul gyis ni/_/rab gnas cho ga bgyis pa las/_/bdag gis bsod nams gang bsgrubs des/_/'gro bas rdo rje 'dzin thob shog_/ces pa rgya che ba'i tshig bsdus pa zhes bya ba rab tu gnas pa'i cho ga slob dpon
[\[31b.3\]]dpal kA tsa zhabs kyis mdzad pa 'di rdzogs so//_//'di bod kyi skad du/_dri ma med pa'i mkhyen brtse'i dbang phyug_/chos kyi rje chen po rgyal dbang sprul sku rin po che'i zhal snga nas kyi bka' bzhin/_zha lu lo tsA ba dge slong d+harma pA la b+ha dras/_/sa skyong dam pa dpon chen kun dga' bsod
[\[31b.4\]]nams rin chen dbang gi rgyal po'i bdag rkyen las/_/bden gnas dpal e waM chos 'khor du bsgyur ba'o/_/[{D1907}]@##/_/rgya gar skad du/_shrI sarba durga ti pa ri sho d+ha na tan+t+rA ta ud D+hit+ya lo tsa nA yA durga ti sho d+ha na bi d+hiH/_bod skad du/_dpal ngan song thams cad
[\[31b.5\]]yongs su spyang ba'i rgyud las phyung ba spyan ma'i ngan song sbyong pa'i cho ga_/bcom ldan 'das ma 'phags pa dpal ldan spyan ma la phyag 'tshal lo/_/lha mo spyan ma zhes bya gzhan don la/_/dgyes pa shi ba sos byed la btud nas/_/shi ba 'tsho bar byed pa'i sbyor ba las/_/shi ba
[\[31b.6\]]mtho ris sbyar ba bshad par bya/_/shi ba'i bdag nyid rab dben par/_/dal 'byor nyer spyod kun ldan pa/_/me tog dkar po'i dbu rgyan 'chang /_/dri yang dkar pos byugs shing zhi/_/gos dang rgyan yang dkar ba dang /_/dang por yang na der mos pas/_/rdo rje rdo rje dril bzung ste/_/_
[\[31b.7\]]'jam zhing mtho ba'i stan 'dug la/_/tsan+dan dkar sogs dri dang ni/_/bdud rtsi lnga ni chur ldan pas/_/kun du dkyil 'khor nyer byugs la/_/me tog dkar pos mdzes par bya/_/yon chab sogs sngags swAHhA mtha'/_/yang dag skul byed bzla bar bya/_/snying ga'i zla bar sa
[\[32a\]]
[\[32a.1\]]bon ni/_/gnyug ma bltas nas gnas sogs bsrung /_/de la gnas dang bdag dang rnal 'byor bsrung ba'i sngags ni/_oM AHbig+hAn+ta kr-ita hUM zhes pa'o/_/yang na na maHsa man+ta zhes bya ba la sogs pa'o/_/rnal 'byor cho ga rig pas cho ga bzhin/_/_
[\[32a.2\]]spyan ma'i rnal 'byor rab tu byas nas ni/_/snying ga'i sa bon gnyug ma de las ni/_/grub pa yang ni yang dag spro bar bya/_/de yis 'jig rten pha rol song ba yi/_/shes pa dang zhing chags pa dgug par bya/_/yang na chos kyi sgo yi rnam pa ni/_/mar me rlung gis g.yo ba med pa bzhin/_/bkug
[\[32a.3\]]nas de yi shes pa ro yi ni/_/spyi bo nas ni snying gar gzhug par bya/_/de rjes 'dug pa langs nas ni/_/de ni shes pa ldan par blta/_/de yi 'od phreng 'bar ba yis/_/de snying gti mug dga' ma gzhug_/de lus stong par byas nas ni/_/rnam par shes pa lhag mar blta/_/de
[\[32a.4\]]rjes mo ha ra ti brjod/_/de ni spyan ma rnam par bsgom/_/de yi mig sogs lus sogs la/_/rnam pa kun du byin brlab bya/_/snying ga'i ye shes lha yi ni/_/snying gar zla gnas rtsa sngags rgyal/_/lha sprin bdud rtsi'i 'od zer gyis/_/lag pa dang bcas bkru bar bya/_/_
[\[32a.5\]]rang gi lus las spros pa'i nam mkha'i dkyil 'khor ma lus pa khyab pa'i 'od spros pas bsdus nas 'od kyi gong bu lta bu las spyan ma'i sprin dang de'i sngags bzlas pa'i chus gang ba dang dbang bskur ba'i tshul gyis bkrus nas kyang de bzhin du dbang bskur bar bya ste/_mgo la dbu rgyan
[\[32a.6\]]byin/_lag pa gnyis la rdo rje dang dril bu'o/_/de'i rjes la sngags pas ku sha'i rtse mo rdo rje rtse gcig pa rnon por bsgoms la/_der bcug pa lta bur rdo rje'i bug par bcug nas de'i rjes la sems mnyam par bzhag pas de'i snying gar bkod pa'i shes pa rnam par gsal ba
[\[32a.7\]]yang dag par bskul zhing rdo rje'i 'od zer rlung gis phyung ba 'bar ba/_'od zer snying ga nas phyung bas reg pas dngul chu lta bur gyur par bsam mo/_/steng gi lam nas byung ste sangs rgyas kyi zhing rnam par dag par grol ba'o/_/gal te shes pa lam gzhan du 'gro na 'khor ba'i rgya mtshor
[\[32b\]]
[\[32b.1\]]ltung ngo /_/de'i phyir steng gi lam du de 'pho bar bya'o/_/mgo po las ni gzugs med du 'gro'o/_/mdzod spu nas gzugs khams zhes bya bar ro/_/mig gnyis las ni mi nyid du'o/_/rna ba gnyis las ni grub pa'i lha'i 'gro bar ro/_/sna bug gnyis nas ni gnod sbyin nyid du'o/_/kha las
[\[32b.2\]]ni dri zar 'gro'o/_/lte ba las ni 'dod pa'i lhar ro/_/khu ba'i rtsa las ni yi dgas kyi 'gro bar ro/_/gci ba las ni lha ma yin nam byol song gi skye gnas so/_/bshang lam las ni dmyal ba'i 'gro bar ro/_/ye shes dman pas 'gro bas na de'i phyir lam la dga' bas spang bar bya'o/_/_
[\[32b.3\]]de'i phyir de thar pa'i grong khyer du gzhag par bya ba'i phyir zhi ba'i sbyin sreg gsungs pa'i cho ga yongs su rdzogs pas sam/_rdzas gcig bsreg pa'i phyogs su gsungs pa'i cho gas mchod sbyin pas byin pa thams cad rdo rje slob dpon gyis ye shes kyi me la zhi ba'i sbyin sreg bya'o/_/yang
[\[32b.4\]]de'i tshe shes rab kyi pha rol tu phyin pa la sogs pa theg pa chen po'i mdo lnga bklag par bya'o/_/de'i rjes la thams cad bsdus nas mchod sbyin byed pa las yon blang ngo /_/mchod sbyin byed pas kyang rang gi 'byor ba dang rjes su 'tsham pa'i gos dang rgyan dang mal stan dang khyim dang
[\[32b.5\]]zhing dang khol po dang khol mo la sogs pa'i yon slob dpon la gus pa dang bcas pas dbul lo/_/de nas shi ba 'du byed pa'i skye bo rnams kyis yi ge gsum brjod cing mchod phyir thogs bcing ngo /_/de nas ro khyer ba rnams 'jig rten skyong ba rnams su mos te/_gdugs 'dzin
[\[32b.6\]]pa ni lha'i rgyal po dang /_rda yab 'dzin pa ni tshangs pa dang /_ral gri 'dzin pa ni khyab 'jug dang /_bstod pa 'don pa bde byed dang /_dbu rgyan 'dzin pa'i bya ba byed pa gshin rje dang /_bum pa 'dzin pa chu lha dang /_dgang gzar dang blugs gzar 'dzin pa me lha dang /_bza' ba
[\[32b.7\]]dang ston mo 'dzin pa bden bral dang /_ba dan 'dzin pa rlung lha dang /_gzhan rnams ni lha dang lha ma yin la sogs par mos par bya'o/_/de nas yi ge brgya pa lan bdun brjod nas rang gi dge ba bla na med pa yang dag par rdzogs pa'i byang chub tu bsngos la ldang bar bya'o/_/langs
[\[33a\]]
[\[33a.1\]]nas kyang rdo rje slob dpon rdo rje 'chang gi rang bzhin sangs rgyas thams cad skyed par mdzad pas spyan ma'i sngags sam/_ngan song yongs su sbyong ba'i rgyud las gsungs pa'i ngan song thams cad yongs su sbyong ba'i sngags bzla zhing mdun nas 'gro'o/_/ro yang
[\[33a.2\]]'jig rten skyong ba rnams kyis drang por khyer bzhin pas nye bar dga' bas bstod pa byed bzhin pa dang lha dang mi rnams kyis mchod par blta'o/_/brdung dkrol sna tshogs pa'i sgra dang bkra shis kyi tshigs su bcad pa rnams dang /_rdo rje'i glu la sogs pa dril bu dang 'khar rnga dang ting ting shag
[\[33a.3\]]dang /_gling bu dang pi wang gi sgra'i rjes su 'brang bas nye bar spyod pa lnga'i mchod pa dang /_ba dan dang gos nam mkhar lding ba dang /_kun du bgo ba mang ldan pa/_/dal gyis pha yi gnas thob bya/_/der ni bud shing 'o can skam/_/dge ba'i sems kyis bkod nas ni/_/de steng legs
[\[33a.4\]]par bzhag nas su/_/bum pa 'dzin pas bkru bar bya/_/de nas cho ga dang ldan pas/_/me yis yongs su bsal bar bya/_/ji srid thal bar 'gyur bar du/_/de sbyin byed pas mnyam gzhag pas/_/theg pa chen po cher 'byung ba'i/_/mdo 'di sngon bzhin legs par bklag_/_
[\[33a.5\]]'khar gsil Da ma ru'i rjes 'gro ba'i/_/rdo rje'i glu ni len du gzhug_/yang na skye bo 'ga' zhig gis grol ba'i lam ma yin pa la sbyar bas mi dge ba'i phyir dang /_/cig shos stobs dang ldan pas lam ngan par 'gro bar 'gyur ro/_/de'i phyir rang yang lam log par 'gro ba spangs
[\[33a.6\]]la/_/nyi ma de nas brtsams te nyi ma brgyad la ngan song yongs su sbyong ba'i rgyud las gsungs pa'i cho gas ngan song sbyong ba la sogs pa'i bya ba'i rim pas bya ba'o/_/der ji srid de'i rus pa blang ba de srid du de'i gos la de'i ming brjod pa sngon du 'gro ba'i bya bas bya'o/_/blangs nas ji srid
[\[33a.7\]]nyi ma brgyad kyi bar du gos der rus pa bya'o/_/de yang lho'i char stegs gru bzhi pa khru gang tsam la ba'i lci pas la ma lhung bas byug ba byas pa las byung bas bangs par bya'o/_/der nye bar byugs nas dkyil 'khor byugs pa'i dri ma me tog la gnas bar bya'o/_/de'i steng du bum pa mtshan nyid dang
[\[33b\]]
[\[33b.1\]]ldan pa dgod de/_sman dang yal ga dang nor bu dang dri dang /_'bru lnga dang yang dag par ldan pa gdugs dang ba dan gyis brgyan pa/_mgrin par gos sngon po dang ldan pa/_nye bar skyod pa lnga dang bcas pa/_legs par sdug pa/_'bab stegs kyi chu dang ldan pa/_ku sha 'khyil pa
[\[33b.2\]]byas pa'i gdan la gnas pa/_rigs kyi bdag po'i rtags kyis mtshan pa rgya chen po lhag par gnas par byas/_yi ge gsum dang ldan pa'i rtsa ba'i sa bon gyi sngags lan brgya rtsa brgyad kyis bkru'o/_/de nas yang mdun du 'bras dkar btags pas lte ba dang bcas pa mu khyud
[\[33b.3\]]legs par 'bar ba dang bcas pa'i 'khor lo rtsibs brgyad pa bris la me tog dkar po dgod par byas nas/_de'i dbus su bum pa stong pa'i steng du kham phor bum pa can gzhag_/de'i rjes la kham phor der de'i rus pa ma lus pa gzhag go/_/ting nge 'dzin gsum bsgoms pas
[\[33b.4\]]phyir bzlog kyang bya'o/_/don grub me tog dang bcas pas rim pas rigs rnams shis pa'i tshig brjod pa dang bcas pas de'i ming ngam rus pa la des brdeg par bya'o/_/de nas sngags kyi tshig rnams su 'gyur ba ni/_oM sarba pA paM da ha na badzra hUM phaT/_oM sarba pA paM bi shod+ha na hUM phaT/_
[\[33b.5\]]oM sarba karmA a ba ra NA ni b+ha smi ku ru hUM phaT/_oM b+h+rUM b+h+rUM bi nA shA ya A ba ra NA ni dzaM hUM phaT/_oM b+h+rUM bi sho d+ha ya A ba ra NA ni hUM phaT/_oM sarba karma A ba ra NA ni hUM phaT/_oM dz+wa la dz+wa la d+ha ka d+ha ka ha na ha na A ba ra NA ni hUM phaT/_oM sruM sa ra sa ra pra sa ra pra sa ra A ba ra NA ni hUM phaT/_oM hUM ha ra ha ra sarba A ba
[\[33b.6\]]ra NA ni hUM phaT/_oM hUM sarba A ba ra NA ni s+pho Ta ya hUM phaT/_oM b+h+r-i ta b+h+r-i ta sarba A ba ra NA ni hUM phaT/_oM trA TatrA Ta sarba A ba ra NA ni hUM phaT/_oM ts+tshan+di ts+tshan+di/_sarba A ba ra NA ni hUM phaT/_oM da ha da ha sarba na ra ka ga ti he tuM hUM phaT/_oM pa ce pa tsa sarba pre ta ka ti he tuM hUM phaT/_oM ma tha ma
[\[33b.7\]]tha sarba tIr+ya ka ga ti he tuM hUM phaT/_ces pa ni rus pa la sogs pa la me tog brdeg pa'i sngags so/_/de nas lhag par gnas par byas pa'i bum pa'i chus de'i rus pa la sogs par brjod cing bkru'o/_/sngags ni/_oM na mo b+ha ga ba te sarba durga ti pa ri sho d+ha ni rA dzA ya ta thA ga tA ya/_
[\[34a\]]
[\[34a.1\]]a r+ha te/_samyak+saM bud+d+hA ya/_tad+ya tha/_oM sho d+ha ne sho d+ha ne/_sarba pA paM bi sho d+ha ne/_shud+d+he bi shud+d+he/_sarba karma A ba ra NA ni bi shud+d+he swA hA/_zhes bya ba ni rus pa la sogs pa bkru ba'i sngags so/_/de nas me tog gtor zhing sngags bzlas la lam bstan par bya'o/_/_
[\[34a.2\]]sngags ni/_oM rat+ne rat+ne rat+na sam+b+ha be/_rat+na ki ra Ne/_rat+na mA la bi shud+d+he/_sho d+ha ya/_sarba pA paM hUM trA Ta/_lam bstan pa'i sngags so/_/de nas me tog dang chu gtor zhing lam rnam par sbyang bar bya'o/_/sngags ni/_oM pad+me pad+me pad+mod b+ha be su khA ba d+yaM ga ts+tshaM tu swA hA/_zhes bya ba ni lam
[\[34a.3\]]rnam par sbyang ba'i sngags so/_/sngags kyi tshig de dang de la bskul tshig sbyar bar bya'o/_/lam sbyang ba'i sngags kyis me tog gi char dbab par bya'o/_/glu mkhan bkra shis tshigs bcad ni/_/mnyam par gzhag pas glur blang bya/_/thun gsum mam ni thun gcig tu/_/de
[\[34a.4\]]bzhin nyin re bzhin du bya/_/ji skad gsungs pa'i cho ga bzhin/_/mchod nas thams cad bsdu bar bya/_/de la bkra shis kyi tshigs su bcad pa ni/_/bkra shis gang zhig sems can kun la gcig tu phan mdzad cing /_/sangs rgyas skyon rnams spangs pa rnam par dag pa rtogs
[\[34a.5\]]gyur pa/_/shes rab yan lag la 'khyud bde ba mdzes pa'i bdag nyid can/_/de yis khyod la dbang bskur mchog gi bkra shis 'byung bar shog_/bkra shis gang zhig de yis gsungs ba dam pa chos kyi mchog_/bla na med pa lha dang mi dang lha min gyis mchod cing /_/'jig rten gsum
[\[34a.6\]]du bdag med rab tu rtogs 'gyur gang yin pa/_/de yis khyod la dbang bskur mchog gi bkra shis 'byung bar shog_/bkra shis gang zhig dam chos rab mchog rtag tu 'dzin mdzad pa/_/sa yi dam par son pa rgyal ba'i sras tshogs legs pa rnams/_/sems can phan bar mdzad la
[\[34a.7\]]mkhas pa shin tu bkra shis pa/_/de yis khyod la dbang bskur mchog gi bkra shis 'byung bar shog_/ces bya ba'o/_/bkra shis kyi tshigs su bcad pa de dag rus pa bkru pa'i dus su yang glur blang pa'am blang du gzhug go/_/de la gshegs su gsol ba'i sngags ni/_oM
[\[34b\]]
[\[34b.1\]]khyed kyis sems can don kun mdzad/_/rjes su mthun pa'i dngos grub stsol/_/slar yang 'byon par mdzad slad du/_/sangs rgyas yul du gshegs su gsol/_/muHzhes pa'o/_/de nas mtshan mo'i tshogs kyi 'khor lo byas nas thams cad bsdu'o/_/'byor pa ci yod pas ngan
[\[34b.2\]]song yongs su sbyong ba'i dkyil 'khor cho ga ji lta bas bris nas ji skad gsungs pa'i cho ga rnams bya'o/_/slar yang rdo rje slob dpon gyis sbyin bdag la yon bslang bar bya'o/_/des kyang 'byor pa dang rjes su 'tsham pa rab tu dbul lo/_/bkrus nas gos slob dpon la
[\[34b.3\]]dbul lo/_/ji skad du/_ro la dmigs nas gnyen rnams kyis/_/slob dpon la ni gang byin pa/_/de ni mtho ris la bzhag pas/_/de la sbyin par shes par bya/_/nyi ma bdun nas rab bshad pa'i/_/de yis ci 'dod nor dbul bya/_/de la byin pas nges par ni/_/_
[\[34b.4\]]bde ba can du mchod par 'gyur/_/gang phyir bsam gtan bya ba kun/_/cho gas lus ni stong byas nas/_/sdig pa ma lus spangs nas ni/_/bde ba can du nges par gnas/_/de rjes de yi rus pa rnam dag pa/_/phye ma shin tu zhib par byas nas ni/_/mchod pas yang dag
[\[34b.5\]]mchod nas 'bab chu ni/_/shin tu rgya cher rab tu dor bar bya/_/yang na sa 'dzin chen po mtho ba yi/_/steng gi rtse mo la ni bsdad nas su/_/rlung gi shugs ni yongs su rgyu ba na/_/de dad rjes su mthun par 'phyar bar bya/_/shin tu drag po'i las kyi dbang gis ni/_/gal te
[\[34b.6\]]bde ba can ni ma thob kyang /_/'di yis ngan song rnams ni yongs spangs te/_/sum cu rtsa gsum gnas su 'gro bar nges/_/dpal ldan bzang po'i zhabs kyi pad+mo las/_/thob pa'i man ngag shin tu 'dod pa ni/_/dpal ldan gsang ba 'dus pa las byung ba/_/shin tu yid
[\[34b.7\]]'ong cho ga byas pa ni/_/gang zhig dpal ldan gsang 'dus ma rdzogs pa/_/dpal ldan ngan song yongs su sbyong ba yi/_/rgyud las gsungs pa'i las gang yod pa yi/_/las de yongs su rdzogs par byas pa yin/_/shi ba bde 'gror sbyar ba'i cho ga shin tu 'dod pa mchog tu gyur
[\[35a\]]
[\[35a.1\]]pa zhes bya ba'i ming can dpal stong nyid ting nge 'dzin rdo rje'i zhabs kyis mdzad pa rdzogs so//_//@##/_/rgya gar gyi mkhan po a bad+hU tI bai ro tsa na badzra'i zhal snga nas dang /_bod kyi lo tsA ba khams ba ldi ri chos kyi grags pas bsgyur ba'o/_/[{D1908}]@##/_/rgya gar skad du/_
[\[35a.2\]]an+ta ma ha bi d+hi/_bod skad du/_tha ma'i mchod pa'i cho ga_/bcom ldan 'das ngan song thams cad rnam par sbyong ba la phyag 'tshal lo/_/gzhan don la dga' shi ba slong byed ma/_/spyan zhes grags pa'i lha mo phyag byas nas/_/shi ba kun nas slong ba'i sbyor ba yis/_/_
[\[35a.3\]]gshin po bde gshegs su ni nges sbyor bshad/_/gshin po'i khang ba shin tu dben par ni/_/nye sbyor kun dang ldan pas rnal 'byor pa/_/cod pan me tog dkar po'i phreng bas bcings/_/zhi ba tsan+dan dkar pos rnam par byugs/_/gos dang rgyan ni dkar po shar phyogs su/_/kha
[\[35a.4\]]bltas yang ni de ru mos pas sam/_rdo rje dang ni rdo rje dril 'dzin pas/_/rgya chen mthon po bde ba'i stan la 'dug_/tsan+dan dkar po dang ni bdud rtsi lnga/_/yang dag sbyar ba'i chu yis mdun du ni/_/maN+Dal nye bar byugs te me tog gding /_/dkar po rnams kyis nye bar
[\[35a.5\]]mdzes par bya/_/arga la sogs rang gi gsang sngags kyis/_/legs par kun du bzlas shing bskul tshig dang /_/rang gi snying gar gnyug ma'i sa bon ni/_/bltas nas gnas la sogs pa bsrung bar bya/_/de la gnas bdag rnal 'byor bsrung ba'i sngags/_
[\[35a.6\]]oM a big+h+nAn+ta kr-i ta hUM zhes bya'o/_/na maHsa man+ta la sogs pas sam/_/cho ga bzhin du sgrub shes rnal 'byor pas/_/spyan gyi rnal 'byor rnam par bsgoms nas ni/_/snying ga'i sa bon las ni grub pa bzang /_/'khor los mtshan pa'i lcags kyu spro bar bya/_/de yis
[\[35a.7\]]gshin po'i 'jig rten pha rol song /_/sems ni mdog dmar gsal ba dgug bya ste/_/chos kyi sgo mo'i gzugs sam yang na ni/_/rlung med mar me mi g.yo lta bu'o/_/'ongs nas de yi shes pa snying gar ni/_/ro yi spyi bo nas ni gzhug par bya/_/de ni shes pa dang ni yang dag ldan/_/_
[\[35b\]]
[\[35b.1\]]de rjes langs nas 'dug pa blta bar bya/_/de'i snying mo ha ra ti bkod nas ni/_/de yi 'od zer 'bar ba'i phreng ba yi/_/de yi lus ni stong bar byas nas su/_/lhag ma rnam par rig byed tsam nyid ni/_/de yi rjes la mo ha ra ti zhes/_/brjod pas spyan gyi gzugs su bsgoms nas
[\[35b.2\]]ni/_/de yi mig dang sku la sogs pa dag_/thams cad du ni byin gyis brlab par bya/_/de rjes ye shes lnga yi thugs ka yi/_/zla gnas rtsa ba'i sngags kyi 'od zer gyis/_/de'i lha mo'i sprin gyi bdud rtsi yi/_/shel gyi bum pa'i tshogs kyis dbang bskur bya/_/rang gi lus
[\[35b.3\]]las 'od zer spros pa las/_/'od zer rang gi spyan gyi tshogs rnams ni/_/nam mkha'i dkyil 'khor khyab pa rnams kyis ni/_/de rjes spros te dbang bskur bya ba yin/_/de yi sngags bzlas bum pa'i chu yis ni/_/de bzhin du yang bsang ba rab tu bya/_/mgo bo la ni
[\[35b.4\]]cod pan sbyin bya ste/_/lag pa gnyis su yang ni rdor dril lo/_/de rjes sngags pas ku sha'i rtse mo la/_/rdo rje rtse gcig rnam par bsgoms nas ni/_/rdo rje'i sbubs su nges bar bcug nas ni/_/de ni me dang 'dra bar bsgom par bya/_/de rjes mnyam gzhag sems
[\[35b.5\]]kyis de yi ni/_/snying gar bzhag pa'i shes pa rab 'bar ba/_/rdo rje rtse nas rlung gis bskyod pa yi/_/'bar ba rnams kyis kun du bskyod par bya/_/me yi 'od zer gyis ni reg pa yi/_/dngul gyi bzhin du de ni 'phar bar bsgom/_/steng gi sgo nas rnam par grol ba'am/_/yang na
[\[35b.6\]]rnam dag sangs rgyas zhing du'o/_/gal te shes pa 'am gzhan dag mthong na ni/_/'khor ba'i rgya mtsho ru ni ltung bar 'gyur/_/de phyir steng sgo yi ni lam nas su/_/de yi steng du 'pho bar bya ba yin/_/spyi bo nas ni gzugs med 'gro ba ste/_/mdzod spya nas ni gzugs kyi khams su
[\[35b.7\]]grags/_/mig gnyis nas ni mi yi 'gro ba nyid/_/rna ba dag nas grub pa'i lha ru skye/_/sna bug dag nas gnod sbyin nyid du ste/_/kha ni dri za ru ni nges par 'gro/_/lte ba nas ni 'dod pa'i khams kyi lha/_/khu ba'i sbubs nas yi dgas 'gro bar ro/_/chu yi lam nas dud 'gro'i skye gnas su/_/_
[\[36a\]]
[\[36a.1\]]bshang ba'i lam nas dmyal ba'i 'gro bar ni/_/the tshom med par 'gro'o de yi phyir/_/lam ngan dag ni rnam par spang bar bya/_/de nas de thar pa'i grong khyer du gzhag pa'i phyir/_de'i mdun du zhi ba'i sbyin sreg tu gsungs pa'i cho ga yongs su tshang bas sam/_/rdzas gcig pa'i
[\[36a.2\]]sbyin sreg bshad pa'i cho gas shi 'brel gyis byin pa'i yo byad rnams rdo rje slob dpon gyis ye shes kyi me la sbyin sreg bya'o/_/de'i rjes la'ang shes rab kyi pha rol tu phyin ma la sogs pa theg pa chen po'i mdo bklag par bya'o/_/de'i rjes la thams cad bsdus te shi bdag la yon blang
[\[36a.3\]]bar bya'o/_/shi bdag gis kyang gang gi 'byor ba dang rjes su mthun par gos dang rgyan dang mal stan dang zhing dang khyim dang bran dang bran mo la sogs pa'i yon gus pas slob dpon la dbul bar bya'o/_/de nas ro sreg pa'i mi rnams bos te yi ge gsum bzlas pa'i tshangs
[\[36a.4\]]skud gdags par bya'o/_/de ro khyer ba rnams 'jig rten skyong ba rnams su lhag par mos bar bya ste/_gdugs khyer ba ni lha rgyal lo/_/rnga yab thogs pa ni tshangs pa'o/_/ral gri thogs pa ni khyab 'jug go/_/bstod pa 'don pa ni bde byed do/_/ro'i las byed pa ni
[\[36a.5\]]gshin rje'o/_/bum pa thogs pa ni chu lha'o/_/dgang gzar blugs gzar thogs pa ni me lha'o/_/bza' ba dang ston mo thogs pa ni bden bral lo/_/ba dan thogs pa ni rlung lha ste/_/gzhan yang lha dang mi rnams kyang lhag par mos pa'o/_/de nas yi ge brgya pa'i
[\[36a.6\]]sngags lan bdun bzlas te/_rang gi dge ba yang rdzogs pa'i byang chub tu bsngo bar bya ste ldang bar bya'o/_/langs nas kyang rdo rje slob dpon rdo rje 'dzin pa'i rang bzhin sangs rgyas thams cad bskyed la spyan gyi sngags dang /_ngan song sbyong ba'i rgyud las gsungs pa'i ngan
[\[36a.7\]]song thams cad rnam par sbyong ba'i sngags bzlas bzhin du sngon du 'gro bar bya'o/_/lam du yang ni 'jig rten skyong rnams kyis/_/ro ni khur gyis bteg ste khyer ba dang /_/kun nas bstod pa byed bzhin lha rnams kyis/_/mchod pa yang ni rgyun du byed par blta/_/sna tshogs
[\[36b\]]
[\[36b.1\]]tu R+Ya'i sgra dang bkra shis kyi/_/tshigs bcad dang ni rdo rje'i glu rnams kyis/_/dril bu dang ni cha lang ting ting shag_/gling bu pi wang sgra dang rjes mthun par/_/nye bar spyod pa lnga yi mchod pa dang /_bla re gos dang ba dan gdugs dad ni/_/'khor mang ldan pas pha yi gnas su ni/_/_
[\[36b.2\]]dal gyis khyer te phyi nas de ru ni/_/'o ma can gyi shing ni skam po yis/_/legs par rnam par spras te brtsig par bya/_/de yi steng du de ni bzhag nas su/_/bum pa'i chu yis bsang bar bya ba yin/_/de nas sbyin sreg me yis ni/_/yongs su sbyang bar bya ba ste/_/ji ltar thal bar
[\[36b.3\]]gyur gyi bar/_/shi 'brel mnyam par bzhag pas bsrung /_/theg pa chen po cher 'byung ba'i/_/mdo sde snga ma bzhin du bklag_/ting ting shag dang cang te'u yi/_/rjes 'gro rdo rje'i glu yang blang /_/de nas 'gro ba la la dag grol ba'i lam la sbyar yang mi dge ba shin tu mang
[\[36b.4\]]ba stobs che bas lam ngan pa nas song nas/_/de nas de yang lam ngan pa'i 'gro ba yongs su sbyong ba'i phyir nyi ma de nyid nas brtsams te nyi ma brgyad du ngan song sbyong ba'i rgyud nas gsungs pa'i cho gas ngan song yongs su sbyong ba la rim pas bya'o/_/de la ji srid rus pa ma
[\[36b.5\]]'ongs pa de srid gos la de'i ming smos pa sngon du 'gro bas cho ga'o/_/'ongs pa ni de'i lus la'am gos la nyin zhag brgyad pa'i bar du bya ste/_/de yang lho'i char khru gang ba'i stegs bu gru bzhi pa byas te/_ba lang gi lci ba sa la ma lhung bas byugs te ba'i rnam lngas
[\[36b.6\]]kyang kun du bsang bar bya'o/_/de yang dkyil 'khor tsan+dan dkar pos ni/_/nye bar byugs te me tog rnams kyis ni/_/mdzes bar byas nas de steng bum pa ni/_/mtshan nyid ldan pa rnam par dgod bya ste/_sman dang yal ga nor bu dri bzang dang /_/'bru rnam lnga dang yang
[\[36b.7\]]dag ldan par ni/_/mgrin pa sngon po'i gos kyis dkris nas ni/_/gdugs dang ba dan btsugs te nyer spyod ni/_/lnga dang bcas pas dri bzang gis bdugs shing /_/bsti gnas kyi ni chu yis dgang bya zhing /_/ku sha yi ni stan la gzhag bya ste/_/lto 'phye rigs kyi bdag po'i
[\[37a\]]
[\[37a.1\]]mtshan mas ni/_/de ni yig gsum dang spel rtsa ba yi/_/sa bon gyis ni lhag gnas bya ba ste/_/sngags pas yang na khrus kyi sngags kyis ni/_/lan grangs brgya dang rtsa brgyad bzlas nas su/_/de nas mdun du rdul tshon dkar po yis/_/lte bar bcas shing
[\[37a.2\]]mu khyud 'od dang bcas/_/'khor lo rtsibs brgyad bris nas me tog ni/_/dkar pos mdzes par rnam par spras nas ni/_/de yi dbus gzhag snod ni stong pa yi/_/steng du bug pa dang bcas kham skyong gzhag_/de rjes de yi rus pa kham skyod der/_/lhag ma med par yang
[\[37a.3\]]ni gzhag par bya/_/ting 'dzin gsum dang ldan pas 'di la ni/_/phyir bzlog cho ga yang ni bya ba yin/_/yungs kar me tog yang dag ldan pa yis/_/rim bzhin gsang sngags rdo rje'i tshig brjod pas/_/de yi rus pa 'am yang na gos sam ni/_/de yi ming la yang ni brdeg par bya/_/de nas
[\[37a.4\]]sngags kyi tshig rnams bstan pa ni/_/oM sarba pA paM da ha na badzra hUM phaT/_oM sarba pA paM bi sho d+ha na hUM phaT/_oM sarba karma A ba ra Ni b+ha smiM ku ru hUM phaT/_oM b+h+rUM bi sho d+ha ya A ba ra NA ni hUM phaT/_oM dz+wa la dz+wa la d+ha ka d+ha ka ha na ha na A ba ra NA ni hUM phaT/_oM sruM sa ra sa ra/_A ba ra NA ni hUM phaT/_oM hUM ha ra
[\[37a.5\]]ha ra sarba A ba ra NA ni hUM phaT/_oM hUM phaT sarba A ba ra NA ni s+pho Ta ya hUM phaT/_oM b+h+r-i ta b+h+r-i ta sarba A ba ra NA ni hUM phaT/_oM trA Ta trA Ta sarba A ba ra NA ni hUM phaT/_oM ts+tshin+da ts+tshin+da sarba A ba ra NA ni hUM phaT/_oM da ha da ha sarba na ra ga ti he tuM hUM phaT/_oM pa tsa pa tsa sarba phre ta ga ti he tuM hUM phaT/_
[\[37a.6\]]oM ma tha ma tha sarba tI R+Ya ka ga ti he tuM hUM phaT/_ces bya ba ni rus pa la sogs pa la brdeg pa'i sngags so/_/de nas lhag gnas byas pa'i bum pa'i chus de'i rus pa la sogs pa brjod bzhin du bkru ba'i sngags ni oM na mo b+ha ga ba te sarba durga ti pa ri sho d+ha ni rA dzA ya/_ta thA ga tA ya/_
[\[37a.7\]]ar+ha te saM myak+saM bud+d+hA ya/_tad+ya thA/_oM sho d+ha ne sho d+ha ne sarba pA paM bi sho d+ha ne shud+d+he bi shud+d+he sarba karma A ba ra Na pi sho d+ha ni swA hA/_zhes bya ba ni rus pa la sogs pa la bkru ba'i sngags so/_/me tog gtor te sngags brjod pas lam bstan par bya'o/_/sngags ni oM rat+ne rat+ne rat+na saM b+ha be/_
[\[37b\]]
[\[37b.1\]]rat+na ki ra Ne rat+na mA li bi shud+d+he shod+ha ya/_sarba pA paM hUM tra ta/_zhes bya ba ni lam bstan pa'i sngags so/_/de nas me tog chu nang du dor te lam sbyar bar bya'o/_/sngags ni oM pad+me pad+me ma hA pad+me pad+ma saM b+ha be su kha ba ti gats+tshaM tu swA hA/_zhes bya ba ni lam bstan pa'i sngags so/_/_
[\[37b.2\]]sngags kyi tshig de dang de la bskul ba'i tshig spel bar bya'o/_/lam sbyang ba'i sngags kyis me tog gi char dbab par bya'o/_/mnyam par gzhag par bya'o/_/bkra shis kyi tshigs su bcad pa len nam len du gzhug par bya'o/_/de ltar nyin re bzhin du thun gsum mam
[\[37b.3\]]gcig tu bya'o/_/de bzhin du yang dag par mchod de/_ji ltar bstan pa'i cho ga thams cad bsdu bar bya'o/_/de la bkra shis kyi tshigs su bcad pa ni/_/bkra shis gang zhig sems can kun la phan bzhed pa'i/_/sangs rgyas rnam dag blo ldan nyes pa'i tshogs dang bral/_/_
[\[37b.4\]]shes rab yan lag 'dus pas mdzes pa bden pa'i bdag_/bkra shis de yis khyed rnams la ni dbang mchog bskur/_/bkra shis gang zhig lha dang lha min mis mchod pa/_/de yis bstan pa'i dam chos bla na med pa ni/_/bdag med 'jig rten gsum las rab tu grags pa yi/_/_
[\[37b.5\]]bkra shis de yis khyed rnams la ni dbang mchog bskur/_/bkra shis gang zhig rab mchog dam chos rtag tu 'dzin/_/bzang po'i sar zhugs sangs rgyas sras po tshogs kyi mchog_/rnam pa kun du sems can don mdzad bkra shis gang /_/bkra shis de yis khyed rnams la ni
[\[37b.6\]]dbang mchog bskur/_/bkra shis kyi tshigs su bcad pa de dag rus pa 'khrud pa'i dus su yang gdon nam 'don du gzhug go/_/de la gshegs su gsol ba'i tshig ni/_/khyed kyi sems can don kun mdzad/_/rjes su mthun pa'i dngos grub stsol/_/slar yang 'byon par mdzad
[\[37b.7\]]pa'i phyir/_/sangs rgyas yul du gshegs su gsol/_/muHzhes bya bas so/_/de nas mtshan mo tshogs kyi 'khor lo byas te thams cad bsdu'o/_/'byor pa yod na ngan song sbyong ba'i dkyil 'khor cho ga bzhin du bzhengs te/_ji ltar bshad pa'i cho ga bsgrub par bya'o/_/slar
[\[38a\]]
[\[38a.1\]]yang rdo rje slob dpon gyis shi bdag la yon blang bar bya'o/_/des kyang 'byor ba dang mthun par dbul te/_bkrus pa'i gos kyang slob dpon nyid la dbul bar bya'o/_/'dir gsungs pa/_gshin po la dmigs gang cung zad/_/rtsa lag rnams kyis
[\[38a.2\]]slob dpon sbyin/_/de yis mtho ris lam 'gro ba'i/_/rgyags su de la byin zhes bya/_/sbyin pa de yis de nges bar/_/bde ba can gyi sa ru 'gro/_/steng gi lus lhan byed pa ni/_/de la de ltar kun byas na/_/ngan song thams cad spangs nas ni/_/nges par bde ba can du 'gro/_/_
[\[38a.3\]]de rjes de rus rnams sbyang ba/_/zhib mor rdo la btags nas ni/_/shin tu rgya che'i chu bo la/_/mchod pa byas te bkur bar bya/_/yang na sa 'dzin chen po ni/_/mthon po'i rtse la 'dzegs nas su/_/shin tu shugs dag mthun pa yi/_/rlung la de ni bskur bar bya/_
[\[38a.4\]]gal te bde ster bde ldan bzhin du shin tu yang /_/drag po'i las kyi dbang gis ma song na'ang /_/nges par 'di ni ngan pa'i 'gro ba spangs nas su/_/sum cu pa yi gnas su yang ni 'gro bar 'gyur/_/dpal ldan bzang po'i zhabs kyi pad+ma las thob tha ma'i cho ga'i man
[\[38a.5\]]ngag gis/_/tha ma'i cho ga'i sgrub pa 'di ni dpal ldan gsang ba 'dus pa'i gzhung du byas/_/gang zhig dpal ldan gsang ba 'dus par ma bstan phrin las de yi kha bskong ni/_/gang zhig dpal ldan ngan song sbyong ba'i rgyud las gsungs pa'i cho ga la ni brten/_/tha ma'i cho ga'i
[\[38a.6\]]ming gi rnam grangs gshin po bde bar gshegs pa'i gnas la 'god pa zhes bya ba paN+Di ta dpal ting nge 'dzin rdo rjes mdzad pa rdzogs so//_//rgya gar gyi mkhan po dpal phyogs dbang dga' byed kyi zhal snga nas dang /_lo tsA ba dge slong pradz+nyA kIrtis bsgyur ba'o/_/_
[\[38a.7\]{D1909}]@##/_/rgya gar skad du/_tan+t+ra rA je shrI gu h+ya sa mA dza TI kA_/_bod skad du/_rgyud kyi rgyal po dpal gsang ba 'dus pa'i rnam par bshad pa/_/snying po byang chub kyi sems rdo rje la phyag 'tshal lo/_/thams cad ma lus rgyal ba'i gtso/_/sku gsung thugs dang rab ldan zhing /_/_
[\[38b\]]
[\[38b.1\]]lha mo'i tshogs bcas bde chen la/_/dad pas rtag tu phyag 'tshal te/_/gang zhig rigs lam dag pa dang /_/gsang 'dus dag la dad pa rnams/_/da ltar dad pa'i lam du ni/_/bde bar gshegs pas rtsa ba gsungs/_/de la brten te mgon po yi/_/sku gsung thugs kyi
[\[38b.2\]]gsang ba rnams/_/rnal 'byor rnams kyis rtogs bya'i phyir/_/ma nor tsam du bshad par bya/_/de la 'di mgo mjug tu phun sum tshogs pa lngas bstan te/_lnga gang zhe na/_ston pa dang /_sdud pa dang /_gnas dang /_'khor dang /_rgyud phun sum tshogs pa'o/_/de la
[\[38b.3\]]ston pa ni/_/bcom ldan 'das zhes pa la mngon no/_/bdag gis thos pa dus gcig na zhes bya bas ni sdud pa bstan to/_/gnas ni de bzhin gshegs pa thams cad kyi zhes pa nas/_pad+ma la bzhugs so zhes pa'i bar ro/_/brjod du med pa'i yang brjod du med ba nas/_gang
[\[38b.4\]]bar snang ngo ba'i bar gyis 'khor bstan to/_/de yang dang la 'di skad ces bya bas ni rgyud phun sum tshogs pa bstan te/_de ci'i phyir zhe na/_'di skad ces smos pas 'og nas 'byung ba'i rgyud kyi don mgo mjug rdzogs par 'dren pa'i phyir ro/_/bdag gis zhes bya ba ni gzhan dang gzhan
[\[38b.5\]]nas brgyud pa lta bu ma yin pa'i don te/_rdo rje chos mngon par rdzogs par sangs rgyas pa nyid kyis gzhan dang gzhan nas brgyud pa las thos so zhes mi sbyar ba'i phyir ro//des na 'di skad ces bya ba nas/_/mngon par bstod do ba'i bar dag gis mngon sum du thos so zhes ston
[\[38b.6\]]to/_/de yang bdag kho nar 'dzin pa ni ma yin te ci'i phyir zhe na/_/brjod kyis mi lang ba la sogs pa 'og nas 'byung ba'i tshig dang mi mthun par thal bar 'gyur ba'i phyir ro/_/thos pa ni sgrar snang ba'i gsung gi rnam pas so/_/de la gzhan dag gis brgal ba/_mngon par
[\[38b.7\]]rdzogs par sangs rgyas te gnyis med pa nyid pas/_/bcom ldan 'das kyis gsungs pa zhes bya bas chog mod/_'di skad bdag gis thos pa zhes bya ba dgos ched med de/_bcom ldan 'das mya ngan las 'das pa'i 'og tu de brjod par rigs pa'i phyir ro/_/de ltar mngon
[\[39a\]]
[\[39a.1\]]sum na bzhugs pa'i dus na/_'di skad bdag gis thos pa zhes brjod pa 'di dag rigs pa ma yin no zhe na/_lan du rigs pa yin te/_rgyud thams cad kyang 'di skad bdag gis thos pa zhes grags la/_ston pa mya ngan las 'das so zhes ni rgyud gzhan
[\[39a.2\]]gang las kyang ma gsungs so/_/yang de la dgos ched ci yod ce na/_rgyud 'di las phyir gyur pa gzhan dag ci ste/_'dri ba po cig med na rgyud 'di dag ji ltar 'byung bar 'gyur zhes rnam par rtog ste/_de dag bsal ba'i phyir zhes skabs dang sbyar ro/_/de'i phyir 'dul ba'i
[\[39a.3\]]thabs kyis gcig dang du ma'i ngo bor ston te/_ji skad du/_rnam dag sku ston ma yin te/_/log 'gro rtog pa thams cad la/_/so sor 'dul ba'i skur yang ston/_/zhes gsungs pa lta bu'o/_/de dag gis phyogs rnams su 'dul ba rnam pa bzhis 'gro ba'i don mdzad pa ni 'di
[\[39a.4\]]skad du/_/bltams pa dang /_rab tu byung ba dang /_dka' thub mdzad pa dang /_sangs rgyas pa dang /_bdud btul ba dang /_chos kyi 'khor lo bskor ba dang /_cho 'phrul bstan pa dang /_mya ngan las 'das pa la sogs par gsungs pa dang /_rdzu 'phrul gyi spyan la sogs pa
[\[39a.5\]]drug dang /_kun du sku bsam gyis mi khyab pa la sogs pa bzhi dang /_de dag la sogs par snang ngo /_/de yang chu snod kyi gzugs brnyan bzhin no/_/de yang gdul bya'i dbang gis lha dang mi'i theg pa la sogs pa lnga gsungs so/_/gsung ngo /_/gsung bar 'gyur ro zhes
[\[39a.6\]]grags pa bzhin no/_/dus gcig na zhes bya ba ni de'i tshe na zhes bya bar sbyar te/_'di ni 'di'i dus gcig na gzhan ni gzhan gyi dus gcig na bya ba lta bu ma yin te/_'di ltar dus mtshon pa yang dus gsum la sogs pa dus nges par bstan pa ni ma yin pa'i phyir ro/_/_
[\[39a.7\]]bcom ldan 'das zhes bya ba ni shes rab kyis bdud bzhi bcom pa dang legs pa'i yon tan drug dang ldan pa'i phyir bcom ldan 'das zhes te byang chub sems rdo rje'o/_/yang 'dir dgyes pa'i gnas na bzhugs pa'i phyir yang de skad ces bya la/_ye shes kyi rang bzhin la
[\[39b\]]
[\[39b.1\]]bcom zhes gsungs te/_de rnams dang gang ldan pa de de ltar yin pa'i phyir ro/_/de bzhin gshegs pa la sogs pas bla na med pa'i chos bstan pa dang rjes su mthun pa'i rten gyi khyad par gsungs so/_/bshad pa de bzhin gshegs pa ni ji ltar skyes pa bzhin skyes
[\[39b.2\]]pa'i phyir de bzhin gshegs pa zhes bya'o/_/de ji ltar zhe na/_pha dang ma gnyis thog ma med pa'i dus nas 'dod chags dang ldan pa'i dbang gis pho mo phrad par gyur nas/_de nyid rnam par sbyangs nas yang dag pa'i lam du 'gro ba'i phyir na de de bzhin gshegs pa zhes bya'o/_/yang ji ltar
[\[39b.3\]]'ongs pa bzhin 'gro ba'i phyir de bzhin gshegs pa ste/_dper na zangs dang gser la sogs pa rdzas kyi dngos po gcig la/_ngan snod du byas pa'i tshe na mi gtsang bar 'dzin cing 'dor bar byed/_de gzhong pa la sogs par byas pa'i tshe na gtsang bar byed cing blang bar byed/_de sku gzugs la sogs
[\[39b.4\]]par byas pa'i tshe/_phyag 'tshal zhing mchod par byed do/_/de bzhin du 'khor ba'i rgyu la dang po brgyad dang dgu pa dang bcas par spyad pa'i dus na ni smad cing spang bar bya ba yin la/_de nyid thabs dang shes rab kyi tshul du rnam par sbyangs pa'i dus na ni sku 'grub par byed pa'i longs
[\[39b.5\]]spyod kyi gnas kyang yin la/_de ltar zung du 'brel pa'i goms pa'i dbang gis 'bras bu nyid mngon par 'grub par byed do/_/'dod chags la sogs pa chos lnga po 'di dag kyang /_dang po'i tshul ltar spyad na ngan song gi rgyu yang yin/_de nyid rnam par dag par bsgoms na thams
[\[39b.6\]]cad mkhyen pa'i ye shes skye ba'i rgyu yang pas nyes par mi 'gyur te/_de'i phyir de skabs dang sbyar ro/_/de la sgra mang du ci dgos she na/_don nges par bstan pa 'di yin pa'i phyir ro/_/de thams cad kyi sku gsung thugs ni gsang ba ste/_gzhan gyi spyod yul ma yin pas so/_/de
[\[39b.7\]]rnams kho na snying po'i sa bon yin no/_/rdo rje ni mi phyed pa'i mtshan nyid do/_/de'i btsun mo ni phyag rgya'i don to/_/b+ha ga la zhes pa ni bcom ldan 'das chos kyi 'byung gnas de'i pad+ma'i gnas na bzhugs par ston to/_/so sor snang ba'i 'byung ba nges par 'brel pa nyid kyi phyir na/_gcig la yang
[\[40a\]]
[\[40a.1\]]chos kyi 'byung gnas la sogs pa mang po'i tshig yin no/_/de bzhugs zhes pa dang 'brel to/_/bzhugs pa'i sgra ni rnam par gnas so pa'i don to/_/'dod chags la sogs pa la spyod pa'i sems can rnams la/_'dod chags la sogs pa'i thabs kyis
[\[40a.2\]]'dod chags la sogs pa mngon par byang chub pa'i rang bzhin rnams bya ba de kho na de'i bzhugs pa rang gi las yin no/_/'byung ba gtso bor gyur pa ni ma yin te/_'das pa la sogs pa yang de ltar nyid du des yang dag par rig pa'i phyir ro/_/gang dag dang bzhugs pa ni brjod
[\[40a.3\]]du med pa'i yang brjod du med pa la sogs pa dang ste/_bshad pa grangs dang grangs las 'das pa'i don du bstan pa yin te/_de'i phyir gzugs dang yon tan brjod du med par bstan pa des ni de rnams la de skad ces bya'o/_/de nyid kyi phyir sangs rgyas kyi zhing rdul phra mo
[\[40a.4\]]snyed ces pa ni/_rab tu mang po'i don te grangs med pa'i phyir ro/_/byang chub ni phyag rgya/_sems dpa' ni 'dod pa/_/chen po ni bde ba chen po'i ye shes la gnas so ba'i tha tshig go/_/sems can gyi don la 'jug pa'i phyir de rnams dang thabs
[\[40a.5\]]cig tu bdag gis thos so zhes pa'i don to/_/de skad ces bsdus pa'i don du bstan mod kyi/_de la gang gang bzhugs pa bstan pa'i phyir/_'dir so so'i mtshan yang gsungs so/_/'di lta ste zhes pa la sogs pas ni/_nye bar mtshon pa'i
[\[40a.6\]]tshig ste/_de rnams kyi nang nas rgyu'i sgo nas nye bar shes pa'i rnal 'byor pa rnams la 'ga' zhig brjod pa yin no/_/rgyud las mig rnam par dag pa dang rna ba rnam par dag pa phyag na rdo rje la sogs pa rnams ni dkyil 'khor gyi lha kho na ma yin te/_'dir rang gi phyag mtshan
[\[40a.7\]]dang /_ting nge 'dzin gyi ngo bo dang /_spyan drang ba'i sngags la sogs pa gsungs pa med pa'i phyir ro/_/'o na ji ltar de brjod kyis mi la rab yin zhe na/_bden te de ltar yin yang de rnams re re yang grangs med pa nyid yin te/_ci'i phyir zhe na/_rang rang gi dkyil 'khor gyi lha'i dbang du
[\[40b\]]
[\[40b.1\]]byas nas gtso bor gyur pa nyid kyi phyir ro/_/des mngon du byas pa de shes so/_/de nyid kyi phyir na/_de dag la sogs pa'i zhes pa ni/_rdul phra mo snyed kyi grangs te/_nge rnams ni gtsor brjod par bstan pa yin no/_/kha cig na re rdul snyed pa'i 'khor lo smos na yod pa nyid pas
[\[40b.2\]]'dir ma smos kyang /_sku mdog dang phyag mtshan dang sngags dang spyan drang ba la sogs pa rgyud gzhan nas 'byung dgos te/_de 'khor lo mthun pa'i rigs su bskor dgos pas/_sems can gyi thabs kyi don mi 'grub par mi 'gyur zhe na/_'gyur te gtso bo ni gcig kho na yang
[\[40b.3\]]kun dang ldan zhe'o/_/da ni gtsor brjod pa rnams bstan te/_de la dam tshig rdo rje zhes thog mar smos ci dgos she na/_lha rnams mnyes pa'i rgyu dam tshig gis byed pa'i phyir ro/_/de nyid ji lta bu zhe na/_don rnam pa gnyis te/_phyi dang nang ngo /_/phyi ni 'jig rten pa'i bsrung ba rnams so/_/_
[\[40b.4\]]nang gi ni rtag tu dag pa'i sems la sogs pa lnga dang /_sha lnga bza' ba dang /_gzhan las dbrog pa dang /_rmang du byung bas gsod pa la sogs pa ni dam tshig sdom pa yin no/_/bshad pa dam tshig ni yul la yul can gnyis su med ba'i rdo rje ni dam tshig ste mig sa'i
[\[40b.5\]]snying po'o/_/chos 'di'i rtags kyis kyang gong du byung ba'i sgras/_sems dpa' dang po'i rnam pa kho nar ting nge 'dzin 'di rnam par bshad do/_/byang chub sems dpa' sems dpa' chen po'i ni mngon du byas nas/_da ni de ltar dam tshig bsrungs nas sku 'grub par bya ba'i
[\[40b.6\]]phyir/_sku rdo rje smos so/_/sku grub dang tshig kyang dgos te/_sku gsung tha mi dad par bstan pa'i phyir/_/gsung rdo rje smos so/_/de ltar tshig grub nas sems dpyod par byed de/_sems ni rang bzhin dang bral bar yang mkhyen la/_mi gnyis par rig ste/_de'i phyir thugs
[\[40b.7\]]rdo rje smos so/_/sku gsung thugs de nyid ting nge 'dzin med par/_sangs rgyas kyi sku dang gnyis su med pa mi 'grub pas/_de'i phyir ting nge 'dzin rdo rje smos so/_/de ltar ting nge 'dzin thob nas/_gang gis sems mngon par dga' bar bya ba de rgyal bar bstan pa'i phyir/_
[\[41a\]]
[\[41a.1\]]rgyal ba rdo rje smos so/_/de bshad pa/_lus rdo rje la sogs pa rnam pa lnga'i sgras phyag na rdo rje la sogs pa lnga'i rnam pa kho nar 'byung bas/_ting nge 'dzin 'di rnams bshad pa yin te/_de sgra rnams kyi rtags yin pa nyid kyi phyir ro/_/des na phyag na rdo rje
[\[41a.2\]]dang nam mkha'i snying po dang /_spyan ras gzigs dbang phyug dang /_sgrib pa rnam par sel ba dang /_rdo rje sems dpa' rnams go rims bzhin du gsungs pa yin te/_de rnams ni nang gi skye mched kyi bdag nyid gnas pa dang /_gcod pa'i rim pa bzhin du rnam par dag
[\[41a.3\]]pa nyid kyi phyir na nye bar bsgrub pa la rnal 'byor pa'i de rnams byin gyis brlabs pa kho na yin no/_/de ltar bsgoms pa'i 'bras bu ni/_'phrul gyi mig la sogs pa mngon par shes pa drug skyed par byed do/_/gal te thog mar byung ba'i sgras don yod grub pa la sogs pa
[\[41a.4\]]yin no zhe na/_ma yin te rigs kyi mtshan 'og nas mngon du brjod pa'i phyir dang /_byang chub sems dpa'i le'u la de bzhin gshegs par mi rung ba'i phyir ro/_/da ni rigs kyi yum rnams gsungs pa/_sa rdo rje la sogs pa lnga'i sgras byang chub sems lhun gyis grub
[\[41a.5\]]pa las chos lnga po 'di dag skyed par byed de lnga ni sa la sogs pa lnga'o/_/ji ltar skyed par byed ce na/_de yang go rims bzhin bshad na sa'i khams ni sangs rgyas spyan/_chu'i khams ni rgyal ba'i yum/_me'i khams ni na bza' dkar mo/_rlung gi khams ni
[\[41a.6\]]'phags ma sgrol ma/_nam mkha'i khams ni rdo rje dbyings kyi dbang phyug ma'o/_/de la nam mkha' rdo rje ni de bzhin nyid dang gzhal yas khang brtsegs pa la sogs pa rten dang rten can gyi ngo bo nyid rnams la/_rnam par dag pa'i don bstan pa yin te/_rang bzhin
[\[41a.7\]]gyis yin pa'i phyir ro/_/de nam mkha' bzhin no/_/nam mkha'i dngos po'i rkyen dang ldan pa'i rdo rje ni sgrib pa med par snang ba'i ye shes kyi rang bzhin nyid kyis rnam par dag pa'i don te/_de'i phyir yang rdo rje 'dzin pa yongs su 'dod pa ni ma yin te/_bzhugs
[\[41b\]]
[\[41b.1\]]so zhes 'byung bas/_rdo rje sems dpa' kho nar gsungs pa'i phyir dang /_de'i phyir bdag nyid dang thabs cig tu bzhugs pa mi 'byor ba'i phyir ro/_/'dir rnam par bsgyur bar byas kyang mi dgag ste/_'dus byas kyi mtshan nyid gnas pa la sogs pa bzhin no/_/gang du
[\[41b.2\]]yang nang gi nam mkha' nyid rdo rje 'dzin pa zhes brjod do/_/mngon du sems dpa' rnams brjod nas de'i don gyis gsungs pa ni gzugs rdo rje la sogs pa ste yul du gyur pa'i gzugs dang sgra dang dri dang /_ro dang reg dang chos kyi rang bzhin gyi go rims bzhin du/_gzugs kyi rdo rje ma
[\[41b.3\]]la sogs pa'i lha mo drug kyang gsungs pa yin no/_/sbyin pa la sogs pa drug kyang de ltar ro/_/de dag gi byang chub sems dpa' chen po ni sngon du yang btang ste go sla bas ma bshad do/_/de dag la sogs pa'i sgras gtso bor brjod par mngon te/_gtso bo nyid kyis thams cad brjod du mi lang
[\[41b.4\]]ba zhes pa'i don gsungs so/_/de ltar rdul phra mo snyed ces bya ba ni grangs med pa'i nye ba'i dpe bstan to/_/de dag ni 'khor gyi rang bzhin te/_dang zhes bya ba ni bsdu ba'i don to/_/da ni de bzhin gshegs pa rnams bstan te/_de la de bzhin gshegs pa ni sngon du byas pa ste go sla bas so/_/_
[\[41b.5\]]de yang tshad ji tsam zhe na/_nam mkha'i dbyings dang mnyam pa zhes 'byung mod kyi/_re zhig mi bskyod pa la sogs pa rang rang gi dbang du byas nas gtso bo tsam zhig bstan pa yin no/_/'dir de bzhin gshegs pa mi bskyod pa la sogs pa lnga'i sgras ni bdag gi zhe sdang la sogs pa dang /_rnam
[\[41b.6\]]par shes pa'i phung po la sogs pa rnams kyi rang bzhin bstan te/_'di skad du/_chos kyi dbyings kyi ye shes la sogs pas de dag rnam par dag pas mi bskyod pa dang /_rnam par snang mdzad dang /_dkon mchog dpal dang /_tshe dpag tu med pa dang /_gdon mi za ba ste/_gnyis su med pa
[\[41b.7\]]dang ldan pa'i lha rnams go rims bzhin du bshad do/_/rdo rje mi bskyod pa ni gang dag zhe sdang dang rnam shes ldan pa'i sems de'i ngo bor gnas par bstan to/_/gang dag gti mug dang de'i zlar byas pa rnams la/_rdo rje rnam par snang mdzad de'i ngo bor gnas par bstan to/_/dkon mchog
[\[42a\]]
[\[42a.1\]82 ]dpal ni/_gang dag nga rgyal dang de'i zlar byas pa ldan pa rnams la/_rin chen dpal de'i ngo bor gnas par bstan to/_/rdo rje 'od dpag tu med pa ni gang dag 'dod chags dang de'i zlar byas pa ldan pa rnams la de'i ngo bor gnas par bstan to/_/gang dag phrag dog
[\[42a.2\]]dang de'i zlar byas pa ldan pa rnams la/_rdo rje gdon mi za bar grub pa de'i ngo bor gnas par bstan to/_/'dir yang sogs pa'i sgras gtsor brjod par bstan pa yin no/_/de la nam mkha'i dbyings thams cad ces bya ba ni de rnams kyis brjod kyis mi lang ba'i don gsungs pa
[\[42a.3\]]yin te/_nye bar mtshon pa'i phyir ro/_/til 'bru ji tsam pa bzhin du til mar gyis khyab ste/_de dang 'dra bar nam mkha'i dbyings ji tsam pa thams cad du de bzhin gshegs pa thams cad kyis khyab par snang bar gyur to zhes pa ni chos kyi dbyings kyi rang bzhin du thams cad sprul nas
[\[42a.4\]]bzhugs so ba'i tha tshig go/_/de ltar gzhir gnas kyi dngos po nam mkha' rdo rje ma gtogs par sngon du byas pa'i rtsa gcig dang /_dang bo bzhi'i dang /_bzhi pa las gsungs pa'i sngags dang /_dam tshig gi phyag rgya rnams 'byung ba'i phyir na khro bo bzhi yin te/_de ltar rtsa lngar
[\[42a.5\]]mngon no/_/gzhan dag ma yin te/_gdon mi za bar 'grub pa nyid kyi phyir dang /_rgyu nye bar mi sbyor ba'i phyir ro/_/de dag gi don ni 'di skad du sngon du rim bzhin du gsungs nas/_de'i rjes su mngon par rtogs pa rab tu dkrugs nas bstan pa ma byas na/_shes pas rgyags pa
[\[42a.6\]]rnams kyis nga rgyal gsal bar byed pa dang /_bla ma dang so sor 'brel pas 'grub po zhes ston pas/_mngon par rtogs pa dkrugs nas bshad pa yin no/_/da ni bskyed pa'i rim pa las 'ongs pa ma yin te/_'gro ba rnams skal ba thob pa'i mtshan ma gsang ba'i dkyil
[\[42a.7\]]'khor du dbang bskur ba'i sprul pa'i ched du thabs dang shes rab dga' bar bya ba gsungs pa ni/_de nas zhes pa la sogs pa tshig bzhi bas so/_/de la tshig rnams sngon du byas te rnam par snang mdzad ni rnam par snang bar mdzad pas na de skad ces bya ste don du na byang chub kyi
[\[42b\]]
[\[42b.1\]]sems rdo rje'o/_/chags par byed pa dang /_chags par byas pa gnyis so sor chags pa la 'dod chags chen po ste/_de la gnas pa'i yon tan gyi rnam pa thabs dang shes rab kyi bdag nyid du ldan pa'i sems la yang 'khril ba'i tshul gyis ting nge 'dzin dang gang ldan pa de rdo rje
[\[42b.2\]]'dzin pa'i rnam pa kho nar bzhugs pa yin no/_/yang zhes bya ba'i sgra ni sems kyang thabs dang shes rab kyi rang nyid du 'khril ba'i don to/_/de lta bu'i don la snyoms par zhugs nas shes rab ma dga' bar mdzad pa'i don du 'khor de dag thams cad nyid kyi sku la zhugs par mdzad
[\[42b.3\]]de zhes pa ni rdo rje 'dzin pas kyang gsang sngags kyi 'dul ba'i thabs kyis bsgrub pa shes pa nyid kyis shes rab ma dga' bar mdzad do/_/bud med la ni skye bo phal po che 'dod chags phal pa dang ldan pas kyang dga' bar byas so/_/des kyang 'dir de dag mngon no/_/gzhan dag ni gzhan du
[\[42b.4\]]'chad de 'di skad du rtsa ba las gsungs pa'i tshig dang po yis ni gzugs kyi rdo rje ma la sogs pa bskyed pa'i phyir zhes 'chad do/_/de dag ni rdo rje 'dzin pa de gzugs la sogs pa ni skye ba med cing /_phyi nang gi gzugs dang mi 'bral ba'i phyir rigs pa ma yin no/_/sems can rnams gzung
[\[42b.5\]]pa'i don du yang nyid kyi sku bud med du sprul nas gtso bo mnyes par bya ba'i phyir sku las byung ba ni de nas zhes pa la sogs pas gsungs so/_/de dag ni go sla bas so/_/de la la la ni sangs rgyas spyan lta bu zhes bya ba ni de la sangs rgyas ni rnam par snang mdzad ces pa'i don du shes par
[\[42b.6\]]bya'o/_/de yang rang rang gi mdog dang ldan pa rnams te/_la la spyan lta bu la sogs pa rnams so/_/la la ni mA ma kI la sogs pa rang rang gi rigs dang rjes su mthun pa'i gzugs dang /_la la ni gos dkar mo lta bu mdog dmar mo dang ldan pa dang /_la la sgrol ma lta bu
[\[42b.7\]]mdog ser mo dang ldan pa dang /_la la ni reg gi ngo bo lta bu rang gi mdog ljang gu dang ldan pa dang /_de dag la sogs pa rang rang gi gzugs dang mdog la sogs pa ji ltar sbyor ba lta bur phyung ste gnas pa dang 'jug par bya'o zhes 'grub po/_/de yang 'di skad du le'u bco brgyad
[\[43a\]]
[\[43a.1\]]pa las/_'dod chags chen po'i tshul gyis ni/_/ye shes 'khor lo'i kun bsdus nas/_/bud med rnam dgu sprul nas kyang /_/bsgrub bya'i lus la dgod par bya/_/zhes gsungs so/_/da ni rnam par dag pa bstan pa'i phyir gdul bya rnams kyi don du de nas
[\[43a.2\]]de bzhin gshegs pa mi bskyod pa la sogs pa smos te/_de la b+ha ga ni sa bon gyi gnas yin pa'i phyir na/_de dag gi bzhugs gnas te bud med kyi b+ha ga nyid do/_/gang dang yang 'brel pa'i phyir/_gcig la du mar mngon no/_/gong du rgyal ba rnams bzhugs ba rang gi sgo rnam byas
[\[43a.3\]]nas byang chub kyi sems zla ba lta bu gnas nas phyung ba ni dam tshig chen po ste dkyil 'khor ni de las gyur pa'o/_/mnyam pa dang khyab pa dang rgyas pa'i phyir na gru bzhi ste gsal ba yang de'i ngo bo nyid kyang de bas gsal ba'i ngo bo ste/_rten nyid sgrib pa med cing ye shes kyis thogs pa med
[\[43a.4\]]pa'i phyir ro/_/mdzes pa'i kha dog la sogs pa dang ldan pa ni kho na nyid thob pa'i phyir na/_sna tshogs gzugs kyis kun du khyab/_/ces pa ste til 'bru bzhin du'o/_/de bzhin du 'og tu yang sbyar ro/_/de kho na'i 'od zer dgag pa dang gtong ba dang gnyi ga ma yin pa rgyun 'bab chu
[\[43a.5\]]bo bzhin du gnas pa nyid kyi phyir 'od zer 'phro ba mang po 'khrug pa ste gsal ba ni zla ba ste/_nyi ma dang ldan pa nyid kyi phyir na sogs pa smos so/_/de bzhin gshegs pa kun gyi gnas ni chos kyi dbyings te thams cad kyi bdag nyid rdo rje 'dzin pa gnas so/_/ting nge 'dzin
[\[43a.6\]]las byung ba'i dkyil 'khor 'di bskyed pa'i rim pa las 'ongs pa ni ma yin te/_phyag rgya bzhi dang ldan pa las bskyed pa ltar snang ba dang po'i rdo rje 'dzin pa'i sbyor ba'i mos pa'i dbang las grub pa bstan to/_/las dang po pa la sogs pa'i rnal 'byor pa rnams kyis kyang /_
[\[43a.7\]]rang gi nye bar len pa'i rkyen sa bon 'byung ba'i dkyil 'khor 'di bsam par bya'o/_/de'i don ni bzhi ste/_las dang po ba'i rnal 'byor pas de bzhin gshegs pa thams cad la dang por gzugs kyi rdo rje ma la sogs pa dam pa'i mchod pa brtsams nas/_de la rgyal ba rnams
[\[43b\]]
[\[43b.1\]]rjes su chags par bya ba'i rang bzhin no/_/ma 'ongs pa rgyu nas grol bar bya ba'i don du dbyings kyi nang gi gzhal yas khang brtsegs pa'i dbus na/_lha'i ngo bo nyid tsam snang ba'i sa bon de ni nye bar len pa'i rkyen yin pas bsgom par bya'o/_/ye shes 'ga' zhig dbang du byas pa'i rnal
[\[43b.2\]]'byor pas ni rgyu'i mtshams kyi nges pa'i dbang gis nye bar len pa'i rkyen de nyid sngon du byas par rtogs pa nyid kyi phyir ro/_/de ni gong dang 'brel to/_/ye shes rnams dbang thob pa'i rnal 'byor pas ni sa bon de'i mthu las rgyu dang rgyu can du snang ba shin tu chags pa goms pa'i dbang
[\[43b.3\]]du byas nas/_sa bon las yig 'bru gsum sbyar nas/_don dang sems la dgag pa dang gtong ba byas te/_skur bsgom ba la brten pa yin no/_/ye shes lhun gyis grub pa'i rnal 'byor pas ni sa bon de'i mthu las A li kA li goms pa'i dbang du byas nas/_'khor lo'i
[\[43b.4\]]rgyun shin tu phra ba las ma gtogs pa spangs te bsgoms nas don bya ba yin te/_skad cig ma re re'i sbyor ba la brten pa brtags pa ste/_de bzhi ni mtshams sbrel ba'o/_/ha cang spros pa mi dgos kyi gtang ngo /_/da ni slob ma rnams gsang ba'i dkyil 'khor du 'jug cing dbang
[\[43b.5\]]bskur ba'i don tsam gsungs pa ni/_de nas zhes pa la sogs pa rnams kyis bstan to/_/bdag po de zhes pa ni rig ma dang bcas pa'i dkyil 'khor du dam tshig chen po nyid rnam par gnas so ba'i tha tshig go/_/des ni slob ma rnams kyang gzhug pa'i las su rig par bya'o/_/_
[\[43b.6\]]'bras bu yongs su rdzogs pa'i sgo nas zhus pa'ang de nyid do/_/de nas mi bskyod pa la sogs pa rnams kyis ni dbang bskur ba'i don bstan to/_/de la de dag gi don ni go sla bas so/_/zhugs pa ni de ma thag pa'i rim pas hUM dang rdo rje la sogs pa ni thugs te de kho na la'o/_/dbang
[\[43b.7\]]bskur ba ni tha ma'i don la shes par bya'o/_/da ni sku gsal bar bstan pa'i 'bras bu'i ngo bo thams cad kyi bdag nyid du de rnams gcig par gyur pa ni tshig gi don ni gnyis kyis ston te/_de la byang chub kyi sems rdo rje ni stong pa nyid dang snying rje dang dbang phyug la sogs pa dang ldan pa'i
[\[44a\]]
[\[44a.1\]]phyir ro/_/mi rtogs pa'i ngo bo nyid brda 'am tha snyad dang bral ba'i don la rtse gcig pa gang gis byed pa de'i ting nge 'dzin to/_/rdo rje ni de dang ldan pa'i don te de la zhugs so/_/zhugs ma thag tu de'i stobs kyis ji lta bu zhe na/_thams cad kyi bdag nyid dang /_nam
[\[44a.2\]]mkha'i dbyings 'di mnyam par gyur pa'i don to/_/de'i yon tan ni de nas zhes pa la sogs pa smos te/_de la de nas ni byin gyis brlab cing dbang bskur ba'i de ma thag go/_/bud med kyi chos dbyings kyi nang na gzhal med khang brtsegs pa'i dbus na gnas pa'i phyir/_
[\[44a.3\]]nam mkha'i dbyings na gnas pa smos so/_/byin gyis brlabs ni glo bur gyi dbang gis ni ma yin gyi de kho na nyid kyi rjes su zhugs pa'i dbang sngon du thob pas lus ngag bde ba dang yid bde ba thob par gyur to zhes so/_de lta ma yin na thar pa nyid du thal bar 'gyur ba'i phyir
[\[44a.4\]]ro/_/de dag gi don ni/_bcu drug cha shas sde pa las byung gang ba'i zla ba'i dkyil 'khor dbus/_/zhes pa'i nges pa gsungs so/_/sgra yi ge dang yig 'bru las gyur pa'i zla ba rnam pa gnyis zhu ba'i ngo bo 'dir bstan pa med kyang stong pa nyid dang snying rjes phye ba'i byang chub sems
[\[44a.5\]]kyi ngo bo rdo rje 'dzin pa'o/_/de dag gi don brtags pa'i skabs dbye'o/_/AHla sogs pa rnams kyis stong pa nyid kyi che ba bstan pa yin no/_/de dngos po rnams so sor 'gog pa'i phyir ro/_/des na brgyud pa'i rim pas rgyu'i dngos po bstan pa la gzhan dag ni zlog
[\[44a.6\]]pa'i sgo nas ston te/_a yig la sogs pa'i sngon du rang bzhin stong pa nyid kyis de rnams gsal ba ni des dngos po rnams rab tu 'gog pa'i thabs kyi zla ba'i dkyil 'khor gyi rgyu yin te/_gzhan dag gi zla ba brtsigs par byas pa rang bzhin gyis stong pa nyid kyi rkyen du mi nus pas na
[\[44a.7\]]ka la sogs par snang ba ni de las gyur pa'i zla ba gnyis pa'i rgyu yin no/_/byang chub kyi sems snying rje'i bdag nyid de ltar ro/_/de ltar na de'i stobs kyis 'khor lor gsang ba'i bdag nyid kyis sems can gyi don bya ba yin te/_don gzhan mthong ba med pa'i phyir na 'di nyid mthong
[\[44b\]]
[\[44b.1\]]par mngon no/_/a dang ka la sogs pa gsal ba las byung ba zla ba gnyis las gzhan du gyur pa'i rnam pa ni tshig gsum gyis bstan te/_de nas bcom ldan 'das la sogs pa'o/_/de nas ni zla ba gnyis kyi de ma thag go/_/sku gsung thugs rdo rje ni/_ye shes kyi ngo bor mi phyed pa'i
[\[44b.2\]]phyir na'o/_/rdo rje 'dzin pa nyid de kun gyis 'da' bar dka' ba'i mnyam pa nyid de las 'byung ba'i ting nge 'dzin la zhugs pa ste/_brtags pa'i dngos po la sems rtse gcig pa nyid do/_/des ni gong gi don rig pa'i phyir ro/_/skyes bu'i gzugs kyang de chen po yang de nyid pas de skad ces bya ste/_
[\[44b.3\]]rig pa ni rgyud dang las dang lta ba'i rig pa ste/_de de dang ldan pa'o/_/de nyid kyi phyir na sngags kyi bdag po'ang de kho na'o/_/des na byin gyis brlabs so zhes te/_de de rnams kyi rkyen no/_/byin gyis brlabs ma thag tu bcom ldan 'das gong du snyoms par zhugs pa de nyid rdo rje gsum
[\[44b.4\]]dang ldan pa'i phyir zhal gsum pa lta bu ni dbus dang g.yas g.yon nag po dang dkar po dang dmar po rnams rim bzhin no/_/de lta bur kun gyis gzigs par gyur to zhes so/_/las dang po pas sems bskyed pa nas nye bar bzung ste/_rdo rje lta bu'i ye shes brnyes kyi bar du thabs
[\[44b.5\]]kyi rim pa grangs med pas ngo bo nyid kyi sku grub nas/_de'i byin rlabs las thun mong du thun mong ba des gzugs sku rnam pa gnyis 'od kyi 'du 'phro ltar byung ste/_thams cad du bsam pa'i dbang gis snang bar gyur to/_/khyad par du mngon par byang chub pa'i sku lta bu thun
[\[44b.6\]]mong ma yin pa'i ngo bo nyid kyi sku de chos kyi 'byung gnas kyi dkyil na sa bon gyi tshul du bzhugs pa yin te/_des snod du rung zhing dbang bskur ba dang rgyu nas sangs rgyas par bya ba'i phyir ro/_/de nyid 'og min du longs spyod chen po'i skus 'khor rnams thugs ka nas byung ste ched du
[\[44b.7\]]brjod pa gsungs pa'o/_/de rnams ni mtshams 'brel ba'o/_/de yan chad du dang po'i las kyi rim pa gsungs nas/_da ni gleng bslang ba gsungs te/_de nas de bzhin gshegs pa mi bskyod pa la sogs pa smos so/_/de la de nas ni gzigs par gyur pa'i de ma thag go/_/_
[\[45a\]]
[\[45a.1\]]sems can mi bskyod pa'i rgyu can te/_des sa bon gyis bskyed pas 'dir mi bskyod pa gzung ngo /_/gzhan dag la yang brjod par bya ste/_de rnams gzhan gyi mthu las byung ba ni ma yin no/_/sogs pa smos pa ni gtso bo la gang ldan pa de thams cad la de
[\[45a.2\]]dang de ltar ro/_/'og gi don brjod pa ni phyung bas so/_/gang las she na/_rig pa'i dbyings las so/_/des ni e ma ho zhes pa ni dam zhing ngo mtshar te/_gang la zhe na/_'og gi don to/_/bsam pa'i dbang gis gzugs sna tshogs par rab tu byung ba'o/_/thun mong ma
[\[45a.3\]]yin pa'i phyir sbas te gsang ba'o/_/mi rtogs gnas med pa'o/_/mi rtogs gnas med pa'o zhes pa/_rigs pa ma yin pa'i dpag pa dang /_mngon sum pas rtogs par dka' bas so/_/de dag ni skal ba dang ldan pa ma yin pas so/_/de ni skal ba dang ldan pa'i dbang du byas te zhu ba sngon du gtong
[\[45a.4\]]ba'i don to/_/de la'ang gnyis te/_sbyor ba dang /_tshig go/_/de dag ni de nas bcom ldan 'das zhes pa la sogs pa rnams kyis bstan to/_/gcig tu 'dus nas zhes pa tshul dang dgongs pa gcig tu gyur pa rnams so/_/nang gi gzugs kyi rdo rje ma la sogs pa lha mo
[\[45a.5\]]rnams ni chags par bya ba ste/_de nyid thams cad khyab pa ni mchod pa rgyas pa de kho na nyid yin la/_dam tshig ni rdo rje 'dzin pa ste/_de'i sprin gyis mchod de phyag 'tshal nas gsol to zhes pa dang 'brel to/_/da ni skye ba'i rim pa dang /_snying po dbyung ba dang /_'bras bu yongs
[\[45a.6\]]su rdzogs pa'i sgo nas zhus pa dag ni/_tshigs bcad gcig gis bstan pa'i phyir/_'dus pa gsang ba las byung ba/_/zhes pa la sogs pa smos so/_/de la 'dus pa ni 'du ba yin te/_sangs rgyas thams cad kyi bstan pa'i sa bon te/_sku gsung thugs kyi bdag nyid las byung
[\[45a.7\]]ba'i phyir na/_gsang ba las zhes te/_byung ba ni gong gi sa bon no/_/de ni zhus pa dang po'o/_/sa bon las sngags 'byin pa de'i don de bzhin gshegs pa rnams kyi rdo rje snying po bsdus pa'o/_/gsang ba ni thun mong ma yin pa ste ltag 'og tu sbyar ro/_/nyid bcom ldan 'das zhes pa
[\[45b\]]
[\[45b.1\]]ni 'dir sku lnga'i bdag nyid sa bon las rim gyis gyur pa ste zhus pa tha ma'o/_/de ltar zhus pa la dor ba'i tshul du bshad pa gnang ba'i phyir/_de nas zhes pa la sogs pa smos so/_/'di ni thams cad kyang the tshom skye bar byed pa yin na zhes bya ba gsungs te/_yang dag
[\[45b.2\]]pa'i de kho na nyid sa 'og ma pa rnams kyis mi rtogs pa'i phyir te/_gong ma gong ma'i blo'i khyad par gyis sa 'og ma rnams su 'byin zhe'o/_/gzhan rnams lta smos kyang ci dgos zhes bya ba la/_de kho na nyid zab pa'i phyir gzhan rnams te/_byams pa la sogs pa'i
[\[45b.3\]]byang chub sems dpa' rnams dang /_bskal pa bzang po dang /_dpe med pa rnams the tshom skye ba'i rgyu 'di yin no/_/des ni 'di skad du/_de bzhin gshegs pa rnams kyang re zhig chos nyid zab mo med par the tshom skye bar byed pa yin na/_sgrub pa po gzhan lta ci smos zhes
[\[45b.4\]]bshad par 'gyur ro/_/de kho na nyid nyan pa'i skal ba dang ldan par mdzod cig ces bskul ba'i phyir/_de nas zhes bya ba la sogs pa gsungs te/_de la ngo mtshar du gyur pa dang rmad du gyur pa ni ya mtshan che ba dang /_sngon med pa myong ba dang /_rgyu dang 'bras bu las te/_de rnams
[\[45b.5\]]ni rim bzhin du sbyar ro/_/de ni 'di skad ces gsol to zhes pa dang 'brel to/_khyad par du gyur pa ni de kho na nyid rig pa'i phyir ro/_/yang zhes bya ba'i sgra ni la dor ba'i don te/_skal ba dang ldan par ma byas nas/_mngon par shes pa mi 'thob pa'i tha tshig go/_/rdo rje'i dam tshig
[\[45b.6\]]ces bya ba ni thams cad kyi bdag nyid kyi rdo rje lam nas phyung ba sa bon te/_bud med kyi b+ha ga'i nang na gnas pa'i dkyil 'khor la mchod pa dang /_dbang bskur ba la sogs pa'i tshig rnams kyi nyan pa po rnams thog mar bde ba dang /_yid bde ba myong bar bgyi ba nas tha mar mngon par
[\[45b.7\]]shes pa'i 'bras bu thob par bgyi ba'i bar du bstan du gsol zhes zhus pa'o/_/'dir rnam par bkod pa rnams ni don nges pa med pa'i phyir dang po kho nar 'dod chags chen po'i tshul zhes bya ba gcig pu yin te gzhan ma grags pa yin no/_/de'i phyir gleng gzhi sngon du byas pa'i
[\[46a\]]
[\[46a.1\]]de nas zhes pa la sogs pa nas/_bzhugs so zhes pa'i mthar thug pa'i bar tshig bzhi pas ni zhus pa'i tshig gnyis pa la gtogs pas/_slob ma rnams skal ba thob pa'i mtshan ma/_gsang ba'i dkyil 'khor du dbang bskur ba'i sprul pa'i don du/_
[\[46a.2\]]thabs dang shes rab dga' bar bya ba gsungs so/_/de'i 'og tu de nas zhes pa nas gnas par gyur to zhes pa'i bar tshig gnyis kyis ni zhu ba gnyis ba dang 'grogs pa/_byang chub pa rnam pa lnga dang 'brel pa gsungs so/_/bcom ldan 'das zhes pa la sogs pa'i tshig gcig gis ni tshig
[\[46a.3\]]bzhi'i dang po dang 'brel pa'o/_/bzhi pa nyid dang 'brel ba ni tshig gcig gis ston te/_nam mkha'i dbyings zhes pa la sogs pa'o/_/de nas bcom ldan 'das zhes pa nas/_gnas med pa'o zhes pa'i bar tshig gsum gyis ni AHyig la sogs pa las gyur ba zla
[\[46a.4\]]ba gnyis pa las gzhan du gyur pa'i rnam pa gsungs so/_/de nas mi bskyod pa la sogs pa nas/_bstan du gsol zhes pa'i bar sa bon dang phyag mtshan gyi rim pas 'khor lor gyur pa la sogs pa gsungs so/_/drug pa de'i 'og tu bdun pa gsungs pa ni dkyil 'khor rnams dbyung
[\[46a.5\]]ba'i phyir/_de nas bcom ldan 'das zhes pa la sogs pa mtha'i bar du gsungs so/_/de rnams ni bsdus pa'i don te/_rim par sbyar ba'o/_/de la dkyil 'khor gyi don 'di nyid rnams te/_gong gis gsol ba btab pa mkhyen nas/_ye shes sgrol ma ni/_stong pa nyid kyi ye shes de
[\[46a.6\]]nyid gsal zhing dbyer med pa'i phyir rdo rje ste/_dpe de nyid kyis bshad do/_/de lta bu'i ting nge 'dzin la snyoms par zhugs te zhe'o/_/zhe sdang zhes pa 'jig rten dang 'jig rten las 'das pa ste/_de la 'jig rten ni sems can dang sems can ma yin pa la zhe sdang ba ste/_kun nas mnar
[\[46a.7\]]sems pa'o/_/'jig rten las 'das pa ni de'i mi mthun pa'i phyogs te/_kun brtags kyi mtshan nyid la zhe sdang ba'o/_/de ni rdo rje 'dzin pa'i rgyu'o/_/rigs ni rgyun ma chad pa yin te/_bstan pa'i bdag nyid du gnas pa'i phyir ro/_/gi ni 'brel pa'o/_/mchog gi snying po zhes pa
[\[46b\]]
[\[46b.1\]]thams cad kyi dam pa yin pa dang /_mi g.yo ba'i phyir na zhes so/_/'bras bu rab tu 'byin pa'i phyir snying po ste/_'di zhes pa 'og ma la snyegs pa'o/_/rigs la sogs pa de dag ni gzhan du yang sbyar bar bya'o/_/'dul ba'i dbang gis rdo rje ltar yin gyis kyang /_rnam par bsgyur ba'i
[\[46b.2\]]don du rdo rje las zhes te/_phyung ba de nyid/_badzra d+h+r-ika ces pa le'u bco brgyad pa las/_rgyu lnga dag gi 'bras dag ni/_/rdo rje zhes su bstan pa yin/_/gzungs zhes bya ba 'dzin par bshad/_/rnam shes rdo rje 'dzin par bzlas/_/zhes te/_rgyu ye shes lnga'o/_/'bras bu rigs
[\[46b.3\]]lnga'o/_/des rdo rje rtse lnga ni sangs rgyas lnga'i bdag nyid dang /_ye shes lnga'i bdag nyid gong 'og gi rtse'i tshul gyis rgyu dang 'bras bu rnam par dag pa'i ngo bo rdo rje badzra zhes gsungs so/_/de 'dzin pas na badzra d+h+r-ika ces te/_rnam par dag pa'i ngo bo chos kyi dbyings kyi rnam shes
[\[46b.4\]]zhe'o/_/de ni yid du 'dod do/_/de'i 'bras bu bstan pa'i phyir/_de nas phyung ma thag tu zhes pa la sogs pa smos so/_/rigs pa'i shes pa rig ma las byung bas so/_/mi bskyod pa rang gi rig ma dang ldan pas na/_phyag rgya chen por sbyor zhes so/_/nag po zhes pa dbus kyi zhal
[\[46b.5\]]dang sku'o/_/dkar po dmar po ni g.yas dang g.yon gyi zhal lo/_/de lta bu'i tshul du rdo rje 'dzin pa'i sku gsung thugs la zhugs pa ste/_thim zhes pa'i tha tshig go/_/dam tshig 'byung ba zhes pa me long lta bu'i ye shes so/_/des don bskyed pa ste/_de la zhugs
[\[46b.6\]]pa'o/_/gti mug ces bya ba ni rnam pa gnyis te/_'jig rten dang 'jig rten las 'das pa'o/_/de la 'jig rten gyi ni mi shes pa'i mtshan nyid de/_lhan cig skyes pa dang /_kun du brtags pa'o/_/'jig rten las 'das pa ni de dang mi mthun pa'i grogs te/_'byed pa med pa'i gti mug
[\[46b.7\]]chen po ste/_de ni rnam par snang mdzad kyi rgyu'o/_/rigs la sogs pa ni sngon du byas so/_/dzi na dzika ces pa de nyid las/_yod med dbus las 'das pa'i lam/_/zhes pa la sogs pa tshig bzhi gsungs te/_de la yod pa la sogs pa'i rnam par rtog pa med pa'o/_/'byung ba dang 'byung ba las
[\[47a\]]
[\[47a.1\]]gyur ba'i rnam par dag pa'i ngo bo de nyid gzugs zhes bya ste/_sems can rnams kyi kun gzhi'i rnam par shes pa de 'dir dzi na dzika ces gsungs so/_/dzi na'i sgra kho na'i don yang gsungs ba'o/_/skyes pa zhes pa dzi na'i sgra ste/_skye ba'i don gsungs pa'o/_/_
[\[47a.2\]]de las rgyal bar byed pas na dzi na dzika ces te/_kun brtags kyi bdag nyid kyis mi skye zhes pa'i don to/_/de'i 'bras bu gsungs pa/_phyung ma thag tu zhes pa la sogs pa ste/_bzhugs so zhes pa dang 'brel to/_/de la dkar po nag po dmar po ni dbus dang g.yas g.yon gyi zhal rim pa
[\[47a.3\]]bzhin no/_/gzhan dag ni sngon du byas so/_/rin po che 'byung ba zhes bya ba ni mnyam pa nyid kyi ye shes des kun 'byung zhing mi phyed pa'i phyir na rdo rje ste kun la snyoms par zhugs te phyung ngo zhes pa dang 'brel to/_/ltag 'og tu yang sbyar ro/_/nor bu yid bzhin zhes pa nga rgyal gyis 'gugs pa ste/_
[\[47a.4\]]de la yang gnyis te/_'di dang pha rol lo/_/de la 'di'i ni sems khengs pa ste/_rnam pa bdun gyi rang bzhin no/_/pha rol gyi ni don la sran 'dzugs pa ste/_don nyid las byung ba'i phyir ro/_/de ni dkon mchog dpal gyi rgyu'o/_/rat+na d+h+rika ni lung las/_thams cad don kun 'byung bas
[\[47a.5\]]na/_/zhes pa la sogs pa gsungs te/_de la don thams cad la gang mnyam pa nyid de las byung ba des rnam par dag pas na sems nyid rin chen no/_/de yang tshor bas rang gi yang dag par rig pas/_nges par tshor bas rnam par dag pa'i yid ni rat+na d+h+r-ika ces gsungs so/_/de'i sku
[\[47a.6\]]dang g.yas g.yon gyi zhal ni ser po dang dkar po dang nag po'i tshul du rim pa bzhin du sbyar ro/_/'dod chags chen po zhes bya ba ni so sor kun du rtog pa'i ye shes te/_ris med pa nyid kyi phyir de skad ces bya'o/_/don bskyed pa dang de nyid mi phyed pa'i phyir 'byung ba rdo rje ste/_de'i bdag nyid du
[\[47a.7\]]gyur pa'i ngo bo de la snyoms par zhugs te phyung ngo zhes pa dang 'brel to/_/de la 'dod chags ni gnyis te/_de 'jig rten dang 'jig rten las 'das pa'o/_/de la 'jig rten gyi ni nye bar len pa'i phung po la zhen pa dang lhag par chags pa'o/_/'jig rten las 'das pa ni de dang mi
[\[47b\]]
[\[47b.1\]]mthun pa'i phyogs te/_chags tsam nyid na chags pa med pa'i 'dod chags chen po ste/_de ni snang ba mtha' yas kyi rgyu'o/_/rigs la sogs pa sngon du byas so/_/a ro l-ika ces pa lung las/_/'dod pa'i mtshan nyid mtshan pa dang /_/zhes pa la sogs pa tshigs bcad gsungs te/_de la
[\[47b.2\]]mtshan nyid ni nag po dang ser po la sogs pa'i rnam pa'o/_/de rtogs pa'i ngo bo mig la sogs pa lnga dang /_yid dang drug rnam par rtog pa'i yid do/_/des thams cad du gang brtsen pa thams cad kyi don so sor kun du rnam par rtog pa de rnam par dag pa kho na gang gong nas gsungs pa'i mtshan nyid
[\[47b.3\]]dang /_mtshon pa de'i a ro l-ika bshad ce'o/_/de nas zhes pa la sogs pa ni yon tan gyi ngo bor bstan to/_/'jig rten pa'i don so sor kun du rtogs nas spyan ras kyis 'tsho ba de la dbang bsgyur ba'i phyir/_de skad ces bya ste rdo rje chos so/_/sbyor ba ni gang gi rnam par bzhugs pa rig ma dang ldan pas
[\[47b.4\]]na'o/_/sku dang g.yas g.yon gyi zhal ni dmar po dkar po nag po'i rim pas so/_/de ni nub tu bzhugs so/_/las kyi rigs bstan pa'i phyir gdon mi za ba ni thogs pa med pa'o/_/de ni bya ba nan tan gyi ye shes so/_/de nyid dbyer med pa ste/_rdo rje lta bu'i ting nge 'dzin gang gyur pa de la snyoms bar
[\[47b.5\]]zhugs te phyung ngo zhes pa dang gong bzhin 'brel to/_/de la dam tshig dgug pa ni phrag dog gi ste/_de la'ang gnyis te/_'di dang pha rol gyi'o/_/de la 'di'i ni gzhan gyi phun sum tshogs pa la sems khong nas 'khrug pa'o/_/pha rol gyi ni de dang mi mthun pa'i phyogs te/_de ni gnyis su med
[\[47b.6\]]pa'i don yin te/_snying rje chen po las byung ba'i phyir ro/_/de ni tshe dpag med kyi rgyu'o/_/rigs la sogs pa rnams ni sngon du brjod pa bzhin no/_/pradz+nyA d+h+r-ika ces pa rnam shes rab tu gsal byed pa la sogs pa'i tshig rnams gsungs te/_byams pa dang snying rje la sogs pa rnam par goms
[\[47b.7\]]pa'i rab tu gsal bas byed pa'i rnam par shes pa gang bya ba nan tan gyi ye shes kyi ngo bo de shes rab ces su bshad/_de 'dzin pas na 'du byed kyi sems kyi rnam par dag pa'i sems ni de skad ces gsungs so/_/de'i yon tan gsungs pa/_de nas 'di phyung ma thag tu zhes pa la sogs pa ste/_
[\[48a\]]
[\[48a.1\]]bzhugs zhes pa dang /_gong bzhin 'brel to/_/thabs kyi zhes pa dang /_tshul du zhes pa yang de dang de ltar ro/_/gzhan dag ni gong bzhin no/_/de nyid kho na'i rig ma dang ldan pas na sbyor ba'i zhes so/_/zhal dbus dang g.yas g.yon gyi zhal ni ljang gu dang dkar po dang nag po ni
[\[48a.2\]]gong ma bzhin rim pa bzhin sbyar ro/_/da ni mjug bsdu ba gsungs pa ni zhe sdang zhes pa la sogs pa ste/_'dir nyon mongs pa lnga'i rigs la sogs pa 'dod pa yin te/_grol ba zhes pa de rnams rnam par dag pa'i phyir ro/_/'dod pa yang de ste sgrub pa ni thabs te gnyi ga la snyeg go/_/de dag gi
[\[48a.3\]]don ni 'di skad du/_thabs dang shes rab kyi bdag nyid can dang /_rigs ldan ma gtogs pa 'di rnams kyis/_zhe sdang la sogs pa'i dngos po de dang de las gyur pa don nyid kyis 'grub par byed do zhes bshad pa yin no/_/lha mo rnams dbyung ba bstan pa'i phyir de nas yang zhes bya ba la
[\[48a.4\]]sogs pa smos te/_de la rdo rje 'dzin pa nyid mnyes pa'i dam tshig ni mA ma kIs so/_/de la bzhugs te phyung ngo zhes pa dang 'brel to/_/dwe Sha ra ti ni de la phan tshun thug pa ni/_zhe sdang zhes ni bstan pa yin/_/zhes te/_gang phan tshun thug pa gnyis su med pa'i ye shes kyi ngo bor/_de ni zhe sdang ste/_
[\[48a.5\]]dwe Sha'o/_/rnam pa gcig tu ni/_dbang bskur ba'i dus su mA ma kI bsgoms nas rdo rje dang pad+mor thug pa ni dweSha'o/_/de las gyur pa gsungs pa ni de nas de zhes pa la sogs pa ste/_bud med kyi gzugs 'dzin pa ni mi bskyod pa nyid de/_mkha'i nang gi grwa gang la mA ma kI la sogs
[\[48a.6\]]pa gnas pa'i grwa rnams te/_'di ni me mtshams kho na ste/_de la gnas so ba'i tha tshig go/_/spyan ma bstan pa'i phyir de nas zhes pa la sogs pa smos te/_de la mnyes par byed pa zhes pa ni spyan ma ste/_gang la zhe na/_rnam par snang mdzad de nyid la'o/_/gzhan dag ni sngon
[\[48a.7\]]du byas pa ste/_go sla bas ma bshad do/_/mo ha ra ti zhes pa/_gnyis med chos kyi ye shes la/_/phyi rol nga rgyal rmongs zhes pa/_/zhes te/_chos nyid kyis gnyis su med pa'i ye shes kyi ngo bo rnams la gang nga rgyal gyi ngo bo nyid du rmongs pa de gti mug phyogs med pa ni mo ha zhes gsungs so/_/_
[\[48b\]]
[\[48b.1\]]rnam pa gcig tu dbang bskur ba'i dus su/_tshigs su bcad pa dang mthun par spyan ma bsgoms nas/_rig ma 'khyud pa la sogs pa bsgoms na mo ha zhe'o/_/lho'i grwa zhes pa ni bden bral gyi'o/_/gos dkar mo gsungs pa ni de nas zhes pa la sogs pa'o/_/de la chags
[\[48b.2\]]par byed pa ni gos dkar mo ste/_snang ba mtha' yas nyid la de de dang 'dra bas so/_/gzhan la'ang de bzhin sbyar ro/_/rA ga ra ti ni/_mtshan nyid 'dod chags kun zhen pa/_/zhes te/_gang mtshan nyid 'dzin pa'i rang bzhin gnyis su med pa'i bdag nyid de kho na 'dod chags de ni rA ga zhes
[\[48b.3\]]so/_/rnam pa gcig tu na bde ba chen po'i mtshan nyid la chags nas zhal sbyor ba la sogs pa 'dod chags so/_/nub kyi grwar zhes pa rlung gi mtshams so/_/sgrol ma bstan pa'i phyir de nas zhes pa la sogs pa ste/_de la de bzhin gshegs pa ni gdon mi za bar grub pa'o/_/slu ba
[\[48b.4\]]rdo rje zhes pa bdag po dang 'dra bas de nyid la chags par byed pa'i rang bzhin no/_/mi phyed pa'i phyir rdo rje ste/_de lta bu'i ting nge 'dzin la snyoms par zhugs te 'di byung ngo zhes 'brel to/_/'di dag ni gong du snyegs so/_/badzra ra ti ni/_ye shes 'di ni rdo rje'o/_/zhes te/_de la gang de nyid dbyer med
[\[48b.5\]]pa'i ngo bo ye shes de ni badzra zhes gsungs so/_/de bzhin la mtha' na ra ti'i sgra sbyor bar shes par bya'o/_/rnam pa gcig tu sgrol ma bsgoms nas/_byang chub kyi bde ba rig pa ni rdo rje'o/_/de las gyur pa ni de phyung ma thag tu zhes pa la sogs pa ste/_gyur te bzhugs so shes pa dang 'brel
[\[48b.6\]]to/_/byang phyogs kyi grwa zhes pa dbang ldan gyi mtshams so/_/btsun mo'i mchog phun sum tshogs pa ni/_bud med bde mchog phun sum tshogs pa zhes pa ste/_mo ha ra ti la sogs pa de dag kho na mchog gi bde ba'i rgyu nyid kyi phyir na bde ba'i mchog ste/_de nyid phun sum tshogs par
[\[48b.7\]]gsungs pa zhes bya ba'i don to/_/de dag gi don bshad pa ni mi dgos kyis btang ngo /_/de dag gi sngags rnams ni spyan drang ba'i don te/_de'i phyir dkyil 'khor gyi lha nyid du mngon no/_/de dag gi khro bo rnams dbyung ba gsungs pa/_de nas zhes pa la sogs pa'o/_/de la 'khor
[\[49a\]]
[\[49a.1\]]lo zhes pa sa bon las gyur pa ste/_de ltar gang gyur pa'i ting nge 'dzin la zhugs nas phyung ngo zhes so/_/de'i dkyil 'khor ni sku'i dkyil 'khor te/_rnam par snang mdzad du mngon no/_/khro bo zhes pa ni ngang gis dang shugs kyis khro ba dang kho bor bcos ba dang
[\[49a.2\]]bcas pa ste/_rig ma dang ldan pa las gyur pa'i phyir/_de nyid byin gyis rlob pa'i zhes bya ba yin no/_/de bzhin sbyar te gzhan dag ni go sla bas so/_/ya mAn+ta kr-ita ces pa/_rnam par mi 'jig bdag nyid chos/_/zhes pa la sogs pa'i tshig bzhi gsungs te/_lus tshor ba sems
[\[49a.3\]]dang chos rnams kyi du ma med pa la sogs pa'i yul rang gi ngo bo nyid kyis mi skye ba'i ngo bo nyid kyi phyir na/_rnam par mi 'jig bdag nyid chos/_/zhes pa ste/_kun brtags pa'i bdag nyid kho na 'jig pa nyid kyi phyir ro/_/de yang dngos po kun zhes pa lus la sogs pa rnams kyi 'jig pa
[\[49a.4\]]med pa'i dam tshig ste/_lus la sogs pa la gtogs pa'i du ma med pa nyid las ji ltar sbyar bar bya ba'i yul la dad pa rnam par dag pa'i rang bzhin de ni ya mAn+ta kr-ita do zhes gsungs so/_/de ci'i phyir phyin ci log pa ni gshin rje'o/_/de'i mthar phyin pa ni med pa zhes par mngon no/_/_
[\[49a.5\]]de las gyur pa ni phyung ma thag tu la sogs pa ste bzhugs so zhes so/_/bsnyengs par byed pa ni de kho na ste/_sems can rnams 'dul ba'i phyir ro/_/de ni shar gyi sgor zhes so/_/rnam par rgyal ba bstan pa'i phyir/_de nas zhes pa la sogs pa smos te/_de la mngon par byang chub
[\[49a.6\]]pa zhes pa ni rang gi rigs kyi gtso bo mi bskyod pa ste/_de nyid dbyer med pas rdo rje lta bu'i ting nge 'dzin la'o/_/de'i dkyil 'khor ni thugs kyi dkyil 'khor te mi bskyod par mngon no/_/gzhan dag ni gong ma bzhin no/_/bradz+nyAn+ta kr-ita ces pa/_rnam par mi shes bdag nyid chos/_/zhes pa
[\[49a.7\]]la sogs pa bzhi gsungs te/_yi ge dam pas ngo bos rnam par dag pa nyid pas chos shin tu rgyas pa'i bdag nyid kyi 'dzin pa'i rang bzhin du mi 'gyur ro/_/de 'dra ba'i thams cad sems kyi dam tshig gang yin pa de ni pradz+nyAn+ta kr-ita gtso zhes gsungs so/_/ci'i phyir 'byung ba'i skyon
[\[49b\]]
[\[49b.1\]]med pa'i phyir dang /_ma byung ba'i skyon mi skyed par byed pa dang /_de ltar phan pa'i don ma skyes pa skyed par byed pa'i don dang /_skyes pa gnas pa rnams la dad pa dang ldan pa gang /_brtson 'grus rnam pa bzhi po des rnam par dag pa'i ngo bo rgyal ba kho nas shes rab mthar phyin zhes te/_
[\[49b.2\]]de 'dra ba'i shes rab kyi skyon kho na mthar phyin pa'i tha tshig gi phyir ro/_/de ni lho'i sgor zhes pa'i don to/_/rta mgrin bstan pa'i phyir de nas zhes pa la sogs pa smos te/_chos zhes pa snang ba mtha' yas kyi tshul gyis zhugs zhes so/_/gang la zhe na mngon par shes pa la sogs pa'i yon
[\[49b.3\]]tan rnams 'byung ba'i phyir rin po che 'byung gnas de la'o/_/dkyil 'khor ni gsung gi dkyil 'khor ro/_/snang ba mtha' yas yin pa nyid kyi phyir na 'dod chags 'chang ba'o/_/gzhan ni sngon du byas so/_/pad+mAn+ta kr-ita ces pa ni/_brjod du med pa'i bdag nyid chos zhes pa la sogs pa
[\[49b.4\]]rnams gsungs te/_don dam par de kho na nyid la gdags par mi nus pa'i phyir na chos thams cad brjod du med do/_/de nyid kyi phyir na ming dang gzugs blo zhes te ming la sogs par so sor snang ba'i blo yi ngo bo med de don dam par yul la ngo bo med do/_/de 'dra ba'i chos thams cad kyi dam
[\[49b.5\]]tshig gang yin pa pad+mAn+ta kr-ita gtso zhes so/_/ci'i phyir brjod du med pa'i bdag nyid kyi phung po'i yul la 'dun pa dang brod pa la sogs pa dran pa brtson 'grus dang sbyor ba'i rnal 'byor pa gang yin pa de nyid don dam pa'i chos la mos pa bskyed par bya ba'i phyir 'dun pa la sogs pa'i yul dran pa
[\[49b.6\]]'di pad+ma'o/_/de nyid 'dun pa la sogs pa de dag gi skyon kho na mthar phyin par byed pas pad+mAn+ta kr-ita ces so/_/de ni nub kyi skor zhe'o/_/da ni las thams cad pas gsungs pa de nas zhes pa la sogs pa ste/_de la mi bskyod pa'i tshul gyis thams cad kyi bdag nyid kyi phyir/_chos kyi
[\[49b.7\]]dbyings kyi ye shes de nyid dbyer med pa'i rdo rje ting nge 'dzin la snyoms par zhugs nas phyung ngo zhes 'brel to/_/de bzhin gshegs pa thams cad ni rnam par snang mdzad la sogs pa'o/_/dkyil 'khor ni de rnams kyi sku dang gsung dang thugs kyi'o/_/de byin gyis rlob pa ni gong ma nyid kyis
[\[50a\]]
[\[50a.1\]]te/_de rnams kyis rnal 'byor pa'i don du rang rang gi las dgug pa dang /_gzhug pa dang /_bsdam pa dang /_bcing ba rnams so zhes so/_/bi g+han+ta kr-ita ces pa ni/_rnam par mi rtog bdag nyid chos/_/zhes pa la sogs pa'i sh+lo ka gcig gsungs te/_rnam par mi rtog
[\[50a.2\]]pa ni rang bzhin kho nas zhi ba nyid kyi phyir na/_gzung ba la sogs pa'i rtog pa med pa/_phung po lnga la sogs pa'i rdo rje kun gyi dam tshig mi 'da' ba'i rang bzhin gang yin pa de'i ngo bor bgegs mthar phyin zhes so/_/ci'i phyir gong du gsungs pa'i rnam par rtog pa'i chos rnams la/_dran
[\[50a.3\]]pa dang ldan pa'i rnal 'byor pa'i rang gi sems rtse gcig pa'i ngo bo'i ting nge 'dzin/_yang dag pa'i de kho na nyid dmigs pa'i shes rab kyi rgyur gyur pa gang yin pa des rnam par dag pa ngo bo tha mi dad pa la sogs pa'i bgegs mthar phyin par byed pas na big+h+nA n+t+ra krita gtso zhes gsungs pa'i phyir
[\[50a.4\]]ro/_/don de dag gi ha cang spros pa gzhag go/_/gzhan dag ni gong ma bzhin no/_/de ni byang gi sgor zhes pa yin no/_/de dag gi don ni 'di skad du brtson 'grus la sogs pas dran pa nye bar gzhag pa la sogs pa byas te de dag gis rang gi las su byed do/_/des rnam par dag pa 'dir bshad
[\[50a.5\]]pa yin no/_/de bzhi ka dam tshig sems dpa'o zhes so/_/sku gsung thugs ni gsang ba ste rdo rje 'dzin pa'o/_/'dus pa yang de nyid do/_/shin tu grub par byed pa'i phyir byin gyis rlob pa la sogs pa smos so/_/le'u dang po'i don ji snyed pa rdzogs so//_//da ni sbyor ba
[\[50a.6\]]dang po dang dkyil 'khor dbyung ba gsungs nas/_don dam pa'i byang chub kyi sems thun mong dang khyad par gsungs pa de nas zhes pa la sogs pa'o/_/de nas ni dkyil 'khor dbyung ba'i de ma thag go/_/sbyor ba ni mchod pa la sogs pa bya ste gsol to zhe'o/_/de'i dam tshig ni sku gsung
[\[50a.7\]]thugs kyi mchog ces pa ste sku ni longs spyod rdzogs pa'i sku/_gsung ni sprul pa'i sku/_thugs ni chos kyi sku'o/_/de dag gi rang bzhin yin pas kun gyi gsang ba ste/_khyad par du gyur pa'i phyir mchog dang bla na med pa ste/_byang chub kyi sems ni bdag nyid kyi ste/_de kun gyi rgyu yin pa nyid kyi phyir
[\[50b\]]
[\[50b.1\]]na snying po ste sa bon no/_/de nas ni zhus pa'i de ma thag go/_/yongs su rtog pa ni the tshom med par zhus pa rnams mkhyen pa ste/_ji ltar zhe na/_ji lta ba bzhin mkhyen pa dang /_ji snyed pa mkhyen pa'i ye shes kyi rang bzhin la thugs kyis she'o/_/khyed kyis zhes bya ba ni byang chub sems dpa'o
[\[50b.2\]]sems lus lta bu dang zhes pa yul gyi rnam pa dang rang gi mtshan nyid med par gang du rtog pa'i sems dgag pa'o/_/lus sems dbyer med par bstan pa'i phyir rtog pas bskyed pa'i lus kyang dgag pa ste/_de'i phyir lus sems lta bu zhes smos so/_/ngag sems lta bu dang /_
[\[50b.3\]]sems tshig brjod pa lta bu ni gong 'og gi tshul gyis ngag yid tha mi dad par bya ba bstan pa ste/_rtog pas bskyed pa dgag pa'i phyir ro/_/des ni 'di skad du/_lus ni gzugs kyi khams/_ngag dang yid ni 'dod pa dang gzugs med pa'i khams te rnam pa dang bcas pa yin la/_
[\[50b.4\]]de ni longs spyod dang sprul pa dang chos kyi rang bzhin gnyis su med par sbyar nas skyed cig pa ste/_de ni re re la yang sbyar bar bstan pa yin no/_/zhu ba po rnams kyis bka' mnyan nas gsungs pa ni de nas zhes pa la sogs pa gsungs pa ste/_de la gnyis su med pa'i ye shes kyi ngo bor de bzhin
[\[50b.5\]]gshegs pa thams cad kyi rdo rje nam mkha' ltar sbyar nas smras so zhes pa ste brjod ces pa'i tha tshig go/_/gzhan gyi ched du gleng ba ni spyan sngar 'dug nas brjod pa/_e ma ho zhes pa la sogs pa ste/_de ya mtshan che ba'i don te/_gzung 'dzin gyis skye ba med pa'i don te/_de'i
[\[50b.6\]]tshul gyis dngos po'i ngo bo ni skye ba ste/_'di ltar rab tu bsgrags zhes bstan pa yin no/_/de ltar thun mong gi brjod nas khyad par du sangs rgyas drug rnams kyis gsungs te/_khyed kyis sems zhes pa la brten nas thugs kyi rang bzhin rdo rje 'dzin pa'i byang chub kyi sems
[\[50b.7\]]gsungs pa ni de nas zhes pa la sogs pa ste/_rdo rje 'dzin pa'i tshul gyis byang chub pa'i tshul zhes chos kyi dbyings kyi ye shes la snyoms par zhugs nas zhes pa dang 'brel to/_/mtshungs par ldan pa'i gzugs la sogs pa la/_dngos po med par bsgom pa ni dngos po nyid
[\[51a\]]
[\[51a.1\]]yin no/_/gang gzugs la sogs pa'i dngos po nyid bsgom par bya'o zhe na/_de yang kun du brtags pa nyid kyi phyir bsgom pa min zhes so/_/de ltar dngos po yod pa dang /_dngos po med pa gnyi ga ma yin pas/_bsgom pa dmigs su med pa'o zhes so/_/de dag gi don ni 'di
[\[51a.2\]]skad du/_yod med kyi dngos po zhi ba dngos po nyid kun rdzob tu rten 'brel gyi ngo bo snang ba mi 'gog pa yin la/_de ltar yin pa nyid kyis yang dag par na dngos po gang du yang ma grub pa skyon rnam par dag pa yin no zhes bstan par 'gyur ro/_/da ni sems lus lta bu zhes pa'i rim pa la brten nas
[\[51a.3\]]rnam par snang mdzad kyis gsungs pa/_de nas zhes pa la sogs pa'o/_/thugs kyi de ma thag tu sku'i rang bzhin ston pas de nas zhes smos so/_/me long lta bu'i don gang gnyis su med pa'i bdag nyid de ni mngon par rtogs pa la sogs pa ste de la'o/_/dngos po thams cad dang zhes
[\[51a.4\]]pa gzugs la sogs pa'o/_/log par rtogs pas gang zag la bdag tu 'dzin pa la sogs pa'i kun brtags so/_/de dang bral ba ni phyi rol pa ste de'i phung po lnga dang /_khams bco brgyad dang /_skye mched bcu gnyis su 'dod pa yin te/_de ni gzung 'dzin nyid pas/_kun brtags
[\[51a.5\]]kyi mtshan nyid de/_rnam par spangs pa des ni phung po la sogs pa'i chos la yang /_bdag med pa mnyam pa nyid yin pas/_theg pa chen po'i khyad par du gsungs so/_/de ni don dam par gzha_na dbang gi mtshan nyid du rang gi sems mi dmigs pa'i tshe/_/'dod pa yin te de
[\[51a.6\]]rnam rig gi gzhung btsugs pa'o/_/yang gzhan ma skyes khyad par gsungs pa thog ma nas ma skyes zhes pa ste/_ltos pa nyid kyi ngo bo nyid kyis ma skyes ma zhig pa ste/_dngos po nyid yang dag par rig pa'o/_/de nyid khyad par du brtan por bya ba stong pa nyid kyi rang bzhin no zhes
[\[51a.7\]]te dngos po med pa'i de nyid stong pa nyid do/_/da ni mi bskyod pa'i gsungs pa ni/_de nas zhes pa la sogs pa'o/_/de la mi zad pa'i rdo rje ni 'phel 'grib med pa'o/_/gang dbyer med pa'i stong pa nyid kyi ye shes so/_/de la 'di nyid kyi tshul gyis so/_/dngos po zhes pa
[\[51b\]]
[\[51b.1\]]gzugs la sogs pa'o/_/de sgyu ma ltar yin pa nyid kyis/_don dam par ngo bo nyid kyis ma skyes pas de'i phyir chos can snang ba'i ngo bo dang /_chos nyid mi snang ba'i ngo bo yang rang bzhin gyis min pa ste/_de lta na ni shin tu med pa'i stong par thal bar 'gyur ba'i phyir ro zhe na/_mi 'gyur te
[\[51b.2\]]dmigs pa med pa'i ye shes kyi ngo bo tsam zhes pa'i don to/_/des na nam mkha' lta bur bdag med pa zhes pa smos so/_/de'i byang chub tshul 'di bstan pa'o zhes te/_de kho na nyid las mi nyams pa'i don to/_/'byung ldan gyis gsungs pa de nas zhes pa la sogs pa ste/_de la
[\[51b.3\]]bdag med pa rdo rje ni/_mnyam pa nyid du gang gyur pa de zhes bya ba'i ting nge 'dzin la dkon mchog dpal gyi tshul gyis so/_/chos rnams zhes bya ba'i mtshan nyid 'dzin pa'i phung po dang khams la sogs pa'o/_/de nyid spangs pa ni dbyig pa'i 'dus te reg pa dang /_gzugs su rung
[\[51b.4\]]ba gzugs zhes bya ba dang /_grub pa dang bde ba gcig pa'i 'jig pa'i ngang can la sogs pa des rang bzhin gyis so/_/mnyam pa nyid ni bdag med pa'i chos te de las zhes so/_/da ni snang ba mtha' yas gsungs pa/_de nas zhes pa la sogs pa'o/_/de la so sor rtog
[\[51b.5\]]pa'i ye shes ni kun gsal bas/_'od zer 'bar ba yang yin la/_gnyis su med par gang gyur pa de ni sgron ma dang 'dra ste/_sgron mas kyang mun pa bsal lo/_/'bros so snyam du mi sems mod kyi/_ngang gis gsal bar byed pa dang 'dra bar/_ye shes kyis kyang
[\[51b.6\]]sems can gyi don la de dag de ltar ro/_/de'i ting nge 'dzin la rigs gang yin pa'i tshul gyis so/_/ngo bo nyid kyis thog ma nas yang dag par ma skyes pa'i chos phung po la sogs pa rnams la mtshan ma'i ngo bo med de/_dmigs pa'i bsgom pa'ang de'i phyir med do zhes so/_/de lta na
[\[51b.7\]]ni 'o na ni thams cad du med par mtshungs so zhe na/_ma yin te/_nam mkha'i tshul du sbyor ba yis/_/zhes pas shes bya la dmigs pa med pa nyid kyis dngos po ni rten dang brten pa'i ngo bo ste/_so sor rtog pa'i ye shes kyis so/_/de na bsgrags zhes pa'i don to/_/da ni don yod grub pa'i gsungs
[\[52a\]]
[\[52a.1\]]pa/_de nas zhes pa la sogs pa ste/_de la zil gyis gnon pa ni/_gnyis su med pa'i ngo bo don mthar phyin pa'i bya ba bsgrub pa'i rnam pa'o/_/de la rigs gang yin pa'i tshul gyis so/_/gzhan dag ni go sla bas ma bris so/_/'dir 'khor ba dang mya ngan las 'das pa'i chos
[\[52a.2\]]rnams rang bzhin gyis 'od gsal ba ni da ltar ma yin gdod ma nas dag pa ste/_de la yul gyi ngo bo byang chub kyang med cing yul can gyi rang bzhin rtog pa yang med do/_/dper na nam mkha' bzhin zhes te ltag 'og tu snyoms so/_/de dag ni dngos po nyid kyi rang bzhin mi dmigs pas
[\[52a.3\]]yul dang thabs su tha mi dad de/_A li kA li dag par bya/_/zhes gsungs so/_/de nas byams pa la sogs pa chos nyid thos nas ngo mtshar du gyur zhes pa ni gong du gsungs pa'i don nges par 'grel cing de la mchod pa brjod pa'i phyir de skad du gsungs pa ste/_ngo mtshar che ba dang sngon
[\[52a.4\]]med pa myong ba mngon du byas nas ched du gleng ba ni dgos pa'i tshig brjod pa'o/_/'di dag dbyer med yang dag don/_/mkha' dbyings sems dang tha mi dad/_/ye shes rnams kyis rim bzhin bstod/_/rdo rje gsum dang spyir gsungs so/_/zhes pa yin no/_/de rnams kyi tshig gi
[\[52a.5\]]don ni/_e ma'o sangs rgyas zhes pa ste ched che ba'i don te rangs pa'i phyir yang de skad ces bya'o/_/de'i yang dag don ni yang dag kyang yin la don kyang yin pas de skad ces te drug gi don gyis de la'o/_/nga dang bdag med pa ni rnam par mi rtog pa'i ye shes so/_/de las byung ba ni
[\[52a.6\]]byang chub rdzogs par byed ces te dag pa 'jig rten pa'i ye shes kyis so/_/de gang gi stobs she na/_rnam par mi rtog ces te de la 'dun pa'o//de nyid kyi don dang 'du ba gsungs pa kun du bzang po zhes pa la sogs pa'o//dag pa ni byang chub kyi sems te de dang tha mi dad pa'i don to/_/_
[\[52a.7\]]ye shes dbang du gyur pa'i byang chub sems te/_le'u gnyis pa'i don rdzogs so//_//de nas le'u gsum pas rdo rje bkod pa'i ting nge 'dzin brjod par gsungs pa/_de nas zhes pa la sogs pa'o/_/de la 'dir 'phro ba'i sprin bkod pa zhes pa ni khyab pa dang 'byung ba dang
[\[52b\]]
[\[52b.1\]]mang po 'dus pa ste/_chos kyi dbyings kyi nang na 'dus pa'o/_/de nyid rdo rje ste rdo rje 'dzin pa'o/_/de'i ting nge 'dzin zhes pa'i don to/_/sngon du gnas byin gyis brlab pa'i sngags gsungs pa/_oM zhes pa la sogs pa ste/_de ni lha'i ngo bo nyid de de nyid shU n+ya tA zhes stong pa nyid
[\[52b.2\]]kyi'o/_/dz+nyA na ye shes so/_/de nyid badzra ni rdo rje ste/_de'i swA b+hA ba rnam par dag pa de At+ma ko\u0f85haM zhes nga'am bdag yin no zhes so/_/sngags de rnams ni bkra shis pa yin te stong nyid don gyis bkra shis pa dang /_rdzogs pa sngags kyi bkra shis pa'o/_'phags pa klu grub
[\[52b.3\]]zhabs kyis kyang /_/dngos la stong zhing gzhan ma yin/_/de ma rtogs pa'i dngos kyang med/_/ces gsungs so/_/'di dag gi sgrub thabs ni thog mar snying rje'i mthu las skyes pa/_byang chub sems dang ldan pa/_sbyin pa la sogs pa dang bcas pa/_thabs shes rab
[\[52b.4\]]gnyis su med pa/_zab mo'i tshul la mos pa/_dpal gsang ba 'dus pa'i dkyil 'khor du cho ga bzhin du chu la sogs pa'i dbang rnams thob cing tshul dang ldan pas/_ri la sogs pa gang yid du 'ong bar dri med chu tshogs la sogs pas dkyil 'khor byugs te/_me
[\[52b.5\]]tog sna tshogs dgram par bya'o/_/dri chab kyis kyang phyogs mtshams gtong nas/_de'i dbus su stan pa de ba la rdo rje skyil mo krung gis 'dug ste kun rdzob kyi byang chub sems bsgom par bya'o/_/de yang rnam par thar pa'i sgos snying gar nyi ma'i dkyil 'khor la hUM mthing
[\[52b.6\]]gas til 'bru bzhin du khyab pas gnyis su med pa'i lhas gang bar dmigs te/_hUM de las gdugs dang rgyal mtshan dang /_rin po che dang /_lha bshos dang /_spyan ma la sogs pa mchod pa rnams spros te/_de bzhin gshegs pa rnams la mchod nas bdag nyid re re'i
[\[52b.7\]]mdun du 'dug ste/_yan lag lngas gtugs te phyag byed par mngon du bya'o/_/des thog ma med pa'i sdig pa bshags pa la sogs pa bya'o/_/de nas sangs rgyas dang /_byang chub sems dpa' dang /_dge slong dang /_rnal 'byor pas dge ba'i rtsa ba ci spyod pa la phrag dog mi skye ste dge
[\[53a\]]
[\[53a.1\]]ba'i rtsa ba bsngo bar bya'o/_/de nas dkon mchog gsum la skyabs su 'gro ba bsgom par bya'o/_/des smon pa byang chub kyi sems bsgom pa dang lam brten par bya'o/_/'gro ba'i don du 'jug pa dang bcas pa'i byang chub kyi sems te/_don dam pa'i sems bsgom
[\[53a.2\]]par bya'o/_/stong pa nyid ni chos thams cad gzung 'dzin dang bral ba'o/_/de'i rnam pa'i ye shes gzhan gyis mi skye ba'i phyir na de de bzhin du mchan ma med do/_/ye shes tsam ma gtogs pa rtog pa med pas mos pa med de gang du yang smon pa med do/_/de ltar rnam par thar pa'i sgo gsum
[\[53a.3\]]dang ldan pa rang gi sems rang gis rig pa rmongs pa med pa mngon du byas te/_gong du gsungs pa'i sngags brjod pas stong pa chen por byin gyis brlab po/_/des gsum gyi dang po de bzhin nyid bstan to/_/da ni gzhi'i ting nge 'dzin bsgom ste/_dang por raM dmar po las me'i dkyil
[\[53a.4\]]'khor zur gsum bsgom mo/_/de nas lam ser po las dbang chen gyi dkyil 'khor grwa bzhir rtse gsum pa'i rdo rjes mtshan pa bsgom ste/_de nas hUM las khro bo'i rdo rje 'bar ba brtag go/_/rdo rje 'phros pa las sa gzhi rdo rjer gyur pa dang /_de las 'od dmar po 'phros pas
[\[53a.5\]]phyogs bzhir rdo rje ra bar gyur par bsgom/_de las 'od steng du 'phros pas steng rdo rje'i dra bas g.yogs par bsgom par bya'o/_/de nas rdo rje gur thabs de'i steng du baM dkar po las chu'i dkyil 'khor zlum pos g.yogs par bsgom par bya'o/_/de kun gyi nang du skad cig
[\[53a.6\]]ma'i ting nge 'dzin gyis rdzogs pa chen po 'am/_bskyed pa dang rdzogs pa ste yig 'bru tsam las sgom yang rung 'khor lo ser po rtsibs bcu la khro bo bcu bsgom pa dang /_lha rnams kyi mdog dang phyag mtshan dang gnas la sogs pa rgyas par ni 'di nyid kyi gzhung las blta
[\[53a.7\]]bar bya'o/_/de ltar de'i rim pas yan lag bzhi'i che 'bring gi rnam pa dang sbyor ba dang po nyid dang /_dkyil 'khor rgyal ba mchog gi yig 'bru las spyan drang ba la sogs pa'i rim pa rgyas par ma bshad de gzhung nyid brtag go/_/de tsam ni bla ma'i man ngag go/_/da ni rten gyi
[\[53b\]]
[\[53b.1\]]dkyil 'khor bstan pa'i phyir nam mkha'i dbyings zhes pa la sogs pa smos te/_de la dbyings ni chos kyi dbyings so/_/de'i zhes so/_/yi ge b+hUM dang 'khor lo las gyur pa'i rnam par snang mdzad rin po che'i dbu rgyan can de las gyur pa'i gzhal yas khang ni sangs rgyas dkyil 'khor
[\[53b.2\]]te/_de'i zhes so/_/sangs rgyas nyid rnams 'bar ba ste/_de dang mnyam pa'i 'od gang las byung ba de de ltar ro/_/de'i phyir/_/'od zer sna lngas kun du khyab/_/ces so/_/kun nas yongs su zlum po zhes pa ni spros pa dang bral ba nyid kyis phyi rol gyi mtha' zhes pa ste/_dbus
[\[53b.3\]]ni gru bzhi kho na'o/_/'dod par bya ba yin pas na 'dod pa ste/_de nyid rnam par dag pa nyid kyis goms pas na yon tan zhes te gzugs la sogs pa lnga'i sangs rgyas zhes pa'o/_/pog me la sogs pa mchod pa rnam pa lngas kyang brgyan pa'o/_/de ni rten gyi rang bzhin
[\[53b.4\]]no/_/mdor na zhes pa gnas kyi mtshan nyid bsgoms nas shi'o/_/da ni sangs rgyas drug rnams kyi rang bzhin dang sku mdog bstan pa'i phyir gzugs zhes pa la sogs pa smos so/_/de la gzugs ni rgyal ba'i ste de dbus kyi gdan la bsgom par bya'o zhes te/_yid kyis
[\[53b.5\]]sam/_rdul tshon gyis te de ni gtso bo kho na'i gzugs la 'khor rnams ni phyag mtshan la sogs pa yang 'gal ba med ces gsungs/_'dir ni 'di ltar yin te/_dngos su brjod pa nyid kyi phyir ro/_/skur gyur pa nyid kyi phyir na phyag rgya che zhes so/_/sku gsung thugs kyis mtshan
[\[53b.6\]]zhes snang mdzad do/_/de rnams kyis byin gyis brlab pa'o/_/de ni phyi ma la yang shes par bya'o/_/'am zhes pa'i sgra ni snang mdzad dang rdo rje 'dzin gang rung zhes pa'i don to/_/sku gsung thugs kyi rdo rje zhes pa ni rdo rje 'dzin pa'o/_/de mdog la sogs pa dang ldan par bsgom
[\[53b.7\]]par bya'o/_/gcig tu sbyor ba ni snang mdzad dang rdo rje 'dzin de dang de gcig tu sbyor ba gang yin pa des so/_/dz+nyA na zhes pa ni tshogs dag pa'i rang bzhin lha dang lha mo so sor snang bar sbyor ba zhes pa'i don to/_/de ltag 'og tu sbyar bar ro/_/bar skabs dag ni go sla bas so/_/_
[\[54a\]]
[\[54a.1\]]da ni mi bskyod pa'i mdog la sogs pa gsungs pa/_in+d+ra nI la'i kha dog 'dra/_/zhes pa la sogs pa ste/_sku dang dbus kyi zhal sngon por bsgom pa ste/_g.yas dang g.yon gyi zhal ni gzhi'i le'u nyid du bstan to/_/de 'dul ba'i dbang gis te de ni phyi
[\[54a.2\]]ma la yang sbyar ro/_/shel dang dung 'dra zhes pa la sogs pas ni/_/snang mdzad kyi sku mdog dang phyag mtshan bstan te/_de la thor tshugs cod pan ni kun la sbyar te/_de rnams kyang 'bar ba'i ral pa dbu rgyan gyi mchog la rin po che sna tshogs 'bar bas brgyan pa'o/_/_
[\[54a.3\]]rdo rje 'dzin nyid kyi snang mdzad kyi mdog dang mi bskyod pa'i phyag mtshan du 'brel ba gsungs pa/_'dzam bu na da'i gser 'od 'dra/_/zhes pa la sogs pa'o/_/tshul ni gong ma bzhin no/_/rin chen 'byung ldan gyi mdog la sogs pa ma ra ka ta zhes pa la sogs pa'o/_/_
[\[54a.4\]]pad+ma rA ga'i zhes pa la sogs pa ni snang ba mtha' yas kyi mdog la sogs pa gsungs so/_/don yod grub pa'i sku mdog la sogs pa gsungs pa/_'od zer sna lnga'i zhes pa la sogs pa'o/_/da ni rang gi lha byin gyis brlab pa'i sngags gsungs pa/_de nas zhes
[\[54a.5\]]pa la sogs pa'o/_/de la chos rnams kyi dbyings ni lus te/_rang bzhin gyis 'od gsal ba'i stong pa nyid do/_/ngo bo nyid ces 'brel to/_/da ni bying rgod kyi skyon spang ba'i phyir/_phra mo'i don gsungs pa rin chen la sogs pa'o/_/de ni lha rnams kyi yig 'bru
[\[54a.6\]]ste tshad ni yungs 'bru tsam mo/_/mchog nyid kyi phyir na rin chen te/_de gang du zhe na pad+ma'i sna rtser zhes te mtshan ma mthong ma thag tu spro bas na brtan par zhes so/_/'phro ba'i rnam pa ni sangs rgyas zhes pa la sogs pa ste mchog rab ni sangs rgyas so/_/de'i zhes so/_/yig
[\[54a.7\]]'bru kho nar ma zad de phyag mtshan yang spro ba'i phyir rdo rje 'khor lo la sogs pa'o/_/sprin chen ni dbugs rang gi phyag mtshan gyi gzugs lha'i dngos po gong bu'i tshul gyis rang rdo rje las phyung ste/_lha mo'i sna rtse la zhes so/_/de dag srog dang rtsol ba'i sgo nas so/_/de
[\[54b\]]
[\[54b.1\]]dag gi gdan ni nam mkha' zhes pa la sogs pa ste nam mkha' zhes pa ni chos kyi dbyings kyi nang gi gzhal yas khang brtsegs pa'i dbus su gnas par zhes so/_/zla ba'i dkyil 'khor ni zla ba ste dbyings kyi dbus su'o/_/de nyid gsal ba ste/_de yang dbus su rnam par
[\[54b.2\]]snang mdzad nyid bsgom pa'i phyir 'khor lo'i dkyil 'khor zhes so/_/'dir rnam par snang mdzad kyi gdan gsal ba'i dkyil 'khor zhes pa'i sgras/_zla ba'i dkyil 'khor yin par 'dod pa'i dbang gis snang ba mtha' yas la sogs pa bzhi'i ni shugs kyis gdan nyi ma'i
[\[54b.3\]]dkyil 'khor du shes par bya ste/_bzhi'i le'u las kyang /_gsal ba la sogs dkyil 'khor ldan/_/zhes gsungs so/_/gzhan dag ni mtshon pa tsam ste kun gyi'o/_/zhes smra'o/_/nyi ma'i dkyil 'khor la pad+ma'i dkyil 'khor zhes te/_snang ba mtha' yas kyi dkyil 'khor bsgom
[\[54b.4\]]par bya'o/_/gdan de nyid la sku gsung thugs kyi rim pas mi bskyod pa bsgom pa ni rdo rje bsgom pas zhes so/_/rin chen dkyil 'khor zhes pa ni rin chen 'byung ldan de nyi ma'i gdan la lha'i dngos po la brtson pa'i rnal 'byor pas bsgom par bya zhes pa'i don de ltag 'og tu yang
[\[54b.5\]]sbyar ro/_/sku'i snang mdzad la sogs pa bzhi dang 'brel pa'i sku mdog rnams dang sbyor ba'i dkyil 'khor rang gi ljang gu dang 'od zer sna lnga'o/_/de yang nyi ma'i dkyil 'khor bsgom pa ste gdon mi bra ba zhes so/_/gang ldan pa de dang dbyer med pa gsungs pa 'di
[\[54b.6\]]dag ces pa la sogs pa ste/_sangs rgyas su 'gyur ba ni sku gsung thugs bsgom pa'i bdag nyid kyis so/_/grub pa nyid gang snyam pa la thams cad mkhyen pa zhes te tshul don la 'jug pas de nyid thob pa'o zhes pa yin no/_/rdo rje bskor ba ni sngon du byas so/_/_
[\[54b.7\]]le'u gsum pa'i don rdzogs so//_//da ni le'u bzhi pas/_gzugs brnyan gyi dkyil 'khor bya bar gsungs pa de nas zhes pa la sogs pa ste/_de la sku gsung thugs kyi dkyil 'khor zhu ba'i phyir yang 'dus zhes pa ni ched che ba ste 'das pa bsdu'o/_/bstod
[\[55a\]]
[\[55a.1\]]pa ni phyag 'tshal bar 'os pa dang /_don la rag las pa dang /_bshad par gsol bas bstod pa ste/_dkyil 'khor bri ba la 'dis bstod nas gsol ba gdab ces pa ste/_rnal 'byor pas tshul de ltar shes so/_/tshigs bcad pa zhis ni spyir zhus pa
[\[55a.2\]]dang /_sku gsung thugs rnams kyi dkyil 'khor zhus pa ste rim pa bzhin du sbyar ro/_/de la kun zhi ba zhes pa don ngo bo nyid kyis zhi ba dang /_snying rje'i don gyis zhi ba'o/_/sangs rgyas sras po mchog gi gnas nyid kyi phyir kun gyi gnas so/_/chos kun bdag med ces
[\[55a.3\]]pa ni nyan thos la sogs pas gang zag dang phyogs gcig_/chos la bdag med mod kyi de las mchog go/_/dam pa ni gya nom pa la sogs pa'i rnam pa'o/_/de dag ni 'og gi don te ci rigs su sbyar ro/_/gzhan dag ni go sla'o/_/zhus pa'i de ma thag tu gsungs pa ni
[\[55a.4\]]de nas zhes pa la sogs pa'o/_/de la gnas zhes pa rigs lnga la sogs pa kun gyi rten zhes pa'i don to/_/de nyid ni thugs kyi dkyil 'khor zhes te/_de ni gsal ba'i ngo bo yin te/_thugs kyi rim pas sku dang gsung gi rim pa shes par bya'o zhes dgongs so/_/da ni
[\[55a.5\]]cho ga dang ldan pa nyid kyis sku la sogs pa'i ngo bo gsungs pa/_sku dang gsung dang thugs rnams kyi dkyil 'khor zhes pa'o/_/de nyid sems kyi rdo rje ni de kho na nyid dang 'dra ba'i rdo rje nyi ma'i gdan la bri ba yin te/_'dir thugs gtso bo nyid kyi phyir ro/_/lus dang ngag sems zhes pa la
[\[55a.6\]]sogs pas ni ma mthong zhing rmongs pa'i don du/_dkyil 'khor gyi thig gdab pa la sogs pa gsungs so/_/rab bsgoms pa'i shes rab can gyis zhes pa sku la sogs pa'i lha'i ting nge 'dzin la bzhugs pa'o/_/des cho ga dang ldan par thig gdab pa ni mtshon pa tsam ste gzhan dag
[\[55a.7\]]kyang bya bar gsungs so/_/de la sar pa rab tu gtsang /_/zhes pa gzhan la btab pa yin no/_/dkyil 'khor gyi nyis 'gyur gyis ring thung dang sgo'i nyi shu'i chas sbom phrar bya ba'i phyir tshang ma'o/_/mdzes pa ni shes rab mas legs par bkal pas mnyam pa dang 'jur mdud med pa'o/_
[\[55b\]]
[\[55b.1\]]de yi khru ni bcu gnyis zhes pa rig ma'i lo grangs kyi tshad bstan pa tsam ste/_ma nges pa nyid ma yin no/_/lung las kyang /_shin tu phra la sbyangs pa yis/_/bsam yas dag la'ang de bzhin bya/_/rig pas dpag pa tsam du'o/_/zhes gsungs so/_/rnam par thar pa bzhi dang /_
[\[55b.2\]]tshad med pa bzhi dang /_rnam par thar pa brgyad la sogs pa dang ldan pa'i phyir sgo bzhi zhes pa la sogs pa ste/_rta babs dang them skas dang twar Na bzhi la sogs pas kyang mdzes par bya bar mngon no/_/'khor lo ni rab tu zlum zhes pa mu khyud zlum por bya ba'i tha tshig go/_/de yang
[\[55b.3\]]phyag rgya dgod pa ni rang rang gi dam tshig gi phyag rgya dgod pa ste/_zhal la sogs pa ni dgod par mi bya'o/_/de'i dbus rdo rje zhes pa thugs kyi rnam par dag pa'i rdo rje mi bskyod pa'i phyag mtshan rang gi gdan la bri bar bya'o/_/'dir btsun mo rnams lhan cig tu sku'i ngo bor dgod
[\[55b.4\]]par mi bya ste de mthong na dbye bar 'gyur ba'i phyir ro/_/de yang saM gra ha las/_mu stegs rnams la phan don du/_/sangs rgyas btsun mo rab tu gsang /_/zhes gsungs/_da ni rnam par snang mdzad la sogs pa'i phyag mtshan rnams kyang rang rang gi tshul dang mthun par zla ba dang nyi
[\[55b.5\]]ma'i gdan la bri bar bya ba ni/_'khor lo chen po'i shar phyogs su/_/zhes brtsams nas/_nan tan du ni mchod par bya/_/zhes pa'i mthar thug pa'i tshig rnams kyis bstan to/_/de la lus dang ngag sems mchod pa yis/_/zhes pa ni sku la sogs pa'i rang bzhin yi
[\[55b.6\]]ge gsum gyis dbyung ba'i bya ba'o/_/des ni gzugs kyi rdo rje ma la sogs pa'i phyag mtshan me long dang /_pi wang la sogs pa yang rang rang gi gnas ji lta ba bzhin bri bar bya'o/_/de nas ni 'dod pa'i rgyal po la sogs pa drug dang /_sa'i snying po la sogs pa phyung ba'i sngags
[\[55b.7\]]med pa'i phyir na/_dkyil 'khor gyi lha ma yin par mngon no/_/gzugs kyi rdo rje ma la sogs pa'i lha mo drug 'byung ba las gyur pa des nan tan du mchod pa bya ba'o/_/da ni ri mo'i dkyil 'khor yid kyis sam rdul tshon gyis bris te/_bsgrub pa'am dbang bskur pa gsungs
[\[56a\]]
[\[56a.1\]]pa/_bud med ces pa la sogs pa ste/_'dir de dag gi don ni 'di skad du/_rig ma gzugs dang lang tsho dang /_yon tan dang ldan pa de las spyad na/_byang chub kyi sems ye shes su brtags te/_rdo rjes pad+ma phye bas bdag la sangs rgyas thim nas/_brtan
[\[56a.2\]]por byas te pad+ma la gnas pa'i rang bzhin sbyor bas spro'o/_/de nas rang gi mtshan brjod nas/_bdag gis 'khor lo'i sbyor ba spro bar bya ste/_rdo rje dang pad+ma'i sgras sangs rgyas rnams bskul nas dkyil 'khor du spyan drangs te/_bgegs bskrad cing bsrungs te/_so sor mchod
[\[56a.3\]]yon phul te bstod nas/_sgo bzhi'i sgo srung gis las rnams byas nas nye bar bsgrub par bya'o/_/byin gyis brlab cing mchod pa la sogs pa brtags nas sems can rnams kyi don grub par mdzod ces gsol ba gdab po zhes bshad pa yin no/_/sku dang gsung gtso
[\[56a.4\]]bor gyur pa'i dkyil 'khor ni le'u bcu drug pa las shes par bya'o/_/de dag gi don zhib tu ni le'u bcu gnyis pa'i yan lag bzhi'i skabs nas shes par bya'o/_/le'u bzhi pa'i don rdzogs so//_//bsgrub pa'i khyad par la sogs pa gsungs pa de nas zhes pa la sogs
[\[56a.5\]]pa'o/_/de la de nas ni ri mo'i dkyil 'khor gyi de ma thag go/_/rgyal po zhes pa rdo rje 'dzin pa ste/_/de sku gsung thugs dang ldan pa'o/_/gnas kyi dbang phyug kun mchog gis/_/zhes pa'i tshig gnyis ni mi gnas pa mtha' gnyis las 'das pa'i mchog dang /_mtha'
[\[56a.6\]]gnyis la dbang sgyur ba'i don dang /_tshogs gnyis rdzogs pa'i mchog dang /_spyod ba kun gyi mchog dang /_chos don rig pa'i mchog ste/_don de lnga dkyus dang rim par sbyar ro/_/thams cad la spyod pa'i phyir spyod pa kun zhes te/_de bas na mchog gi chos kyang de/_
[\[56a.7\]]'on kyang de nyid pas mchog gi chos don zhes bya'o/_/de kho na nyid la the tshom med pa'i phyir rnam par mi rtog don zhes te/_de las byung ba ni 'dod chags zhe sdang gti mug gi rigs can rnams de kho na nyid dang ldan pas 'grub par byed ces pa dang sbyar ro/_/rigs kyi nges pa sun
[\[56b\]]
[\[56b.1\]]dbyung ba'i phyir/_rigs ngan sme sha can la sogs/_/zhes pa rnams te/_de la rigs ngan pa ni blang dor med pa'i dka' thub kyi bzod pa dang /_re dogs med pa'i dka' thub kyi bzod pa dang /_rigs kyi rlom sems med pa'i dka' thub kyi bzod pa'o/_/sme sha ni phyin ci
[\[56b.2\]]log gi rtog pa spang ba dang /_gsang chen rdzas kyi sme sha dang /_mngon shes bsgrub pa'i sme sha can no/_/sogs zhes pa rgyal rigs la sogs pa gang dang ldan pa'o/_/de dag gi don ni 'di skad du/_rigs ngan pa kha lo bde/_sme sha can rtul phod ces bstan pa yin no/_/gsod
[\[56b.3\]]pa zhes pa la sogs pa'i tshig gsum ni rgyud 'di la mkhas pa dang /_skal ba 'dir sbyangs pa dang /_las kyi sgrub pa 'di la goms pas 'grub kyi phal gyis mi 'grub par mngon no/_/mtshams med ces pa 'bras bu'i ming btags te/_pha ma bsad pa la sogs pa lnga dang /_
[\[56b.4\]]sogs kyis mi dge ba bcu'o/_/des kyang 'grub ce'o/_/mi 'grub pa gang zhe na/_snying nas slob dpon smod pa dag_/ces pa la sogs pa ste/_'dir slob dpon ni sngags pa ste 'di nyid las phyogs bcu dus gsum sangs rgyas pas/_slob dpon gyi ba spu'i bu ga gcig 'phags
[\[56b.5\]]so zhes so/_/des ni bla ma khur bas 'grub po zhes mngon no/_/srog gcod pa'i zhes pa rnams/_yang dag par bdag dang bdag gi la sogs pa yul dang yul can rnams med de/_de rnams kyi don ni lung las/_srog med srog bcad gcad du med/_/ces pa nas brtsams nas/_
[\[56b.6\]]chags mchog rgyal po yin zhes pa'i mtha'i bar du rig par bya'o/_/ma dang sring mo bu mo la/_/zhes pa/_'das pa dang da ltar dang ma 'ongs pa'i gzungs ma rim bzhin te/_yum la spyod pa'i 'dod pas ni/_/gong ma rnams ni mnyes byas na/_/zhe'o/_/gtso bo'i yum zhes ba
[\[56b.7\]]spyan ma la sogs pa ste/_rang gi bud med de'i bdag nyid la spyod pa'i cho ga ji lta bas so/_/de gang gis bya ba ni/_mi rtog blo can gyis zhes te/_ting nge 'dzin gsum gyis rnam pa gnyis su med pa'i ye shes dang ldan pa'i mkhas pas shes pa yin no/_/de ni gong du yang sbyar
[\[57a\]]
[\[57a.1\]]ro/_/da ni ji ltar 'dod pa'i sngon du ma gtogs pa'i nyan pa po rnams ngan song du lhung ngo zhes bsams nas glan ka btsal ba gsungs pa/_de nas zhes pa la sogs pa'o/_/de la ngo mtshar ba ni ma thos pa'i chos dang /_rdzas kyi mtshan nyid dang /_bsgrub
[\[57a.2\]]pa'i gzungs dang /_phas pham pa'i chos bzhi la ngo mtshar ba'o/_/ngo mtshar che bar gleng ba'i glan ka spang ba'i phyir/_de nas zhes pa la sogs pa smos te/_mi shes pa'i chos nyid kyis shin tu thob par dka' ba nyid kyi phyir na mthong zhes so/_/stong pa nyid kyi ye shes dang ldan
[\[57a.3\]]pa'i chos nyid 'di rnam par mi rtog pa'i don gang yin pa de las byung zhes pa'o/_/de'i phyir gong gi rnam par mi rtog pa las byung ba zhes pa gzhan du yang sbyar bar bya'o/_/zab mo'i don la 'jigs par mthong nas/_rgyal ba ni de nas yang zhes pa la sogs pa'o/_/de la nam
[\[57a.4\]]mkha' dang mnyam pa ni de dang 'dra pa'i don to/_/de nyid gnyis su med de/_mi phyed pa'i phyir na rdo rje ye shes kyi ting nge 'dzin la snyoms par zhugs so zhes 'brel to/_/des bstod nas rang rang gi stan la gnas par gsungs pa zhugs ma thag tu zhes te/_gnas par gyur
[\[57a.5\]]to zhes pa dang 'brel to/_/don de nyid kyis rangs par gyur te mchod par brjod pa ni de nas zhes pa la sogs pa ste/_e ma ho chos e ma'o chos zhes pa ngo mtshar ba'i dbang gis sngags tshig gsungs pa'o/_/de nas 'byung ba zhes pa/_dpe ji bzhin pa'i ngo bo yin
[\[57a.6\]]yang /_mtshams med pa la sogs pa dang /_gzungs dang phas pham pa'i chos dang gsum 'byung ba'i zhes ngo mtshar te/_de'i phyir chos zhes pa gsum brjod do/_/des ni slob dpon gyi phyogs snga ma la gnod pa byas so/_/rnam par mi 'gyur zhes pa/_ye shes
[\[57a.7\]]gyis ngang can de la dngos po'i snang ba med ces so/_/dbyings zhes pa rgyu'i don to/_/sku las rab tu byung zhes pa'i tshig gsum gyis ni ngo bo nyid kyi sku dang /_yi ge med pa'i gsung dang /_mi rtog pa'i thugs de'i bdag nyid ces so/_/sngags thams cad kyi mchog ces pa
[\[57b\]]
[\[57b.1\]]gnyis su med pa'i don te/_sngags kyi spyod pa ni spyod pa'i mchog go zhes gsungs so/_/le'u lnga pa'i don rdzogs so//_//da ni sku gsung thugs byin gyis rlob pa'i sngags dang /_bsgrub pa dang /_phra mo'i don rnams bstan pa'i phyir/_de nas zhes pa la sogs pa smos te/_
[\[57b.2\]]da ni mi bskyod pa zhes bya ba ni thugs nyid kyi phyir ston pa por gsungs so/_/gsang ba ni rdo rje gsum nyid do/_/de ni stong pa nyid kyi rnam pa ste/_de la snyoms par zhugs te/_phyi ma dang 'brel to/_/thugs byin gyis rlob pa'i zhes pa snying ga'i zla ba las ral pa'i dbu rgyan can thugs
[\[57b.3\]]kyi rdo rje ste/_de'i byin gyis rlob pa'i sngags zhes so/_/des phyi ma la yang tshig rnam par bsgyur nas sbyar bar bya'o/_/rdul dang bral ba'i don ni me long lta bu'i rnam pa rdo rje lta bu'i ting nge 'dzin gang yin pa de la snang mdzad kyi tshul gyis so/_/so sor rtog pa'i rnam pa ni mi gnyis pa'i
[\[57b.4\]]rdo rje zhes pa ste/_de la tshe dpag tu med pa'i tshul gyis so/_/de dag gi thabs kyis thabs su shes pa/_rang gi lha mo dang 'dra bar snying po'i rig ma sprul te/_de'i mgo dang gsang ba la sogs par de kho na nyid shes pas oM la sogs pa zla ba'i dkyil 'khor la bkod de/_de las
[\[57b.5\]]gyur pa rnams gnas su bsgom par bya'o/_/de'i gsang bar hUM las gyur pa'i pad+ma 'dab ma brgyad pa bsams te/_de dang lhan cig tu bde bar gshegs pa rnams shin tu chags par bgyi zhes so/_/de kho na rjes su chags pa'i rang bzhin no/_/rdo rje sgron ma ni mnyam pa nyid kyi'o/_/_
[\[57b.6\]]gdon mi za ba zhes pa ni bya ba nan tan gyi'o/_/gong du rjes su chags pa'i mthu las dkyil 'khor gyi lha thams cad dmigs te/_phyi nang gi mchod pa 'phros pas mchod par bya'o/_/zhes mdor bsdus so/_/da ni sku la sogs pa'i byin gyis lus ngag yid rlob par byed pa bde bar
[\[57b.7\]]gshegs pa bskul ba la sogs pa gsungs pa de nas zhes pa la sogs pa'o/_/sngags la dmigs pa'i zhes pa lha'i dkyil 'khor la ting nge 'dzin dmigs pa ni nges pa'i bsam gtan no/_/de'i lus zhes pa bsam gtan de'i tshul gyis sa bon las byung ba lha mo'i 'od
[\[58a\]]
[\[58a.1\]]zer zhes pa'i don to/_/ngag gis zhes pa badzra d+h+r-ika la sogs pa rnams kyis so/_/sngags rnams kyi phyag rgya chen por gsal ba ni yid kyis zhes so/_/de lta na yang blos dbye bar mi bya ste/_de'i phyir gsungs pa/_sems la zhes pa la sogs pa'o/_/_
[\[58a.2\]]sbyor ba rnam pa gsum zhes pa sku la sogs pa'i rnam pas so/_/lus la sogs pa sku la sogs par dmigs na de'i ngo bo nyid ni dmigs su med do/_/de'i phyir na sngags kyi lus su shes te/_dbyer med pa'i ngo bo nyid kyis/_byang chub med cing bsgom pa'ang med/_/ces te/_sngags
[\[58a.3\]]de'i lus kho nar 'gyur ba'i tha tshig go/_/de'i phyir/_lus dang ngag dang sems rnams ni/_/zhes pa la sogs pa ni bsdu ba'i don te/_dpyad pa ni lung dang rigs pa dag gis so/_/dpyad nas ci byed ce na/_sngags kyis zhes pa ni gong nas gsungs pa'i tshul gyis sngags kyis
[\[58a.4\]]zhes pa yin no/_/sbyor ba'i zhes pa sku la sogs pa'i rnam pas cho ga ji lta ba bzhin no/_/da ni phra mo'i don gsungs pa de nas zhes pa la sogs pa'o/_/de la dpal ldan zhes pa byams pa dang yon tan dang ltung ba mi mnga' ba'i don to/_/gsang mdzod thugs kyi rdo rje 'dzin
[\[58a.5\]]pa ni phyag rgya rtags kyi phyir dang /_gdug pa 'joms pa'i phyir na'o/_/de la mchod pas gang gsungs she na/_bsgom pa'i mchog ces pa phra mo'i sbyor ba ste de nyid gsungs zhes pa dang 'brel to/_/de nyid nam mkha' dbyings kyi zhes pa chos kyi dbyings kyi nang gi gzhal
[\[58a.6\]]yas khang brtsegs pa'i dbus su/_zla ba'i dkyil 'khor zhes pa'i sems gsal ba dang mdangs bzang ba dang /_nad zhi ba dang /_tshe ring ba dang /_tshogs rdzogs pa dang /_byang chub kyi sems rtogs pa'i phyir na zhes so/_/sangs rgyas gzugs ni zhes pa sangs rgyas
[\[58a.7\]]drug po gang bsgom pa cho ga lngas bsgom pa thog mar bsgoms nas zhes so/_/de sngon du byas nas phra mo'i sbyor ba'i ting nge 'dzin brtsam par bya'o/_/de kho na'i sbyor ba cho ga gsungs pa/_sna'i rtse mor zhes pa la sogs pa ste/_sna'i rtse mo ni phra mo'i gnas te lha mo'i pad+ma'i rtse
[\[58b\]]
[\[58b.1\]]mo'o/_/rgyu ni phyag mtshan te tshad ni yungs kar zhes so/_/'gro dang mi 'gro ni drod tshad de/_ji tsam du sems rtse gcig tu ma gyur gyi bar du'o/_/de la gsang ba'i sngags kyis zhes pa hUM gis so/_/hUM de stong pa nyid kyis de dang ldan pa'i gnas su bsgom mo/_/nam mkha'
[\[58b.2\]]dbyings zhes pa gong du byas te phyi ma la yang sbyar ro/_/nyi ma ni gdung pa'i mun pa sel ba dang /_bsod nams rgyas pa dang /_shes rab kyi sgron me skye pa'i phyir na'o/_/de ni ltag 'og tu yang sbyar ro/_/sangs rgyas sku zhes pa rdo rje 'dzin pa rang gi sa bon yi ge hUM bsgom par
[\[58b.3\]]byas nas de'i steng du zhes pa/_sna rtser hUM de zhu ba'i steng du mi bskyod pa'i sa bon yi ge hUM phyin nas hUM gong ma langs pa'i gnas gsang ba'i sna rtser mi bskyod pa'i sa bon yi ge hUM rim par dgod do/_/phyi ma la yang sa bon bkod pa ji ltar rang rang gis 'brel bar bya'o/_/gzhan
[\[58b.4\]]dag ni go sla bas so/_/gong gi tshul du rang rang sa bon las snang mdzad du bsgoms la/_rang gi rig ma spyan gyi tshul du sbyor ba la rdo rje dang pad+mo ni sbyor ba'i cho ga ste ltag 'og tu sbyar ro/_/rin chen dkyil 'khor ni 'byung ldan gyi'o/_/dang po stong pa nyid nas rjes su chags pa'i
[\[58b.5\]]bar na sbyor ba'i nan tan te/_de yang gong 'og tu sbyar ro/_/de'i zhes pa 'byung ldan gyi sa bon yi ge swA sna rtser zhu ba'i steng du/_snang ba mtha' yas kyi a phyin nas/_sa bon gong ma langs pa'i gnas su aM bsgom par bya'o/_/don yod grub pa'i sa bon gong gi tshul du
[\[58b.6\]]bsgom pa'i phyir/_'od kyi dkyil 'khor zhes te/_gang sgom pa'i tshul gyis so/_/gong gi sa bon las gyur pa'i rang gi lha spro ba dang /_dkyil 'khor dbyung ba'i rim pas/_'khor kyang spro bar bya ba yin no/_/de kho na'i khyad par gsungs pa ut+pal zhes pa la sogs pa ste/_
[\[58b.7\]]gtso bo'i phyag mtshan la phra mo'i sbyor ba'i ting nge 'dzin bstan pa yin no/_/des ni kha dog dang dbyibs dang tshad dang /_drod tshad dang gnas bstan te/_gtso bo'i phyag mtshan las spro'o/_/da ni gzhan spro ba'i phyir tsa na'i 'bru tsam ni sran tsa na ka'o/_/ge sar ni sdong bu ste/_rtsa ba dang bcas pa
[\[59a\]]
[\[59a.1\]]sna rtser bsgoms na zhe'o/_/snang mdzad kyi phyag mtshan la sogs pa bsgom pa ni 'khor lo la sogs zhes pa'o/_/phyag mtshan ni gnas rnams te sna rtse de ru spro bar bya'o/_/spyod pa kun gsungs pa de nas zhes pa la sogs pa'o/_/de dag gi don
[\[59a.2\]]ni yang dag pa nyid kyis rnam par rtog pa spyod pa ste/_dbyer med par bstan pa yin no/_/de la zas kyi phyir ni zhes pa/_gzhan dgag pa'i phyir zas gzhan mi bza' ba'i don te de rnams kyi yan lag gi don ni go sla bas ma bshad do/_/rmongs pa'i lus la sogs
[\[59a.3\]]pa dgag pa'i phyir/_/lus ngag sems las 'da' ba'o/_/zhes mdor bsdus so/_/le'u drug pa'i don rdzogs so//_//da ni tshogs sgrub pa'i mchod pa dang /_sngags spyad pa la sogs pa bstan pa'i phyir/_de nas zhes pa la sogs pa smos te/_de la zla ba lta bu
[\[59a.4\]]gnas nas phyung ba ni dam tshig chen po ste/_de las gyur pa'i rdo rje 'dzin pa de nyid de kho na nyid ce'o/_/sngags spyod pa ni de'i bdag nyid kyi ste/_'og gi don to/_/de nyid 'grub par byed pa'i cho ga 'di gsungs so zhes mdor bstan to/_/yan lag gi don ni 'di lta ste/_'dod
[\[59a.5\]]pa'i longs spyod ni 'dod par byas pas 'dod pas so/_/de la rang gi lha'i zhes pa rang rang gi gzugs kyi rdo rje ma la sogs pa'o/_/mu stegs dang phyi rol pa'i dka' thub dang /_byang chub sems dpa'i sdom pa'i mi zad pas kyang /_mi 'grub na gzhan rnams lta ci smos
[\[59a.6\]]te/_sngags bsgrub pa la 'jug pas 'grub po zhes mngon no/_/slong mo za zhing zhes pa ni phyi rol pa'i bsod snyoms dgag pa ste/_tha mi dad pa'i sgo nas ma bslangs pa la chags par mi bya ste/_don gyis 'dod pa kun la spyad pa'i phyir ro/_/yan lag ma
[\[59a.7\]]nyams zhes pa bsnyen pa la rdzogs pa ste/_dbang bskur ba la sogs pa dang yang ldan pas so/_/bde bar gyur na zhes pa de nyid du ma mthong ba'i rnam pa'o/_/de dag gi skyon gsungs pa/_gzhan du dus min zhes pa'i tshig gnyis te/_'di dang pha rol gyi mi 'dod pa dang /_
[\[59b\]]
[\[59b.1\]]ldan no/_/sangs rgyas zhes pa la sogs pa'i tshig rkang brgyad kyis ni gang gis 'dod pa lnga bsten pa kho nas chos kyi sku 'grub la/_gzhan gyis ni ma yin no zhes bstan pa yin no/_/de la byang chub dpa' bo zhes pa sangs rgyas rnams so/_/de la mchod pa'i don ni
[\[59b.2\]]gzugs la rnam gsum zhes pa'i rnams te/_gsum nyid gsum mo/_/dman pa dang 'bring dang mchog gsum du dbye'o/_/rin chen 'byung gnas ni dkon mchog dpal lo/_/'dod chags zhes pa tshe dpag med do/_/thogs med ces pa gdon mi za ba'o/_/_
[\[59b.3\]]gzugs sgra zhes pa ni spro ba'i don te/_sems ni rdo rje sems dpa'o/_/lha nyid du ni zhes pa gzugs kyi rdo rje ma la sogs pa'o/_/rigs tshul du zhes pa de la rigs lngas phye nas bsgom pa yin no/_/gong du ni gcig tu spros pa rnams bsdus pa'i phyir snying po
[\[59b.4\]]bsdus pa'o zhes pa yin no/_/de dag gi don ni 'di skad du/_rnal 'byor pa rnams sngags bsgrub pa la rab tu 'jug par bslab pa'i phyir dang /_gnyis su med pa'i don la gnas par bya ba'i phyir bstan pa yin no/_/da ni rjes su dran pa drug bsgom pa'i phyir/_
[\[59b.5\]]sangs rgyas zhes pa la sogs pa smos te/_de la sangs rgyas ni snang mdzad nyid do/_/chos zhes pa snang ba mtha' yas so/_/mi bskyod pa ni rdo rje zhes te/_de dag gi rjes su dran pa ni 'dris pa'i dngos po mi brjed pa ste/_sems kyis mngon par brjod pa'o/_/rigs
[\[59b.6\]]ni gcig dang gsum dang lnga rnams kyi don bsgom pa'i tha tshig go/_/khro bo ni gshin rje gshed la sogs pa'i rnam pa'o/_/lha'i zhes pa/_rnam pa gzhan bsgoms nas thob pa'i don to/_/bud med ni bsgrub pa mi mo'i gzungs ma mtshan dang ldan pa la/_sku gsung
[\[59b.7\]]thugs kyis byin gyis brlab pa'o/_/gang du zhe na gnas gsum mo/_/mchod pa brtsams pa ni sbyor ba'i cho ga gang yin pas so/_/btsun mo spyan la sogs pa ni rang gi rig ma la'o/_/de'i sbyor ba'i cho gas 'grub pa ni bsnyen pa'o/_/rdo rje dang pad+ma gnyis hUM las
[\[60a\]]
[\[60a.1\]]yongs su bskyed pa la/_oM ni sa bon gyi rkyen no/_/de la yi ge phaT mdog ser pos byang chub sems 'byung ba dgag pa'i las khyad par gyi ngo bos bskyod pa de ni bde ba chen po des sgrub par byed pas na sgrub pa'o/_/rdo rje pad+mo zhes pa gsang ba'i
[\[60a.2\]]rdo rje pad+ma la lhan cig tu zhugs pa'i de ma thag gang yang dag par rig pa de ni nye ba'i sgrub pa'o/_/'bar bcas zhes pa gang bde ba chen po 'byung ba de ni sgrub pa chen po'o/_/de dag gi ni tshig gi snyan dngags la mkhas pa nyid kyi phyir na/_tshigs bcad sdebs pa'i ngor shugs
[\[60a.3\]]kyis smras pa ni ma yin gyi don nyid de ltar yin no/_/da ni gong du gsungs pa'i rjes su dran pa rnam pa bcu drug tu dbye ba'i mtshan nyid du ma bstan pa'i phyir/_de la zhes pa la sogs pa smos te/_de la sangs rgyas zhes pa snang mdzad de/_yum gyi b+ha ga
[\[60a.4\]]la yab rang gi ling+ga gzhag go/_/de'i khyad par gsungs pa/_gzugs ni zhes pa ste/_de bzhin gshegs pa rnams thim pa la sogs pa rnams sngon du byas te rang gi rig ma'i gsang ba'i sna rtse la sa bon bskyed pa'i/_oM las gyur pa'i 'khor lo'i
[\[60a.5\]]lte ba la rnam par snang mdzad gtso bor gyur pa'o/_/de'i ba spu'i bu ga nas spro zhes pa mtshon pa tsam ste bsdu ba yang bdag gis shes par bya'o/_/slar bsdu ba'i dus su mchod pa rnams spro ste/_mchod pa la sogs pa rnams bya ba yin no/_/de dag ni 'og ma
[\[60a.6\]]rnams la yang sbyar bar bya'o/_/dam tshig rjes su dran pa zhes pa lha'i rab tu dbye ba ste/_thabs dang shes rab kyi bdag nyid bsgoms nas lha rnams thim par bya'o/_/de nyid las dbye ba ni/_dkyil 'khor rjes su dran pa ste/_bdag gi khu ba bdag ces pa
[\[60a.7\]]ni dbyung zhes pa dang 'brel to/_/des bskyed pa'i dkyil 'khor yang dbyung bar bya zhes dkyil 'khor gzhan dang gzhan du spro ba'i bdag nyid rnams ni zlum po'i tshul zhes pa yin no/_/gong du sku dang gsung dang thugs rnams bsgom zhes pa las dbye ba ni sku rjes su
[\[60b\]]
[\[60b.1\]]dran pa la sogs pa gsum gyi rang bzhin no/_/sku gang yin pa de ni rnam par dag pa'i gzugs la sogs pas rab tu rgyas pa'o/_/phyi ma dang yang sbyar ro/_/thugs las rab tu dbye ba ni sems can rjes su dran pa yin no/_/sku la sogs pa'i rjes su dran pa dbye
[\[60b.2\]]bar gsungs pa/_de la sngags zhes pa la sogs pa ste/_gzugs kyi rang bzhin ni sku la sogs pa rnams te/_de rnams kyi rjes su dran pa bsgom pa'o/_/sngags kyi bdag nyid kyi/_rdo rje can gyi sku gang yin pa de ni byin gyis brlab pa'i tshigs bcad dang /_sngags
[\[60b.3\]]rnams kyis bsgom pa ni gsungs zhes te/_de yang sku yis zhes pa rnam pa'i ste/_des bsgom pas zhes so/_/de 'drar zhes pa'i sku 'gyur zhes sbyar ro/_/gong ma rnams la yang rnam par bsgyur nas sbyar bar bya'o/_/de la dam tshig ces pa smos pa ni dam tshig rjes
[\[60b.4\]]su dran pa nyid 'dir dbye'o/_/khu ba phyung ste cho ga bzhin/_/zhes pa rang rang gi rig ma dang ldan pa la sbyor ba'i cho gas btung bar bya'o/_/de sus dgos she na/_'bras bu 'dod pas so/_/thugs las dbye ba gsungs pa/_de la shes rab kyi zhes pa la sogs pa ste/_
[\[60b.5\]]ma skyes pa zhes pa ni ngo bo nyid kyis te/_yul dang yul can gyi rang bzhin kyang med la/_khams kyang med cing 'byung ba lnga yang med do/_/de la ma skyes pa zhes pa thugs kyis dbye ba ste/_gnyis med ces pa yang dag par gnyis su snang ba'i shes pa rnam par rtog pa can
[\[60b.6\]]med de/_nam mkha' bzhin du dbyer med pa kho na nyid kyi phyir ro/_/zhe sdang gi rigs zhes pa la sogs pa ni rigs bsgom pa ste/_bud med sngags kyis mtshan pa la rigs gang yin pa'i sbyor ba bya ste/_de'i khu bas mchod pas sku gsung thugs kyi 'bras bu tshe 'di
[\[60b.7\]]la zhes te/_gnyis su med pa'i sgo nas lam nye bar bstan pa yin no/_/de rnams ni rigs rjes su dran pa las dbye bar bstan pa yin no/_/de'i byin rlabs gsungs pa/_gang gzhan zhes pa la sogs pa ste/_de la phra mo ni mi snang ba dang dzaM b+ha la bsgrub pa dang /_
[\[61a\]]
[\[61a.1\]]any+dza lis mig mthong ba dang /_rig 'dzin la sogs pa thun mong gi bsgrub pa ste/_de rnams kyang mchog gi dngos grub [(]gyi [,]kyi [)]don gyis 'grub bo zhes mngon no/_/de dag rnams ni spros pa la sogs pa'i cho ga gang yin pas so/_/le'u bdun pa'i
[\[61a.2\]]don rdzogs so//_//da ni bshang gci dam tshig gi le'u bstan pa'i phyir/_de nas zhes pa la sogs pa smos te de la dbang phyug dam pa zhes pa stong pa nyid dang ldan pa ste de la'o/_/de nyid rdo rje rgyal po zhes pa nas/_rdo rje theg pa la'o zhes pa'i bar du mchod
[\[61a.3\]]par brjod pa'i don bzhi dang sbyar te/_rdo rje dbyings su sangs rgyas pa'i rgyal mchog mchod pa dang /_dag pa mnyam pa'i mchod pa dang /_thar lam rtogs pa'i mchod pa dang /_shes rab spyan gyi tshogs kyi 'khor lo bskor ba'i mchod pa dang bzhi ste/_de rnams
[\[61a.4\]]tshigs bcad bzhi dang /_rim bzhin du sbyar ro/_/zhus pa'i de ma thag len gsungs pa/_de nas zhes pa la sogs pa ste/_kun dbang ni dbang bskur ba'i don gyis rdo rje 'dzin pa nyid rin chen 'dzin pa'o/_/de'i mchod pa'i mchog ni gsang ba'i mchod pa la sogs
[\[61a.5\]]pa'o/_/sku gsung thugs rdo rje ltar mi phyed gsum gnas pa'o/_/de nyid skal mchog go/_/gang rigs dang ldan pas de'i na chung gzhon nu skal ba 'tsham pa'i gzungs ma mtshan dang ldan pa mngon du bya ba ste/_de la rnyed nas byol song skye gnas brtag ces pa ji
[\[61a.6\]]ltar zhe na/_byol song 'dul ba'i kha lo bslab pa bzhin du/_rig ma yang bud med kyi sgyu rtsal rtog pa med pa'i las la sogs pa bslab pa ste/_don gyis mi 'byed pa yin no/_/dz+nyA na pa ni de ltar mi 'thad de/_lo grangs kyi tshad la nyung dang lhag na yang gzung bar bya'o
[\[61a.7\]]zhes gsung ngo /_/bsgrub pa brtsam pa'i gnas ni sa phyogs gtsang zhing zhes pa la sogs pa ste/_de la dben pa ni gzhan dang ma 'dres pa'o/_/yang na rgyal ba zhi ba'i gnas zhes pa zhabs kyis bcags pa'i ma hA bo d+hi'i gnas dang /_mtshan ma rtags kyi gnas de'i
[\[61b\]]
[\[61b.1\]]bi ling+ga dang /_drag shul bsgrub pa'i gnas ru tra bsgral ba'i dur khrod du/_chu'am yang na bshang gcis byug pa ni phyi sa dang gcin sogs kyis byugs la bzhag ces pa'o/_/bdag nyid mos pa'i lhar bsgoms te/_rig ma'i nu ma'i bar dang /_spyi gtsug dang lte ba rked
[\[61b.2\]]pa rkang pa'i bar du gsang ba las bskyed pa rnams dgod pa ni snying ga dang rked pa dang lte ba'i 'og dang /_rkang pa'i dbus su nyi ma'i dkyil 'khor bsams te/_de rnams kyi dbus rnams su mi bskyod pa dang /_dkon mchog dpal dang /_rdo rje chos dang gdon mi za ba
[\[61b.3\]]rnams sa bon las gyur pa ste/_de'i rim bzhin no/_/spyi gtsug tu zla ba la sa bon las gyur pa'i snang mdzad do/_/de dag gi don ni rigs lngas byin gyis brlabs pa dang /_skye mched la gzugs sogs dmigs te/_hUM la sogs pa btags te sa bon rang gi lhar
[\[61b.4\]]bsgoms la rjes su chags pa la sogs pa cho ga tshang ba yin no/_/gang gis she na/_yan lag bzhi la sogs pa'i cho ga shes pas rang gi lha mo bya ba yin no/_/de ni ltag 'og tu yang sbyar ro/_/de nyid kyi yang gsungs pa/_nam mkha'i dbyings zhes pa la sogs pa'o/_/_
[\[61b.5\]]de la nam mkha'i dbyings ni gzhal med khang brtsegs pa'i dbus na zhes te/_rig ma bsgom pa ni ye shes rgya mtsho zhes pa ste de bdag nyid zla ba'i dkyil 'khor du byas te/_yan lag bzhi la mkhas pas phyag mtshan gyi dbus su zla ba la bsgom par bya'o/_/de ltar so sor
[\[61b.6\]]bskyed nas/_tha mi dad par bya ba ni rig ma nyid zhi ba ste/_de rdo rje 'dzin gang ldan pa'i rnal 'byor pa dang sbyor bar 'dod na bsdu ba ste/_de bsten par bya ba'i tha tshig go/_/rin chen bzhin mchod rten zhes pa/_gzhal yas khang brtsegs pa'i mchod rten zhes pa'i
[\[61b.7\]]don te/_rig ma'i gnas rgyan gyi bye brag dang ldan par ston pa ste/_de nyid ye shes rgya mtsho ni shes rab ma ste/_de dus gsum gyi sems can rnams kyi gnas yin par bsam mo/_/de dag gi mchod pa rnams ni bdag gi ba spu nas zhes brtsams nas mtha'i bar du
[\[62a\]]
[\[62a.1\]]rig par bya'o/_/de la ut+pal dag dang pad+mo rnam lnga zhes pa ni gzugs kyi rdo rje ma la sogs pa drug go/_/de'i dzA ti rnams gsum ni lha mo drug po der rab 'bring tha ma'i rigs su dbye ba'i rang bzhin no/_/spyan ma la sogs pa bzhi gsungs
[\[62a.2\]]pa/_ka ni ka zhes pa la sogs pa bzhi'o/_/des ni lha mo bcu me tog gi sgrar gsungs so/_/da ni mchod pa'i khyad par kho nar gsungs pa ni/_dpag tshad brgya'i zhes pa la sogs pa ste/_khyon tsam du zhes pa gnas kyi rang bzhin te/_de ru mchod par bya ba
[\[62a.3\]]dgod ces 'brel to/_/gzhal yas khang brtsegs par 'khor lo bsgom par byas la/_de la snang mdzad kyi rigs bsgom par bya'o/_/pad+ma la sogs pa'i gzhal yas khang dang ldan par byas la rang rang gi dkyil 'khor gong ma bzhin bsgom par bya ste/_
[\[62a.4\]]gzugs nyid spros nas mchod par bya'o/_/de dag gi gnas brtan por bya ba gsungs pa/_dpag tshad ces pa la sogs pa ste/_des ni tshad dang dbyibs dang rgyu dang ngo bo bstan to/_/'dod pa'i shes pa'i tshig gnyis ni sngon du byas so/_/'dir rin chen mchod pa
[\[62a.5\]]zhes pa la sogs pas phyi'i mchod pa yang bya bar gsungs so/_/lnga zhes pa lha bshos la sogs pa'o/_/rin chen 'byung gnas nyid gzungs ma ste/_de'i rgyan ni sna tshogs zhes te/_bsgrub tshe zhes pa bskul ba'i tshe'o/_/de'i phyir rigs kun la dbul ba'o/_/de ltar
[\[62a.6\]]gsang ba dang nang gi mchod pa gsungs nas/_phyi'i mchod pa gzhan mos pas sprul nas mchod pa ni/_rgyal ba'i zhing khams 'dir bkang la/_/zhes so/_/reg par sbyor ba'i mchod pa gsungs pa bdag po'i phyag rgya mnyam gzhag ces pa la sogs pa ste/_rdo rje 'dzin par bsgoms
[\[62a.7\]]la zhe'o/_/dam tshig lngas mchod pa ni nam mkha'i zhes pa rnams te dkyil 'khor ni snang mdzad las gyur pa ste/_de nyid bdag gi lus so/_/de la bshang gci nyid dam tshig go/_/des kyang sbyor ba'i cho ga bya bar gsungs so/_/de'i yon tan ni 'di ni zhes pa la sogs pa ste/_sngags
[\[62b\]]
[\[62b.1\]]rnams dngos grub ni ye shes bdud rtsi la sogs pa'o/_/le'u brgyad pa'i don rdzogs so//_//da ni zhu ba sngon du btang nas bde bar byed pa'i don bstan pa'i phyir de nas zhes pa smos te/_de la nam mkha' mi 'gyur mchog_/ces pa ni don mi 'gyur ba dang /_spyod pa mi
[\[62b.2\]]'gyur bas thabs kyi rgyal po ste/_de'i phyir nam mkha' zhes brjod de/_rdo rje 'dzin pa de la sangs rgyas rnams kyis dbang bskur ba ni rgyal ba rtags kyi dbang dang mkhyen rab thugs kyi dbang dang ldan pa ste/_kun mnga' mdzad pa dang kun gyi don mdzad pa'i phyir/_dbang phyug don
[\[62b.3\]]kun gyis zhes smos te/_bshad do zhes pa dang 'brel to/_/de gang zhe na/_sku gsung thugs zhes pa rnams te/_de'i don ni sems can phas pham pa'i chos rnams la spyod pa rnams 'bras bu ngan par skye ba mthong nas/_de las snying rje dang sbyin pa la sogs pa dang ldan pa'i
[\[62b.4\]]rnal 'byor pas/_cho ga khyad par can dang ldan pa'i sgrub pa pos rang rang gi don dang ldan par bya ste/_gdon par bstan to/_/de dag gi yan lag gi don ni so sor bstan pa'i phyir/_nam mkha'i zhes pa rnams gsungs te/_der rdo rje'i dkyil 'khor zhes pa ni rdo rje rigs kyi
[\[62b.5\]]dkyil 'khor te de'i dbus su rdo rje mi bskyod pa bsgoms nas de'i lag tu rdo rje bsgom par bya ste/_'dir lha bcu dgu dang ldan par byas nas/_rang rang gi bsgrub bya rnams rten dang bral ba la sogs pa'i las kyis/_bdag bde bar byed pa rnams phye mar brlag ces pa yin no/_/'di
[\[62b.6\]]dag ni ting nge 'dzin las skyes pa'i las kyi rim pa ste/_tsa ra ka pa 'dod pa lta bu ni ma yin no/_/de ni 'og tu yang sbyar ro/_/gsang ba 'di lta bu zhes pa'i snying rje chen po la zhugs pa'i rnal 'byor ba sbyin pa dang snyan par smra ba la sogs pa bzhi dang ldan pa cho ga khyad par
[\[62b.7\]]can dang ldan pa ste/_des kun nas mnar sems pa dang ldan pa rnams bsad na ni/_de'i mthus rnal 'byor ba nyid kyang zhing dag tu rgyal ba'i sras su skye bar 'gyur ro/_/de'i don ni zhe sdang gi rigs kyi dam tshig de kho na zhes pa yin no/_/da ni sbyin pa dang mi mthun
[\[63a\]]
[\[63a.1\]]pa'i sems kyis kun du 'dzin pas/_rnam smin gyi 'bras bu myong ba dgag pa'i phyir de nas zhes pa la sogs pa smos te/_de la stong pa nyid kyi ye shes kyis thar pa rab tu bsgrub pa ste/_de'i ngo bo nyid ni rang bzhin gyis gtsang zhing gzhan gyis gos pa med
[\[63a.2\]]pa zab mo'i don la rab tu 'jug pas zhes te/_gang de rnams dang ldan pa de yang de ltar ro/_/de la nam mkha'i zhes pa ni gnas te/_de 'khor lo rigs kyi dkyil 'khor gyi dbus su snang mdzad gtso bor gyur pa'i lha bco brgyad dang ldan pa'i dkyil 'khor bskyed
[\[63a.3\]]nas ser sna can gyi dngos po kun mthong nas bzlas pa dang spro ba la sogs pa byas te/_nor dbrog pa la sogs pa bya'o/_/rin chen kun gyi sbyor ba zhes pa de nyid kyis lha'i gzugs su rab tu brtag go/_/de'i rang bzhin ser sna can rnams kyi nor rnams 'khor lo'i
[\[63a.4\]]bdag nyid kyis phrogs nas su/_sku la sogs pa'i rdo rje gsum du bsgoms nas/_phrogs ma thag pa gang dang ldan pa de rnams yid bzhin gyi nor bu dang 'dra ba la sogs par 'gyur ro/_/rigs rgya mtsho zhes pa ni zhe sdang la sogs pa'i rigs kyi rnal 'byor pas
[\[63a.5\]]kyang bya bar bstan no/_/da ni gzhan gyi phun sum tshogs pa la sems khong nas 'khrug pa'i don du/_gzhan bstan pa'i phyir 'dod chags kyi rnal 'byor pa'i las gsungs pa/_de nas zhes pa la sogs pa ste/_de la 'dod chags thar par zhes pa ni so sor rtog pa'i
[\[63a.6\]]rnam pas/_pad+ma'i dkyil 'khor ni de'i rigs kyi dkyil 'khor te/_de'i dbus su mtha' yas gtso bor gyur pa'i lha bco brgyad dang ldan pa'i dkyil 'khor bskyed nas 'dod chags kyi dngos po kun mthong nas bzlas pa la sogs pa kun byas te/_rjes su
[\[63a.7\]]chags par bud med la spyad pa la sogs pa bya'o zhes pa'i don to/_/yum rnams bud med lta bur sbyar ba byas nas de la dam tshig bzhi'i sbyor bas te/_phyag rgya bzhi dang ldan pas dus bzhi la sbyor ba ste/_yul du snang ba thams cad rig ma de ru bsgom par bya ste/_
[\[63b\]]
[\[63b.1\]]de yang nam mkha' khams kyi bud med do/_/zhes so/_/de dag gi gsang ba'i dbang po gnyis sbyar nas bud med la nye bar spyad pa yin no/_/'dod chags kyi rigs nyid gzhan gyis kyang bya bar bstan to/_/de ltar lus kyi don gsum bstan nas/_ngag gi brdzun
[\[63b.2\]]du smra ba'i rnam par dag pa'i don bstan pa'i phyir de nas zhes pa la sogs pa smos te/_de la rdo rje sngags zhes pa ni rnam par dag pa'i gsung dang ldan pa des sangs rgyas zhes pa las kyi rigs kyi dkyil 'khor te/_de'i dbus su don yod grub pa gtso bor gyur pa lha
[\[63b.3\]]bco brgyad dang ldan pa'i dkyil 'khor bskyed nas gang brdzun du smra ba'i dngos po mthong nas/_yang bzlas pa la sogs pa bya ste/_rdo rje tshig gi brdzun bya bar bstan to/_/de la rdo rje tshig ni gzhan gyi don du dkyil 'khor gyi ngang can gyis gang smras pa des so/_/bsgrub
[\[63b.4\]]par bya zhes pa ni brdzun rnam par dag pa gsung dmigs pa'i rang bzhin gyis dngos po nyid gang yin pa'i don bstan to/_/dam tshig dgug pa'i rigs zhes pa/_de nyid gzhan gyis kyang shes par bya'o/_/da ni ngag rtsub mo la sogs pa rnam par dag pa bstan pa'i phyir
[\[63b.5\]]de nas zhes pa la sogs pa smos te/_de la rdo rje mi phyed ces pa ni sku la sogs pa'i rnam pa'o/_de dang gang ldan pa des dam tshig ces pa/_mi 'da' ba nyid kyi phyir rin po che rigs kyi dkyil 'khor de'i dbus su dkon mchog dpal gtso bor gyur pa'i dkyil 'khor
[\[63b.6\]]gong bzhin bskyed nas/_gang ngag rtsub mo la sogs pa dang ldan par mthong nas gong bzhin bzlas pa la sogs pa byas te/_de rnams la sbyar bar bya'o/_/sogs pa'i sgras ni phra ma dang tshig kyal ba dag go/_/de ltar lus kyi nyes pa gsum dang ngag gi nyes pas
[\[63b.7\]]rnam par dag par gsungs nas/_yid kyi nyes pa gsum rnam par dag pa ni lus dag pa nyid kyis zhes so/_/de nas ngo mtshar che ba la sogs pa bstan pa'i phyir/_de nas zhes pa la sogs pa smos te/_yang gi sgra ni ched che ba ste/_ma 'ongs pa'i skyo bos don nyid shas
[\[64a\]]
[\[64a.1\]]par bya ba'i phyir ro/_/'dir dam tshig rdo rje ni sa'i snying po gang yin pa dang /_dpal zhes pa sgrib pa rnam par sel ba la sogs pa'o/_/de rnams kyis smras so zhes 'brel to/_de ma thag tu lan gsungs pa/_de nas zhes pa rnams te
[\[64a.2\]]rgyal ba rnams kyis bka' stsal to zhes 'brel to/_/de'i gdams ngag gsungs pa rigs kyi bu zhes pa la sogs pa'o/_/gdod chos 'chad do zhes pa ni don dang ldan pa nyid kyis de la'o/_/de nas dga' ba'i mdangs kyis ngo mtshar ba ni/_de nas byang chub ces
[\[64a.3\]]pa la sogs pa'o/_/'dir mnyam pa nyid kyi don de yin yang rnam par shes pas gzugs la sogs pa sna tshogs pa spros pa kun rdzob ste/_don dam pa de dang mi mthun pa nyid kyi phyir/_bshad pa mtshar zhes pa yin no/_/le'u dgu ba'i don rdzogs so//_//da ni
[\[64a.4\]]de bzhin gshegs pa thams cad kyi snying po bskul ba la sogs pa bstan pa'i phyir/_de nas zhes pa la sogs pa smos te/_de la dam tshig chen po zhes pa ni rdo rje 'dzin pa ste/_de la 'dun pa dang bcas te gsol to zhe'o/_/de'i sngags kyi snying po ni hUM la sogs pa ste zhus pa'o/_/_
[\[64a.5\]]zhus pa'i de ma thag gsungs pa de nas zhes pa la sogs pa'o/_/lus dang ngag dang sems rnams ni rnam par mi rtog ces pa/_gzung 'dzin gyi rnam par rtog pa med pa yin te/_mi dmigs pa dang mi gnas pa'i phyir ro/_/gal te 'o na ni ci yang med pa yin no zhe na ni ma yin
[\[64a.6\]]te/_ye shes tsam gnas pa'i phyir rdo rjer bsgom zhes so/_/yang gsungs pa ni de nas zhes pa rnams te/_de la dag pa ni dri ma dang bral ba nyid kyi phyir ro/_/pha rol tu phyin pa'i sngags kyi tshul ni snang mdzad chen po'i rnam par gang gyur pa de snyoms par zhugs nas zhes te/_
[\[64a.7\]]snang ba las 'das pa'i sngags tshig rnams te/_de ni thabs dang shes rab kyi bdag nyid du mngon no/_/gang zhi ba la sogs pa'i sgo nas bskul bas/_de nas de'i las byed pa ni rig pa ste de rnams dang lhan cig spyod pa yod kyang /_sngags kyi spyod pa med na mi 'grub pas
[\[64b\]]
[\[64b.1\]]spyan ras kyis btsa' ba ste/_thugs rjes gzung ba'i phyir sngags bsdus pa gsungs pa'o/_/sngags kyang de thams cad kyang de nyid pa ste/_mi bskyod pa la sogs pa'o/_/de rnams kyi snying po skul bar byed pa ni drag shul la sogs pa'i sgo nas sku dang gsung dang thugs kyi
[\[64b.2\]]sngags rnam par dag pa gsungs pa ni de bzhin gshegs pa zhes pa la sogs pa'o/_/de la tshig gi lam ni ljags te des gsungs so/_/de'i mthu gsungs pa ni de nas 'di ni zhes pa ste/_gang ldan pa de brjod na der 'gyur ba yin no/_/de nas hUM las gyur pa'i
[\[64b.3\]]dkyil 'khor gyi phyir/_de nas phyag na rdo rje zhes pa smos te/_'dir dkyil 'khor rdzogs pa bkod pa de'i dbus kyi gdan brtsegs ma la yi ge hUM las gyur pa'i rdo rje 'dzin rang gi gzugs su rab tu brtag go/_/sku gsung thugs zhes pa ni rdo rje 'dzin nyid kyi sa bon hUM snying la
[\[64b.4\]]rnal 'byor pa de yis bsgoms na der 'gyur ro/_/des ni sku nyid bsgom pa ni ma yin no/_/de'i rang gi dkyil 'khor zhes pa ni mi bskyod pa la sogs pa gzhal yas khang du sprul pa ste/_rang sngags ni de bzhin gshegs pa'i rigs la sogs pa rang rang gi gtso bo'i snying
[\[64b.5\]]po kho nas bskyed par bya'o/_/bskul ba'i sngags dang 'brel pa'i sku mdog la sogs pa bstan pa ni rang sngags skyes bu zhes pa ste/_gtso bo rang rang gi sa bon kho nas rang rang gi dkyil 'khor du bsgoms nas/_de dag gi snying ga dang mgo dang lce steng dang gsang ba
[\[64b.6\]]ni gnas bzhi'o/_/der sku mdog la sogs pa dang ldan pa ni gzugs kyi tshul te/_de zhal gsum gyi tshul gyis dkar po la sogs pa kha dog kyang gsum du bsgom par bya'o/_/de la 'di ni zhes pa gong gi phyag rgya bzhi dang ldan pa'i sku gsung thugs so/_/snying ga'i
[\[64b.7\]]dbus su zhes pa/_rang rang gi gnas su zla ba dang rang rang gi phyag mtshan gyi dbus su/_sa bon las gyur pa'i phra mo'i dkyil 'khor ni bdag nyid kyi dkyil 'khor dang /_de'i mdun du ye shes sems dpa'i dkyil 'khor yang bsam par bya'o/_/yi ge'i mchog ces
[\[65a\]]
[\[65a.1\]]pa/_sa bon thams cad kyi mchog ni hUM ste/_de'i rdo rje'i dbus su bsam par bya'o/_/gzhan la yang sbyar ro/_/phyag mtshan yang gsungs pa/_rdo rje chen po rtse lnga pa/_/zhes pa rnams so/_/de la rtag tu zhes pa ni dus bzhi'o/_/sbyor bas zhes
[\[65a.2\]]pa ni ting nge 'dzin gsum la gang sbyor ba'o/_/kyo ba ni rdo rje lcags kyo'i khyad par gyis so/_/rdo rje gsum ni sku la sogs pa'o/_/de nas ye shes sems dpa' de'i snying gar lcags kyos brdab ste dzA la sogs pas bskul bar bya'o/_/gzhan dag kyang bskul ba ni
[\[65a.3\]]'khor lo zhes pa la sogs pa ste/_rigs zhes pa ni gzhan la yang sbyar ro/_/de yang 'od zer gyi ngo bo'i rdo rje'i lcags kyos bskul bar bshad ces so/_/sngags kyi che ba gsungs pa 'di ni zhes pa la sogs pa'o/_/de la rol mo zhes pa ni rnal 'byor pa
[\[65a.4\]]bsgrub pa'i yan lag dang ldan pa la rgyal ba rnams kyis gzigs pa dang /_sems can gyi don byed pa'i rol mo de las 'byung ba'i tha tshig go/_/de kho na gsal bar bstan pa'i phyir/_de nas rgyal po zhes pa la sogs pa ste/_bka' stsal ba dang 'brel to/_/_
[\[65a.5\]]de la sngags kyi skyes bu ni sa bon las gyur pa'i lha rnams so/_/de la rdo rje ni sku rdo rje la sogs pa rnams so/_/de'i ye shes sems dpa'o/_/thabs dang shes rab kyi bdag nyid du sbyar bas/_dngos po thams cad ni gzugs la sogs pa'i lha'i rang bzhin
[\[65a.6\]]du'o/_/de'i rig ma dbang phyug ces pa ni shes rab ma'o/_/lha mo'i gzugs brnyan la zhes te/_dngos la'o/_/rdo rje dang pad+ma gnyis sbyor bar bsgom zhing yab kyi dgyes pa yum la stobs pa la sogs pa bya'o/_/dkyil 'khor gyi dang can gyis bud med ji snyed pa
[\[65a.7\]]lha mor sprul nas mi dbye bar spyad pa ni de nas zhes pa nas mtha'i bar du rig par bya'o/_/rdo rje gsum po zhes pa rnams kyis ni theg pa che ba'i tshul yang bstan to/_/le'u bcu pa'i don rdzogs so//_//da ni sngags kyi dam tshig de kho na nyid/_rig pa'i skyes
[\[65b\]]
[\[65b.1\]]bur gsungs pa ni de nas zhes pa la sogs pa ste/_de la rdo rje skyes bu zhes pa ni stong pa nyid dang ldan pa'i sku rdo rje la sogs pa'i sa bon las byung bas skyes bu mchog ces te/_de nyid la zhugs te gsungs so zhes pa dang 'brel to/_/de la rdo rje yang yin
[\[65b.2\]]la sngags kyang yin pas de skad ces bya ste sa bon no/_/de las byung ba ni rig pa'i skyes bu ste de bsgrub par bya ba'i le'u 'di gsungs so zhes so/_/de la rdo rje mchog gsum zhes pa/_oM dang AHdang hUM ngo /_/phyag rgya chen po zhes pa sa bon gyi sngags rnams kyis
[\[65b.3\]]mngon par rtogs pa'i lha bskyed nas bsgom par bya'o/_/de'i ye shes rdo rje zhes pa ni rgyu yis dkyil 'khor gyi lha byin gyis brlabs zin pa dang /_sems can rnams dkyil 'khor nas phyung nas so so'i zhing khams su dgod do/_/de nas sbyor ba'i cho gas lhag pa'i
[\[65b.4\]]sems las 'bru lngar bskyed de/_ho oM aM hUM ho zhes rig ma'i pad+mar/_shes rab dang snying rje'i rang bzhin ho gnyis kyi bar du'o/_/rjes su chags pas yi ge gsum zhu bar mthong ste/_de'i 'od kyis ho gnyis kyang zla bar zhu bar mthong nas/_de'i 'od kyi gong bur
[\[65b.5\]]gyur te/_de la gnyis su med pa'i chos kyi skur zhugs pa las/_der ma zhugs par longs spyod pa'i skus don mdzod cig par tshad med pa bzhi las byung ba'i spyan ma la sogs pa bzhis dbyangs kyis bzhengs par bskul ba la sogs pa bya'o/_/sku'i
[\[65b.6\]]rdo rje la sogs pa'i rang bzhin ni thabs dang shes rab kyi bar gyi sa bon gsum ste/_oM la sogs pa'o/_/de la rdo rje kun las skyes/_/zhes pa dang po rim pa dang bcas nas mtshams bcing ba'i phyir dbang chen gyi dkyil 'khor pad+ma'i grwa bzhir rtse gsum pa'i rdo rjes
[\[65b.7\]]mtshan pa la sogs pa bya'o/_/rdo rjes brgyan pa de ru yi ge b+h+rUM 'khor lo las byung ba dang de nyid bsgom par bya'o/_/de'i don ni gsum ste dbang chen nas brtsams nas rdo rjer gyur pa dang de nas 'khor lor gyur pa dang /_snang mdzad gzhal yas khang du gyur pa'o/_/_
[\[66a\]]
[\[66a.1\]]de ltar de dag gi nang du hUM dkar po las chos kyi 'byung gnas e gru gsum du bsgom/_de'i nang du pad+ma sna tshogs/_de'i steng du rdo rje rgya gram/_de'i steng du b+h+rUM las 'khor lo'i steng du b+h+rUM/_yang b+h+rUM dang 'khor lo gnyis las snang mdzad kyi skur gyur te yab yum
[\[66a.2\]]zhu ba las/_gzhal yas khang gru bzhi pa la sgo bzhi pa mug tig ha ra che chung dang /_dra ba dra phyed la sogs pas brgyan pa'i nang du lha bcu dgu gdan sna tshogs pad+mo re bsam pa la sogs pa gzhung bzhin du bya'o/_/da ni zla ba la sogs pa'i gdan la yig 'bru gsum
[\[66a.3\]]bsams nas zla bar bstan pa ni gsal ba'i dkyil 'khor zhes pa rnams te/_de la gsal ba ni zla ba ste pad+mo dang ldan pa'i chos kyi dkyil 'khor dang /_rdo rje rgya gram rnams la ye shes kyi sku las oM la sogs pa rnams rim bzhin spro ste bzla bar bya'o/_/'og nas
[\[66a.4\]]kyang gsal ba'i dkyil 'khor zhes pa rnams kyis zla ba la sogs pa'i gdan gsal bar bstan to/_/gal te snang mdzad dang tshe dpag med dang /_mi bskyod pa rnams rim bzhin du mi phyed pa dang /_mi rmugs pa dang /_chos bdag med pa'i phyir na/_de dag gi
[\[66a.5\]]gdan kha cig tu dkrugs pa yin no zhe na ma yin te/_kun la mtshungs par thal bar 'gyur ba'i phyir ro/_/yang gal te dbyer med pa'i phyir mi bskyod pa la sogs pa la oM la sogs pa dkrugs te bsgoms pa yin no zhe na/_de yang ma yin te/_thug pa med par 'gyur
[\[66a.6\]]ba'i phyir ro/_/de'i gnas b+h+rUM gyis zhes pa rgyu dang po ste/_b+h+rUM las gyur pa'o/_/thabs dang shes rab kyi sa bon gsum ni snying po ste rdo rje sems dpa' yab yum gyi rang bzhin dang ldan pa oM ni zhes pa rnams te/_sku la sogs pa bskyed pa'i sa bon yin pas
[\[66a.7\]]mnyes par byed pa'o/_/de ni stong pa nyid kyi ye shes kyi cha dang gang ldan pa rdo rje ste/_de las rgyu dang 'bras bu ni sa bon dang sa bon las gyur pa'o/_/rdo rje gsum bsgom pa'i dam tshig sems dpas ye shes sems dpa' yang rdzogs par 'gyur ba'o/_/de dag gi
[\[66b\]]
[\[66b.1\]]gnas gsungs pa/_dben zhing zhes pa la sogs pa ste/_de la sbyor ba ni thabs kyi ngo bo rdo rje'i sku dang zhes pa ni 'bras bu'i ngo bo'o/_/zla ba phyed ni dus kyi mtshan nyid do/_/yang bsgrub pa'i yan lag dang ldan pas gsal bar byed pa'i khyad par gyi las bstan
[\[66b.2\]]pa'i phyir/_gsal ba'i dkyil 'khor zhes pa la sogs pa smos te/_de la gsal ba ni zla ba'i dkyil 'khor te de nam mkha'i yang yin la rdo rje yang yin pas de ste rnam par dag pa'i gzhal yas khang der zhes so/_/zla ba la rang sngags zhes pa rang gi sa
[\[66b.3\]]bon kho nas snang mdzad cho ga bzhin du bskyed par byas nas/_de'i snying gar 'khor lo'i dbus su oM cho ga bzhin du gzhag par bya'o/_/de yang snang mdzad bsgoms nas she'o/_/des ni tshe ring ba la sogs pa'i yon tan gsungs pa/_'dis zhes pa la
[\[66b.4\]]sogs pa'o/_/da ni gsung gi rdo rje dang 'dra bar bsgrub pa bstan pa'i phyir/_chos kyi dkyil 'khor zhes pa rnams smos te/_de la chos ni pad+ma'i dkyil 'khor te/_de la rang gi sa bon las gyur pa'i mtha' yas ji lta ba bzhin du bskyed la/_oM ngag gi
[\[66b.5\]]lam mgrin pa'i pad+ma'i dbus su bsam par bya'o/_/'dir 'jig rten dbang mchog ni snang ba mtha' yas te de bsgoms nas zhes so/_/yang thugs kyi rdo rje dang 'dra bar bsgrub pa bstan pa'i phyir rdo rje'i dkyil 'khor zhes pa la sogs pa smos te/_de la rdo rje ni
[\[66b.6\]]rgya gram pa'i dkyil 'khor te/_de la rang gi sa bon kho nas mi bskyod pa cho ga bzhin du bskyed nas/_de'i yang snying gar rdo rje'i dbus su hUM ji lta ba bzhin gnas par bya'o/_de dag gi don ni 'di lta ste snying rje la sogs pa dang ldan pa chu la sogs pa'i dbang
[\[66b.7\]]rnams thob pas mi snang /_gong ma'i rim pas ting nge 'dzin gsum rdzogs par byas te/_grub pa'i mtshan ma thob nas/_du ma'i ngo bo dang bral ba gang bdag nyid kyi phyag rgya dang ldan pa de nyid gcig pu bsgoms nas/_sku la sogs pa gtong ba dang dgag pa'i dbang
[\[67a\]]
[\[67a.1\]]du byas nas rim gyis spro ba la sogs pa bya bar bstan to/_/da ni dman pa'i sgrub pa las mi snang ba sgrub pa bstan pa'i phyir/_ye shes kyi dkyil 'khor zhes pa la sogs pa smos te/_de la ye shes ni bdag nyid stong pa nyid dang ldan
[\[67a.2\]]pa la sogs pa bsgoms nas de dang 'dra bar yang bsgom par bya'o/_/nam mkha'i snying po'i sku'i phyag rgya ni rdo rje chen po ste/_der gang gyur pa'i lus kyi gnas rnams la yi ge oM dmigs nas rdo rje ye shes ni rnal 'byor pa ste/_de nam mkha'i snying bo dang
[\[67a.3\]]'dra bar 'gyur ro/_/phyi ma la yang rim pa bzhin du sbyar bar bya'o/_/de dag gi yon tan la sogs pa ni go sla bas ma bshad do/_/da ni 'jam dpal sgrub pa yon tan dang bcas par bstan pa'i phyir/_rdo rje'i dkyil 'khor zhes pa rnams smos te/_de la
[\[67a.4\]]rang sngags zhes pa rang gi sa bon gyis 'jam dpal cho ga bzhin du bsams nas/_de'i snying khar ut+pala'i dbus su yi ge haM ji lta ba bzhin bzhag ste bsgom par bya'o/_/bsam gtan gyi las gzhan bstan pa'i phyir 'od zer zhes pa rnams smos te/_
[\[67a.5\]]gong gi cho gas yi ge oM bsgoms nas/_rdul phran rdo rje'i lus zhes pa rnams thob par bstan te/_des ni gong gi mi snang ba'i don nyid gsal bar byas pa'o/_/da ni mi bskyod pa la sogs pa sgrub pa bstan pa'i phyir/_nam mkha'i dbyings zhes pa la
[\[67a.6\]]sogs pa smos te/_de la nam mkha'i dbyings ni nang gi gzhal yas khang brtsegs par ro/_/sangs rgyas dkyil 'khor zhes pa lha bcu dgu'i bdag nyid do/_/de'i dbus su rdo rje sems dpa' cho ga ji lta ba bzhin bsgoms la de'i snying gar gdan la oM
[\[67a.7\]]bsgom par bya'o/_/des ni ji skad gsungs pa'i yon tan dang ldan par 'gyur te/_phyi ma la yang sbyar bar bya'o/_/yang gsungs pa nam mkha'i zhes pa rnams te/_de la nam mkha' rdo rje zhes pa 'byung ldan ji lta ba bzhin bsgoms la/_de'i snying
[\[67b\]]
[\[67b.1\]]gar rin po che'i gdan la yang /_oM bsams na 'dir gsungs pa'i yon tan dang ldan par 'gyur ro/_/yang rdo rje chos kyi bsgrub pa bstan pa'i phyir/_nam mkha'i zhes pa smos te/_de la 'jig rten dbang po ni snang ba mtha' yas cho ga bzhin du
[\[67b.2\]]bsgoms pa'i snying gar chos kyi pad+ma yang oM bsgoms na zhes so/_/gdon mi za ba'i sgrub pa bstan pa'i phyir/_yang nam mkha'i zhes pa smos te/_de la ut+pal las gyur pa'i thogs med ji lta ba bzhin bsgoms la de'i snying gar yang gong bzhin du oM bsgoms
[\[67b.3\]]na zhes pa yin no/_/da ni mjug bsdu ba'i phyir/_rnam snang gi sgrub pa la sku gsung thugs rnams kyi spro ba dus gcig bstan pa'i phyir/_nam mkha'i dbyings zhes pa rnams smos te/_de la rdo rje snang mdzad cho ga ji lta ba bzhin bsgoms la de'i snying gar
[\[67b.4\]]zla ba la sku rdo rje la sogs pa'i oM bsgoms nas/_lus dang ngag dang yid gsum sku'i rdo rje la sogs pa 'dir gsungs pa'i yon tan dang ldan par 'gyur ro/_/'dir oM bsgom pa ni sku'i rigs kyi bdag nyid dang ye shes kyi bdag nyid de phan tshun du dbyer med
[\[67b.5\]]pa nyid kyi phyir ro/_/de dag gi gnas bstan pa'i phyir/_shin tu dben pa'i ri dgon dang /_/zhes pa'i tshigs bcad gsungs te/_'og tu yang snyegs so/_/der tsan+dan dkar dmar dang chu dang sman dang dri rnams kyis byugs te me tog kar ni ka la sogs pa rnams
[\[67b.6\]]dgram par bya'o/_/'dir mi bskyod ye shes pa rnams kyis ni mngon shes lnga bsgrub pa'i phyir rang gi ting nge 'dzin las 'byung ba'i cho ga rnams bstan pa'o/_/de la 'dir dang la mi bskyod pa ji lta ba bzhin bsgoms nas/_de'i gnas lnga mig dang rna ba dang snying ga dang
[\[67b.7\]]nu ma gnyis kyi bar dang lte bar rdo rje chen po rtse lnga lnga bsams na lha'i spyan la sogs pa lnga dang 'dra bar 'gyur ro/_/me stag mang po 'khrug pa'i rang sngags zhes pa rang rang gi sa bon las gyur pa'i snang mdzad bsgoms la 'khor lo lnga'i sbyor ba zhes pa de'i yang
[\[68a\]]
[\[68a.1\]]gnas lnga la 'khor lo bsgoms nas zhes pa yin no/_/de dag ni mtshon pa tsam ste gzhan dag kyang bya bar mngon no/_/nang gi gzhal yas brtsegs pa'i rgyu 'khor lo dang /_snang mdzad las gyur pa gnyis bstan pa'i phyir/_rdo rje nam
[\[68a.2\]]mkha'i zhes pa'i tshigs bcad gcig smos te/_bar ma gnyis la rim bzhin mngon no/_/da ni rang rang gi sa bon las mi g.yo ba'i rang bzhin du bsam pa ni/_sangs rgyas dkyil 'khor dbus gnas par/_/zhes pa rnams te/_bdag sa bon las snang mdzad du
[\[68a.3\]]bsgoms pa'i snying gar oM ji lta bar bsams la/_sngags oM rnam par shes pa mi g.yo bar bsgom pa ni 'gog pa'i rdo rje ste/_gzhan du mi 'phro bar bsgoms na zhes pa yin no/_/phyi ma la yang de bzhin du sbyar bar bya'o/_/de dag gi don ni sku la sogs pa'i phyag
[\[68a.4\]]rgya chen por bsgom pa'i gnas su oM la sogs pa bsgoms la/_de la thig ler gyur pa'i sems 'gog pa'i rdo rje zhes pas 'jug pa la spyad do zhes bsgom par bya ba yin no/_/da ni snang mdzad du gang gyur pas gong gi zla ba la oM bsams na mos pa'i
[\[68a.5\]]dbang gis bskal pa gcig la sogs par 'gyur bar bstan pa'i phyir/_rdo rje nam mkha'i zhes pa la sogs pa ste/_phyi ma la yang sbyar bar bya'o/_/spyi'i yon tan du ma nyid du bstan pa ni sku dang gsung thugs zhes pa la sogs pa ste/_de yang zhes pa ni bdag
[\[68a.6\]]nyid dang ldan pa'i gzhan dag gis/_shin tu yang 'grub par bstan pa yin no/_/'dir ha cang spros pa ni mi dgos kyis gtang bar bya'o/_/le'u bcu gcig pa'i don rdzogs so//_//da ni sngags las gyur pa'i bsgrub pa dang /_yan lag bzhi'i thabs la sogs pa
[\[68a.7\]]bstan pa'i phyir/_de nas ston pa rdo rje 'dzin/_/zhes pa la sogs pa ste/_/de la bskyed pa'i ye shes zhes pa'i rgyu'i ngo bo dang /_de'i phyir bka' stsal pa zhes so/_/de'i mi rtog ngo bo nyid sngon dang phyi ma'i mtha' spangs pa'i rang bzhin gyis dag pa las 'gro ba sgyu ma bzhin
[\[68b\]]
[\[68b.1\]]du snang ba'i rol mo bsgom par bya'o/_/de nyid mi snang ba la sogs pa'i gnas ni dgon pa'i zhes pa'i tshigs bcad gcig ste/_yan lag rnams dang ldan par bya'o/_/thog mar lus la sogs pa las sa bon las gyur pa'i 'jam pa'i dbyangs bsgoms nas/_
[\[68b.2\]]de'i snying gar gdan la muM bsams te/_spro ba la sogs pa byas nas 'jam dpal dang 'dra zhing thams cad 'jam dpal nyid snang bar 'gyur la dngos nyid tshangs pa dang brgya byin la sogs pas kyang mthong bar mi nus zhes pa yin no/_/rdo rje mi phyed ces pa
[\[68b.3\]]la sogs pas/_da ni ril bu la sogs pa'i rdzas la mi snang ba bsgrub par bstan to/_/sngags kyis mtshan pa'i rgyu ni bshang gci la sogs pa lnga'o/_/rdo rje gsum gyi mtshan ma lcags gsum gser dang zangs dang dngul gsum gyis dkris pa oM la
[\[68b.4\]]sogs pa'i sa bon dang ldan par byas te/_sa bon la sogs gang gyur pa'i rnal 'byor pas khar bcug nas bzlas shing bsgom par bya'o/_/cho ga de khos ril bu de la kun gyi thugs ni gnyis su med pa'i stong pa nyid de/_de der bsgoms na zhes so/_/'khor lo
[\[68b.5\]]'od 'phro zhes pas ni de nyid bsgrub par bstan pa ste/_sngon du rang gi sngags sa bon kho nas snang mdzad du bsgoms nas de'i lag par gser la sogs pa'i rdzas las 'khor lo 'do 'phro byas te/_de gtso bo la sogs pa'i dkyil 'khor bzhugs pa'i gnas su bsgoms
[\[68b.6\]]na 'dir gsungs pa'i yon tan dang ldan par 'gyur ro/_/rdo rje'i sgrub pa la sogs pa bstan pa'i phyir/_rdo rje chen po zhes pa la sogs pa smos te/_de la rdo rje dang /_rin po che dang /_pad+ma dang /_ral gri rnams kyang gong bzhin du sa bon gyis rang gi lhar bsgoms
[\[68b.7\]]nas/_de'i lag tu rdzas las rang rang gi phyag mtshan byas te/_rang rang gtso bor gyur pa'i gnas su bsgoms na/_so so'i ji skad gsungs pa'i yon tan dang ldan par 'gyur ro/_/oM gyi ril bu tsa na ka'i 'bru tshad ces pa rnams kyis ni gong du gsungs pa'i ril
[\[69a\]]
[\[69a.1\]]bu gsal bar bya ba dang /_de rdzogs par bya ba'i phyir/_de'i yi ge 'bru dang tshad dang rang gi lha dang gnas dang yon tan bstan to/_/'khor lo sgrub pa la sogs pa gong du gsungs pa'i don gsal bar byed pa dang /_de rdzogs par bya ba'i phyir
[\[69a.2\]]gnas dang rang rang gi gtso bo bsgom pa dang /_de'i lag tu rang rang gi phyag mtshan bsgom pa dang /_rnal 'byor pa'i mtshan nyid kyis bsgrub pa bstan to/_/de ni mkha' dbyings gsal ba'i zhes pa'i don lngas bstan to/_/gong ma bzhin du gzhan la yang sgrub
[\[69a.3\]]par gsungs pa ni tri shU la kyo ba zhes pa la sogs pa ste/_sku la sogs pa'i rim pas so/_/lam gyi bzhi mdo zhes pa la sogs pas ni dgug pa'i cho ga bstan to/_/de la mtshan ma gcig ni bde ba'i ling+ga ste/_de bzhi'i gnas su yan lag dang ldan pas
[\[69a.4\]]sngags las gyur pa'i skyes bu bsams nas kyo ba dang lcags kyo la sogs pas sku la sogs pa'i rdo rje dgug pa'i phyir/_dgug bya de nyid rlung gi dkyil 'khor la gnas par bsams te/_de nyid sangs rgyas dgug par sbyor ba'i dam tshig las byung ba zhes
[\[69a.5\]]so/_/de nyid kyis/_rnam par snang mdzad 'khor lo'i mchog_/ces pa la sogs pas rigs gang gtso bor gyur pa'i phyag mtshan bsgoms nas/_de rgyal ba dag gi gnas su bsams na ni/_'khor lo la sogs pa de dag ni dam tshig ste de dgug pa ni lcags
[\[69a.6\]]kyo kho nas bya ba'o/_/des ni gong du rlung la gnas pa ni 'khor lo la sogs pas kyang dgug par mngon no/_/'gugs byed nyid ji lta zhe na/_rnam pa dang ldan pa'i sku gang yin pa bsgoms la/_de'i lag tu sku gsung thugs kyi rang bzhin kyo ba la sogs pa
[\[69a.7\]]bsgoms nas rlung la gnas pa'i bsgrub bya dgug par byas nas zhes so/_/da ni rnam pa'i mchog ces pa la sogs pas ni dbyer med pa'i rnam par dag pa'i phyir/_bza' ba'i sbyor ba gsungs so/_/bdag rigs gang yin pa de'i skur bsgoms la de'i lce la rdo rje'i
[\[69b\]]
[\[69b.1\]]sbyor bas de nyid bsgoms na zhes so/_/gsang ba gsum zhes pa ni hUM gis sbyang ba dang /_aM gis rtogs par bya ba dang /_oM gyis 'bar bar bsgom pa'o/_/sha chen la sogs pa ni go sla ba ste/_med na yang bsam pa ni dogs pa med pa'i sems kyis sha rnams
[\[69b.2\]]ma rnyed na kha zas kun la de nyid bsgom zhing brtag go/_/phyag rgya bzhi sku nyid la ldan par bstan pa'i phyir/_rdo rje can gyi zhes pa la sogs pa ste/_rnam pa thams cad mchog ldan pa/_rang lus ngag yid rdo rjer brlabs pa'i/_snying gar ye shes dam tshig
[\[69b.3\]]ste/_rdo rje mchog 'dzin cod pan du'o/_/de'i lce la hUM las rdo rje bsgom par byas nas/_bdud rtsi lnga dag par byed pa'i cho gas zos na rdo rje gsum thob par 'gyur ro/_de'i cho ga ni gong gi rdo rje'i 'og tu yaM las rlung gi dkyil 'khor de'i steng du raM las
[\[69b.4\]]me'i dkyil 'khor/_de'i steng du AHlas bskyed pa'i pad+mo'i snod du btags te de'i nang gi bdud rtsi lnga la 'bru lngas mtshan par bya'o/_/sha lnga yang de ste/_rdo rje'i 'od dang me 'bar pas/_de kun zhu ba la sogs par bya ba dang /_ro mi bzad pa myang ste/_
[\[69b.5\]]de'i steng du oM dkar po bkod pa'i 'od kyis rgyal ba'i gzugs rnams de'i nang du thim nas/_'bru gsum gyi gzugs kyis mngon par du ma bzlas nas bdag dang dkyil 'khor gyi lce la hUM las gyur pa'i rdo rje bsgoms nas/_snying gi zla ba'i dkyil na gnas pa'i
[\[69b.6\]]'khor lo tshim par bya'o/_/la la dag ni lce'i rdo rje'i hUM gi steng 'og tu aM dang oM bsams te/_bzlas pas sku la sogs pa'i 'od kyis zas kyi dngos po rnams zhu ste/_mi dmigs pa kho nar bya'o zhes so/_/cho ga de'i yon tan gsungs pa/_rdo rje dam
[\[69b.7\]]tshig la sogs pa'o/_/'khor lo'i dam tshig ces pa la sogs pas ni de nyid kyi rigs la sogs pa 'grub pa'i yon tan bstan to/_/da ni gong du gsungs pa'i mngon par shes pa'i ngo bo dang yon tan rim bzhin bstan pa'i phyir/_gang+gA'i bye snyed
[\[70a\]]
[\[70a.1\]]sangs rgyas rnams/_/zhes pa nas/_bgrod par 'gyur zhes pa'i bar du gsal bar smos so/_/'dir lus rnam par gzhag pa'i phyir/_yan lag bzhi 'bras bu dang bcas pa gsungs pa/_bsnyen pa'i dam tshig ces pa la sogs
[\[70a.2\]]pa'o/_/byang chub mchog gi rang bzhin ni/_/rnam pa gsum gyis yang dag bshad/_/gzhi dang thabs dang rang bzhin gsum/_/so so'i bye brag shes par bya'o/_/spyi'i sdom gyi tshigs su bcad pa'o/_/byang chub rdo rje rtogs pa yi/_/thabs ni rnam pa bzhi
[\[70a.3\]]dag ste/_/rdo rje bye brag bcu drug dbye/_/de nas las rnams brtsam par bya/_/bar gyi sdom gyi tshigs su bcad pa'o/_/thog mar/_snying rje sems ldan gtong ba la sogs yon tan brgyan pa snod rung dang /_/dpal ldan 'dus pa'i don zhugs cho ga
[\[70a.4\]]bzhin du dbang bskur snod bcas pas/_/ri la sogs pa chu tshogs ljon shing mchog gi phreng pas klubs pa'i gnas/_/de ru spro ba'i sgo nas phyag btsal mchod dang bshags dang bsngo ba dang /_/skyabs su 'gro dang sems bskyed sbyor ba dang po dang /_/dkyil
[\[70a.5\]]'khor don dang las kyi ting nge 'dzin rnams ni/_/dge ba 'phel don byang chub phyir bya'o/_/don gong 'og tu bstan pas bar skabs kyi tshigs su bcad pa'o/_/sangs rgyas gtso bo'i yum dag la/_/mnyes par byas kyang mi 'chags te/_/'dod pa'i
[\[70a.6\]]longs spyod thams cad la/_/bsten na myur du 'grub par 'gyur/_/don gong du bstan pas bsdu ba'i tshigs su bcad pa'o/_/de rnams kyi ha cang spros pa ni yi ge mangs su dogs pas ma bris te/_gzhung bsnyag go/_/'dir bar gyi sdom bshad pa/_/gong ma'i
[\[70a.7\]]rim pas 'bru gsum zhu nas tshad med pa'i rgyu mthun gyi gzugs kyi lha mo bzhis dbyangs kyis bskul nas/_yig 'bru dang phyag mtshan las skur bskyed pa ni chung ngu'i bsnyen pa/_'bras bu bzhi las ni rgyu mthun gyi 'bras bu'o/_/lung nas phung po la sogs pa byin
[\[70b\]]
[\[70b.1\]]gyis brlab pa'i rnam smin med pa la/_thams cad mkhyen pa mi 'grub pa'i phyir/_rdo rje'i skye mched rim pa 'dis rnam par spyad pa'o/_/mig gnyis la k+ShiM dang 'khor lo las snang mdzad dang 'dra ba'i sa'i snying po bsgom par bya'o/_/de ltar rna ba dang sna dang lce dang
[\[70b.2\]]spyi bo dang lte ba la rim bzhin du dzaM dang khaM dang g+hAM dang kaM dang saM dang rang rang gi phyag mtshan las gyur pa'i phyag na rdo rje dang /_nam mkha'i snying po dang /_ngag gi dbang phyug dang /_sgrib pa sel ba dang /_kun du bzang po dang de rnams bsgom mo/_/gzugs la sogs
[\[70b.3\]]pa'i skye mched drug la rim bzhin du/_dzaHhUM baM hoHkhaM raM dang /_rang rang gi phyag mtshan las gyur pa'i/_gzugs kyi rdo rje ma la sogs pa bsgom mo/_/phyi nang gi sa'i khams la sogs pa la rim bzhin du laM dang /_maM dang baM dang /_tAM dang /_rang rang gi gtso
[\[70b.4\]]bo'i phyag mtshan las gyur pa'i spyan ma la sogs pa bsgom mo/_/gzugs la sogs pa'i phung po lnga la rim bzhin du b+h+rUM dang AM dang dzr-IM dang khaM dang hUM dang /_rang rang gi phyag mtshan las gyur pa'i snang mdzad dang /_dkon mchog dpal dang /_tshe dpag
[\[70b.5\]]med dang /_gdon mi za ba dang /_mi bskyod pa bsgom par bya'o/_/de ni chung ngu'i nye bar bsgrub pa dang /_rnam smin gyi 'bras bu'o/_/lung nas sku gsum gyis rnam par dag pa'i don du/_lus ngag yid gsum byin gyis brlab pa'i phyir/_bdag
[\[70b.6\]]rang gi gnas su hUM dang A dang oM las rang rang gi phyag mtshan du gyur/_de gnyis las skur bsams te/_sku'i thugs ka'i phyag mtshan dang yig 'bru las lha mo spros nas rang rang gi rigs su gtogs pa la mchod par bsam zhing dbyangs
[\[70b.7\]]kyis bskul bas/_thim pa dang so so'i sngags brjod pa la sogs pa ni chung ngu'i sgrub pa skyes bus byed pa'i 'bras bu'o/_/lung nas thugs ka'i zla ba'i steng du ye shes sems dpa' bsgom/_de'i thugs ka'i sa bon gyi 'od kyis rgyal ba
[\[71a\]]
[\[71a.1\]]rnams bskul nas/_lus la thim nas lha mo bdud rtsi'i bum pa thogs pa mang por spros pas dbang bskur bar bsam/_spyi bo'i dbu rgyan la mi bskyod ba bsgom par bya'o/_de ltar dbang bskur ba ni chung ngu'i sgrub pa chen po bral ba'i
[\[71a.2\]]'bras bu'o/_/'bring gi yan lag bzhi ni bdag gtso bo'i skur bskyed tsam na/_yum yang myu gu dang grib ma'i tshul du bskyed pa ni 'bring gi bsnyen pa/_bdag dang 'dra bar yum gyi mig la sogs pa gong bzhin byin gyis brlab pa ni 'bring gi nye ba'i sgrub pa/_de
[\[71a.3\]]nyid sku gsung thugs su byin gyis brlab pa ni 'bring gi sgrub po/_/yum de'i thugs kar ye shes sems dpa' bsgoms la dbu rgyan la bdag pos dbang bskur ba ni 'bring gi sgrub pa chen po'o/_/'bras bu bzhi ni gong ma bzhin sbyar ro/_/lha bcu dgu'i gdan
[\[71a.4\]]dang sku mdog dang phyag mtshan gsal bar bskyed pa ni chen po'i rgyu mthun pa'i 'bras bu dang chen po'i bsnyen pa'o/_/lha de rnams re re zhing mig la sogs pa byin gyis brlab pa ni chen po'i rnam smin gyi 'bras bu chen po'i nye ba'i sgrub pa'o/_/gsol ba gdab pa med
[\[71a.5\]]par thams cad sku gsung thugs su byin gyis brlabs pa ni chen po'i skyes bu byed pa'i 'bras bu dang chen po'i sgrub pa'o/_/lha bcu dgu'i thugs kar ye shes sems dpa' bsgoms nas/_dbu rgyan la rigs kyi bdag pos dbang bskur ba ni chen po'i bral ba'i
[\[71a.6\]]'bras bu dang /_chen po'i sgrub pa chen po'o/_/sbyor ba'i bsnyen sgrub bzhi ni bsgrub bya dang /_sgrub pa po gnyis kyi pad+ma dang rdo rje'i sbyor ba ni bsnyen pa'o/_/rdo rje dang pad+ma lhan cig zhugs pa'i de ma thag gang reg pa de ni nye ba'i sgrub pa'o/_/rdo rje dang pad+ma hUM las bskyed
[\[71a.7\]]pa la/_phaT ser pos sems byung ba dgag pa'i las khyad par gyi ngo bos bskyod pa de ni sgrub pa'o/_/de'i de ma thag gnyis su med pa de las bde ba chen po 'byung ba ni sgrub pa chen po'o/_/'dir dang po'i rim pas dang po'i stong par bsgom pa nas/_a nu rAgs
[\[71b\]]
[\[71b.1\]]rjes su chags pa mthar thug pa ni sbyor ba dang po'i ting nge 'dzin to/_/dkyil 'khor dbyung ba nas/_bdud rtsi myang ba'i mthar thug pa ni rgyal ba'i mchog gi ting nge 'dzin to/_/de'i de ma thag thig le'i sbyor ba nas/_bsdus pa'i mthar thug pa ni las kyi rgyal ba'i
[\[71b.2\]]mchog gi ting nge 'dzin to/_/smon lam dang khrus dang dbang bskur ba dang /_sdom pa bzung ba dang /_nyal ba dang langs pa dang /_bza' ba'i cho ga dang /_spro bsdu dang dngos grub bsgrub pa la sogs pa ste go sla bas gzhung bsnyeg go/_/ha cang spros pa gzhag
[\[71b.3\]]go/_/thabs shes rab kyi ting nge 'dzin la sbyor bas/_gtso bo'i byang chub sa bon dang ldan par bsgom par bya'o/_/bsnyen pa'i bye brag ni/_thun mong mchog gi bye brag gis/_/bsnyen pa rnam pa bzhi ru 'gyur/_/zhes te/_thun mong gi bsnyen pa re zhig gcig
[\[71b.4\]]gsungs pa/_'og nas yang na rdo rje bzhi/_/zhes pa dang /_rdo rje rnam bzhi thun mong ste/_/zhes pa'o/_/thun mong gi bsnyen pa gnyis pa ni yan lag drug tu zhes pa la sogs pa'o/_/mchog gi bsnyen pa gnyis ni mchog ni ye shes bdud rtsi'o zhes pa dang /_
[\[71b.5\]]bsgrub bya bsgrub par sbyor ba la 'byung ba zhes pa'i tshig gnyis yin no/_/nye bar bsgrub pa ni rigs kyi mchog tu gang gyur pa'i mig la sogs pa'i skye mched rnams rdo rje'i bdag nyid kyi rnam par dpyad pa ste/_byin gyis brlab pa'i tha tshig go/_/bdag po bsgom
[\[71b.6\]]pas sgrub pa'i tshe na rgyal ba rnams/_'od zer dang tshigs bcad kyis bskul ba dang bdag po nyid sku gsung thugs su byin gyis brlab pa'o/_/sgrub pa chen po'i tshe na bdag gang gyur pa'i dbu rgyan la sa bon las gyur pa'i bdag po ste/_rdo rje can nyid kyi gzugs
[\[71b.7\]]bsam par bya'o/_/rnal 'byor pa nyid ye shes rdo rje ste des 'grub par 'gyur ro/_/sku gsung thugs gsum ka'i ngo bo gsungs ba/_bsnyen pa'i ye shes zhes pa ste/_gtso bo'i sa bon zhu ba'i ngo bo de'i gnas ni dgon pa zhes pa la sogs pa'o/_/yang na zhes
[\[72a\]]
[\[72a.1\]]pa la sogs pas ni chen po'i bsnyen pa dang de'i 'bras bu bstan pa yin te/_lha cig gi de ma thag pa'i dgu'i don bstan pa'i phyir ro/_/bsnyen pa kho nas gzhan yang shes par bya ste/_'bring po yang shugs kyis mngon no/_/'dir gong du rim
[\[72a.2\]]par bkod pa ni chung ngu'i yan lag tu shes par bya'o/_/rdo rje bzhi ni dang po stong pa byang chub ste zhes pa rnams te/_sbyor ba'i pad+ma'i nang du dang po sa bon zhu ba dang /_de nas de las gyur pa'i gnyis pa gtso bo'i sa bon sems kyi yig 'bru dang /_yang de las gyur
[\[72a.3\]]pa'i gsum pa 'khor lo rdzogs pa dang /_de nas bzhi pa badzra d+h+r-ika ces pa la sogs pa'i sngags kyis zhes pa'o/_/gnas lnga zhes pa rig ma'i gnas so/_/der ye shes kyi rang bzhin rigs lnga'i sa bon oM bsgoms na mi 'da' ba'i sdom pa yin no/_/de dag gi dus
[\[72a.4\]]ni zhag bdun zhes pa la sogs pa'o/_/de la 'di ni zhes pa la sogs pas ni sku gsung thugs byin gyis brlab pa'i tshigs bcad brjod pa'o/_/byin gyis brlab pa ni sangs rgyas su sgrub pa'o/_/gal te de lta ma yin na/_rdo rje 'dzin pa la sogs pa yang na
[\[72a.5\]]zhes pa la sogs pa'o/_/le'u bcu gnyis pa'i don rdzogs so//_//da ni rdo rje dam tshig bkod pa de kho na nyid kyi don bsgom pa bstan pa'i phyir/_de nas zhes pa la sogs pa smos te/_de la ye shes rdo rje zhes pa la sogs pas ni gtso bo la don zhu
[\[72a.6\]]ba'i phyir phyag 'tshal nas mchod pa brjod pa'o/_/bstod ba'i de ma thag bshad par gsol ba btab pa ni sngags rnams zhes pa la sogs pa ste bshad du gsol zhes pa dang 'brel to/_/de la sangs rgyas tshul re bzang /_/zhes pa la sogs pa ni sku la sogs
[\[72a.7\]]pa'i rim pa'o/_/rigs rnams kyi sngags rnams bsdus pa'i mchog ni rdo rje bzlas pa ste/_sku'i rdo rje la sogs pa'i mtshan nyid do/_/rigs dang sngags zhes pa ni rig ma dang ldan pa'i lha rnams kyi sku gsung thugs kyis kyang mtshan pa'o/_/sngags zlos zhes pa
[\[72b\]]
[\[72b.1\]]dang /_ye shes rgya mtsho zhes pa la sogs pas ni rig ma dang ldan pa gang yin pas/_oM la sogs pa'i sa bon srog dang rtsol ba'i sgo nas spro ba la sogs pa'i cho ga bya bar bstan to/_/zhus pa'i de ma thag gsungs pa de nas ston pa la sogs pa ste/_gsungs so
[\[72b.2\]]zhes pa dang 'brel to/_/de la byed pa bskyed pa ni kun gyi byed pa po lta bu yang yin la/_sprul pa rnams bskyed pa'ang yin no/_/de'i rdo rje mi phyed gsum gyis gang mtshan pa de de ltar yin la/_rdo rje dbye ba gsum zhes pa kun rdzob tu sku la sogs pa'i rdo rje dbye ba
[\[72b.3\]]gsum gyi mthar phyin pa ni bkod pa rdo rje gsum zhes bya'o/_/gnas rnams su zhes pa rang rang gi gnas su sku la sogs pa'i sa bon gyis rang rang gi rim pas spro ba byas na zhes so/_/rgyal ba rnams dang gnyis su med par bsgoms nas mchod pa'i mchog lha mo
[\[72b.4\]]rnams kyis brtag par bya ba ye shes rdo rje rnal 'byor pas byas na zhe'o/_/gzugs kyi mchog brtag pa zhes pa spro ba la sogs pa'i sgo nas/_phyag rgya chen pos dbyings khyab par bya'o/_/da ni dbye ba rnam gsum gyis/_/zhes pa ni snang mdzad la sogs par
[\[72b.5\]]gnas shing de rnams nyid so so dag tu spro bar bya'o/_/yang gzhan spro ba'i phyir lus dang zhes pa rnams smos te/_lus la sogs pa bdag med par shes pa'i sems kyis sngags rnams brjod nas/_sku la sogs pa'i rdo rje spro ba ni sngags brjod pa rdzogs nas
[\[72b.6\]]rang rang gi gnas su bsdu bar bya'o/_/da ni spyi'i de ma thag sku la sogs pa khyad par gyi bzlas pa bstan pa'i phyir/_thams cad kyi sku'i rdo rje byang chub pa'i zhes smos te/_de la dang po sku'i mngon par byang chub pa bstan pa'i phyir dang /_dngos dang dngos min zhes
[\[72b.7\]]pa lus kyi tha snyad gang dngos por gnas pa dang /_dngos po med pa rnams gnyi gar mi ston cing /_gang du yang ma grub pa ni rnam dpyad pa'o/_/de ni sku zhes bya bar bshad ces te/_de ni sku'i bzlas pa yin no/_/gsung gi rdo rje byang chub pa'i/_/zhes pas ni
[\[73a\]]
[\[73a.1\]]gsung gi bzlas pa bstan to/_/sgra dang sgra min zhes pa ngag gi tha snyad dang tha snyad ma yin pa gnyi ga mi bsten pa rnam dpyad pa'o/_/de ni gsung gi bzlas pa yin no/_/thugs kyi dam tshig byang chub pa'i/_/zhes pas ni thugs kyi bzlas pa
[\[73a.2\]]ston te/_/gnas pa'i rdo rje zhes pa shes pa'i tha snyad mi bsten pa rnam dpyad pa'o/_/de ni sems kyi bzlas par bshad do/_/yon tan gyi bzlas pa bstan pa'i phyir don rtogs zhes smos te/_de la don ni mnyam pa nyid do/_/de rtogs pa'i bzlas pa
[\[73a.3\]]ni dngos po'i ngo bo nyid med pa ni bzang po ste/_des yang dag par rig pa'i sgo nas brtags pa ni rin chen 'byung ldan gyi bzlas pa yin no/_/phrin las kyi bzlas pa bstan pa'i phyir/_sangs rgyas kyi zhing zhes pa smos te/_de la sku'i sprin ni de nyid mi
[\[73a.4\]]dmigs pa dang ldan pa'o/_/de ni spro ba yang yin la bzhud pa yang de nyid pas de skad ces bya'o/_/byon pa ni bsdu ba'o/_/de ni thogs med ces te don grub kyi bzlas pa yin no bzlas pa gzhan gsungs pa/_khro bo'i zhes pa rnams te/_de la dam tshig ye shes ni
[\[73a.5\]]khro ba'i cha lugs su bsgom pa'o/_/de rang gi dkyil 'khor du khro bo'i sngags kyi yi ge bzlas pas pha rol po'i rna bar sgra grags pa de ni zhes so/_/dang la gti mug gi bzlas pa gsungs pa/_'dod pa'i don gyis zhes pa la sogs pa'o/_/de la 'dod pa ni log par
[\[73a.6\]]'dod pa'o/_/de'i don gyis myos par 'gyur ba rnams skyob cing phan gdags pa'i phyir/_sems can mang po rnams de dag nyid du zhes te/_gti mug gi rang bzhin snang mdzad la bzhag nas de nyid spro ba dang bsdu ba de ni gti mug gi bzlas pa yin no/_/'dod chags
[\[73a.7\]]dang zhe sdang gi don yang de ltar sbyar ro/_/yang gzhan gsungs pa/_dam tshig yang dag ces pa la sogs pa'o/_/de la dbu ma zhes pa yum gyi pad+ma'o/_/rdo rje can zhes pa gsang ba'i rdo rje dang gang ldan pa'o/_/dam tshig ni gnyis su med de gcig pa'o/_/de ltar
[\[73b\]]
[\[73b.1\]]pho dang mo'i khyad par med par gang gyur pa ni ma ning gi bzlas pa zhes bya'o/_/de yi 'dod chags don bsgoms pa/_/zhes pa/_sbyor ba'i cho ga dang ldan par byed pa'o/_/rdo rje bdag po ni lha mo drug gi bdag po rnams so/_/de nyid lha mo rnams kyis 'dod chags
[\[73b.2\]]skyes pas yab rnams kyis byang chub kyi sems rdzogs par mdzad pa yin no/_/rigs rnams kyi sbyor ba gsungs pa/_rig ma chen mo'i spyan zhes pa la sogs pa'o/_/de la 'dod pa ni 'dod par bya ba'o/_/de la brtson pa dang longs spyod pa dang gang ldan pas
[\[73b.3\]]rig ma 'dod na ni bsten na 'grub par 'gyur ro/_/gti mug ni sku'i dam tshig las byung ba sa bon te de nyid ma ning ste/_de'i gnas ni spyan ma la sogs pa ste/_de bsgrubs na zhes so/_/'dir khro bo ni zhe sdang gi gnas las skyes te/_rdo rje 'dzin gyi
[\[73b.4\]]rigs kyis skye ba yin no/_de dang gang ldan pa des bsgrub par bya ba'i chos can dug gsum la gnas pa de dag thabs kyi cho gas 'grub par 'gyur ro/_/de ni ye shes 'khor lo can/_/zhes pa la sogs pas ni thig le sbyar ba'i ting nge 'dzin bstan to/_/_
[\[73b.5\]]'dir snang mdzad kyi rigs su gang gyur pas ye shes sems dpa'i dkyil 'khor gyi snying gar 'khor lo bsgom/_de'i yang dbus su gsal ba zla ba la 'khor lo sngags don zhes pa rang gi sa bon b+h+rUM mi spro ba'i bdag nyid du bsgom par bya'o/_/gzhan la
[\[73b.6\]]yang rim pa bzhin du sbyar bar bya'o/_/spro bsdu'i don bstan pa'i phyir/_dkyil 'khor zhes smos te/_bdag gtso bo dbus su bsams nas/_de'i ngos bzhir gtso bo nyid ma gtogs pa'i rigs bzhi bkod nas de dag gi 'od zer lnga 'phro bar bsgoms
[\[73b.7\]]na zhe'o/_/spro ba ni bye brag gnyis zhes pa sku gsum dang rdo rje'i bye brag gnyis so/_/spro ba ni bsdu ba zhes pa sku la sogs pa'i sa bon ni rigs kyis sam yang na cig car du spro bar bya'o/_/rdo rje ye shes kyi sa bon dus gcig kho nar spro bar bya'o/_/lus kyis
[\[74a\]]
[\[74a.1\]]zhes pa lus ngag yid gsum rnam par dag pa snang mdzad la sogs pa ste/_de rnams kyis sku la sogs pa rang rang gi sa bon spro na mchod pa'i gnas zhes te/_de bzhin gshegs par 'gyur ro/_/des ni bye brag gnyis las sku
[\[74a.2\]]gsum gyi tshul lo/_/rdo rje'i tshul ni dkyil 'khor zhes pa rnams te/_phrin las kyi don yang bstan te/_snang mdzad du bsgoms la phyogs bzhir rigs bzhi bsgoms nas/_de la dbus su bdag po ni sku la sogs pa dang ldan pa'i gzugs su bsams
[\[74a.3\]]nas gtso bo la sogs pa rang sngags sa bon las gyur pa'i gzugs dag ni zhi ba la sogs pa'i dkyil 'khor bzhi dag tu kha dog dkar po la sogs par brtags la/_de rnams kyi snying gar ye shes kyi sa bon bsgoms na zhi ba la sogs pa'i rdo rje bzhi'i las byed par 'gyur ro/_/_
[\[74a.4\]]da ni bsam pa'i dbang gis so so'i tshul bstan pa'i phyir na zhi ba la ni zhes smos te/_snang mdzad 'dir bsgyur nas spyan gyi tshul du dkar por bsgom par bya'o/_/rgyas pa la pad+mo can te/_ser po dang ldan pa'i rdo rje chos bsgom par bya ste/_dbang la bsgyur
[\[74a.5\]]nas dmar po dang ldan pa'i rin chen 'byung ldan bsgom par bya'o/_/rdo rje sems dpa' khro bo'i gzugs nag po mngon spyod la bsgom par bya'o/_/spyod pa'i rol mo ni de dang 'dra ba ste/_kun rdzob pa la dgongs pa'o/_/mngon spyod kho na'i bsgrub bya ni/_ma
[\[74a.6\]]chags pa'i zhes pa rnams so/_/yang de nyid kyi cho ga ni khams gsum gnas pa'i zhes pa rnams kyis bstan to/_/de la de'i sems can rnyog pa med par byas te/_skur bsgom mo/_/bsad pa ni bsad pa'i cho gas so/_/'khor lo rtse lnga kha bzhi pa lte ba'i rtse
[\[74a.7\]]la phyogs bzhir rtsibs bzhir shar ba ni rtse bzhi ste/_des kha bzhir yang mngon no/_/de'i lte ba la rdo rje ste/_de las gyur pa'i rdo rje sems dpa' mngon spyod la bsgoms la rdo rje dang ldan pa'i 'khor lo 'di de'i lag pas gzung bar bya ste/_phyogs dus kyi sems
[\[74b\]]
[\[74b.1\]]can rnams sangs rgyas su bsams nas/_bdag nyid sku la sogs pa'i bye brag gis 'od zer gyi tshul du bsdus te/_bdag nyid kyi sku gsum la gzud pa byas nas spro ba la sogs pa bya'o/_/gdug pa can gzhil ba'i phyir khro bo zhes smos te/_de'i ngang tshul
[\[74b.2\]]dang mdog dang tshul dang phyag mtshan dang ldan par spros nas/_rdo rje sems dpa' yang zhes pa ni gzhan lta ci smos zhes pa'i tha tshig go/_/de ltar cho ga bzhin byas nas ma grub na/_sangs rgyas nyid kyang nyen che bar gsungs pa rmongs pas zhes pa'i tshig go/_/da ni
[\[74b.3\]]nam mkha'i dbyings zhes pa la sogs pas ni sems can rnams bdag gi lus la bsdu zhing /_gsad par bya ba'i cho ga bstan to/_/de la 'khor lo zhes pa yang rtse lnga pa ste/_de'i phyi rol du rdo rje 'bar bas brgyan pa'o/_/de la snang mdzad du bsgoms te/_'khor
[\[74b.4\]]lo dang ldan pa'i snang mdzad rdo rje ni de'i phyag na bsnams par bsgoms te/_de'i lus la bsdu ba dang /_spro ba la sogs pa ni gong ma bzhin bya'o/_/bsad ba'i sbyor ba ni tshul dang ldan pas khro bo la sogs pa sku gsung thugs kyi zhes pa la sogs pa'i tshig gis bsgom par
[\[74b.5\]]bya'o/_/da ni gshin rje gshed kyi las bstan pa'i phyir/_sangs rgyas zhes pa smos te/_de la 'khor lo can zhes pa gtso bor byas pa'i gshin rje gshed do/_/rang gi rdo rje zhes pa rang gi sa bon shrI las bskyed pa de'i phyag na rdo rje bsnams par brtag ste/_de yis
[\[74b.6\]]gang la bya ba bsad par bsgom pa'i don to/_/yang sku gsung thugs zhes pa la sogs pas ni bka'i 'khor los bsrung bar bstan te/_de la gang gis bsrung ba ni sku zhes pa rnams dang /_de nyid kyi yon tan nam hUM mdzad yang na gtsug tor ram zhes te/_de rnams
[\[74b.7\]]kyis 'dir sngags spyod pa'i sems can bsrung ba'i phyir/_bka' yi 'khor los bskul bar bya/_/zhes pa yin no/_/sku la sogs pa la sangs rgyas dang 'dra ba gzud pa dang /_thim nas spro ba ni/_nam mkha' zhes pa rnams te/_chos zhes pa mtha' yas so/_/snang mdzad ces
[\[75a\]]
[\[75a.1\]]pa snang mdzad do/_/sku mchog ni mi bskyod pa'o/_/de rnams las byung ba'i sku gsum gyi sa bon dbyings nyid du brtag par bya'o/_/de las gyur pas mkha' dbyings gang bar bsgom mo/_/de dag gi yang snying gar rang sngags sa bon la thugs kyi rdo rje_
[\[75a.2\]]bsams nas spro ba la sogs pa bya'o/_/da ni rgya mtsho mnan pa'i cho ga gsungs pa rnam pa'i zhes pa la sogs pa'o/_/de la rdo rje sems dpar gang gyur pa de'i gnas rnams su/_snang mdzad la sogs pa rim par bkod nas/_sangs rgyas phal por chu'i rang bzhin
[\[75a.3\]]bsams la/_de'i steng na de dag dang 'dra ba'i rkang pas bcag par bya'o/_/tshul ji ltar zhe na/_spyi bo'i steng du zhes so/_/da ni phas kyi rgol ba'i cho ga bstan pa ni dbang chen zhes pa rnams te/_de la dbang chen zhes pa laM ser po las gyur pa'i gzhi bsgoms la
[\[75a.4\]]don grub kyi skur bsams nas/_de'i lag pa g.yas par khro bo bzhag la las kyi sku'i rdo rje rgya gram gyi rkang bas rgol ba thams cad kyi spyi bor gnon par bsgom mo/_/da ni rdo rje gsum mchog ces pa la sogs pas ni dbang dang ldan zhing dpung gnon pa bstan te/_sku la
[\[75a.5\]]sogs pa'i dkyil 'khor khro bo'i tshul du bsams nas/_yig 'bru las bskyed pa'i bsgrub bya ri rab tsam bsams pa'i spyi bor bsgoms na zhe'o/_/dgra rmongs par byed pa ni dgra'i zhes pa la sogs pa ste/_sa bon gyis bskyed pa'i snying gar ji skad gsungs pa'i phur
[\[75a.6\]]bus gdab par bya'o/_/yang grong la sogs pa'i nad rnams zhi bar bya ba ni/_grong ngam yang na ni zhes pa la sogs pa ste/_de la rtse lnga pa bar snang dag la zhes pa ni spro bar bya ba ste/_bskal pas bsregs pa bzhin du rdo rjes nad la sogs pa yang de ltar bsam
[\[75a.7\]]par bya'o/_/rgyas par bya ba ni nor bu zhes ba la sogs pa'o/_/skye 'gro 'dul ba ni yi dam zhes pa rnams te/_dang la rang gi lha rdzogs par byas nas/_rdo rje bdud rtsi 'khyil pa nyid ji skad gsungs pa'i phur bu byas nas phyogs bcu'i bsgrub bya la na mo rat+na tra yA zhes
[\[75b\]]
[\[75b.1\]]pa'i sngags kyis gdab par bya'o/_/de rnams kyis mngon spyod kyi las kyi khyad par bstan to/_/da ni zhi ba'i las bstan pa'i phyir/_mdangs bzang zhes pa la sogs pa smos te/_gnas su zla ba'i dkyil 'khor la rang gi sa bon las gyur ba'i snang mdzad bsgoms nas/_
[\[75b.2\]]rang ci 'dra ba'i ye shes kyi snying gar 'dod pa ste/_'dir spyan ma nyid bzhag la de las rang gi sa bon gyis nam mkha'i dbyings 'phros pas gang bar bsgom mo/_/de nas de rnams lus la bsdus nas de'i gong bus bsgrub bya la 'od zer dbab pa dang /_ba spu'i bu
[\[75b.3\]]ga nas sangs rgyas spros pas bsgrub bya gang yin pa de la dbang bskur ba stsol bar mdzad do/_/de bzhin du phyi ma la yang sbyar bar bya'o/_/da ni rgyas pa'i las bstan pa'i phyir nam mkha'i dbyings zhes pa rnams smos te/_de la dbang chen zhes pa ni gzhi ste/_de'i zla ba
[\[75b.4\]]la sa bon las gyur ba'i 'od dpag med bsams nas zhes te/_gzhan dag ni gong du byas so/_/dbang gi las bstan pa'i phyir nam mkha'i zhes pa la sogs pa smos te/_de la de'i zla gam la rdo rje mkha'i zhes te/_rang gi sa bon las gyur pa rin chen 'byung
[\[75b.5\]]ldan snang mdzad kyi mdog dang ldan par bsgom par bya ste dbang du bya'o/_/da ni drag po'i las gong du bstan pa dang 'brel pa 'di yang bstan pa'i phyir/_nam mkha'i zhes pa la sogs pa smos te/_'dir yang gdan la rang gi sa bon las gyur pa bsgoms nas
[\[75b.6\]]gong gi cho ga ji lta bas rdo rje srin po la sogs pa 'phros nas/_gang bar bsgoms pas me'i dkyil 'khor de la gnas pa'i dgra rnams brlag par bya'o/_/da ni snang mdzad la sogs pa rig ma dang bcas pa dang /_gshin rje gshed la sogs pa rnams kyi
[\[75b.7\]]zhal dang mdog la sogs pa dkyil 'khor gyi skabs su blang ba'i phyir/_rnam par snang mdzad zhal gsum pa zhes pa la sogs pa rim bzhin smos so/_/de la 'dam bu zhes pa khab lo'i rgyu'o/_/mkha' skyes zhes pa mA ma kI'o/_/zhal skyes zhes pa gos dkar
[\[76a\]]
[\[76a.1\]]mo'o/_/bzang mo zhes pa sgrol ma'o/_/Tak+ki'i rgyal po zhes pa ni 'dod pa'i rgyal po la sogs pa drug go/_/yi ge gcig ces pa gtsug tor 'khor los sgyur ba'i sa bon b+h+rUM mo/_/khro bo gzhan yang gsungs pa/_gzi brjid ces pa la sogs pa'o/_/_
[\[76a.2\]]de nas gong du blang ba zhes pa smos pas zhal la sogs pa bstan nas da ni gong gi snang mdzad la sogs pa rnams dkyil 'khor la sogs pa dang ldan par bsgom pa bstan pa'i phyir/_nam mkha'i dbyings zhes pa nas mtha'i bar du smos so/_/de la gsal ba ni gzhal yas
[\[76a.3\]]khang brtsegs pa'i nang du zla ba'i gdan la sangs rgyas gzugs zhes te/_mi bskyod pa la sogs pa'i dkyil 'khor bsgoms la/_de'i dbus su snang mdzad gtso bor gyur pa bsams te/_de'i tshul ni gsal zhing zhes pa la sogs pa'o/_/cho ga bzhin du 'di'i
[\[76a.4\]]don bsgoms na de'i zhes pa la sogs pa ji skad gsungs pa'i yon tan dang ldan par 'gyur ro/_/de ltar phyi ma la yang ji ltar sbyar ba bzhin du sbyar bar bya'o/_/yang dkyil 'khor dang ldan pa'i rdo rje sems dpa' bsgom pa gsungs pa/_nam mkha'i dbyings zhes pa
[\[76a.5\]]la sogs pa'o/_/de la rdo rje'i dkyil 'khor zhes pa thugs kyi gdan no/_/de la sangs rgyas kyi dkyil 'khor gyi dbus su rdo rje sems dpa' cho ga ji lta bas bsgoms na zhe'o/_/mtha' yas gtso bor gyur ba ni chos kyi zhes pa rnams te/_de la chos ni zhes pa rang gi
[\[76a.6\]]gdan na/_/de nam mkha'i rdo rje gzhal yas khang gi dbus su zhes te/_de la 'khor dang ldan pa'i chos mtha' yas bsgom par bya'o/_/phyi ma nyid kyang rjes su dpag par bya'o/_/de dag gi yul rnams bstan pa'i phyir/_zla ba'i zhes pa smos so/_/de la zla ba zhes
[\[76a.7\]]pa rang rang gi gtso bo dang gnyis su med pa'i phyir rang gi gdan no/_/sangs rgyas gzugs zhes pa rang gi gtso bo'i dkyil 'khor rnams so/_/des ni spyan ma bsgom par bstan to/_/de la mA ma kIr bsgom pa ni rdo rje'i dkyil 'khor zhes pa rnams so/_/de la rdo rje dang
[\[76b\]]
[\[76b.1\]]sangs rgyas gzugs zhes pa gong ma bzhin no/_/'di'i spyan dang rdo rje'i mchog ni mA ma kI kho na'o/_/yang gos dkar mo dang sgrol ma bstan pa'i phyir gsungs pa/_chos kyi zhes pa dang dngos grub ces pa la sogs pa'o/_/de dag gi don ni rang rang gi gdan la gtso bo dang
[\[76b.2\]]ldan par bsgoms na ji skad bshad pa'i yon tan dang ldan par 'gyur ro/_/da ni gshin rje gshed la sogs pa bzhi dang 'dod pa'i rgyal po la sogs pa'i khro bo drug bstan pa'i phyir nyi ma'i zhes pa la sogs pa smos so/_/de la nyi ma ni nyi ma ste gdan no/_/de gzhal
[\[76b.3\]]yas khang gi dbus su bsam mo/_/sangs rgyas gzugs zhes pa snang mdzad dang lo tsa na la sogs pa bsgoms la de dag gi byang chub kyi sems las rang gi gshin rje gshed la sogs pa sprul te/_shar gyi rtsibs la sogs pa la ji skad gsungs pa'i zhal la
[\[76b.4\]]sogs pa dang ldan par bsgom mo zhes mdor bsdus so/_/de la spyan dmar mche ba zhes pa gshin rje gshed la sogs pa mi sdug pa'i gzugs dang smin mtshams kyi khro gnyer dang sdang mig dang skra gyen du 'greng ba dang /_smin ma dang sma ra dang /_ag tshom 'bar ba
[\[76b.5\]]spyan bgrad pa/_zhal gdangs shing ljags 'dril ba/_mche ba gtsigs shing gad mo sgrogs pa shin tu mi bzad pa'i sbrul la sogs pas brgyan pa'o/_/snang mdzad dbu rgyan la zhes pa rang rang gi rigs kyis dbang bskur ba'o/_/de dag gi gnas ni 'di nyid kyi rim pas
[\[76b.6\]]phyogs bcur ro/_/phyi ma la yang de ltar ro/_/khro bo rnams kyi de ma thag sangs rgyas 'khor lo zhes pa smos te/_lha'i ting nge 'dzin las gyur ba'i khro bos de nyid 'grub par 'gyur ro/_/le'u bcu gsum pa'i don rdzogs so//_//da ni sku gsung thugs kyi
[\[76b.7\]]phrin las rnams sngags kyis dgug pa'i rnam par sprul pa'i don bstan pa'i phyir bcu bzhi pa'i de nas zhes pa la sogs pa smos te/_de nas zhi ba'i dam tshig ces pa zhi bar bya ba ni spyan ma'i sngags 'dis bya ba'i phyir te/_de dang lhan cig pa'i yab rnams kyang gsungs
[\[77a\]]
[\[77a.1\]]par mngon no/_/de ni 'og tu yang snyegs so/_/las rnams sgrub pa'i phyir de la snyoms par zhugs nas she'o/_/oM ru ru zhes pa la sogs pa lo tsa na la sogs pa rim pa'i sngags gsungs pa rjes su dran zhes te/_thabs dang shes rab 'brel pa'o/_/zhi 'byung ba zhes
[\[77a.2\]]pa ni zhi bar byed pa ste/_der ma zad de nyid rnam par bsgyur bas rgyas pa la sogs pa'i las rnams sgrub cing bskul bar mdzad pa ste/_gzhan la yang sbyar ro/_/rgyas par ni gong du bshad do/_/shi ba sos par byed ces pa yi ges bskyed pa'i bsgrub bya'i gzugs brnyan
[\[77a.3\]]bsams la de'i snying gar zla ba la snang mdzad la sogs pa'i sngags bkod de/_bdag gtso bo yab yum gyi skur bsams nas/_de'i sbyor ba'i sprin lcags kyor gyur te/_des shi ba nying mtshams sbyor ba'i shes pa nr-i aM gu sha dzas bkug nas ro gong ma la bstims
[\[77a.4\]]pa de las gtso bo'i skur gyur nas gnyis su med par byas na sos par 'gyur ro/_/da ni mA ma kI'i sngags bstan pa'i phyir/_yang de nas zhes pa la sogs pa smos te/_rjes dran zhes pa la sogs pa gong ma bzhin no/_/rdo rje srung ba ni 'dis dbang du byed pa'o/_/des kyang
[\[77a.5\]]las rnams bsgyur ba'i sgo nas 'grub par bstan to/_/de'i 'jigs pa las bskyabs pa ni rdo rje 'dzin pa ste/_des bsrungs na mthu dang ldan par bshad pa yin no/_/'dir yang gos dkar mo'i sngags bstan pa'i phyir de nas zhes pa rnams smos te/_'dod chags
[\[77a.6\]]chen po ni rdo rje chos kyi ste/_dbyer med pa'i don to/_/chos ni rgyas mdzad pa zhes pa ni chud pa'i dang lung gi chos so/_/de nyid zad mi shes pa'i phyir mdzod ces so/_/dam tshig tsam gyis zhes pa rigs su gang gyur pas de'i sngags smras pa tsam gyis kyang byed par
[\[77a.7\]]'gyur ro/_/mjug gi sgrol ma'i bstan pa'i phyir de nas zhes pa la sogs pa bstan te/_kun du 'byung ba ni las thams cad 'byung bas lha mo las kyi ting nge 'dzin no/_/de dag gi cho ga ni 'di skad du snang mdzad la sogs par gang gyur ba'i rnal 'byor pas rang rang gi
[\[77b\]]
[\[77b.1\]]spyan ma la sogs pa mdog la sogs pa dang ldan par sbyor ba byas nas/_de rnams dang de rnams nyid ci 'dra ba'i snying ga'i gdan la/_so so'i sngags kyi phreng ba mgo nang du bcug_/rkang pa phyir bstan pa'i 'od zer rnams kyis/_rang rang gi yi ges bskyed pa'i bsgrub bya'i
[\[77b.2\]]gnas nas bskul te/_slar gong gi ci 'dra ba'i lha mo'i pad+ma nas zhugs te/_bzlas pa la sogs pa byas nas gang bya ba rnams 'grub par bstan to/_/da ni gshin rje gshed la sogs pa'i sngags bstan pa'i phyir/_de nas zhas pa la sogs pa smos te/_de la dri
[\[77b.3\]]ma med pa'i zhes pa ni snang mdzad kyi gnyis su med pa'i sprin las sprul pa ste/_thugs kyi rang bzhin no/_/phyung ba'i sngags rnams ni sgra bshad par mi bya'o/_/sngags kyi che ba bstan pa 'di ni gsungs ma thag ces pa la sogs pa'o/_/de la thod pa zhes pa ni bud med
[\[77b.4\]]de byi mi byung ba'i dkar dmar mtshan dang ldan pa'i nang du rlung gi gdan la bgegs kyi gzugs bris la/_snying po rnams bkug nas gshin rje gshed kyi rnal 'byor pas/_rang gi sngags brjod cing rkang pas mnan pa'i tshul du byas na bud med 'gugs par byed do/_/pho dgug
[\[77b.5\]]pa ni mo'i thod pa la dgug par bya'o/_/mA ma kI 'am zhes pa'i tshig gnyis kyis ni bsrung ba dang zhi bar bya'o/_/bdud rtsi 'khyil pa'i sngags bstan pa ni de nas zhes pa rnams te/_de la tshul bzhin byas na zhes pa ni cho ga bzhin te/_las thams cad par gang gyur pas ras ma la sogs
[\[77b.6\]]pa bab ma la/_rlung la phyag mtshan rnams bri ba dang /_de'i lte bar gang bsgrub pa'i gzugs bri ba ni dug dang ldong ros dang rdo rgyus dang khrag rnams kyis bya'o/_/de'i snying gar sngags ring 'di bkod la rang gis kyang bzlas pas/_dngos po nyid zhi bar bsam pa ni/_bsgrod pa'i
[\[77b.7\]]las so/_/kun da li dang kha hi bar du ming gzhug pa ni spyi'i las so/_/yang gzhan gyis mi thub pa bstan pa'i phyir de nas zhes pa la sogs pa de la cho ga bzhin du zhes pa/_'dir yang gzhan gyis mi thub par gyur pas/_srin po la sogs pas zin pa'i bsgrub bya la
[\[78a\]]
[\[78a.1\]]phan gdags pa'i phyir srin po la sogs pa'i gzugs grog mkhar dang ske tshe dang lan tshwa dang dur khrod kyi thal ba dang dug la sogs pa la byas la/_byang chub kyi sems dang ldan pas mo'i g.yon pa dang /_pho'i g.yas pa nas gtubs
[\[78a.2\]]te/_khro bo'i dkyil 'khor du ye shes su byin gyis brlabs nas/_mid bar du bcug nas bskul tshig dang ldan pa'i sngags brjod par bya'o/_/gzhan pa ni gong ma bzhin du bya yang ske tshes nr-i bri/_gzugs dngos ni khrag gam gcin gyis sbrus la de nas
[\[78a.3\]]bsreg_/de ltar byas na gang gis zin pa las kyang thar bar 'gyur ro/_/da ni rta mgrin bstan pa'i phyir de nas zhes pa la sogs pa smos te/_de la mkha' dbyings zhes pa la sogs pa'i don ni 'di yin te/_'dir rta mgrin du gang gyur pas bsgrub bya'i snying
[\[78a.4\]]gar zla ba'i dkyil 'khor la hUM dkar po bzhag nas/_de'i 'od kyis lus thams cad kyi gnas la dug bsregs te lag pa g.yas pa las 'byung ba pad+ma dkar po 'dab brgyad kyi snying po la hUM dkar po'i 'od zer 'phros pa'i bdud rtsi 'dzag par bsam mo/_/des yi
[\[78a.5\]]ges bskyed pa'i bsgrub bya'i lus la dug drangs nas/_drangs pa la gzhan las 'phro bas gzung ba'i bdud rtsi dkar pos bsdus pa'i bsgrub bya'i lus la dug song bar bsam mo/_/de'i ming dang phreng ba'i sngags brjod pas cher spel bar bya'o/_/_
[\[78a.6\]]de'i sbyor bas dug rnams med par byed pa'o/_/da ni be con sngon po can gyi don bstan pa'i phyir/_de nas zhes pa la sogs pa'o/_/de la cho ga'i tshul bzhin zhes pa ni be con sngon por gang gyur pas bsgrub bya'i gzugs kho nyid kyi rkang rjes kyi sa dang /_grog mkhar
[\[78a.7\]]gyi sa dang /_phub ma dang ro bsregs pa'i thal ba dang /_de rnams la khrag dang gcin gyis sbrus pa la gzugs byas te/_de'i snying gar kho nyid kyi snying po bkod nas nam gyi gung la/_yugs mo bsregs pa'i thal bas me'i dkyil 'khor zur gsum pa
[\[78b\]]
[\[78b.1\]]byas nas/_shing skyer ba'i me sbar te/_de'i dbus su dzas bkug pa la khro bo'i rgyal po rang gi cha lugs dang ldan par gang gyur bas/_/gzugs brnyan gyi rkang pa nas mtshon cha bzang pos gtubs shing /_shin tu khros pas ming bar du bcug ste/_bskul ba dang
[\[78b.2\]]bcas pa'i sngags kyi phreng ba 'di dus gsum du brgya rtsa brgyad bzlas na sangs rgyas nyid kyang gsod par 'gyur zhes bstan pa yin no/_/rtsa brgyad bzlas zhes pa ltag 'og tu yang snyegs so/_/da ni stobs po che'i don bstan pa'i phyir de nas zhes pa rnams smos
[\[78b.3\]]te/_de la de'i cho ga ni dkyil 'khor gsum du zhes te/_'jig rten gsum du char ba dbab pa ni stobs po cher gang gyur pas bsnyen pa rnams sngon du byas te/_rang gi gnas gang yin par klu'i dkyil 'khor 'dab brgyad pa byas la/_klu'i rgyal po
[\[78b.4\]]rnams bkod de/_phyogs dus la sogs pa rnams spyan drangs nas/_phyag btsal ba dang /_mchod pa rnam lnga dang 'o mas mchod de/_sems can gyi don bya ba'i phyir/_klu chen po khyed rnams kyis dus su char phob shig ces bsgo/_des klu rnams kyis char
[\[78b.5\]]gyi rgyun 'bebs par bsams nas/_sngags kyi phreng ba 'di bzla bar bya'o/_/des rdzas gang la bya ba ni bum pa so ma btang ba la ut+pal lta bu ral gri rtse brgyad pa bris/_de'i steng du dkyil 'khor pad+ma 'dab brgyad ras la bris/_de la oM shu li ni swA hA/_
[\[78b.6\]]zhes kha dog sngon pos bris te de'i bar du snying bo yi ge na gzhug par bya'o/_/de yang bum pa so ma btang ba dang kha sbyar nas/_skud pa yang sngon pos dkris te/_klu rnams dang shu li ni spyan drangs nas mchod de/_drang ba ni yi ge dza'i bar du bcug pas
[\[78b.7\]]nam phyed kyis drang ngo /_/de nas rdzas nyid rgya mtsho'am chu mig tu sba bar bya'o/_/de lta bu'i cho gas 'grub par 'gyur ro/_/des ma grub na bya ba ni 'di lta ste/_bdag gnod mdzes kyi rnal 'byor du byas la/_grog mkhar gyis la sogs pa las stobs po che'i gzugs byas
[\[79a\]]
[\[79a.1\]]te/_ma hA ba la dza zhes pas bkug nas bstims te/_mngon spyod kyi dkyil 'khor du khro bo gnod mdzes nyid bsams te/_de nyid zhal gdangs pa kho nar gzugs brnyan gyi rkang pa g.yon pa'i mthil nas brtsams te/_gtubs shing gtubs shing ma hA ba la baR+Sha
[\[79a.2\]]pa la shi zhes pa'i bskul tshig dang ldan pa'i gnod mdzes kyi sngags khri phrag gcig bzlas nas sbyin sreg bya'o/_/der ni stobs po che nyid kyis phab pa yin no/_/klu'i gzugs brnyan la/_stobs po che cho gas rdzogs par byas nas/_ka ra bI ra'i klu lcag gis brab
[\[79a.3\]]cing gzir bar bya'o/_/des kyang dbab po/_/da ni 'dod pa'i rgyal po'i sngags bstan pa'i phyir de nas zhes pa la sogs pa smos te/_de la sbyor ba yis zhes pa 'dod pa'i rgyal por gang gyur pas/_bsgrub bya'i gzugs dur khrod sol ba dang /_phub ma grog
[\[79a.4\]]mkhar gyi sa la sogs pa las bya ste/_mtshan ma de rkang pa g.yas pas mnan cing sngags 'di'i bar du ming bcug ste/_bkug cing bzlas na lha mthu bo che la sogs pa kun 'gugs par 'gyur ba'i don to/_/da ni mi g.yo mgon gyi sngags bstan pa'i phyir/_de nas zhes pa
[\[79a.5\]]la sogs pa smos te/_de la sngags 'dis zhes pa ni 'dir mi g.yo bar gang gyur pas/_grog mkhar gyi sa la sogs pa las bsgrub bya'i gzugs brnyan byas te/_de la lcags kyos shes pa bkug nas de nyid gong ma bzhin du rkang pa g.yas pas mnan te/_
[\[79a.6\]]bskul ba dang ldan pa'i sngags bzlas na ma hA de ba la sogs pa rang rang gi chung ma dang bcas pa kun 'gas shing 'gugs par 'gyur ba'i don to/_/da ni gnod mdzes kyi sngags bstan pa'i phyir/_de nas zhes pa la sogs pa smos te/_de la 'di'i cho ga ni 'di
[\[79a.7\]]lta ste/_bdag gnod mdzes su gang gyur pas/_bud med kyi thod pa mtshan dang ldan pa la rkang pa g.yon pa'i srin lag gi khrag gis/_bsgrub bya'i bud med kyi gzugs bris te/_bkug nas thod pa de zhabs kyis mnan nas/_zhags pas kyang bcings
[\[79b\]]
[\[79b.1\]]te/_bskul ba dang ldan pa'i sngags 'di bzla bar bya'o/_/de nas 'khor dang bcas pa'i bud med mthu can dgug pa'i mchog tu 'gyur ba'i don to/_/de ltar sngags kyi rgyu dang ldan pa'i las bstan pa ni de rnams te/_mngon spyod du bsdu'o/_/da ni dgug pa gzhan
[\[79b.2\]]lha'i ting nge 'dzin gyis 'khor lo la sogs pa dang /_lcags kyo'i sgo nas dgug pa bstan pa'i phyir/_de nas zhes pa la sogs pa smos te/_de la dam tshig chen po zhes pa rdo rje 'dzin pa ste/_de sku la sogs pa'i de kho na nyid 'byung ba'i ting nge 'dzin la zhugs nas
[\[79b.3\]]byung ngo zhes 'brel to/_/gang phyung ba ni dam tshig chen po zhes pa rnams te/_sku'i rdo rje la sogs pa gsum gyi gsang ba las 'dir gsung nyid mi 'da' ba'i tshig 'di zhes so/_/de la sangs rgyas rdo rje sems dpa' 'dod pa'i rdo rje sku gsung thugs gsum
[\[79b.4\]]la rdo rje sems dpa' bsgoms nas/_des lha rnams zhags pa dang lcags kyi 'dzin pa so sor spros nas sangs rgyas nyid kyang 'gugs nas gzhan rnams lta ci smos te dgug par bya'o/_/sku dang gsung gis dgug pa ni sangs rgyas gsung gi zhes pa
[\[79b.5\]]mtha' yas kyi sbyor ba'o/_/snang mdzad kyi sbyor ba ni 'khor lo chen po'i zhes pas so/_/de gnyis kyi sbyor ba ni rang rang gi phyag mtshan gyi lcags kyos rdo rje sems dpa' 'gugs par 'gyur ba yin no zhes so/_/spyir bstan pa ni cho ga ji lta bas rdo rje gsum bsgoms
[\[79b.6\]]pas lha rnams 'khor lo dang pad+mo dang /_rdo rje'i lcags kyo spros te bsngags te lha rnams thams cad 'gugs par 'gyur ba'i don to/_/rdo rje gsum gyi de ma thag gsungs pa ni thams cad ces pa la sogs pa ste/_rdo rje dngos gzhi zhes pa rdo rje sems dpa' rang gi
[\[79b.7\]]sa bon gyis bskyed pa bsgoms nas/_rlung gi dkyil 'khor la dgug par bya ba kun sbyar na zhes te gnas par bsam mo/_/ltag 'og tu yang sbyor ro/_/de nas bdag gi lus la lcags kyo thogs pa rnams spros te/_dgug bya'i snying gar sbyar nas drangs na 'gugs par
[\[80a\]]
[\[80a.1\]]'gyur ba yin no/_/zla ba la snang mdzad cho ga ji lta ba bzhin bsgoms nas/_de'i spyan snga de nas brgya byin gyi btsun mo sha tsi rlung gi dkyil 'khor la gnas par bsams te/_mi 'chi zhes pa bdud rtsi 'khyil ba grangs med pa lcags kyo 'dzin pa rnam
[\[80a.2\]]snang nyid kyi ba spu'i bu ga gnas spros te/_mi 'chi ba'i sngags gong du bstan pa lan grangs lnga bcu brjod na dgug par 'gyur bas na dgug par bya'o/_/yang rdo rje kyo ba sngon po 'dra ba'i 'od 'dzin pa'i rdo rje dkyil 'khor bsgoms nas spro ba la sogs pa byas nas
[\[80a.3\]]nam mkha'i bu mo zhes pa bar snang gi bu mo ste/_de 'gugs pa'i mchog go/_/rang gi khro bo zhes pa gnod mdzes bsgom pa ste/_rang gi phyogs yin pa nyid kyi phyir/_rlung la sa 'og na gnas pa dag dgug par bya ba yin te/_'di ltar rang gi snying ga nas lha
[\[80a.4\]]rnams tri shU la rtse gcig pa dang rdo rje kyo ba 'dzin pa rnams spros te/_sa 'og na gnas pa'i lha ma yin gyi bu mo rnams dgug par bya ba'i don to/_/rigs gang du gyur pa'i rnal 'byor pas rdo rje kyo ba'i ji lta ba dang ldan par bya'o/_/btsag gam rdo rgyus gang rung khar bcug
[\[80a.5\]]nas bsnyen pa la sogs pa rdzogs nas dang por zla ba gzas zin pa nas mthar gyi bar du spro ba la sogs pa'i cho ga byas na tshangs pa la sogs pa gang dgug pa'i ming bris nas/_shog shig ces brjod la/_sngags bzlas pa la sogs pa byas na gdon mi za bar
[\[80a.6\]]'ong bar 'gyur ro/_/yang thog mar mtshan dpe'i rnam pa dang ldan pa'i 'jam dpal bsgoms nas de'i sbyor ba'i sprin las lcags kyo 'dzin pa'i gshin rje gshed bskal ba'i sreg pa dang 'dra ba spros nas des gnod sbyin mo'i ming bar du bcug cing /_sngags
[\[80a.7\]]bzlas pa dang ldan pas bkug la spyad par bya'o/_/mdor bstan pa ni/_kun gyi zhes pa la sogs pa ste/_de la kun gyi phyag rgya ni gang yin pa'i khyad par ro/_/de so so'i sngags kyi khyad par gyis spro ba la sogs pa dang /_rdzas kyi rnam pa dang /_dgug bya'i
[\[80b\]]
[\[80b.1\]]tshul dang /_de'i gnas la sogs pa dang ldan par bstan pa ni dgug pa'i thabs su gsungs pa yin te/_de las gzhan pa ste sgrub pa po rmongs pa'i phyir/_stobs chung zhing cho ga dang mi ldan bzhin du byas na sbyor ba nyid 'jig par 'gyur bas de'i phyir rdo rje
[\[80b.2\]]rgyal po bskul bar bya ba ni de bsgom pa sngags bzla ba la sogs pa ste/_des ni gzhan dag kyang bya bar mngon no/_/de ston pa rab tu rtog pa ni 'dir thog ma dang tha ma med pa'i bdag nyid pas thams cad kyang yin mod kyi/_thugs gtso bo nyid kyi phyir dang /_mos pa'i
[\[80b.3\]]dbang gis 'dir rdo rje nyid kho na ston par mngon no/_/da ni e ka dza TI ral pa gcig ma'i sngags dang don bstan pa'i phyir/_de nas zhes pa la sogs pa smos te/_de la kun du sprul ba'i ye shes so/_/rdo rje ni mi phyed pa'i mtshan nyid do/_/ting nge 'dzin ni de'i don la
[\[80b.4\]]rtse gcig pa'o/_/de la gdon mi za ba'i tshul gyis zhugs nas phyung ngo zhes so/_/gang zhe na/_dam tshig chen mo zhes pa gzhan gyis mi thub ma la sogs pa'o/_/de'i yang rgyal mo ni 'phags ma sgrol ma 'di'o/_/de nyid mchog ni shu li ste de'o/_/sngags kyi rig
[\[80b.5\]]pa 'dis zhes pa cho ga 'di ste/_gang rdo rje gzhon nu cho ga ji lta bas bsgoms la/_thor tshugs gcig ma rang gi sngags las bskyed pa'i sku dang /_g.yas g.yon gyi zhal ni nag po dkar po dmar po'i rim pa bzhin sbyar nas bsgoms nas phyag dang po gnyis kyis
[\[80b.6\]]yab la 'khyud pa'o/_/bar ma gnyis na thod pa dang dgang gzar bsnams pa/_tha ma gnyis na rin po che dang ral gri 'dzin pa dang sbyor zhing /_lcags kyo thogs pa'i lha rnams spros te/_sha chen dang dur khrod kyi thal ba la sogs pa las dgug bya'i gzugs byas
[\[80b.7\]]la gong ma bzhin rlung la gnas par bsams te/_ming bar du bcug nas bkug nas/_rkang pa g.yon pas mnan te/_gzugs brnyan gyi dpral bar ming bris/_snying gar sngags rdo rgyus kyis bris te gzhug la/_bskul ba dang ldan pa'i sngags bzla ba la
[\[81a\]]
[\[81a.1\]]sogs pa byas te bkug nas spyad par bya'o/_/de dang 'dra ba'i khro gnyer ma'i sngags dang don bstan pa'i phyir/_de nas bcom ldan 'das zhes pa la sogs pa smos te/_de la so sor rtog pa'i rnam pa nam mkha'i dam tshig 'byung ba la
[\[81a.2\]]'od dpag med kyi tshul gyis zhugs nas phyung ngo zhes so/_/dam tshig chen mo nyid khro gnyer ma ste de'i sngags 'di zhes so/_/rig pa 'di dang dam tshig ces pa cho ga 'di ste/_gang mtha' yas kyi rnam par gyur bas khro gnyer ma dang sbyor zhing sprul pa gong ma
[\[81a.3\]]bzhin byas la dgug bya rnams bud med kyi thod pa la rlung la gnas pa'i gzugs kyi snying gar sngags bcug nas/_rdo rgyus kyis bris te bkug nas rkang pas mnan te/_bskul tshig dang ldan pa'i sngags bzlas na/_rgyan cha dang ldan pa rnams 'gugs par
[\[81a.4\]]'gyur ro/_/rdo rje sems dpa'i ting nge 'dzin kho nas dgug pa ni/_'gog pa rdo rje zhes pa rnams te/_gnyis su med pa'i rang bzhin du sbyor ba dang ldan pas 'gugs par bstan to/_/da ni sngags 'ba' zhig kho na bzlas pas 'grub par bstan pa ni/_yang na
[\[81a.5\]]zhes pa rnams te/_gang gi skur bsgoms nas gang de'i sngags bzlas na 'grub par bstan to/_/drag po'i sbyor ba'i bsgrub bya'i khyad par ni rdo rje slob dpon smod pa dang zhes pa rnams so/_/phyogs bcu'i zhes pa la sogs pa ni gsod nus par bstan pa
[\[81a.6\]]ste/_brjod par bya ba'i dngos po rnams rnam par thar pa'i sgo gsum dang ldan par bya'o/_/rang gi gnas su bsnyen pa la sogs pa byas nas khro bo'i dkyil 'khor du gang gyur pas/_khrag dang chu dang bshang gcis gsher ba'i gos bgos nas/_gang yin pa'i ling+ga
[\[81a.7\]]rkang pas mnan te/_khro bo'i ngang can gyis de'i sngags brgya rtsa brgyad bzlas na nges par 'jig par 'gyur ro/_/phyi ma la yang de ltar sbyar ro/_/de dag gi gnas ni ma mo'i gnas zhes pa la sogs pa'o/_/da ni phur bu'i cho ga bstan pa'i phyir mi'i zhes pa la sogs pa smos te/_
[\[81b\]]
[\[81b.1\]]gshin rje gshed la sogs par gang gyur pas/_dur khrod kyi sol ba dang /_thal ba dang /_khre dang tsu tsi'i phub ma dang /_rang gi rkang rjes kyi rdul dang /_chu 'gram gnyis kyi sa la dri chen dang dri chus sbrus te/_gzugs brnyan byas la/_de'i snying gar dur khrod kyi ras ma la khro bo'i
[\[81b.2\]]rdo rje rnon po bris te/_de'i bum pa na sngags kyi bar du bcug pa'i bsgrub bya'i ming du dug dang /_yungs mar dang /_tsha ba'i mar rnams kyis bris pa bcug ste/_bkug nas 'dug pa la rgyu rus pa las byas pa tshad sor brgyad pa la rang gi khro bo'i sngags brgya rtsa brgyad du
[\[81b.3\]]bzlas shing ling+ga dgra'i sgo khar khyer te gdab par bya/_de nas de nyid kho nar sba bar bya'o/_/de nyid ni rdo rje rgya gram gyis kyang mnan par bya'o/_/shes dang mi shes spangs pa sangs rgyas bcom ldan 'das so/_/de yang zhes so/_/da ni bskrad pa'i las bstan pa'i
[\[81b.4\]]phyir/_yang na zhes pa la sogs pa smos te/_de'i cho ga ni ya mAn+ta ka la sogs par gang gyur pas/_thod pa yon tan dang ldan pa la sngags kyi bar du bsgrub bya'i ming bcug nas/_rdo rgyus dang /_sol ba dang /_ldong ros dang /_ba blas bris te bkug nas gang
[\[81b.5\]]ldan pas sngags brgya rtsa brgyad bzlas shing /_dgra'i sgo'am grong du bzhag na bskrad par 'gyur ro/_/las gzhan gsungs pa ta la'i zhes pa rnams te/_ta la'i lo ma'am gzhan gro ga'am/_ras sam shing shun nam/_shog shog la bsgrub bya'i gzugs
[\[81b.6\]]bris te/_ming rus bar du bcug pa'i sngags bskul tshig dang ldan pa bris la bzlas pa la sogs pa bya zhing /_de nyid dgra'i khyim mam sgor sbas na/_'chi'am 'on te bskams par 'gyur bas/_de ltar bya zhes pa'i don to/_/da ni rigs kyi bye brag
[\[81b.7\]]tshul gyis ni/_/rdo rje phur bus gdab par bya/_/zhes pas sku la sogs pa'i phur bus mngon spyod kyi las kyi sku gsung thugs kyi lha 'jig rten las 'das pa la gdab pa bstan pa'i phyir/_de nas zhes pa la sogs pa smos te/_de la sku la sogs pa nges par
[\[82a\]]
[\[82a.1\]]'ching ba ni nges par gcig tu dbyer med pa ste/_de la rdo rje 'dzin pa'i tshul gyis zhugs nas thams cad gnon pa rdo rje khro bo rnams te/_de'i rdo rje phur bus sngags 'di phyung ngo zhes so/_/'di'i cho ga ni gang du gang gyur pas cho ga bzhin du
[\[82a.2\]]gzugs brnyan byas te/_de'i snying gar ming rus sngags kyi bar du bcug pa bcug ste mi'i rus pa'am/_seng ldeng ngam/_lcags las byas pa'i phur bu smad gsal shing stod dgra bgegs lta bu'i gzugs bsams nas/_gang ldan pas oM g+ha g+ha g+hA ta ya zhes
[\[82a.3\]]pa'i sngags bzlas shing gdab par bya'o/_/gdab pa'i tshul ni 'od 'phro 'khrug cing zhes pa la sogs pa ste/_thabs dang shes rab tu ldan pa'i rdo rje sems dpa'i rigs dang 'brel pa'i stobs po che'i phur bu bzhag la/_des thugs kyi rdo rje la cho ga
[\[82a.4\]]ji lta ba bzhin gdab par bya'o/_/da ni snang mdzad kyi rigs dang 'brel pa'i gshin rje gshed kyi phur bus de'i sku'i rdo rje la cho ga ji lta ba bzhin gdab par bstan pa'i phyir/_rnam par snang mdzad ces pa'i tshig smos so/_/yang na 'dod chags zhes pa ni cho ga ji lta
[\[82a.5\]]bas rta mgrin gyi phur bus rang gi gsung gi rdo rje la gdab par bya'o/_/gshin rje gshed ces pa gong gi snang mdzad kyi rigs dang 'brel pa nyid de/_des ni tshe dpag med dang 'brel pa'i rta mgrin kyang bsams na zhes bya bar shugs kyis mngon no/_/yang 'dir bdud rtsi 'khyil pa
[\[82a.6\]]yis zhes pa/_sku'i rdo rje la sogs pa gong du gsungs pa rnams la bdud rtsi nyid kyi phur bus cho ga ji lta ba bzhin du gdab par bstan pa yin te/_de ni las thams cad pa'i bdag nyid yin pa nyid kyi phyir ro/_/de la bdag nyid chen po zhes pa/_thams cad bdag nyid
[\[82a.7\]]gang yin pa'o/_/gdab pa'i tshul ni cho ga ji lta bas de'i gnas snying ga nas rkang pa'i mthar rdo rje phur bus gdab par bya'o/_/de ni gong du'ang sbyar bar bya'o zhes so/_/'dir gong 'og gi 'ang zhes pa dang /_kyang zhes pa'i sgra ni gdon mi za ba'i tshig ste/_gong
[\[82b\]]
[\[82b.1\]]ma'i rim pas gdug cing khro ba la sogs pa'i bsgrub bya'i ming 'og nas 'byung ba'i sngags kyi bar du bcug ste/_gzugs brnyan byas la gang yin pa bkug nas/_gshin rje gshed la sogs par gang gyur pas de'i phur bus ji lta ba bzhin gdab par bya'o zhes
[\[82b.2\]]pa'i don to/_/da ni cho ga de dag gi gdab pa'i sngags bstan pa'i phyir de nas zhes pa la sogs pa smos te/_de la sku'i rnam par sprul pa zhes pa/_me long dang ldan pa'i rang gi las so/_/de mi phyed pa'i phyir/_rdo rje'i ting nge 'dzin la snang mdzad nyid kyi tshul gyis zhugs
[\[82b.3\]]nas phyung ngo zhes 'brel to/_/de ltar gsung dang thugs kyi dam tshig la yang ji lta ba bzhin sbyar bar bya'o/_/de dag gi dam tshig gi gnod pa ni ting nge 'dzin gang dang ldan pas/_sngags 'di drag tu bzlas pa tsam gyis shes so/_/de dag gi cho ga ni rang rang gi phyag mtshan
[\[82b.4\]]dang ldan pas bya ba ste sngon du byas so/_/de'i sdang ba dang 'chi ba ni bsam pa'i dbang po myos pa ni ma rig pa'o/_/e ma'o zhes pa la sogs pa ni/_de dag gi don la gtso bo nyid dgyes nas/_dam pa'i don gyis 'di skad gsungs so zhes so/_/e
[\[82b.5\]]ma'o zhes pa'i tshig bzhi ni sku la sogs pa'i gnas dang /_rgyal ba'i sa bon dang /_rig ma'i pad+ma la gsal ba'i ngo bo dang /_de'i sprul pa'i cho ga la sogs pa rnams bstan te/_gsang bas gsal bar ma bshad do/_/le'u bcu bzhi pa'i don rdzogs
[\[82b.6\]]so//_//da ni sku gsung thugs kyi bsgrub pa gsungs pa/_de nas zhes pa la sogs pa ste/_dang por gsang ba'i dbyings su rnam par snang mdzad du bsgoms nas/_rigs ngan pa mi dbye ste/_sme sha la sogs pa byin gyis brlab par byas te/_sbyor ba'i
[\[82b.7\]]cho gas bsgrub par bya ba yin no/_/de yang gsang ba la dkyil 'khor rnams bkod de bsgom par bya'o/_/rdo rje sems dpa' bsgrub pa ni rdo rje zhes pa rnams te/_rdo rje sems dpar gang gyur pas btso blag mkhan la sogs pa'i gzungs byin gyis brlab
[\[83a\]]
[\[83a.1\]]zhes bsgrub par bya ba yin no/_/sbyor ba'i cho ga la gnas nas gsang ba'i don la 'jug par bya'o/_/de nas rdo rje chos kyi bsgrub pa ni rdo rje chos zhes pa'i tshig rnams te/_snang ba mtha' yas su gang gyur par byas pas/_gsang ba dbyings kyi dbus dag tu gar mkhan gyi bu mo la
[\[83a.2\]]byin gyis brlab par byas te/_gsang ba'i cho gas bsgrub par bya ba la/_shin tu sbyor ba ldan pa yin no/_/gzhan yang des bsgrub pa ste/_bram ze zhes pa'i tshig gis mngon no/_/de dag gi yon tan ni skabs su gsungs pa rnams te/_go sla bas so/_/bsgrub pa'i dus ni skya rengs zhes pa la bya ste/_
[\[83a.3\]]'di'i don ni 'di skad du gang bsgrub pa'i rnal 'byor pas/_rang gi gzugs kyi rgyan gyis brgyan la bsgrub pa'i dus su gsang ba la dkyil 'khor bsgoms te/_spro ba dang bsdu bas sbyor bas/_dbugs zhi bar bya ba gang yin pa gsang ba'i don no zhes bstan par 'gyur ro/_/dbang po
[\[83a.4\]]gnyis ni zhes pa gang gi bsgrub pa nyid sbyor ba ste/_de'i cho ga shes pa nyid kyis sku la sogs pa'i sbyor ba gang rnams bsam par bya'o/_/de dag gi dus su bshang gci la sogs pa bza' bar bya ba kho na ste des dngos grub tu 'gyur ro/_/'dod dang thar pa'i zhes grags pa ni ston
[\[83a.5\]]pa'i mtshan gyi khyad par te/_ltag 'og tu yang snyegs so/_/ya mAn+ta ka'i sngags dang cho gas dgug pa ni/_de nas zhes pa la sogs pa ste/_bskyed pa'am rdzogs pa la gnas pas dkyil 'khor gru gsum du/_khros pa'i dkyil 'khor rnams bsgoms te/_
[\[83a.6\]]de la mchod pa dang dug la sogs pa bsreg par bya'o/_/bu mo la sogs pa gang dgug pa'i gzugs brnyan byas te/_ming rus snying gar glan te/_nyin gung la sogs par bkug nas/_sngags kyi bar du yang ming bcug nas stong bzlas te bsreg par bya'o/_/de'i yon tan
[\[83a.7\]]dang skyon gsungs pa/_bskal pa zhes pa rnams so/_/yang na dur khrod ces pa rnams te/_bsgrub pa'i dus su sol ba las ming rus bcas te/_ma mo'i gnas la sogs par bdag la mi snyan par smra ba rnams cho ga bzhin du bsgrubs na 'dul bar 'gyur ro zhes te/_
[\[83b\]]
[\[83b.1\]]'di dag la sogs pa'i cho ga zhib tu ni ma bshad de/_bla ma'i gdams ngag las shes par bya'o/_/sngags shes pa yis zhes pa rnams ni rnal 'byor pa phyag na rdo rjer bsgoms pas/_dgra bgegs gang yang rung ba'i gzugs bris te dgug pa byas la/_lag tu tho ba thogs te
[\[83b.2\]]brdungs pas shi bar bsgoms na de nyid gdon mi za'o/_/hUM zhes pa'i rnams phyag na rdo rje bskyed pa'i cho ga'o/_/bsad pa'i cho ga gzhan gsungs pa/_rdo rgyus zhes pa'i rnams te/_bdag bdud rtsi 'khyil pa la sogs par bsgoms nas/_rdo rgyus la sogs pas skyes pa bud med
[\[83b.3\]]gang yin pa'i gzugs bris te/_rang gi lag tu sta re thogs nas ling+ga gtubs te/_mid pa bcad par bsgoms na 'grub gsungs pa'o/_/yang na mnan pa'i las kyis bsad pa gsungs pa/_las kyi zhes pa la sogs pa ste de'i don gong gi bsad pa'i las byas pa de dong gru gsum
[\[83b.4\]]pa brkos te nang du gan rkyal du bcug la/_ri rab dang gling bzhis mnan te dbus su don yod grub pa bsgoms te/_sa la gnod mdzes kyi bro brdung bar bya zhes bstan pa yin no/_/yang gzhan gsungs pa dkyil 'khor zhes pa ste/_rlung la sogs pa'i cho ga ni bdag stobs po che'i phyag rgya
[\[83b.5\]]bcas te/_de'i cho gas bsgrubs na sangs rgyas kyang gdon mi za na zhes so/_/phaT ces pa gsang ba'i don gsungs pa ste/_thabs dang shes rab gnyis su med par sbyor bas phaT kyis gsang ba'i pad+ma kha phye la sbyor ba'i cho gas gsang ba'i dbyings su snang mdzad la lha mo
[\[83b.6\]]bzhis bskor bar bsgom par bya'o/_/mi bskyod pa'i skur bsgoms nas yum gyi pad+ma rgyas par byas nas gsang ba la sbyor ba'i cho gas hUM bsgoms te/_sku la sogs pa phab na yon tan thams cad bskyed pa'o/_/da ni thun mong gi bsgrub pa bstan pa'i phyir/_bzhin
[\[83b.7\]]bzang zhes pa la sogs pa smos te/_gnas yid dang mthun par bskyed pa'am rdzogs pas rang nyid lha'i rnal 'byor du byas te/_gzugs byin gyis brlabs nas gsang ba la sogs pa sha lnga dang sbyar te sbyor ba'i cho ga ji lta bas lcags gsum gyis dkris te/_
[\[84a\]]
[\[84a.1\]]bsgrubs na mi snang ba 'grub pa kho na ste/_lcags gsum ni gser dang dngul dang zangs so/_/gzhan dag ni go sla bas ma bshad do/_/sku la sogs pa'i rigs kyis ni de nas zhes pa la sogs pa'o/_/e ma'o zhes pa bzhi ni ngo mtshar ba ste/_
[\[84a.2\]]dang po ni spyi yin la/_gsum ni sku dang gsung dang thugs kyi dbang po las gang byed pa la rang gi rigs bsgom pa ni sangs rgyas zhes pa rnams te rang rang gi rim par bya ba yin no/_/de dag gi mjug bsdu ba ni bsam gtan zhes pa rnams te/_gong don nyid
[\[84a.3\]]kyis shin tu sbyor ba'i ting nge 'dzin la dmigs pa'o/_/bsam gtan gyi cho ga yang gsungs pa/_de nas ston pa zhes pa la sogs pa'o/_/de la sngags bzlas zhes pa rdo rje bzlas pa dang bzhi ste/_gang bsgom pas bzlas pa'i sbyor ba la 'jug pa yin no/_/_
[\[84a.4\]]dbab pa'i cho ga gsungs pa/_dbab pa'i zhes pa la sogs pa ste/_tshangs pa dang brgya byin la sogs pa bskul ba dang /_bu mo dang khye'u mtshan dang ldan pa dbab pa ste/_dbab pa'i cho ga dang sngags 'og mas bskul ba yin la/_rgyas par bla ma las shes
[\[84a.5\]]par bya'o/_/phebs pa'i yon tan ni 'gul ba dang ni zhes rgyas par smos so/_/gsad pa'i las kyi rgyal ba mchog gzhan gsungs pa/_de nas zhes pa la sogs pa ste/_rtse gcig ma gyur zhes pa ni dam pa'i don la rtse gcig par ma gyur pa'i gegs bsal
[\[84a.6\]]ba'i phyir yang bsgral bar bya na gzhan lta ci smos pa'o/_/gdon mi za ba'i bka' bsgo ba ni thams cad la shes par bya'o/_/dgra'i gzugs brnyan byas nas ni zhes pa rang lha'i nga rgyal du byas te/_dur khrod rnams su dgra bgegs kyi gzugs brnyan byas
[\[84a.7\]]te de la dgug cing bstims pa byas nas/_skra bshig gcer bur byung nas bsad pa'i las byas te/_nam phyed na dur khrod du song la drag po'i me sbar te/_khro bo gang yin pa'i sngags bzlas te bar du ming bcug la sbyin sreg gi cho ga byas na 'grub par 'gyur
[\[84b\]]
[\[84b.1\]]ro/_de las gzhan yang gsungs pa/_dkyil 'khor zhes pa rnams te/_bka' stsal to zhes pa'i bar du bsad pa'i las te/_ma mo'i gnas la sogs par rang gi lha gang yin pas khre dang cu tshe la sogs pa las dgra'i gzugs byas te ming rus snying gar glan
[\[84b.2\]]te/_gang dgug pa'i cho ga byas la/_gtub pa dang gdab pa dang bsreg pa dang /_mnan pa dang dbang po nyams par bya ba la sogs pa gang yin pa'i cho ga ste/_ting 'dzin gtsor smos pas phyag mtshan la sogs pa gang gis bya ba bzhin 'grub pa ste/_cho ga
[\[84b.3\]]ni bla ma'i man ngag las shes par bya'o/_/de la las phran tshegs kyi cho ga bstan pa'i phyir/_de nas zhes pa la sogs pa smos te/_gang klus zin pa rnams rang gi lhar bsgoms pas sbrul nag po chen po'i gzugs dur khrod kyi ras ma la rdo rgyus kyis
[\[84b.4\]]bris te bsams la de'i lce steng du khaM bsams te/_de'i yang dbus na dug 'dug par bsams te/_khaM las me byung nas 'od du zhu na klu 'gul bar gdon mi za'o/_/yang na rang gi khong du haM bsams te de las me byung nas dug bzhu nas/_nus pa bdud rtsir
[\[84b.5\]]gyur pa la zos na klu 'byin to/_/dug klus khyer bar bsams na yang 'grub bo/_/haM gi me la sogs pa de dag ni klu dug dang sbyar ba la sogs pa 'byin par byed pa'o/_/nad zhi bar bya ba'i thabs gsungs pa/_'bras dang phol mig ces pa la sogs
[\[84b.6\]]pa ste/_pad+ma dkar po 'dab ma brgyad pa'i steng du/_oM AHhUM gang yang rung ba bsams te/_de zla ba bzhin du dri ma med pa 'od zer lnga ldan pa las spro bsdu'i sgo nas ye shes bdud rtsi'i chu rgyun rnams byung ste/_khong du 'thungs pas nad rnams sel te byang bar
[\[84b.7\]]bsams na de bzhin du 'gyur ro/_/gdon gyis zin pa yin na de'i steng du dgug pa'i sbyor ba bya ste/_spre'u'am nya khyi ba dang khyi gu la sogs pa byung nas 'dug pa de brlag par bya'o/_/chos thams cad rmi lam dang mtshungs shing ngo bo nyid du gnas pa ni/_de nas
[\[85a\]]
[\[85a.1\]]zhes pa nas le'u rdzogs kyi bar du ste/_snang ba thams cad 'khrul pa yin la/_de'i rang bzhin chos kyi dbyings pas/_de sgrub pa'i ye shes bskyed pa gang yin pa'o/_/ngo bo nyid kyi sku ni chos dang chos can ma yin pa nam mkha' dang 'dra ba nyid
[\[85a.2\]]de/_de'i phyir de skad ces bya'o/_/de nas nam mkha' la nam mkha' bsgom par bya'o/_/le'u bco lnga pa'i don rdzogs so//_//da ni le'u bcu drug pa gzugs brnyan sku dang gsung gi dkyil 'khor bstan pa'i phyir/_de nas zhes pa la sogs pa smos te/_
[\[85a.3\]]de la sku'i dkyil 'khor gsungs pa/_khru ni zhes pa rnams te/_re zhig tshad mchog tu gsungs pa yin la/_spyir med pa kho na ste/_'di'i dbus su rnam par snang mdzad cho ga ji lta bas bri bar bya ba yin no/_/rdo rje mchog ces pa/_dkyil 'khor gyi lha
[\[85a.4\]]rdzogs pa'o/_/khro bo rnams sgo nyid du ste/_lha'i rnal 'byor du byas nas/_thun mong ma yin pa'i mchod pa rnam lnga dang /_bdud rtsi dang /_byang chub sems kyi mchod pa dang nang gi mchod pa rnams dbul bar bya'o/_/yang gsung gi dkyil 'khor
[\[85a.5\]]gsungs pa/_de nas zhes pa rnams te/_sku dang gsung gi khyad par ni gtso bor gang gyur pa nyid kyis so/_/dkyil 'khor khru ni zhes pa rnams te/_de'i dbus su rdo rje chos bsgom par bya'o/_/'dir yang dkyil 'khor rdzogs par bsgoms te/_mchod pa
[\[85a.6\]]la sogs pa gong ma bzhin bya'o/_/'og nas rdo rje 'dzin pa zhes pa'i tshigs su bcad pa gcig gsungs pa ni/_gang yang rung ba'i dkyil 'khor te/_de bsgrub par bya ba'i don to/_/bsgrub pa ni lhar gyur pas de'i gsang ba la 'jug pa yin no/_/gong gi
[\[85a.7\]]dkyil 'khor de dag gi thig dang tshon la sogs pa'i rim pa ni de nas zhes pa la sogs pa'o/_/oM AHhUM zhes pas byin gyis brlab par bya ste/_bdag nyid bdag po'i phyag rgyar bsgoms te/_thig tshon la 'od zer gyi lcags kyos drangs pa'i dkyil
[\[85b\]]
[\[85b.1\]]'khor rnams thim nas/_ye shes su gyur par bya ba yin no/_/thig gi cho ga la sogs pa bsgrub pa la brtson par bya ba kho na yin no/_/sngags kyi sems pas mi bya ba ni gang gsang ba la 'jug pas/_dkyil 'khor gyi rim pa spang bar bya ba yin no/_/_
[\[85b.2\]]rnam par brtag ces pa dang /_dbab par bya zhes pa rnams ni byin gyis brlab pa ste/_ye shes lnga'i rang bzhin thig tshon la yig 'bru bsams la/_de'i 'od zer gyis sku la sogs pa gang yin pa bkug ste thim pa ni byin gyis brlab pa'o/_/de la
[\[85b.3\]]tsan+dan zhes pa/_rak+ta la sogs pa'i khu ba ni sa bon te byug par bya ba yin no/_/snang mdzad bsgoms nas zhes pa/_bdag nyid bdag po'i phyag rgyar bsgoms nas/_slob ma las kyi rdo rje ste de la byin gyis brlab pa byas te gtad par bya'o/_/tshon
[\[85b.4\]]rtsi ni brlab par byas te/_yang na nyi shu rtsa lngar phye la dgod pa'i rim pa la 'jug par bya'o/_sbyin sreg bya zhes pa/_phyi nang gsang ba gsum ste/_gang bya ba las bzhi dbyibs dang kha dog la sogs pa ma 'dres pa byas te/_dang por sngon du btang ba'i cho ga rdzogs
[\[85b.5\]]par bya ste/_las rlung yab kyis me bus la/_sku gsung thugs kyi yi ges sbyangs te/_bud shing dam tshig gi me lhar bskyed nas/_zhal du gyur pa'i ye shes kyi me lha spyan drangs te/_las bzhi'i mchod par rab tu sbyin pa'o/_/de'i gdams ngag ni bla ma las
[\[85b.6\]]shes par bya'o/_/da ni dbang bskur ba'i cho ga gsungs pa/_de la 'di ni zhes pa rnams te/_sangs rgyas kun gyi zhes pa/_rten gsang ba'i dbus su bskyed pa'i rim pas/_dkyil 'khor gsal bar byas nas/_sil snyan spos sprin rnams ni
[\[85b.7\]]mchod pa ste/_ye shes kyi dkyil 'khor la phul nas gnyis su med par byas te/_dbang bskur bar bya'o/_/bum pa zhes pa dang por bum pa'i dbang ste/_khrus dag par byas la snang mdzad du gnas par byas pa ni rdo rje snang mdzad ces te/_de la ye shes
[\[86a\]]
[\[86a.1\]]kyi chu yis gang ba'i bum pa dang /_sogs kyi sgras dbu rgyan la sogs pas dbang bskur bas/_mi bskyod pa dang rin chen 'byung ldan la sogs par gyur pa la mchod pa rdzogs par byas te/_don byed par bya'o/_/gsol ba gdab pa'i
[\[86a.2\]]tshig ni/_sangs rgyas byang chub rdo rje la/_/zhes pa rnams te/_sgo gsal bas ma bris so/_/gsang ba'i dbang gsungs pa/_sngags kyis bskul ba zhes pa rnams te/_khu bas zhes pa byang chub kyi sems te/_bshang ba la sogs pa'i sa bon cho ga ji lta bas
[\[86a.3\]]phab ste/_slob ma snang mdzad bsgoms nas btung bar bya'o/_/de'i dus su sha lnga yang bza' ba kho na ste/_des 'grub par gsungs so/_/dngos grub ni mchog thun mong nyid 'grub pa ste/_gang la bya ba nyid de lta yin no/_/da ni shes rab ye shes kyi don
[\[86a.4\]]gsungs pa/_rnam pa 'di bzhi zhes pa rnams te/_slob ma nyid sangs rgyas gzugs su byas te/_rig ma byin gyis brlabs nas rdo rje can la gtad de/_gsang ba'i don smras la/_gnyis su med par bya'o/_/bzhi pa'i don ni bla ma'i gdams ngag
[\[86a.5\]]las shes par bya'o/_/lta ba dang spyod par ldan pas gsang ba 'jug pa ni/_glang po sha zhes pa la sogs pa'o/_/grub pa nyid gang zhe na/_mi snang zhes rgyas par smos so/_/bsgrub pa'i rdzas ni/_bshang gci la sogs pa'o/_/hriHni de sbyang ba'i cho ga
[\[86a.6\]]ji lta bas so/_/A khaM thA zhes pa ni sku gsung thugs su gang gyur pas gsang ba'i pad+ma la rim pa dang rim pa ma yin pas gsang ba bzhag pa yin no/_gsang ba nyid sku'i rdo rje la sogs pa la yang gzhag pa kho na ste/_sdud pa dang gtong ba'i dbang gis zhi bar
[\[86a.7\]]bya ba nyid yin no/_/rang rigs kyi lhar gyur pas bskul ba ni/_nyi ma'i dkyil 'khor dbus gnas par/_/zhes pa rnams te/_snying po dang 'od zer gyi lcags kyos khams gsum dang srid gsum gang yin pa dgug pa'o/_/de bsgrub pa'i gsang
[\[86b\]]
[\[86b.1\]]ba'i gnas kyang nyams dga'i zhes pa ste/_zla bas zhes pa 'grub pa'i dus gsungs so/_/ri rab ces pa yon tan te/_brjod kyis mi lang ba'i 'khor rnams dang lhan cig par skye ba 'grub bo/_/mngag gzhug pas zhes pa bskul ba ste/_'od zer gyi
[\[86b.2\]]lha mos gang dgug pa khugs pa kho na ste/_rang gi sku nyid kyis ni ma yin no/_/dam tshig bskul ba la sogs pa bzhi ni rim pa bzhin du gnas pa yin te/_rigs kyi dkyil 'khor gang yin pa bsgoms te/_'od zer gyis dkyil 'khor bskul ba dang /_ye
[\[86b.3\]]shes de gsang ba'i gnas su 'phen pa dang /_de'i sgra dang /_gsang ba la dmigs pa'o/_/de'i tshe sku la sogs pa'i 'od zer gyis 'jig rten du don byas te bsdu ba'i rim pas/_gong bu la thim ste de nyid rmad du byung ba'i gzugs so/_/dgug cing dbang
[\[86b.4\]]du bya ba ni sangs rgyas rdo rje sems dpa' la sogs pa ste/_rdo rje sems dpa' 'am/_stobs po che'i skur bsgoms la dbu rgyan la sogs pa'i don dang ldan par byas te/_dang por skrag par byas te dgug pa'i cho ga gang yin pas so/_/sangs rgyas
[\[86b.5\]]mchog ces pa ni rang gi lhar gang byas pas gnas rnams su/_sku gsung thugs kyi yi ge bkod nas/_de'i spro bsdu'i sbyor bas sku'i rdo rje la sogs pa bsgrub pa ste/_gang yin pa'i cho gas 'grub pa kho na'o/_/kha zas kyi ting nge 'dzin ni bkres skom zhes pa
[\[86b.6\]]rnams te/_lha'i gzugs su gang sbyor bas kha zas bdud rtsir gang gyur pa/_oM la sogs pa kha dang lce dang mgul la bsams te/_bza' ba'i sbyor bas zos na rdo rje gsum dag 'thob par 'gyur ro/_/btsun mo dam pa'i mchog dgug pa ni de nas zhes
[\[86b.7\]]pa la sogs pa'o/_/de la sangs rgyas dkyil 'khor nyid rdo rje 'dzin pa ste/_nam mkha'i dbus su gzhal yas khang brtsegs pa la bsgom par bya'o/_/des gang dgug pa rgyan rnams rdzogs shing ser la 'gying bag tu 'dug pa ral pa'i dbu rgyan can dgug
[\[87a\]]
[\[87a.1\]]pa'i cho gas so/_/bkug la brtsam par bya ba ni spyad par bya ba'i tha tshig go/_tsun da dgug pa gsungs pa de nas zhes pa rnams te/_gdan nyi ma'i gzhal yas khang brtsegs pa la bsams te/_der sangs rgyas kyi dkyil 'khor
[\[87a.2\]]bsgoms te/_dgug pa'i cho gas bud med rgyan dang ldan pa kha dog dkar mo bsam par byas te gsang ba la 'jug go/_/yang nor lha bsgrub pa gsungs pa/_de nas dzaM zhes pa ste/_sangs rgyas nam mkha'i dbyings su bsam pa gong ma bzhin byas la
[\[87a.3\]]gzugs brnyan la dgug pa byas te/_mdun du dmigs te/_gnod sbyin gyi gzugs 'dzin pa ral ba'i dbu rgyan can rgyan thams cad rdzogs pa de sangs rgyas lnga'i cho gas gnas lnga dag tu bsgom par bya'o/_/dbu la brtag pa byas te mchod pa rdzogs
[\[87a.4\]]par byas nas ci 'dod pa nod par bya'o/_/'on kyang mnyes shing 'grub par gsungs so/_/de'i gnod sbyin mo bsgrub pa ni de nas zhes pa rnams te/_gsang ba'i gnas su dkyil 'khor bsgoms nas/_gang bsgrub pa de gong ma'i cho gas so/_/rgyas par
[\[87a.5\]]ma bshad de bla ma'i rim pa las shes par bya'o/_/gzhan yang dngos grub phra mo gsungs pa/_de nas zhes pa ste/_gzhal yas khang brtsegs pa la snang mdzad kyi dkyil 'khor bsgoms te/_mi snang ba bsgrub na gser 'od dang 'dra ba'am 'jam
[\[87a.6\]]dpal 'od dang 'dra bar 'gyur ro zhes so/_/bsgrub pa thams cad ni sngon du btang ba rdzogs nas rdzas dang ri mo dang gzugs brnyan la brten te gang bsgrub pa'i cho gas brtag pa byas na/_'grub pa la gdon mi za ba kho na yin no//_//da ni rig pa'i rtul
[\[87a.7\]]zhugs kyi dbang bstan pa'i phyir/_de nas zhes pa la sogs pa smos te/_de la gong ma'i rim pas sangs rgyas gnas khang dang dkyil 'khor gsal bar byas te/_dbang gi rim pas bsgrubs la/_'dir thor tshugs zhes pa/_gzungs kyi dbu
[\[87b\]]
[\[87b.1\]]rgyan la sogs pa ste/_lo grangs la sogs pa'i mtshan dang ldan pa de rgyan gyis brgyan la/_de la rig pa'i brtul zhugs bya ba ste gsal bar ni ma bris so/_/de'i gsang ba'i rol ba bya ba dang /_sngags kyi rgyud ces te dam tshig la sogs pa bsgrags
[\[87b.2\]]pa'o/_/de gang la zhe na/_btsun mo dag la ste/_rig ma bsten nas dbang nod pa gang yin pa'o/_/de'i dus su don rig pas brtul zhugs byed pa ni rig pa'i brtul zhugs zhes te/_bshang gci dang bza' ba'i sbyor ba rnams dang /_nor rnams rku ba la
[\[87b.3\]]sogs pa bya ba kho na yin te/_la la dag dgongs pas bshad par bya'o/_/le'u bcu drug pa'i don rdzogs so//_//de ltar bdag dbang gsum dang ldan pa'i sgo nas/_gzhan gyi don du bzhi pa dang bcu drug pa'i ri mo'i dkyil 'khor la brten nas/_
[\[87b.4\]]'jig rten dang 'jig rten las 'das pa'i don mthar phyin par bya ba dang /_bskul ba'i bdag nyid dang /_gdams pa gnang ba la sogs pa gsungs pa de nas zhes pa la sogs pa ste/_de la mi bskyod ces pa lnga ni dkyil 'khor gyi bdag po la 'khor gyi
[\[87b.5\]]rigs lnga ye shes lnga'i sgo nas bstod pa'o/_/bstod pa'i gsung nyid kyang sgra mthar stong ste/_de'i don gsungs pa/_de nas zhes pa dang /_e ma'o zhes pa'i tshig bzhi'o/_/dam tshig bzhi bsrung ba ni/_de nas zhes pa rnams te rang lha nye bar gyur pas
[\[87b.6\]]dam tshig bzhi bsrung ba ni/_sha chen la sogs pa ste/_sha chen gyi dam tshig dang bshang gci'i dam tshig dang /_khrag dang khu ba'i dam tshig dang /_sku gsung thugs kyi dam tshig ste sku gsung thugs su gang sbyor bas gong gi sbyor ba kun spyad par bya ba yin no/_/gzhan
[\[87b.7\]]rang sangs rgyas kyi dam tshig ni de nas zhes pa dang /_rang sangs rgyas kyi dam tshig ces pa ste/_de dag lus kyis ston pa ni gsung la mi brten pa ste/_rang gi lus kyi rdzu 'phrul dang /_spyod pa'i khyad par dang sku'i dam tshig la gnas pas mthar phyin par
[\[88a\]]
[\[88a.1\]]bya'o/_/nyan thos kyi dam tshig ni de nas zhes pa dang /_dge ba bcu zhes pa ste/_de yang 'dir dgag pa ste/_mos pa chung ngu'i dam tshig mthar phyin pa'o/_/'jig rten pa'i dam tshig gsungs pa/_de nas zhes pa la sogs pa ste/_
[\[88a.2\]]dam tshig 'di dag ni rang rang gi spyod pa'i khyad par te/_rnal 'byor pa rnams kyis gsang ba bsgrub pa na/_rang rang gi dam tshig sbyin pa ste/_'on kyang phan pa sgrub pa nyid de ci dgar 'grub po/_/sngags kyi bdag po'i dam tshig ni 'di yang yin te/_sangs rgyas
[\[88a.3\]]dang byang chub sems dpa' dang /_rang rgyal ba dang /_nyan thos la gang sku gsung thugs su sbyor bas phyag bya ba ma yin te/_de nyes par 'gyur ba'i phyir ro/_/gal te na de dag gi skra mtshams su rang gi lha gzhag pa yin no/_/sngags pa de nyid kyang bsam gtan
[\[88a.4\]]kho na la 'jug pa yin te/_lus dang ngag dang sems kyi spyod pa rnams thabs du mas dgag pa yin no/_/gang dkyil 'khor de nyid shes shing bsnyen pa la sogs pa dang ldan pas dus gsum gyi bde bar gshegs pa la zhing khams bshang gci la sogs pas bkang
[\[88a.5\]]ste/_rgyas par dbul ba ni de nas phyag na rdo rje zhes pa rnams so/_/dam tshig 'di dag ni bdag dang gzhan la phan pa'i phyir bshad kyi gcig kho na'i don du ni ma yin no/_/de nas rgyas par zhus pa dang /_lan gsungs pa ni de nas yang zhes gsungs pa'o/_/_
[\[88a.6\]]de la dang por cang mi gsung bar bzhugs pa zhus pa ste/_lan 'og nas gsungs so/_/de nas 'jam dpal zhes pa la sogs pa ni rang rang gi mjal stangs zhus pa ste/_sku gsung thugs kyi don nyid brtag par dka' ba'i phyir ro/_/de'i lan ni de nas
[\[88a.7\]]bcom ldan 'das zhes pa la mngon no/_/de nas bcom ldan 'das zhes rgyas par gsungs pa ni snying po don bsdus pa'i dkyil 'khor zhus pa dang /_de'i lan gsungs pa ste/_sku gsung thugs kyi dkyil 'khor du gang gyur pas/_de bzhin gshegs
[\[88b\]]
[\[88b.1\]]pa'i ye shes kyi gsang ba la brtag par bya ba yin no/_/slob dpon la ji ltar blta ba ni/_de nas yang byang chub sems dpa' byams pas zhes pa rnams te/_de bzhin gshegs pa rnams kyang bdag cag gi pha'o ma'o snyam du 'dzin cing /_de bzhin gshegs pa'i
[\[88b.2\]]bsod nams kyi phung po bas kyang slob dpon gyi ba spu'i bu ga gcig 'phags so zhes te/_don gyi ngo bo nyid du tha mi dad pa'i phyir ro/_/sku gsung thugs kyi dngos grub bla ma de nyid la gnas par gsungs pa/_de nas byang chub sems dpa' de dag gis zhes pa rnams te/_
[\[88b.3\]]slob dpon la nod par gsungs so/_lus ngag sems gang la gnas pa yang /_byang chub sems dpa' rnams kyis gsol ba zhes pa ste/_slob dpon nyid byang chub sems dpa' tha mi dad cing gsang ba'i bdag nyid ldan pas de skad ces bya'o/_/de nas
[\[88b.4\]]yang zhes pa la sogs pa ni rdo rje 'dzin gyi dkyil 'khor zhus pa ste/_rten gyi dkyil 'khor la rdo rje 'dzin pa'i dkyil 'khor cho ga bzhin du bsams te/_ye shes kyi dkyil 'khor mdun du dmigs la mchod pa rnams rdzogs par byas te/_rang gi sku la
[\[88b.5\]]sogs pa'i rdo rje la dbang bskur ba ni bde bar gshegs pa rnams kyi ye shes kyi rang bzhin te/_dbab par bya zhes te bskur ba'i tha tshig go/_/de'i sbyor ba la dbab pa dang /_kha zas kyi ting nge 'dzin dang /_mchod pa'i bye brag dang /_sbyor ba'i cho ga dang drag
[\[88b.6\]]shul gyi bya ba dang /_bdud rtsi btung ba dang /_de'i bsam gtan la gnas na bsod nams kyi tshogs mi bya ba dang /_dug 'byin cing gnon pa dang lus ngag sems bsrung ba'i cho ga dang /_ma mo la sogs pa'i gnas su rdo rje a dza na sgrub pa'i thabs
[\[88b.7\]]dang /_'bras bu rnams gsungs pa ste/_de dag gi cho ga ni bla ma'i man ngag las shes par bya'o/_/gsang ba'i yi ge gsungs pa/_de nas bcom ldan 'das zhes pa nas/_cang mi smra bar gyur to zhes pa'i bar du ste/_yi ge ni sku gsung thugs kyi yi ge
[\[89a\]]
[\[89a.1\]]ste/_byang chub sems dpas ni rtogs par dka' bar ma zad/_de bzhin gshegs pas kyang rtogs par dka' ste/_yi ge de nyid ma thos par mngon par 'tshang mi rgya'o/_/de ci'i phyir zhe na/_yi ge ni chos kyi de bzhin nyid dang /_gsang ba'i dkyil
[\[89a.2\]]'khor rnams te/_chos dang bsod nams kyi rgyu 'grub pa'i phyir ro/_/de nas bcom ldan 'das zhes gsungs pa bzhi ni lha mo bzhi'i dbyangs kyis bskul ba ste/_chos kyi sku gang yin pas 'gro ba la snang ba ma yin pas/_de'i phyir dgyes pa'i bstod pas gzugs kyi skur bskul
[\[89a.3\]]bar mdzad de/_'dod chags kyi rjes su byang chub chud pa nyid de/_de'i don gsungs pa yin no/_/de nas bcom ldan 'das phyag na rdo rjes zhes pa nas/_'dug go zhes pa'i bar rnams ni yongs su gtang ba ste/_de yang sangs rgyas kyi bka' yun ring gnas shing phan
[\[89a.4\]]gdags pa'i phyir/_skal ba mchis pa'i phyir zhes de bzhin gshegs pa thams cad dang byang chub sems dpa' rnams la bos nas spyir gtad pa dang /_sdud pa po rdo rje chos la dmigs kyis gtad pa'o/_/dbang bskur nas de bzhin bgyi'o/_/zhes khas blangs
[\[89a.5\]]te/_shes pa'i rgyud la gnas nas/_yongs su chub par byas so/_/cang mi gsung ba ni gong gi bdag nyid rnams de'i rang bzhin te/_de dang de nyid du 'brel pas de skad ces bya ste/_ci yang ma yin pa nyid dang ldan pas gsang ba'i don la zhugs pa ste/_mnyam
[\[89a.6\]]pa nyid du lhun gyis grub par sbyor ba'o/_/le'u bcu bdun pa'i don rdzogs so//_//brjod par bya ba'i rgyud 'di yi/_/dgongs pa nye bar len pa'i 'grel/_/rdo rje bzhad pa'i slob dpon gyis/_/sems can ye shes bskyed phyir te/_/'di brtsams pa las byung ba yis/_/dge ba dri med gang yin
[\[89a.7\]]pa/_/yang dag slob ma dri med dang /_/sems can kun gyis thob par shog_/rgyud kyi rgyal po dpal gsang ba 'dus pa'i dgongs pa thams cad nye bar len pa'i 'grel pa rdzogs so//_//rgya gar gyi mkhan po dz+nyA na gar+b+ha dang /_bod kyi lo tsA ba bai ro tsa nas bsgyur cing gtan la phab pa/_/_
[\[89b\]]
[\[89b.1\]{D1910}]@##/_/rgya gar skad du/_shrI gu h+ya sa mA dza tan+t+ra ni dA na gu rU pa de she nA khya ta/_bod skad du/_dpal gsang ba 'dus pa'i rgyud kyi gleng gzhi bla ma'i man ngag gis bshad pa/_thams cad mkhyen pa la phyag 'tshal lo/_/de nas gsang ba 'dus pa'i rgyud kyi gleng gzhi bla ma'i man ngag gis bshad par bya'o/_/_
[\[89b.2\]]de la rgyud 'di mgo mjug tu phun sum tshogs pa rnam pa lnga dang ldan par ston to/_/lnga gang zhe na/_ston pa phun sum tshogs pa dang /_sdud pa po phun sum tshogs pa dang /_gnas phun sum tshogs pa dang /_'khor phun sum tshogs pa dang /_rgyud phun sum tshogs pa'o/_/de la bcom ldan 'das zhes bya bas ni ston
[\[89b.3\]]pa phun sum tshogs pa ston to/_/bdag gis thos pa dus gcig na zhes bya bas ni sdud pa phun sum tshogs pa ston to/_/de bzhin gshegs pa thams cad kyi zhes bya ba nas btsun mo'i dkyil na bzhugs so zhes bya ba'i bar gyis ni gnas phun sum tshogs
[\[89b.4\]]pa ston to/_/brjod du med pa'i yang brjod du med pa'i sangs rgyas kyi zhing gi zhes bya ba nas de bzhin gshegs pa thams cad kyis gang bar snang ngo zhes bya ba'i bar gyis ni 'khor phun sum tshogs pa ston to/_/'dis ci'i phyir rgyud phun sum tshogs pa ston zhe na/_ji skad brjod
[\[89b.5\]]pas rgyud mgo mjug gi don rdzogs par 'dren pa'i phyir rgyud phun tshogs pa ston to/_/de la yang bcom ldan 'das zhes gong du bstan pa ni kun rdzob tu 'dod chags nas phrag dog gi bar gyi chos lnga po'i rang bzhin dang /_sa bon gyi ngo bor gnas par bstan te/_de'i
[\[89b.6\]]ngo bo lhun gyis grub pa ni 'dod chags snang ba mtha' yas/_zhe sdang mi 'khrugs pa/_gti mug rnam par snang mdzad/_nga rgyal rin chen 'byung ldan/_phrag dog gdon mi za bar grub pa/_sa bon ni rnam par snang mdzad chen po'o/_/chos lnga po 'di dag
[\[89b.7\]]las ye shes lngar yang sbyar te/_de la me long lta bu'i ye shes ni mi 'khrugs pa/_mnyam pa nyid kyi ye shes ni rin chen 'byung ldan/_so sor kun du rtog pa'i ye shes ni snang ba mtha' yas/_bya ba grub pa'i ye shes ni gdon mi za bar grub pa'o/_/ci'i phyir
[\[90a\]]
[\[90a.1\]]gdon mi za bar grub pa'i ye shes kyi ngo bor bstan zhe na/_las kyi rang bzhin yin pa'i phyir ro/_/chos kyi dbyings kyi ye shes ni rnam par snang mdzad do/_/rnam par snang mdzad chen po ni yang dag pa'i ye shes so/_/ye shes 'di dag
[\[90a.2\]]las gzugs la sogs pa'i ngo bor gnas pa thams cad kyang 'byung bar 'gyur te/_de la rim par sbyar na gzugs kyi phung po rnam par snang mdzad/_tshor ba rin chen 'byung ldan/_'du shes snang ba mtha' yas/_'du byed gdon mi za bar grub pa/_
[\[90a.3\]]rnam par shes pa mi 'khrugs pa'o/_/'di dag thams cad dam tshig gi ngo bor yang shes par bya ste/_de la yang gzugs rnam gsum ni rnam par snang mdzad/_sgra rnam gsum ni rin chen 'byung ldan/_dri rnam gsum ni snang ba mtha' yas/_ro rnam
[\[90a.4\]]gsum ni gdon mi za bar grub pa/_reg rnam gsum ni mi 'khrugs pa'o/_/gzhan yang byang chub kyi sems lhun gyis grub pa las chos lnga po 'di dag skyed par byed de/_lnga gang zhe na/_sa chu me rlung nam mkha'o/_/de ji ltar skyed par byed ce na/_de yang rim
[\[90a.5\]]par dbye na/_sa'i khams ni sangs rgyas spyan/_chu'i khams ni mA ma kI/_me'i khams ni gos dkar mo/_rlung gi khams ni 'phags ma sgrol ma/_nam mkha'i khams ni rdo rje dbyings kyi dbang phyug ma'o/_/de yang 'bras bu rnam pa lnga skyed par byed de/_de
[\[90a.6\]]gang zhe na/_zad par sar bsgoms pas ni nam mkha' la 'chag pa dang gzhal med khang mngon par skyed par byed do/_/byang chub kyi sems rlan pa lta bu'i rang bzhin du bsgoms pas ni 'jig rten thams cad chus yongs su gang bar spro ba dang bsdu ba nus
[\[90a.7\]]par 'gyur ro/_/mer bsgoms pas ni 'bar ba'i rdzu 'phrul skyed par byed do/_/rlung gi khams su bsgoms pas ni yid kyi 'gro ba skyed par byed do/_/nam mkha'i khams su bsgoms pas ni sgrib pa med pa'i ye shes skyed par byed do/_/'bras bu mdo
[\[90b\]]
[\[90b.1\]]tsam zhig bstan pa yin no/_/gzhan yang mig la sogs pas 'phrul gyi mig la sogs pa skyed pa'i rgyur yang ston te/_de yang gang zhe na/_mig dang /_rna ba dang /_sna dang /_lce dang /_lus dang /_yid do/_/de la mig ni sa'i snying po/_rna ba ni phyag na rdo rje/_sna
[\[90b.2\]]ni nam mkha'i snying po/_lce ni spyan ras gzigs dbang phyug_/lus ni sgrib pa rnam par sel ba/_yid ni rdo rje sems dpa'o/_/de ltar bsgoms pa'i 'bras bu ni 'di dag skyed par byed de/_sa'i snying pos 'phrul gyi mig_/phyag na rdo rjes 'phrul gyi rna ba/_
[\[90b.3\]]nam mkha'i snying pos 'phrul gyi sna/_spyan ras gzigs kyi dbang pos 'phrul gyi lce ste/_sems can sna tshogs la sgra sna tshogs kyis so so'i mos ba ji lta ba bzhin chos ston pa'o/_/sgrib pa rnam par sel bas lus kyi rdzu 'phrul dang yid kyi gzugs dang sprul pa skyed
[\[90b.4\]]par byed do/_/gzhan yang 'jig rten gyi khams thams cad du rdo rje'i rdzu 'phrul yang skyed par byed do/_/yid rdo rje sems dpas ni sngon gyi gnas rjes su dran pa dang /_zag pa thams cad zad pa'i ye shes skyed par byed do/_/mnyam par sbyor ba'i dus su 'phags
[\[90b.5\]]pa gshin rje gshed lag pa gnyis te lcags kyu'i don/_'phags pa gzhan gyis mi thub pa rdo rje pad+mor zhugs pa ste zhags pa'i tshul/_'phags pa rta mgrin ni phyag rgya chen po dang mu dra gnyis zhal sbyor ba ste lcags sgrog gi don to/_/'phags pa bdud rtsi
[\[90b.6\]]'khyil pa las kyi phyir las kyi dus su bde ba chen po'i gnas gnyis mnyes par byed pa ste dril bu'i don to/_/de dag thams cad byang chub kyi sems las byung bar ston to/_/thams cad mkhyen pa'i ye shes bskyed par 'dod pa'i rnal 'byor pas/_sngar bsdus pa'i don gsal
[\[90b.7\]]bar bstan nas/_phyis slob dpon gyi rgyud bshad par brtsam par bya'o/_/de la 'di skad bdag gis thos pa zhes bya ba nas/_btsun mo'i dkyil na bzhugs so zhes pa'i bar dag gi don ni slob dpon gyi man ngag gis bstan par bya ste/_e zhes pa dam tshig gi phyag rgya/_waM zhes
[\[91a\]]
[\[91a.1\]]pa ni phyag rgya chen po/_ma ni chos kyi phyag rgya/_yA ni las kyi phyag rgya/_shru kra zhes pa ni spro ba'i don to/_/e zhes pa ni gzungs ma'o/_/waM zhes bya ba ni byang chub kyi sems rdo rje/_'di'i dus na zhes pa ni 'di'i tshe na zhes bya bar sbyar/_yang na sa ma
[\[91a.2\]]ya zhes pa ni dus dang mi sbyar gyi/_'di'i phyag rgya nyid la gnas so zhes bya bar sbyar ro/_/bcom ldan 'das zhes bya ba ni bdud sde bzhi bcom pa dang /_legs pa'i yon tan drug dang ldan pa'i phyir yang bcom ldan 'das zhes bya'o/_/yang rnam pa gcig tu na/_ye
[\[91a.3\]]shes phun sum tshogs pa mnga' ba'i phyir yang bcom ldan 'das so/_/de bzhin gshegs pa zhes pa ni ji ltar skye ba bzhin skyes pa'i phyir yang de bzhin gshegs zhes pa'o/_/de la yang ji ltar skye zhe na/_pha ma gnyis thog ma med pa'i dus nas 'dod chags dang ldan pa'i
[\[91a.4\]]dbang gis pho mo phrad par gyur nas/_de nyid rnam par sbyangs nas yang dag pa'i lam du 'gro ba'i phyir na de bzhin gshegs pa'o/_/yang na ji ltar 'ongs bzhin 'gro ba'i phyir yang de bzhin gshegs pa'o/_/dper na zangs dang 'khar ba la sogs pa rdzas
[\[91a.5\]]kyi dngos po gcig la chol zangs su byas pa'i dus na ni btsog par 'dzin cing mchil snabs la sogs pa 'dor bar byed/_de la gzhong ba la sogs par byas na ni gtsang bar 'dzin cing /_zas skom la sogs pa 'jog cing za bar byed/_de la sku gzugs
[\[91a.6\]]la sogs pa byas pa'i dus na ni phyag 'tshal zhing mchod pa'i las su byed do/_/de dang 'dra bar 'khor ba'i rgyu 'dod chags kyang nyon mongs pa dang bcas pa'i dus na ni smad cing spang bar bya ba yin la de nyid thabs dang shes rab kyi tshul du sbyor ba'i dus na rdo rje sems
[\[91a.7\]]dpa'i skur grub par byed pa'i dga' ba'i longs spyod kyi gnas kyang yin la/_de ltar thabs dang shes rab zung du 'brel ba'i ting nge 'dzin gyi longs spyod goms pa'i dbang gis 'bras bu dpal rdo rje sems dpa' nyid mngon par grub par byed do/_/de bzhin du 'dod chags
[\[91b\]]
[\[91b.1\]]nas phrag dog gi bar gyi chos lnga po 'di dag kyang dang po'i tshul ltar spyad na ngan song gi rgyu yang yin/_de nyid rang bzhin rnam par dag par bsgoms na thams cad mkhyen pa'i ye shes bskyed pa'i rgyu yang yin pas nyes par mi 'gyur te/_de'i phyir de bzhin gshegs pa zhes bya'o/_/_
[\[91b.2\]]de bzhin gshegs pa'i sgra mang du sbyar zhing bshad ci dgos te/_rgyud kyi don nges par bstan pa 'di yin no//_//sku dang gsung dang thugs kyi snying po rdo rje btsun mo'i dkyil na bzhugs so zhes bya ba la/_sku gsung thugs ni lus ngag yid do cog gi rang bzhin yang yin la/_
[\[91b.3\]]de bzhin gshegs pa thams cad kyi sku la sogs pa'i rang bzhin yang yin pas de'i phyir sku dang gsung dang thugs rdo rje zhes bya'o/_/snying po ni sa bon te/_rnam par snang mdzad chen po'i btsun mo'i dkyil na bzhugs so zhes pa ni btsun mo ni dam tshig gi phyag rgya/_dkyil zhes pa ni pad+mo ste de ni bzhugs par
[\[91b.4\]]sbyar/_de yang ji ltar bzhugs she na/_rnam par snang mdzad chen po ye shes kyi rang bzhin chu lta bu'i ngo bo zla ba lta bur dkar zhing dag pa'i tshul du bzhugs so/_/de la yang 'di skad ces pa nas btsun mo'i dkyil na bzhugs so zhes pa'i bar de dag rnam grangs gzhan du yang bstan par bya ste/_e ni chos kyi
[\[91b.5\]]'byung gnas/_waM ni rdo rje ma ni rnam par snang mdzad chen po'i ye shes kyi sa bon/_ya ni bskyod pa las kyi mtshan nyid/_shru kra ni 'byung ba'i don/_e ka ni ldan pa'i mtshan nyid/_'di'i dus na zhes bya ba ni rdo rje dbyings kyi dbang phyug ma'i dges pa'i gnas b+ha ga bAn ni b+ha ga'i gnas na bzhugs pa'i
[\[91b.6\]]phyir/_b+ha ga bAn zhes bya'o/_/de bzhin gshegs pa thams cad kyi sku dang gsung dang thugs kyi snying po rdo rje zhes pa ni sa bon zla ba lta bu dang sbyar/_btsun mo'i dkyil na bzhugs so zhes pa ni de bzhin gshegs pa thams cad kyi sku dang gsung dang thugs rdo rje btsun mo rdo rje dbyings kyi dbang phyug ma'i
[\[91b.7\]]pad+ma'i gnas na bzhugs par ston to/_/bi dza ha ra'i sgras ni bzhugs pa'i don to/_/bzhugs so zhes pa'i sgras ni rnam par gnas so zhes pa'i don to/_/yang rnam grangs gzhan du yang bshad par bya ste/_e khaM zhes pa ni 'dzin pa'i don te/_sdud par mdzad pa rdo rje chos kyis bsdus
[\[92a\]]
[\[92a.1\]]pa'o/_/de yang 'di skad ces bya ba nas/_bcom ldan 'das kyis gsungs pa la mngon par bstod do zhes pa'i bar dag_/bdag gis mngon sum du thos so zhes ston to/_/bdag gis zhes pa ni gzhan dang gzhan las brgyud pa lta bu ma yin pa'i don to/_/_
[\[92a.2\]]sa ma ya zhes pa'i sgra ni dus mtshon pa'o/_/'di ltar dus mtshon pa yang dus gsum la sogs pa dus nges par bstan pa ni ma yin no/_/ci'i phyir zhe na/_dgos pa med pa'i phyir ro/_/bcom ldan 'das zhes bya ba ni bdud bzhi bcom pa dang /_dbang phyug la sogs pa dang ldan pa'i phyir bcom
[\[92a.3\]]ldan 'das zhes bya'o/_/de bzhin gshegs pa thams cad kyi sku dang gsung dang thugs snying po rdo rje zhes pa ni sangs rgyas bcom ldan 'das de dag gi thugs kyi snying po'i sa bon ni rdo rje zhes pa ni mi phyed pa'i mtshan nyid do/_/btsun mo zhes pa ni phyag rgya'i don to/_/bcom ldan 'das chos kyi 'byung
[\[92a.4\]]gnas de'i gnas na bzhugs so zhes bya ba de ni ngo mtshar che'o/_/skabs 'dir gzhan dag gis brgal ba bcom ldan 'das kyis gsungs pa zhes bya bas chog mod/_'di skad bdag gis thos pa dgos ched med de/_de nas zhes bya ba dang rgyud ldan pa'am/_lhan cig ces byas na tshig 'brel
[\[92a.5\]]cing bde ste/_de yang ci'i phyir zhe na/_bcom ldan 'das mya ngan las 'das pa'i 'og tu brjod na ni 'di skad bdag gis thos pa zhes brjod pa'i rigs kyi/_da ltar bcom ldan 'das mngon sum du bzhugs pa'i dus su 'di skad bdag gis thos pa zhes pa 'di rigs pa ma yin no zhe na/_lan du rigs
[\[92a.6\]]pa yin te/_rgyud thams cad las kyang 'di skad bdag gis thos so zhes 'byung la/_ston pa mya ngan las 'das so zhes ni rgyud gzhan gang las kyang ma gsungs so/_/kha cig gis brgal ba/_rgyud sdud par mdzad pa dag med do zhes gzhan dag smra'o/_/de ci'i phyir zhe na/_rgyud 'di dag
[\[92a.7\]]gnyis su med par gnas pa'i phyir ro zhe'o/_/lan du rgyud 'di dag las phyir gyur pa gzhan dag ci ste 'dri ba po zhig med na rgyud 'di dag ji ltar 'byung bar 'gyur zhes rnam par rtog ste/_/de dag bsal ba'i phyir 'di skad bdag gis thos so zhes smos so/_/brjod du med pa'i yang brjod du med pa
[\[92b\]]
[\[92b.1\]]zhes pa ni rgya gar gyi sgra dang sbyar na a phyi la ba ni grangs bstan pa yin la/_nas bkag na grangs las 'das pa'i don du bstan pa yin te/_de'i phyir brjod du med pa zhes bya'o/_/yang brjod du med pa zhes bya ba ni gzugs dang yon tan brjod du med pa ste/_de'i phyir brjod du med pa'i brjod
[\[92b.2\]]du med pa zhes bya'o/_/de la sangs rgyas kyi zhing gi rdul phra rab dang mnyam pa zhes pa ni rab tu mang po'i don te grangs med pa'i byang chub sems dpa' chen po'o/_/byang chub sems dpa' chen po zhes pa la byang chub ni phyag rgya/_sems dpa' ni 'dod pa ste/_de'i phyir byang chub
[\[92b.3\]]sems dpa'o/_/de ci'i phyir zhe na/_de ni gnyis su med par gnas pa'i don to/_/sems dpa' chen po zhes pa ni bde ba chen po'i ye shes la gnas so zhes bya ba'i don te/_de'i phyir sems dpa' chen po zhes bya'o/_/de lta bas na chos kyi 'byung gnas la gnas so/_/de yang
[\[92b.4\]]su'i thad na bzhugs she na/_bcom ldan 'das kyi 'khor na bzhugs so/_/de la gong du sangs rgyas kyi zhing rdul phran dang mnyam pa'i byang chub sems dpa' sems dpa' chen po zhes bsdus pa'i don du bstan gyi/_gang dang gang bzhugs pa bstan pa'i phyir 'dir so so'i mtshan
[\[92b.5\]]yang smos so/_/de la dam tshig rdo rje zhes bya ba'i byang chub sems dpa' chen po dang zhes bya ba thog mar ci'i phyir smos she na/_dam tshig gis lha rnams mnyes pa'i rgyur byed pa'i phyir gtsor smos te dang por bstan pa yin no/_/dam tshig nyid ji lta bu zhen rnam pa gnyis te/_phyi dang nang ngo /_/_
[\[92b.6\]]de la phyi gang zhe na/_'jig rten pa'i bsrung bar bya ba rnams so/_/nang gi gang zhe na/_byang chub kyi sems la sogs pa bza' ba'o/_/de ltar dam tshig bsrungs nas sku bsgrub pa'i phyir sku rdo rje zhes bya ba'i byang chub sems dpa' chen po zhes bya ba smos so/_/gang gis sku grub pa dang /_
[\[92b.7\]]tshig kyang dgos te/_sku dang gsung mi phyed par bstan pa'i phyir te/_bcom ldan 'das kyis kyang byang chub sems dpa'i tshul du mngon par sprul nas gnas par bstan to/_/de'i phyir gsung rdo rje zhes bya ba'i byang chub sems dpa' chen po zhes smos so/_/de ltar tshig 'grub nas sems
[\[93a\]]
[\[93a.1\]]dpyod par byed de/_de la sems ni dngos po thams cad dang rang bzhin gyis bral bar yang mkhyen la/_thams cad dang mi gnyis par yang mkhyen pas byang chub sems dpa'i tshul du mngon par sprul nas gnas par bstan te/_de'i phyir thugs rdo rje zhes bya ba'i byang
[\[93a.2\]]chub sems dpa' sems dpa' chen po zhes smos so/_/de la sku gsung thugs ting nge 'dzin med par sangs rgyas kyi sku gnyis su med par mngon par mi 'grub pas/_de'i phyir ting nge 'dzin rdo rje byang chub sems dpa' sems dpa' chen po zhes smos so/_/de ltar ting nge 'dzin thob
[\[93a.3\]]nas gang gis sems mngon par dga' bar 'gyur ba de rgyal bar bstan pa yin te/_de'i phyir rgyal ba rdo rje zhes byang chub sems dpa' sems dpa' chen po smos so/_/gang gis sku gsung thugs dang phyag rgya chen po'i gzugs lha mo dang ldan pa'i bde ba chen po'i ye shes rgyal ba de thams cad
[\[93a.4\]]sa la sogs pa med par gzugs bskyed par mi nus pas de'i phyir sa rdo rje zhes byang chub sems dpa' sems dpa' chen po la sogs pa rim pa bzhin du bstan te/_de'i phyir sa rdo rje zhes bya ba'i byang chub sems dpa' sems dpa' chen po smos so/_/da ni chos kyi chu'i char 'bebs pas
[\[93a.5\]]chu rdo rje zhes bya ba'i byang chub sems dpa' sems dpa' chen po zhes bya bar bstan to/_/de'i phyir chu rdo rje zhes bya'o/_/de ltar chu rdo rje zhes bya ba'i byang chub sems dpar bstan nas me las thams cad 'grub par bstan pa'i phyir me rdo rje zhes bya bar bstan to/_/de ltar me rdo rje zhes bya ba'i
[\[93a.6\]]byang chub sems dpar bstan nas/_thams cad du 'gro ba'i gzugs lhun gyis grub par bstan pa'i phyir/_rlung rdo rje zhes bya ba'i byang chub sems dpar bstan to/_/de ltar rlung rdo rje zhes bya ba'i byang chub sems dpar bstan nas/_sgrib pa med par snang ba'i rang bzhin nam mkha' rdo rje
[\[93a.7\]]zhes bya ba'i byang chub sems dpa'i tshul du bcom ldan 'das kyis mngon par sprul pa'i phyir nam mkha' rdo rje zhes bya ba'i byang chub sems dpa' smos so/_/de ltar nam mkha' rdo rje zhes bya ba mngon par bsgrubs nas/_da ni gnyis su med pa la dmigs pa lta bas chog mi shes pa'i
[\[93b\]]
[\[93b.1\]]gzugs ye shes kyi rang bzhin du bstan te/_de'i phyir gzugs rdo rje zhes bya ba'i byang chub sems dpa' smos so/_/de ltar gzugs ji lta bu yang bstan nas/_gnyis su med pa'i sgras sems can thams cad kyi sems tshim par byed pa'i sgra bzhin dang /_gang dag gis sgrar brjod
[\[93b.2\]]pa de dag byang chub sems dpa'i tshul du gnas par bstan te/_de'i phyir sgra rdo rje zhes bya ba'i byang chub sems dpa' smos so/_/de ltar pad+ma dang rdo rje la sogs pa'i sgra bstan nas/_da ni bdag nyid rab tu tshim pa myong bar bstan pa'i phyir byang chub sems dpa'i tshul du bcom ldan 'das kyis
[\[93b.3\]]mngon par sprul nas gnas par bstan te/_de'i phyir dri rdo rje zhes bya ba'i byang chub sems dpa' smos so/_/de ltar dri rdo rjes bdag dang gzhan gyi sems tshim par byed pa bstan nas/_da ni dam tshig dang zhal mi gnyis pa sprad pa'i ro myang bar bstan pa'i phyir byang chub sems dpa'i tshul du
[\[93b.4\]]gnas par bstan te/_de'i phyir ro rdo rje zhes bya ba'i byang chub sems dpar smos so/_/de ltar ro rdo rje zhes bya bar bstan nas/_dbang po gnyis reg pa'i bde ba bstan pa'i phyir reg rdo rje zhes bya ba'i byang chub sems dpa' smos so/_/de ltar de yan chad du 'dod pa'i yon tan lnga mdor
[\[93b.5\]]bstan pa'am yang na 'dod pa'i yon tan lnga byang chub sems dpa'i tshul du bstan pa yin no/_/de ltar reg rdo rje zhes bya ba'i byang chub sems dpar bstan nas/_rdo rje dang pad+mor ldan pa las byang chub kyi sems 'byung ba'i dus na rnal 'byor pas shes par bya ba ni/_'dod chags ma yin chags
[\[93b.6\]]bral min/_/gnyis ka min pa'ang mi dmigs so/_/zhes bstan pa khong du chud par bya zhing byang chub kyi sems 'byung ba na bdag nyid chos kyi dbyings yin no zhes nga rgyal bskyed par bya ba'i phyir chos kyi dbyings rdo rje zhes bya ba'i byang chub sems dpa' smos so/_/de la sogs pa brjod du med
[\[93b.7\]]pa'i yang brjod du med pa zhes bya ba nas/_byang chub sems dpa' sems dpa' chen po rnams dang zhes pa'i bar dag ni gong du bstan pas 'dir ma smos so/_/de ltar 'khor phun sum tshogs pa bstan nas/_da ni ston pa phun sum tshogs pa ston te/_de yang tshad ji tsam zhe na/_nam mkha'i
[\[94a\]]
[\[94a.1\]]dbyings dang mnyam pa zhes 'byung mod kyi/_re zhig 'dir mi bskyod pa la sogs pa gtso bo tsam zhig bstan pa yin no/_/de la bdag gi 'dod chags zhe sdang gti mug nga rgyal phrag dog rnams kyi rang bzhin bstan te/_mi bskyod pa rdo rje zhes pa'i de bzhin gshegs
[\[94a.2\]]pa gang dag zhe sdang dang ldan pa'i sems de'i ngo bor gnas par bstan to/_/rnam par snang mdzad rdo rje zhes bya ba'i de bzhin gshegs pa ni gang dag gti mug dang bcas pa rnams la de'i ngo bor rnam par snang mdzad kyi tshul du gnas par bstan to/_/rin chen 'byung ldan zhes pa'i de
[\[94a.3\]]bzhin gshegs pa ni gang dag nga rgyal dang ldan pa'i sems kyi tshul du rin chen 'byung ldan de'i ngo bor gnas par bstan to/_/tshad med pa rdo rje zhes bya ba'i de bzhin gshegs pa ni gang dag 'dod chags dang ldan pa'i sems snang ba mtha' yas de'i rang bzhin las byung bar bstan pa'i
[\[94a.4\]]phyir tshad med pa rdo rje zhes pa'i de bzhin gshegs pa smos so/_/gdon mi za ba rdo rje zhes bya ba'i de bzhin gshegs pa gang phrag dog dang ldan pa'i sems de'i ngo bor gdon mi za ba'i rdo rje gnas par bstan to/_/de dag la sogs pa de bzhin gshegs pa nam mkha'i dbyings dang mnyam par
[\[94a.5\]]bstan pa 'di dag ni phyag rgya chen po'i gzugs lhun gyis grub par bstan te/_rang gi lus kyi yan lag dang nying lag byang chub kyi sems las rang grub pa'i phyir de bzhin gshegs pa dang byang chub sems dpa' de dag rgyud las gtsor smos te bstan pa yin no/_/gzhan yang de bzhin
[\[94a.6\]]gshegs pa dang byang chub sems dpa' nam mkha'i dbyings dang mnyam par bstan pa de dag ni chos kyi dbyings dang mnyam par sprul pas khyad par sprul pa'i don du bstan pa'o/_/de la nam mkha' thams cad ces pa ni chos kyi 'byung gnas/_dbyings zhes pa ni sa bon/_mnyam
[\[94a.7\]]zhes pa ni khyab pa/_bstan pa zhes pa ni gsungs pa'i don to/_/'di dag gsungs pa ni chos kyi 'byung gnas kyi dkyil na sa bon gyi tshul du phyag rgya thams cad kyi skur khyab par gnas par bstan pa'o/_/yang na nam mkha' thams cad ces pa ni lha mo bzhi dang de bzhin gshegs par ldan pa
[\[94b\]]
[\[94b.1\]]phyag rgya chos kyi 'byung gnas rdo rje dang mi gnyis par chos kyi dbyings kyi rang bzhin du thams cad sprul nas bzhugs so/_/mang por smos ci dgos te don mdor bstan pa ni 'di dag yin no zhe na/_de la sngar smos pa 'di dag ni byang chub kyi sems zla ba'i dkyil 'khor du bsdus te bsgrub
[\[94b.2\]]ba'i gzhung gis bcom ldan 'das ngo mtshar du skyed do/_/de ltar bcom ldan 'das nyid bskyed par ma zad kyi sngags pa nyid kyang 'di lta bu'i tshul gyis mngon par bsgrub bo/_/rgyud 'di nyid kyang 'phags pa nyid kyi sku dang mnyam pa'i tshul du byin gyis brlabs par shes par bya'o/_/_
[\[94b.3\]]yang na de bzhin nyid rnam par bsgoms la de las snang ba'i ye shes skye bar 'gyur ro/_/de skyes pas yig 'bru'i rgyur 'gyur te sngags kyi 'bru skyed par 'gyur ro/_/de las lus kyi bdag po bcom ldan 'das rab tu 'grub par 'gyur te/_de yang mtshan dang gnyis su med pa'i
[\[94b.4\]]sbyor bar ldan pa pad+ma'i gnas na bzhugs pa'i nam mkha'i phyogs na rgyud las smos pa'i lha thams cad kyi rang bzhin gyi yan lag dang nying lag tu blos rnam par rtog ste/_de yang ji ltar rnam par rtog ce na/_'dod chags zhe sdang gti mug nga rgyal phrag dog de kho na nyid rnam pa lnga
[\[94b.5\]]dang bdag ldan par rnam par rtog par byed do/_/'dod chags snang ba mtha' yas/_zhe sdang mi bskyod pa/_gti mug rnam par snang mdzad/_nga rgyal rin chen 'byung ldan/_phrag dog gdon mi za bar grub pa/_sa bon rnam par snang mdzad chen po ste/_de las rnam pa lnga
[\[94b.6\]]po 'di dag tu 'gyur bar ston no/_/'dod chags la sogs pa 'di dag de bzhin gshegs pa'i skur rnam par brtag go/_/de nas yang ye shes kyi tshul du so sor dbye na/_me long lta bu'i ye shes mi bskyod pa/_mnyam pa nyid kyi ye shes rin chen 'byung ldan/_so sor kun du
[\[94b.7\]]rtog pa'i ye shes snang ba mtha' yas/_bya ba grub pa'i ye shes gdon mi za bar grub ba/_chos kyi dbyings kyi ye shes rnam par snang mdzad gang bcom ldan 'das kyi gzugs 'di gti mug rnam par snang mdzad/_gang bde ba dang sdug bsngal ba'i tshor ba mnyam pa nyid kyi bdag nyid kyi tshul
[\[95a\]]
[\[95a.1\]]du gnas pa ni rin chen 'byung ldan/_gang dus gsum du chags pa'i 'du shes 'byung ba'i rang bzhin ni snang ba mtha' yas/_gang phrag dog mngon par 'du byed pa'i rang bzhin ni gdon mi za bar grub pa'o/_/gang zhe sdang ba ni mi bskyod pa ste rnam par shes pa'o/_/_
[\[95a.2\]]rnal 'byor pas ni 'dod chags la sogs pa chos ji snyed pa thams cad kyi bdag po'i rang bzhin du bdag gyur par rnam par brtag go/_/gzugs rnam pa gsum gyi tshul du gnas pa rnam par snang mdzad/_sgra rnam pa gsum gyi tshul du gnas pa rin chen 'byung ldan/_dri rnam pa
[\[95a.3\]]gsum gyi tshul du gnas pa ni snang ba mtha' yas/_ro rnam pa gsum gyi tshul du gnas pa ni gdon mi za bar grub ba/_reg rnam pa gsum gyi tshul du gnas pa ni mi bskyod pa'o/_/de ltar rnam par brtags nas yang 'byung ba chen po bzhi ji ltar rnam par brtag ce na/_de la sa'i
[\[95a.4\]]khams ni sangs rgyas spyan/_me'i khams ni gos dkar mo/_/chu'i khams ni mA ma kI/_rlung gi khams ni 'phags ma sgrol ma/_nam mkha'i khams ni rdo rje dbyings kyi dbang phyug ma'o/_/de la mig gi rnam par shes pa'i rang bzhin yang 'di ltar shes par bya ste/_mig gi rnam
[\[95a.5\]]par shes pa ni sa'i snying po/_rna ba'i rnam par shes pa ni phyag na rdo rje/_sna'i rnam par shes pa ni nam mkha'i snying po/_lce'i rnam par shes pa ni spyan ras gzigs dbang phyug_/lus kyi rnam par shes pa ni sgrib pa rnam par sel ba/_yid kyi rnam par shes pa ni dpal
[\[95a.6\]]rdo rje sems dpa' ste/_'phrul gyi mig la sogs pa yang rnam par dag go/_/mnyam pa nyid kyi dus su blos 'di ltar shes par bya ste/_lag pa gnyis ni gshin rje gshed kyi rang bzhin te yongs su 'dzin pa'i dus na lcags kyu'i don/_'phags pa gzhan
[\[95a.7\]]gyis mi thub pa rdo rje pad+mor gnas pa'i dus na zhags pa'i tshul du bsam mo/_/'phags pa rta mgrin ni zhal sprod pa'i dus su lcags sgrog ste/_tshems kyi sgros bsdams pa'o/_/bdud rtsi 'khyil pa las kyi rang bzhin te/_las kyi dus na bde ba chen po la gnas pa'am mnyes
[\[95b\]]
[\[95b.1\]]par byed pa ste dril bu'i don to/_/sgrub pa'i rnal 'byor pas de ltar rnam par rtogs par bya'o/_/'di dag thabs chen po ye shes las grub par shes par bya'o/_/rgyud las 'khor sems dpa' gang dag gsungs pa mngon par 'byung ba'i dus na lus thams cad kyi yan
[\[95b.2\]]lag dang nying lag lta bu blos rnam par dbye bar bya ba ste/_de la dam tshig rdo rje dang /_sku gsung thugs rdo rje dang /_ting nge 'dzin rdo rje dang /_rgyal ba rdo rje dang /_sa rdo rje dang /_chu rdo rje dang /_me rdo rje dang /_rlung rdo rje dang /_nam mkha' rdo rje dang /_gzugs rdo rje dang /_sgra rdo rje dang /_
[\[95b.3\]]dri rdo rje dang /_ro rdo rje dang /_reg rdo rje dang /_chos kyi dbyings rdo rje dang /_rnam par snang mdzad rdo rje dang /_mi 'khrugs pa rdo rje dang /_rin chen 'byung ldan rdo rje dang /_snang ba mtha' yas rdo rje dang /_gdon mi za bar grub pa rdo rje dang ste/_'di dag thams cad lus kyi yan lag dang
[\[95b.4\]]nying lag tu blos rim pa bzhin du gtso bo'i skur rnam par brtag go/_/de la dam tshig gi rang bzhin ni bdud rtsi dang ldan pa'i ngo bo ste/_de bas na dam tshig rdo rje zhes bya'o/_/de la sku gsung thugs kyi rdo rje zhes bya ba la sku ni chos kyi sku dang longs spyod rdzogs pa'i sku dang sprul pa'i
[\[95b.5\]]sku'o/_/gsung gi rang bzhin ni gsang sngags thams cad ston pa'i rang bzhin no/_/sku gsung thugs kyi rig pa la rjes su chags pa'i don ni ting nge 'dzin to/_/de ltar ting nge 'dzin brnyes pa las dgyes pa 'byung ba ni rgyal ba'o/_/sa la sogs pa'i rang bzhin las skur 'grub
[\[95b.6\]]ste/_sa ni gzhal med khang gi rang bzhin no/_/chu ni gsher ba'o/_/me ni cho 'phrul lo/_/rlung ni brkyang bskum byed pa'o/_/nam mkha' ni lus thams cad gsal bar byed pa'o/_/gzugs ni mtshan bzang po sum cu rtsa gnyis dang dpe byad bzang po brgyad cu'o/_/sgra ni
[\[95b.7\]]rdo rje dang pad+mar ldan pa'o/_/dri ni yid tshim par byed pa'o/_/ro ni zhal gnyis myong bar byed pa'o/_/reg pa ni dbang po gnyis bdar bar byed pa'o/_/chos kyi dbyings ni bde ba chen po la gnas pa'o/_/mi bskyod pa ni zhe sdang /_rnam par snang mdzad ni gti mug_/rin chen 'byung
[\[96a\]]
[\[96a.1\]]ldan ni nga rgyal/_gdon mi za bar grub pa ni phrag dog/_/snang ba mtha' yas ni 'dod chags te/_thams cad kyang lus la gnas par shes nas gtso bo 'di dag la sogs pa spro bar mdzad do/_/zhal du zhugs nas dbang po'i lam du byung ste chos
[\[96a.2\]]kyi 'byung gnas kyi dkyil du bdag po'i sku dang ldan par gnas te/_de yang lus thams cad rnam par zhu nas sa bon gyi tshul du bde ba chen po'i lus la gnas par rnal 'byor pas mthong ngo /_/sgrub pa thams cad kyi thabs kyi rim gyis bdag nyid dngos po thams cad kyi
[\[96a.3\]]rang bzhin du mthong ste 'di nyid phyag rgya chen po'o/_/rdo rje pad+mor ldan pa ni dam tshig gi phyag rgya'o/_/bde ba chen po ni chos kyi phyag rgya'o/_/gnyis kyi las gang yin pa de nyid las kyi phyag rgya'o/_/rdo rje dang pad+mor mnyam par sbyor ba yid kyis mthong nas 'di longs spyod rdzogs
[\[96a.4\]]pa'i sku zhes mngon pa'i nga rgyal bskyed do/_/yang na bde ba chen po la gnas te/_byang chub kyi sems sa bon gyi tshul du lus thams cad la khyab ste de la 'dod chags zhe sdang gti mug nga rgyal phrag dog dang /_gzugs dang tshor ba dang /_'du shes dang /_'du byed dang /_rnam
[\[96a.5\]]par shes pa dang /_sa chu me rlung nam mkha' dang /_mig dang /_rna ba dang /_sna dang /_lce dang /_lus dang yid la sogs pa lus thams cad byang chub kyi sems kyi rang bzhin du byas nas/_'dod chags ma yin chags bral min/_/dbus su 'ang dmigs par mi 'gyur ro/_/_
[\[96a.6\]]zhes bya ba'i tshul gyis mnyam par spros nas/_rnam par mi rtog par 'gyur te gnas so/_/de ltar lhun gyis grub nas sprul pa'i 'khor lo skor bar byed do/_/de yang sngon gyi stobs kyis sems can gyi don byed par 'byung bar 'gyur ro/_/de la rtag tu dkyil 'khor gyi dbus su
[\[96a.7\]]thabs dang shes rab gnyis kyi tshul du gnas te/_thams cad bde ba chen po ye shes kyi tshul du bsgom par bya'o/_/gzugs rnam gsum ni mig gi dbang po la rnam par snang mdzad kyi tshul du yongs su thim mo/_/sgra rnam gsum ni rna ba'i dbang po la rin chen 'byung ldan gyi tshul du
[\[96b\]]
[\[96b.1\]]yongs su thim mo/_/dri rnam gsum ni sna'i dbang po la snang ba mtha' yas kyi tshul du yongs su thim mo/_/ro rnam gsum ni lce'i dbang po la gdon mi za ba'i tshul du yongs su thim mo/_/reg rnam gsum ni lus kyi dbang po la mi bskyod pa'i tshul du yongs
[\[96b.2\]]su thim mo/_/bdag gi lus sam gang dag gi lus dang ldan pa de dag 'di ltar rnam par gnas te/_de la 'dod chags kyi rang bzhin snang ba mtha' yas te 'di ltar nga rgyal bskyed par bya'o/_/gang dag zhe sdang dang ldan pa de dag ni mi bskyod pa'i rang bzhin du
[\[96b.3\]]nga rgyal bskyed par bya'o/_/bdag gam bdag gi lus la bad kan ltar gnas pa de dag ni gti mug ste rnam par snang mdzad kyi rang bzhin nga rgyal bskyed par bya'o/_/rgyas pa ni no pe ka dag las smos te/_'dir ni sa 'dzin tsam du smos par zad do/_/bza' ba la sogs pa yang
[\[96b.4\]]'dir ma smos so/_/de nas rang bzhin gyis grub pa yang rim bzhin du bstan to/_/byang chub kyi sems rang bzhin bskyed pa mdo tsam zhig bskyed par bya ste/_de bas na 'di ltar brtag par bya'o/_/bdag sngon pha ma phrad pa'i sa bon las bskyed pa bzhin du bdag skyes te/_de bas
[\[96b.5\]]na bdag ni grub pa'o zhes sku 'ba' zhig dran par bya'o/_/ji ltar grub pa dang rim gyis bstan te/_pha gang yin pa de bdag gi lha'o/_/ma gang yin pa de rigs kyi lha mo'o/_/de'i lus kyi 'dod chags gang yin pa de snang ba mtha' yas/_zhe sdang gang yin pa de mi 'khrugs
[\[96b.6\]]ba/_gti mug gang yin pa de rnam par snang mdzad/_nga rgyal gang yin pa de rin chen 'byung ldan/_phrag dog gang yin pa de gdon mi za bar grub pa/_gzhan yang byang chub kyi sems sa bon gang yin pa de ni rnam par snang mdzad chen po ste/_de bas de dag mngon par 'byung ngo /_/de
[\[96b.7\]]nas yang ye shes lnga'i rang bzhin du bstan te/_pha dang ma'i me long lta bu'i ye shes ni mi bskyod pa/_mnyam pa nyid kyi ye shes ni rin chen 'byung ldan/_so sor kun du rtog pa'i ye shes ni snang ba mtha' yas/_bya ba nan tan gyi ye shes ni don yod grub pa/_chos kyi dbyings
[\[97a\]]
[\[97a.1\]]kyi ye shes ni rnam par snang mdzad do/_/gzhan yang gzugs la sogs pa de dag thams cad gzugs so zhes dran par bya'o/_/pha dang ma'i gzugs ni rnam par snang mdzad/_tshor ba rin chen 'byung ldan/_'du shes snang ba mtha' yas/_'du byed don
[\[97a.2\]]yod grub pa/_rnam par shes pa mi bskyod pa/_pha dang ma'i lus kyi sa ni sangs rgyas spyan/_chu ni rgyal ba'i yum/_me ni gos dkar mo/_/rlung ni 'phags ma sgrol ma/_nam mkha' ni rdo rje dbyings kyi dbang phyug ma/_yang gzhan yang dran par bya ste/_mig sa'i snying po
[\[97a.3\]]rna ba phyag na rdo rje/_sna nam mkha'i snying po/_lce spyan ras gzigs dbang phyug_/lus sgrib pa rnam par sel ba/_yid rdo rje sems dpa' pha dang ma kun du sbyor ba'i lcags kyu gshin rje gshed/_rdo rje pad+mar zhugs pa zhags pa ste gzhan gyis mi thub pa/_'ching ba lcags
[\[97a.4\]]sgrog ste rta mgrin/_las sam sa bon 'byung ba'i dus na bdud rtsi 'khyil pa ste/_de'i dus na bdag zhugs so/_/zhugs pa'i dus na 'dod chags zhe sdang gti mug nga rgyal phrag dog/_/gzugs sgra dri ro reg bya/_sa chu me rlung nam mkha'/_mig rna ba sna lce lus
[\[97a.5\]]yid la sogs pa sa bon rnam par snang mdzad chen pos bskyed de/_bde ba chen po la gnas pa'i dus na'o/_/de bas na bdag dang de bzhin gshegs pa thams cad kyi rang bzhin no/_/gang dag rdzas dgu'i dngos po las skyes pa'i dus na dgu po de dag rnam par bsgom par
[\[97a.6\]]bya'o/_/de la rdzas dgu ni 'di dag ste/_gzugs tshor ba 'du shes 'du byed rnam par shes pa sa chu me rlung nam mkha'/_mig rna ba sna lce lus yid la sogs pa ba spu'i bu ga thams cad nas byang chub kyi sems las mngon par sprul te/_chos kyi dbyings kyi rang bzhin du bdag
[\[97a.7\]]skyes pas/_de'i phyir bdag chos kyi dbyings so/_/de ltar shes par bya ste/_spyod lam rnam pa bzhi thams cad du rtag par bsgom par bya'o/_/byang chub kyi sems las de lta bu'i tshul du skye ba'am/_yang na snang ba mtha' yas kyi tshul du skyes pa'o/_/ye shes tsam du shes par
[\[97b\]]
[\[97b.1\]]byas nas thams cad kyi rang bzhin du bdag bsgom par bya'o/_/gzhan yang rang bzhin gyis grub pa rim gyis bstan par bya ste/_'dod chags 'dod chags kyi rang bzhin gyis med do/_/de bas na zhe sdang zhe sdang gi rang bzhin gyis med do/_/de bzhin du gti mug gti mug gi
[\[97b.2\]]rang bzhin gyis mi dmigs so/_/nga rgyal yang shin tu rang bzhin med do/_/de bzhin du phrag dog kyang rang bzhin med do/_/sa ni rdul phra mo'i rang bzhin yin pa'i phyir rang bzhin gyis stong ngo /_/chu yang de bzhin no/_/me dang rlung dang nam mkha' yang 'du shes tsam du brtag
[\[97b.3\]]par bya'o/_/gzugs dang tshor ba dang /_'du shes dang /_'du byed dang rnam par shes pa la sogs pa yang stong ngo /_/de bzhin du mig dang rna ba dang sna dang lce dang lus dang yid la sogs pa yang stong ngo /_/gang gi dus na de lta bu'i byang chub kyi sems skyes pa de ni yongs su
[\[97b.4\]]mya ngan las 'das pa'o/_/de lta bas na bdag rang bzhin gyis grub pa ste/_skye ba dang 'jig pa med pa'i phyir ro/_/de bzhin du 'gro ba dang gnas pa la sogs pa thams cad kyang bdag grub pa bzhin no bar shes par bya'o/_/rang bzhin gyis kun 'di ltar lhun gyis grub pa'i
[\[97b.5\]]sgyu ma stong pa'i sbyor gzhi mgon po thams cad mkhyen pa'i bdag go zhes 'di ltar shes par byas na/_rab tu 'grub par 'gyur ro/_/dkyil 'khor gyi slob dpon sgeg pa'i rdo rjes mdzad pa rdzogs so//_//[{D1911}]@##/_/dpal bde ba chen po'i sgrub thabs bzhugs/_
[\[97b.6\]]@##/_/dpal rdo rje sems dpa' la phyag 'tshal lo/_/mgon po sangs rgyas kun ngo bo/_/zhe sdang rdo rje rgyal ba'i gtso/_/lha mo'i tshogs bcas bde chen la/_/dad pas rtag tu phyag 'tshal te/_/dpal ldan gsang 'dus rgyud 'di yi/_/don rtogs gsal bar
[\[97b.7\]]bya ba dang /_/sems can rnams la phan pa'i phyir/_/sgrub pa'i thabs 'di bshad par bya/_/dang por sngags pas nges par ni/_/rdo rje slob dpon mnyes byas te/_/dbang bskur gnang ba thob nas ni/_/de nas sgrub pa brtsam par bya/_/dkyil 'khor du ni zhugs pa dang /_/_
[\[98a\]]
[\[98a.1\]]de bzhin gsang nyid shes pa dang /_/kun byed thams cad za ba yis/_/the tshom med par dngos grub thob/_/gtso la mi phyed dad pa dang /_/rnam par mi rtog blo ldan zhing /_/dam tshig sdom la gnas pa ni/_/bram ze bsad na'ang 'grub par
[\[98a.2\]]'gyur/_/dkyil 'khor dag ni dman pa dang /_/dam tshig rnam par spangs pa dang /_gsang ba de nyid mi shes pas/_/bsgrubs kyang cung zad 'grub mi 'gyur/_/de la 'di ni dam tshig sdom pa ste/_sha khrag dri chen rdo rje chu/_/lnga pa sems ni 'byung ba ste/_/sngags
[\[98a.3\]]pas cho gas byin brlabs nas/_nyin gcig bzhin du bza' bar bya/_/sbyang sbar de bzhin rtogs byas la/_/dogs pa med pa'i sems kyis ni/_/de bzhin gshegs pa mnyes bya'i phyir/_/dga' ba'i sems kyis bza' bar bya/_/hUM zhes pas ni kun du sbyar/_/AHzhes
[\[98a.4\]]pas ni rtogs par bya/_/oM gyis 'bar bar bsgom byas pa/_/'di ni dam tshig dam pa'o/_/glang chen rta dang sha chen dang /_/ba lang khyi sha mchog yin te/_/zas phyir 'di dag bza' bar bya/_/gzhan ni bza' bar mi bya'o/_/sha rnams dag ni ma rnyed na/_/kun la bsgom
[\[98a.5\]]zhing rnam par brtag_/rdo rje'i sbyor ba 'di dag gis/_/sangs rgyas kun gyis byin gyis rlob/_/bza' ba'am yang na btung ba ste/_/brtul zhugs can gyis ci bza' ba/_/dri chu sha yi sbyor ba ste/_/cho ga ji bzhin brtag par bya/_/rnam pa thams cad mchog ldan pa/_/_
[\[98a.6\]]rang lus ngag yid rdo rje yi/_/snying gar ye shes dam tshig ste/_/rdo rje mchog 'dzin cod pan du'o/_/dam tshig rdo rje lce rtser ni/_/hUM las rdo rjer bsgom byas la/_/AHdang oM gyi sbyor ba yis/_/zos na byang chub 'thob par 'gyur/_/'di ni dam tshig mchog yin te/_/_
[\[98a.7\]]sangs rgyas thams cad mnyes 'gyur ba/_/dam tshig mchog ces bya ba ste/_/mchog gi dngos grub thams cad byed/_/rtag par gzhan nas dbrog pa dang /_/rmad du byung bas gsod pa dang /_/'dod chags rdo rje nyid sbyor ba/_/'di ni sdom pas bsdams pa'o/_/dam bca'
[\[98b\]]
[\[98b.1\]]brtul zhugs dka' spyod pa/_/bsten pas 'grub par mi 'gyur te/_/'dod pa'i longs spyod thams cad la/_/brten na myur du 'grub par 'gyur/_/slong mo'i zan zas mi bzlas shing /_/slong la dga' bar mi bya ste/_/yan lag mi gnyis sngags bzlas la/_/'dod
[\[98b.2\]]pa'i longs spyod kun spyad do/_/lus dang ngag yid bder gnas na/_/byang chub sems dpa' 'thob par 'gyur/_/gzhan du dus min 'chi 'gyur zhing /_/dmyal ba rnams su rtag tu bsreg_/sangs rgyas byang chub sems dpa' dang /_/sngags kyi spyod pa mchog spyod pas/_/_
[\[98b.3\]]'dod pa'i longs spyod kun brten na/_/chos kyi yi ge mchog thob 'gyur/_/chags pa'i ye shes rtag bsgrubs pas/_/'dod pa'i longs spyod lnga brten zhing /_/byang chub dpa' bo chags pa dang /_/byang chub sems dpa' mnyes par bya/_/gzugs sgra dri la
[\[98b.4\]]sogs pa la/_/smad pa dag tu mi bya ste/_/rdo rje 'chang rgyal de nyid ni/_/thams cad du ni yang dag gnas/_/gzugs sgra ro dang reg gi rnams/_/de bzhin rab 'bring tha ma ste/_/khyad par rnam gsum shes byas nas/_/rdo rje sems la mchod par bya/_/sngags
[\[98b.5\]]pas rnam pa 'di dag gis/_/dam tshig sdom pa bsrung byas na/_/tshe 'di nyid la 'di dag gis/_/rdo rje gsum nyid thob par 'gyur/_/gal te gti mug can gyis 'das/_/de la dngos grub mi 'byung zhing /_/rims dang dug dang nad bgegs kyis/_/bsad nas
[\[98b.6\]]sems can dmyal bar 'gro/_/sangs rgyas byang chub sems dpa' yang /_/byin gyis rlob par mi mdzad cing /_/me tog bdug spos la sogs rnams/_/phul yang bzhes par mi mdzad do/_/'jig rten 'dir yang sdug bsngal zhing /_/pha rol tu yang
[\[98b.7\]]dmyal bar 'gro/_/dam tshig spyod pa nyams pa yis/_/gti mug can gyis grub mi 'thob/_/sngar smos sdom la gnas pa ni/_/rtag par mi phyed brtul zhugs kyis/_/lus dang ngag yid rdo rje yi/_/sgrub pa dag ni brtsam par bya/_/nags tshal chen
[\[99a\]]
[\[99a.1\]]po'i phyogs dag dang /_/dben pa chen po'i gnas dag dang /_/ri bo ril sul rnams su ni/_/dngos grub rtag tu thob par 'gyur/_/sems dpa' yi ni skyil krung gis/_/'jam pa'i stan la 'dug nas ni/_/zhe sdang rdo rje'i ting 'dzin du/_/gnas nas
[\[99a.2\]]gnas bsrung rnam par bsam/_/gzugs chen 'bar ba 'jigs byed pa'i/_/khro bo bcu dag phyung nas ni/_/hUM las skyes pa'i nyi ma'i steng /_/smad ni rtse mor rnam par bsam/_/phyogs bcu'i dkyil 'khor phyogs rnams su/_/rim pa bzhin du kun du bsam/_/bgegs
[\[99a.3\]]rnams thams cad gzhig pa'i phyir/_/gnod mdzes bka' stsal phur bus gdab/_/nyi ma'i dkyil 'khor dbus gnas pa'i/_/dbyar gyi sprin dpung lta bu ste/_/bskal pa'i me dpung bzhin du 'bar/_/g.yas brkyang bar ni rab tu gnas/_/smin mtshams khro gnyer dmar
[\[99a.4\]]ba'i spyan/_/zhal gsum mche gtsigs rnam par sgyur/_/phyag gnyis hUM gi rgya bcings te/_/dpa' bo rdo rje dril bu 'dzin/_/g.yas gnyis lcags kyu ral gri bsnams/_/g.yon gnyis dgra sta zhags pa 'dzin/_/'di 'dra'i gzugs ni bsam byas nas/_/rang gis
[\[99a.5\]]de la bka' stsal to/_/oM sum+b+ha ni sum+b+ha hUM/_gr-ih+Na gr-ih+Na hUM/_gr-ih+NA pa ya gr-ih+NA pa hUM/_A na ya ho/_b+ha ga wAn/_bi d+ya rA dzA ya hUM phaT/_khro bo'i rgyal po 'di dag gis/_/bgegs ni kun nas rnam par 'jig/_/blo ldan rab tu sbyor ba yis/_/cho ga bzhin du phur kun
[\[99a.6\]]gdab/_/rdo rje bdud rtsi rgyal chen po/_/rdo rje phur bu nyid gnas pa/_/ut+pal sngon po'i 'dab 'dra ba/_/'bar ba'i phreng ba 'khrigs pa'i 'od/_/lte ba man chad cha rnams ni/_/rtse mo lta bur rnam par bsgom/_/ro stod khro bo lta bu nyid/_/zhal gsum phyag ni drug pa
[\[99a.7\]]ste/_/bgegs kyi tshogs la 'og tu gzigs/_/de yi sngags 'di brjod bya ste/_/rdo rje phur bu nges btab na/_/bgegs lus shin tu mi g.yo'o/_/oM g+ha g+ha g+hA ta ya g+hA ta ya/_sarba du Sh+TAM hUM phaT/_kI la ya kI la ya/_sarba pA paM phaT hUM hUM hUM badzra kI la ya badzra d+hA ro adz+nyA
[\[99b\]]
[\[99b.1\]]pa ya ti/_kA ya bAka tsit+ta badzra kI la ya hUM phaT/_/rdo rje tho ba phyag bsnams mchog_/gnod mdzes rgyal po rnam par bsgom/_/hUM brjod 'bar ba'i lta bas ni/_/bgegs rnams thams cad phur bus gdab/_/phyogs rnams kun du rdo rje'i me/_/rnam par 'phro ba rnam
[\[99b.2\]]bsams te/_/ma rungs pa ni tshig bsams na/_/phyogs bcu dag tu 'bros par 'gyur/_/phyogs mtshams phur bus btab nas ni/_/steng 'og yang dag byin gyis brlab/_/dam pa'i don du bsgom pa ni/_/srid gsum rang bzhin med pa ste/_/dngos po
[\[99b.3\]]med pa bsgom pa'i dngos/_/bsgom par bya ba bsgom pa min/_/de ltar dngos po dngos med pas/_/bsgom pa dmigs su med pa'o/_/dngos po brtan g.yo la sogs kun/_/tshigs bcad 'di yis stong gyur nas/_/cho ga 'di yi sbyor ba yis/_/ye shes sa ni
[\[99b.4\]]byin gyis brlab/_/byang chub rdo rje dmigs nas ni/_/zla ba'i dkyil 'khor la 'dug nas/_/nam mkha'i khams kun khyab pa yi/_/lha mo mA ma kI ni bsam/_/nam mkha' rdo rje dbus gnas pa/_/dung dang kun da zla 'dra yi/_/ye shes bdud rtsi las byung ba/_/_
[\[99b.5\]]sa yi khams ni byin gyis brlab/_/chu zheng dpag tshad bye ba ste/_/dang la rang bzhin dri ma med/_/'od zer rnam lngas kun du 'khrigs/_/sangs rgyas rdo rje can gyi gnas/_/de dbus b+h+rUM ni gnas pa la/_/gser gyi ri bo 'dra ba yi/_/sangs rgyas kun gyi gzhal med
[\[99b.6\]]khang /_/'khor los sgyur ba bsgom par bya/_/las kyi rdo rje stan nyid du/_/shes rab ldan pas de'i 'og bsam/_/nam mkha'i dbyings kyi dbus gnas pa/_/bde gshegs kun gyi pho brang ngo /_/rin chen bzhi dngos mchod rten ni/_/'od zer phreng bas rnam par brgyan/_/ye
[\[99b.7\]]shes rgya mtsho dus gsum gyi/_/gnas su de ni rnam par bsam/_/gru bzhi pa la sgo bzhi pa/_/sgo rgyan bzhi dang yang dag ldan/_/dril bu dar dpyangs 'phen la sogs/_/sgo khyud kyis ni rnam par brgyan/_/grwa mtshams dag ni thams cad du/_/rdo rje rin chen rnams kyis spras/_/_
[\[100a\]]
[\[100a.1\]]zla gam chun 'phyang gis brgyan pa/_/nyi ma zla la sogs pas brgyan/_/bla re bras pas mdzes gyur cing /_/na bza' phreng ba sogs kyis brgyan/_/thig skud bzhi ni yongs btab pas/_/ka ba mchog brgyad kun du gnas/_/de dbus 'khor lo dmigs bya
[\[100a.2\]]ba/_/kun nas yongs su zlum po ste/_/mdor na sangs rgyas thams cad kyi/_/rang gi gnas su rnam par bsam/_/rdo rje lha mo bzhi rnams kyang /_/'khor lo'i grwar ni rnam par bsgom/_/gshin rje gshed sogs sgor dmigs te/_/sa snying la sogs bsgom par bya/_/_
[\[100a.3\]]nyi ma'i dkyil 'khor dbus gnas pa/_/sems kyi rdo rje rang bdag nyid/_/zhal gsum phyag drug lta bu ni/_/sangs rgyas dkyil 'khor dbus su gnas/_/lus dang ngag yid rdo rje yi/_/mtshan nyid dam pa'i don nyid de/_/tshul bzhin rnal 'byor pas dpyad nas/_/sngags
[\[100a.4\]]'di rab tu brjod par bya/_/oM shU n+ya tA dz+nyA na badzra swa b+hA ba At+ma ko\u0f85haM/_nam mkha' bzhin du blta bar bya/_/nam mkha' bstan du med pa ltar/_/bdag nyid rang bzhin med mthong nas/_/yi ge'i rnam pa bsgom par bya/_/bla 'og dbus ni rim bzhin du'o/_/bdag nyid yi
[\[100a.5\]]ge 'bru gsum gzugs/_/sangs rgyas dkyil 'khor dbus nyid du/_/kha dog gsum du bskyed nas ni/_/nyi zla pad+ma yang dag gnas/_/oM AHhUM/_dang ba'i zla ba 'dra bar ni/_/yi ge 'bru gsum zhu bar brtag_/ye shes 'od zer rnam 'phros pas/_/rgyud drug
[\[100a.6\]]gnas pa'i sems can dang /_/sangs rgyas rnams kyi sku gsung thugs/_/bsdu ba'i sbyor bas kun bsdus nas/_/rang bzhin med par mos pa yis/_/byang chub sems la gzhug par bya/_/oM d+har+m+mAd+hA tu badzra swa b+hA ba At+ma ko\u0f85haM/_byang chub sems de kun du dag_/dri med
[\[100a.7\]]zla ba lta bur gnas/_/kun bsdus bdud rtsi'i sbyor ba yis/_/gzugs kyi ngo bor rnam par bsgom/_/sngags kyi sku ni mthar phyin pa/_/sangs rgyas kun gyi rang bzhin dag_/phung po khams su rnam bsams te/_/skye mched la sogs rnams kyis brgyan/_/gzugs kyi
[\[100b\]]
[\[100b.1\]]phung po rang bzhin du/_/rnam par snang mdzad rab tu gnas/_/tshor ba dkon mchog dpal dang ni/_/'du shes su ni snang mtha' yas/_/'du byed thams cad gdon mi za/_/rnam par shes su mi bskyod gnas/_/mdor na phung po lnga rnams ni/_/sangs rgyas lngar
[\[100b.2\]]ni rab tu grags/_/oM swA aM hA hUM/_sa yi khams ni rnam bsams pa/_/phyi dang nang gi brtan pa ste/_/grub par spyan ni bsam byas na/_/sra ba lta bur byin gyis rlob/_/chu khams mA ma kI ra bsams pa/_/khu ba khrag ni nyid kyi rgyu/_/lus ngag sems zhes brjod pa la/_/_
[\[100b.3\]]gang ba nyid du rnam par gnas/_/me yi khams su rab sbyor ba/_/gos dkar mor ni blta bar bya/_/kun du mchog rab 'bar ba ste/_/de ni 'bar ba lta bur 'byung /_/rlung gi khams kyi rang bzhin du/_/blo dang ldan pas sgrol ma bsam/_/de ni rlung lnga 'byung ba ste/_/de bzhin yid
[\[100b.4\]]kyi 'gro ba 'grub/_/nam mkha'i khams kyi rang bzhin du/_/kun du bzang mo rab tu brtag_/nam mkha' de yi sbyor bas ni/_/sangs rgyas kyis kyang mi gzigs so/_/phung po khams kyi bye brag ni/_/gnyis su med pa'i sbyor bar gnas/_/de ltar khams nyid bsam byas
[\[100b.5\]]na/_/de ni kun du tshim par 'gyur/_/mo ha ra ti/_dwe Sha ra ti/_rA gar ti/_badzra ra ti/_mig dang rna ba sna dang ni/_/lce dang lus dang yid dag tu/_/sa yi snying po la sogs sems/_/skye mched dag tu rnam par bsgom/_/th+l+hiM oM oM oM haM oM/_nang gi skye mched rnams su ni/_/_
[\[100b.6\]]sa yi snying po la sogs gnas/_/phyi yi skye mched rang bzhin du/_/gzugs la sogs pa rab tu gnas/_/sa snying la sogs sngags rnams ni/_/rdo rje can gyi rgyud las gsungs/_/'di dag rnams ni ma gsungs phyir/_/gzugs la sogs pa ma bris so/_/phyi yi longs
[\[100b.7\]]spyod kyis mchod phyir/_/gzugs sgra dag tu rab tu gnas/_/byin gyi rlabs kyis byin brlabs nas/_/'dod pa lnga ni spyad par bya/_/gzugs ni mig gi spyod yul gnas/_/sgra ni rna ba'i gnas su gnas/_/dri ni sna dang mtshungs ldan te/_/ro ni lce la rab tu gnas/_/reg
[\[101a\]]
[\[101a.1\]]ni lus kyi bde bar gnas/_/phyi yi skye mched nyid dag ni/_/byang chub sems dpa'i dkyil 'khor mchog_/gshin rje gshed po lag pa g.yas/_/gzhan gyis mi thub g.yon pa ste/_/kha la rta mgrin bsgom par bya/_/bdud rtsi 'khyil pa rdo rje la'o/_/ya
[\[101a.2\]]mAn+ta kr-ita/_pradz+nyAn+ta kr-ita/_pad+mAn+ta kr-ita/_bib+h+nAn+ta kr-ita/_de ltar don kun rab zhugs nas/_/sangs rgyas kun bdag gtso bo ni/_/bskyed nas byin gyis brlab bya ste/_/tshigs su bcad pas gsol ba gdab/_/spyi bo'i dbus gyur bsam pa ni/_/zla ba'i dkyil 'khor gang ba ste/_/der ni oM dkar
[\[101a.3\]]'od ldan pa'i/_/'od zer lnga ni 'phro ba'o/_/de las lha mo rnams 'phro ba/_/bdag po'i rab tu sbyor ba ste/_/spyan ni rnam par bsam bya ba/_/nam mkha'i khams kun gang bar ro/_/rdo rje'i sku ni rnam bsams pa/_/bar snang khams ni gang bar gnas/_/de dbus bdag por bsam
[\[101a.4\]]bya zhing /_/bdag gi mdun na gnas par ro/_/sum cu rtsa gnyis mtshan 'chang ba/_/dpe byad bzang po brgyad cus brgyan/_/sngags pa de yis bcol ba ni/_/tshigs su bcad pa gnyis gnyis brjod/_/dpal ldan sangs rgyas sku 'chang ba/_/rdo rje mi phyed gsum
[\[101a.5\]]bsgoms pas/_/deng nyid byin gyis brlabs nas su/_/rdo rje skus ni mdzad du gsol/_/phyogs bcur bzhugs pa'i sangs rgyas ni/_/rdo rje mi phyed gsum bsgoms te/_/deng nyid byin gyis brlabs nas su/_/rdo rje skus ni mdzad du gsol/_/spyan dang thabs cig ldan par
[\[101a.6\]]ni/_/rtag par rnam par bsgom par bya/_/de bzhin zhugs par mos byas la/_/phung po lnga ni byin gyis brlab/_/sangs rgyas kun gyi sku ni gang /_/phung po lnga la rab tu gang /_/sangs rgyas sku yi rang bzhin gyis/_/bdag kyang de dang 'dra bar shog_/oM sarba ta thA ga ta kAya badzra
[\[101a.7\]]swa b+hA wa At+ma ko\u0f85haM/_de bzhin lce dbus pad+ma la/_/a las rdo rje 'dod chags te/_/rab zhugs de la gsol gdab cing /_/rdo rje dag tu byin gyis brlab/_/chos kyi ngag lam dpal ldan pa/_/rdo rje mi phyed gsum bsgoms pas/_/deng nyid byin gyis brlabs nas su/_/rdo rje
[\[101b\]]
[\[101b.1\]]gsung gis mdzad du gsol/_/phyogs bcur bzhugs pa'i sangs rgyas ni/_/rdo rje mi phyed gsum bsgoms te/_/deng nyid byin gyis brlabs nas su/_/rdo rje gsung gis mdzad du gsol/_/lce ni 'phro bar rnam bsgoms te/_/rang ngag chos rnams kun gyi gnas/_/gsung
[\[101b.2\]]dbyangs thams cad rnam dag dang /_/chos kyi ngag tu byin gyis brlab/_/ngag de rdo rje chos kyi ni/_/nges pa'i tshig ni phun sum tshogs/_/bdag gi tshig kyang de bzhin du/_/chos 'chad lta bur 'gyur bar shog_/oM sarba ta thA ga ta bAka badzra swa b+hA wa At+ma ko\u0f85haM/_snying gi zla ba la
[\[101b.3\]]dmigs pa/_/kha dog mthing shun lta bu yi/_/hUM zhes pa yi rdo rje sems/_/'od zer rnam lnga shin tu 'bar/_/sngar smos pa yi rim pa yis/_/rdo rje sems la gsol btab nas/_/de ni zhugs par bsgom byas te/_/sems ni byin gyis brlab par bya/_/dpal ldan
[\[101b.4\]]sems ni rdo rje 'chang /_/rdo rje mi phyed gsum bsgoms pas/_/deng bdag byin gyis brlabs nas su/_/rdo rje thugs kyis mdzad du gsol/_/phyogs bcur bzhugs pa'i sangs rgyas rnams/_/rdo rje mi phyed gsum bsgoms pas/_/deng bdag byin gyis brlabs nas
[\[101b.5\]]su/_/rdo rje thugs kyis mdzad du gsol/_/snying la dpal be'u bsam pa ni/_/skyes bu chen po'i mtshan nyid do/_/'od zer lngas 'khrigs lta bu ni/_/nga rgyal bskyed pas sbyar bar bya/_/kun du bzang po'i sems ni gang /_/gsang dbang gi ni blo ldan pa/_/bdag dang de dang
[\[101b.6\]]'dra ba'i sems/_/rdo rje 'chang 'drar gyur par shog_/oM sarba ta thA ga ta tsit+ta badzra swa b+hA wa At+ma ko\u0f85haM/_dbang bskur gong ma bzhin bsgom pa/_/chen po'i rgyu mthun la sogs yin/_/mi bskyod dbu brgyan sangs rgyas bzhin/_/lhag ma rang gi bdag dbang bskur/_/sku yi
[\[101b.7\]]dbang phyug mi bskyod pa/_/ngag gi dbang phyug thugs kyi dbang /_/dbu rgyan de bzhin 'dod pa'o/_/de ltar rim pas dbang bskur nas/_/rang gi snying po 'od zer gyis/_/shes rab ma yi dkyil du ni/_/gzugs la sogs pa thim byas te/_/ba spu'i bu ga las byung ba'i/_/gzugs
[\[102a\]]
[\[102a.1\]]kyi rdo rje sogs 'od ni/_/gzhal yas khang nas byung nas su/_/bar snang dkyil du khyab pa yis/_/bdag dang thub dbang mchod byas te/_/mchod dang mchod pa'i bdag nyid 'gyur/_oM sarba ta thA ga ta pU dza badzra swa b+hA ba At+ma ko\u0f85haM/_rigs gsum
[\[102a.2\]]rigs lnga brgya rnams la/_/ye shes lnga dang phyag rgya dang /_/sangs rgyas bdag nyid gzugs rnams kyis/_/dkyil 'khor chos rnams kyis bstod pa/_/mi bskyod rdo rje ye shes che/_/rdo rje dbyings ni mkha' chen po/_/rdo rje gsum mchog dkyil 'khor gsum/_/rdo rje
[\[102a.3\]]dbyings la phyag 'tshal bstod/_/rnam par snang mdzad dga' chen po/_/rdo rje zhi ba dga' ba che/_/rang bzhin gyis ni 'od gsal mchog_/rdo rje ston la phyag 'tshal bstod/_/rin chen rgyal po shin tu zab/_/nam mkha' rdo rje dri ma med/_/rdo rje sku la phyag 'tshal bstod/_/_
[\[102a.4\]]rdo rje mtha' yas chags pa che/_/rnam par mi rtog rdo rje mkha'/_/'dod chags pha rol phyin pa thob/_/rdo rje gsung la phyag 'tshal bstod/_/rdo rje don grub rdzogs sangs rgyas/_/bsam pa thams cad yongs rdzogs pa'i/_/rang bzhin dag pa nyid las byung /_/rang bzhin dag
[\[102a.5\]]pas gos pa med/_/rdo rje sems la phyag 'tshal bstod/_/zla ba nyi ma chu sman dri/_/rlung me'i dkyil 'khor la gnas pa'i/_/'od ldan phyag 'tshal byin gyis brlab/_/de nyid gsum gyi sngags btab nas/_/lce la rdo rje hUM bkod de/_/ye shes bdud rtsi gang bsgoms nas/_/snying
[\[102a.6\]]ga'i zla ba'i dkyil gnas kun/_/dkyil 'khor de yis tshim par bya/_/snying 'od sprul pa mgon po yis/_/dbus kyi kun rtog yongs spangs te/_/'gro ba sangs rgyas nyid byas nas/_/ye shes sa bon dkyil du thim/_/snying ga'i phyag mtshan dkyil gnas pa/_/zla ba'i snying
[\[102a.7\]]po thig le gzugs/_/'od gsal rang gi yid bsgoms te/_/ye shes sems dpa' gsal bar bya/_/sku gsung thugs kyi rdo rje yang /_/'od zer 'phros pas gsal byed de/_/de yang snying la bzhugs bsams nas/_/de ni ye shes bdud rtsi'i rgyun/_/de nas lus kyi nang
[\[102b\]]
[\[102b.1\]]kun du/_/de yis kun du gsal byas te/_/so so ba spu'i 'od zer gyis/_/'gro ba'i don ni rdzogs par bya/_/rang gi phyag mtshan phra mo la/_/rang rig thub pa'i dkyil 'khor ni/_/'ong 'bar dam pa'i shes rab thogs/_/rig ma'i sna la gnas par bsgom/_/brtan pa'i
[\[102b.2\]]mtshan ma mthong ma thag_/de yi 'od zer 'phro ba ni/_/sangs rgyas sna tshogs phyag mtshan bsnams/_/yang dang yang du 'phro bar bsgom/_/sku gsung thugs kyi rdo rje dang /_/'od zer lnga yi ye shes las/_/'phros nas sngags ni zlos byed pa/_/lhan cig yang na rim par bya/_/_
[\[102b.3\]]dbugs phyung 'phro ba spro byas te/_/dbugs bsdu sngags kyang bsdu bar bya/_/sku la sogs pa'i spro bsdu ba/_/rim pa rim par bzlas par bya/_/de ltar bzlas na nam mkha' la/_/sku sogs de dag rnams kyis khyab/_/sngon bzhin rang gi 'od zer mchod/_/dbugs phyung rig
[\[102b.4\]]ma'i chu bo yis/_/gsang ba'i rig ma le lo yis/_/bde bar zhugs nas dbang gyur pa/_/ye shes sangs rgyas chu bo rnams/_/dgag pa'i dbugs kyis thim nas su/_/rang gi dkyil du thim par bya/_/rgyu mthun la sogs mos pa yis/_/thig le phra mo gsang gsum
[\[102b.5\]]la/_/'bring po chung sogs phye nas su/_/sbyor ba bsnyen sogs de bzhin no/_/rang snying de nyid mchog gzigs pa/_/sems la nyams su phyung gyur na/_/spyan sogs yon tan dbyangs kyis ni/_/dkyil 'khor gsol nas mchod par bya/_/spyi bor zla ba phyag mtshan
[\[102b.6\]]ldan/_/dam pa'i sems ni chu rgyun ni/_/'bab pa rim par byas nas su/_/sku gsung thugs la thim par bya/_/de ltar dbugs phyung bzlas nas su/_/mkhas pas mchod pa la sogs bya/_/ci phyir de bzhin nyid gsum dag_/thogs pa spangs nas rdzogs par bya/_/de
[\[102b.7\]]'dra de nyid dang bral ba'i/_/'gro ba thams cad mthong nas su/_/de dag phan phyir snying rje yis/_/smon lam kun du mngon par bya/_/ting nge 'dzin las langs nas su/_/'gying bag gtso bo dang ldan nas/_/spyod pa sangs rgyas shes byas te/_/spyod yul rnams kyis rab tu mchod/_/_
[\[103a\]]
[\[103a.1\]]'jam dpal rdo rje bdag nyid kun/_/rang bzhin las ni spyod yul 'gro/_/spyod yul de dag bsgom pa nyid/_/rang rang dag nas gnas phyir ro/_/rtag pa la sogs gnas pa'i phyir/_/so so rang rig chos su gnas/_/dpal ldan rdo rje 'dzin pa'i
[\[103a.2\]]gzugs/_/sems dpa' dag pa dang ldan pas/_/dbugs kyi rtog pa spangs nas su/_/bya ba thams cad bya ba yin/_/dkyil 'khor mchod pa mtha' yas 'di/_/rtag tu sgom pa'i rnal 'byor pa'i/_/rang gi snying ga'i zla ba la/_/rang gi dkyil 'khor gtso bo ni/_/gzhi yi sa bon
[\[103a.3\]]gyis bskyed la/_/rang gis bza' ba za dus na/_/rang snying de bzhin nyid dmigs dang /_/bdud rtsis sangs rgyas kun tshim bya/_/chos nyid kyi ni kun dag la/_/de nyid gsum gyi sngags btab nas/_/dkyil 'khor rang gi rig pa'i lha/_/de yis tshim par byas nas mchod/_/phyi yi
[\[103a.4\]]sbyin sreg rjes dpags te/_/sems ni sems nyid yin pa'i phyir/_/bla na med pa 'di yin te/_/ye shes me ni 'bar byed nas/_/phung po'i bud shing bsregs pa'o/_/'dod pa 'di dag thams cad ni/_/rang rang lha dag rang bzhin skye/_/de ltar bdag gzhan mchod byed pa/_/_
[\[103a.5\]]bde bar gshegs pa'i dam tshig yin/_/gang zhig la ni de sku sogs/_/sangs rgyas kun la mchod byed dang /_/rjes su rig pa 'gro ba'i don/_/rtag tu mnyam gzhag bsam gtan bya/_/gang zhig lus ngag dngos po las/_/phyag rgya sngags kyi bdag nyid che/_/las de
[\[103a.6\]]yang dag brtsams nas su/_/sangs rgyas thams cad mchod par bya/_/rnam rtog dngos po gcig pu la/_/sna tshogs rnam par snang ba ste/_/sdug bsngal bde ba grol 'byung ba/_/ci phyir las ma lus pa yin/_/de phyir dge dang mi dge las/_/lus la sogs pa'i rtog
[\[103a.7\]]pa 'byung /_/kun rtog thams cad nges grol nas/_/ye shes rtogs par ga la 'gyur/_/don yod rdo rje dkyil 'khor gtsor/_/bsams nas dam tshig bslab don du/_/snying gar las kyi rdo rje khang /_/bsams nas kun bdag dbang bskur bya/_/bla ma brnyas
[\[103b\]]
[\[103b.1\]]sogs skyon gyur na/_/yon dang bcas par ston mo dbul/_/rang gi dkyil 'khor la gnas te/_/bdag nyid la ni pha rol tu/_/rim pa gcig ni rnam bsams pa/_/snga ma'i gzugs ni gnas gyur nas/_/zhe sdang gzugs su rnam par gnas/_/an+d+ra nI la'i mdog
[\[103b.2\]]lta bu/_/zhal gdangs mche ba gtsigs pas 'jigs/_/mi 'khrugs 'bar ba spyi bor 'chang /_/'jig rten khams kun 'khrugs par byed/_/nyi ma'i dkyil 'khor dbus gnas pa/_/nyi ma bye ba phrag brgya'i 'od/_/dmar ba'i spyan ni 'jigs pa che/_/rgyan rnams
[\[103b.3\]]kun gyis rab tu brgyan/_/khro gnyer zhi ba 'dod chags che/_/zhal gsum dag ni rnam par 'chang /_/rang gi dam tshig mnyam par ldan/_/phyag drug gis ni mngon par brgyan/_/'dzam bu na da'i 'od 'dra ba'i/_/sangs rgyas sprin gyis rnam 'khrigs pa'i/_/rdo rje chen po rtse
[\[103b.4\]]dgu pa/_/de yi phyag tu rnam par bsgom/_/sngar gsungs pa yi rim bzhin du/_/phyag rgya phyi ma rnam par bsgom/_/zhe sdang rdo rjer byin brlabs nas/_/dkyil 'khor thams cad rab tu spro/_/dzin dzi ka_/sa bon las ni bskyed bya ba/_/rnam par snang mdzad gtso bo
[\[103b.5\]]ste/_/zhi ba'i cha lugs dag dang ldan/_/phyogs ni thams cad snang bar mdzad/_/ston ka'i 'dam bu'i 'od 'dra ba/_/ral pa'i cod pan dag gis brgyan/_/mi 'khrugs pas ni dbang bskur zhing /_/sna tshogs rgyan rnams kun gyis brgyan/_/dkar dang gnag dang
[\[103b.6\]]dmar chen po/_/kha dog gsum pa zhal gsum pa/_/'od zer sna tshogs chen pos brgyan/_/phyag drug rnam par bsgom par bya/_/'khor lo rdo rje pad+ma dkar/_/g.yas pa'i phyag tu rnam par bsam/_/dril bu nor bu ral gri rnams/_/g.yon pa'i phyag tu rnam par bsgom/_/_
[\[103b.7\]]snying las de bzhin byung nas ni/_/phyogs kun du ni rnam par gzigs/_/sangs rgyas rdzu 'phrul mdzad la sogs/_/chos kyi 'khor lo rab tu bskor/_/gti mug lam la rab gnas pa'i/_/sems can ma lus sbyangs nas ni/_/slar log mdun gyi phyogs dag na/_/zla ba'i
[\[104a\]]
[\[104a.1\]]dbus su rnam par gnas/_/rat+na d+h+r-ika_/sa bon las ni skyes pa yi/_/dkon mchog dbal ni mkhas pas bskyed/_/ral pa cod pan 'chang la zhi/_/mi 'khrugs dbang bskur bas ni brgyan/_/zhal gsum kha dog gsum pa ste/_/ser dang dmar dang
[\[104a.2\]]dkar ba'i zhal/_/thams cad rgyan dang rab ldan pa'i/_/phyag drug pa ni rnam par bsgom/_/nor bu rdo rje 'khor lo ni/_/g.yas pa'i phyag tu bsgom par bya/_/dril bu ral gri pad+ma ser/_/g.yon pa dag tu rnam par bsgom/_/de bzhin snying ga nas byung nas/_/'jig
[\[104a.3\]]rten khams ni rnam par gzigs/_/nga rgyal gnas la gnas pa yi/_/sems can thams cad sbyong bar mdzad/_/rin chen chen po slar gshegs nas/_/thams cad dbang bskur phun sum tshogs/_/rdo rje sems dpa'i g.yas phyogs kyi/_/rin chen dbus su rnam par bzhugs/_/_
[\[104a.4\]]a ro l-ika/_sa bon dag las grub pa yis/_/rdo rje snang ba mtha' yas bskyed/_/pad+ma rA ga'i mdog 'dra ba'i/_/mi 'khrugs pas ni cod pan brgyan/_/zhi ba ral pa cod pan 'chang /_/dmar dang gnag dang dkar ba'i zhal/_/thams cad rgyan gyis rnam brgyan pa'i/_/phyag drug
[\[104a.5\]]pa ni bsgom par bya/_/g.yon pa 'gying bas pad+ma 'dzin/_/dril bu dkur brten phan phyir te/_/g.yas par pad+ma skyong mdzad cing /_/thugs kar pad+ma kha yang 'byed/_/phyag gnyis rdo rje 'khor lo dang /_/g.yon gnyis rin chen ral gri bsnams/_/snying ga nas ni byung gyur
[\[104a.6\]]nas/_/thams cad phyogs su rnam par gzigs/_/sems can 'dod chags ldan sbyong ste/_/'dam can chu yi pad+ma bzhin/_/slar gshegs pad+ma'i dbus su ni/_/rgyab kyi phyogs su mngon par bzhugs/_/pradz+nyA d+h+r-ika/_sa bon las ni grub pa yi/_/rdo rje gdon mi za ba bskyed/_/_
[\[104a.7\]]ljang gu baiDUR+Ya 'dra ba/_/ral pa cod pan rdo rje gnas/_/thams cad rgyan gyis rnam par brgyan/_/ljang gu gnag dang dkar ba'i zhal/_/'od zer rnam lnga 'khrigs par 'bar/_/phyag drug rnam par bsam par bya/_/ral gri rdo rje rgya gram dang /_/'khor lo g.yas pa'i phyag tu bsgom/_/_
[\[104b\]]
[\[104b.1\]]dril bu pad+ma'i sdong bcas dang /_/nor bu g.yon pa'i phyag tu bsam/_/de bzhin snying ga nas byung nas/_/phyogs bcu kun du gzigs mdzad de/_/brdzun tshig smra ba'i lam gnas pa'i/_/sems can thams cad kun du spyod/_/sna tshogs chen po slar gshegs nas/_/gru gsum dkyil
[\[104b.2\]]'khor dbus su ni/_/rdo rje sems kyi byang phyogs su/_/sems dpa'i skyil mo krung gis bzhugs/_/zhe sdang gti mug 'dod chags dang /_/yid bzhin nor bu dam tshig ste/_/rigs lngar gtogs pa 'di rnams kyis/_/'dod dang grol bar rab grub pa'o/_/dwe Shar ti/_gsang
[\[104b.3\]]sngags las ni grub pa yi/_/rgyal ba'i yum gyi lha mo bskyed/_/sngo bsangs ut+pal mdog 'dra ba/_/yid du 'ong ba mdzes pa'i zhal/_/gnag dang dmar dang dkar 'dra ba'i/_/zhal gsum gyis ni rnam par brgyan/_/mi 'khrugs cod pan gnas byas pa'i/_/phyag drug pa ni
[\[104b.4\]]bsgom par bya/_/rgyal mo rdo rje 'khor lo 'dzin/_/sngo dmar ut+pal phyag na bsnams/_/g.yon pa 'gying bas dril bu ste/_/rin chen ral gri rtag tu 'chang /_/snying ga nas ni byung gyur nas/_/phyogs bcur rnam par gzigs mdzad de/_/bgegs chen gyis ni 'jigs rnams
[\[104b.5\]]la/_/rtag tu srung ba nyid du mdzad/_/'bar bslar yang gshegs nas ni/_/rdo rje dkyil 'khor dbus ma yin/_/lho yi grwar ni bzhugs nas kyang /_/rab dgyes rdo rje la yang gzigs/_/mo ha ra ti/_gsang sngags las ni grub pa yi/_/spyan gyi lha mo bskyed par bya/_/_
[\[104b.6\]]ston ka'i zla ba'i mdog 'dra ba'i/_/rnam par snang mdzad spyi bor gnas/_/me tog sna tshogs tshad med pas/_/dbu la thod du rnam par bcings/_/dkar dang gnag dang dmar chen po'i/_/zhal gsum pa ni rab tu 'bar/_/cha lugs brgyad dang ldan pa ste/_/'od zer dkar pos kun
[\[104b.7\]]du 'khrigs/_/rgyan rnams kun dang ldan pa yi/_/phyag drug pa ni rnam par bsam/_/rgyal mo 'khor lo rdo rje 'dzin/_/ut+pal dkar po phyag na bsnams/_/rin chen sdong bu g.yon na ste/_/dril bu ral gri 'dzin pa'i mchog_/de bzhin snying ga nas byung nas/_/phyogs bcu
[\[105a\]]
[\[105a.1\]]dag tu rnam par gzigs/_/gdon nad na ba'i sems can dag_/zhi ba'i gnas kyis zhi bar mdzad/_/snang mdzad de ni slar gshegs nas/_/dad pa'i dkyil 'khor dbus su ni/_/shar gyi grwar ni bzhugs nas kyang /_/rdo rje mgon la gzigs par mdzad/_/_
[\[105a.2\]]rA ga ra ti/_gsang sngags las ni grub pa yi/_/gos dkar mo ni bskyed par bya/_/zhal mdzes spyan ni ring ba ste/_/pad+ma rA ga zla mdog 'dra/_/zhal gsum dag ni bzhad pa'i zhal/_/dmar dang gnag dang dkar ba ste/_/snang ba mtha' yas cod pan gnas/_/thams cad rgyan
[\[105a.3\]]gyis rnam par brgyan/_/sgyu 'phrul mtshon las kun du 'byung /_/'dod chags dmar po 'chad la dga'/_/mtshan rnams thams cad kun rdzogs pa'i/_/phyag drug rnam par bsgom par bya/_/g.yon pa 'gying bas dril bu dang /_/sdong bu lor bcas ut+pal 'dzin/_/sgeg
[\[105a.4\]]dang bcas pa'i g.yas pa yis/_/ut+pal dmar po kha yang 'byed/_/gnyis ni rdo rje 'khor lo 'dzin/_/g.yon gnyis nor bu ral gri 'chang /_/snying ga nas ni byung gyur nas/_/thams cad phyogs su rnam par gzigs/_/gza' sogs kyis skams sems can rnams/_/tshe dang mtshungs
[\[105a.5\]]par rgyas par mdzad/_/slar gshegs pad+ma'i dbus su bzhugs/_/badzra ra ti/_gsang sngags las ni grub pa yi/_/lha mo sgrol ma mkhas pas bskyed/_/yan lag mtshan rnams kun dang ldan/_/bud med ma rungs myos mdzad brtson/_/mdzes pa'i zhal ni spyan ring ba/_/margad
[\[105a.6\]]ser po'i mdog kyang 'dra/_/gdon mi za mchog cod pan mdzes/_/me tog phreng gi cod pan dkris/_/ljang gu nag dang dkar 'dra ba'i/_/zhal gsum gyis ni rnam par brgyan/_/rgyan rnams thams cad kun rdzogs pa'i/_/phyag drug pa ni bsam par bya/_/rdo rje rgya gram 'khor lo 'dzin/_/_
[\[105a.7\]]ut+pal ser po phyag na bsnams/_/g.yon pa 'gying bas dril bu ste/_/rin chen ral gris phyag ni brgyan/_/snying ga nas ni byung gyur nas/_/'dod chags zhe sdang gis rmongs pa'i/_/sems can dbang du byed pa ni/_/'od kyis reg pa tsam gyis te/_/sems ni med ltar dbang gyur
[\[105b\]]
[\[105b.1\]]nas/_/thams cad mngon par phyogs par gnas/_/slar gshegs dam tshig dbus su ni/_/byang gi phyogs kyi grwar ni bzhugs/_/gsang sngags yi ge las grub pa'i/_/mkhas pas byang chub sems dpa' bskyed/_/rigs kyi bdag pos dbang bskur ba'i/_/kha dog
[\[105b.2\]]gsum dag zhal gsum pa'o/_/rnam pa thams cad mchog ldan pa/_/phyag drug pa ni rnam par bsgom/_/so so'i rigs bzhin kha dog brgya/_/de dag thams cad bsgom par bya/_/sgrol ma'i phyag rgyar gsungs pa ni/_/kun du bzang po bsgom par bya/_/ut+pal yongs su bsal
[\[105b.3\]]nas ni/_/pad+ma de la sbyin par bya/_/byams pa klu shing me tog ste/_/lhag ma rnam snang mdzad kyi gnas/_/'jam dpal dril bu ral gri mchog_/de bzhin du ni rab tu gnas/_/lag pa g.yon pa sa la gnon/_/g.yas pa zhu ba'i phyag rgya ste/_/lhag ma kun du bzang po yi/_/phyag
[\[105b.4\]]rgya de ni rnam par bsgom/_/shar gyi ngos la gnyis nyid de/_/sa yi snying po byams pa gnas/_/lhor ni phyag na rdo rje dang /_/nam mkha' zhes bstan kun du gnas/_/nub tu 'jig rten dbang phyug dang /_/'jam pa'i dbyangs ni rnam par gnas/_/byang du sgrib sel bstan pa dang /_/_
[\[105b.5\]]kun du bzang po rab tu grags/_/'di ltar 'di yi dam gsungs pa/_/gzugs kyi rdo rje la sogs lha/_/'di dang thabs cig bzhugs pa ni/_/lag gnyis rang rtags ldan par gzhag_/gzugs ni lag gnyis me long 'dzin/_/sgra ni lag gnyis pi wang ngo /_/dri ni lag
[\[105b.6\]]gnyis dung phor te/_/ro ni lag gnyis snod gnas so/_/reg ni rdo rje yongs 'khyud ma/_/snying ga dag tu yongs su 'khyud/_/rdo rje rgya gram dam tshig gis/_/bde bar gnas pa chos kyi dbyings/_/rnam snang mdzad sogs kha dog dang /_/mtshon cha dag ni sna tshogs te/_/_
[\[105b.7\]]gzugs la sogs pa rnam bsgom pa/_/ji skad gsungs pa'i rim bzhin no/_/rnam par sel dang byams gnyis kyi/_/kha dog mtshon cha ji bzhin gnas/_/dam tshig gnyis ni bsgom bya ba/_/byams pa snying rje zhes bya gnyis/_/ya mAn+ta kr-ita/_ye shes las ni grub pa yi/_/_
[\[106a\]]
[\[106a.1\]]rdo rje zhabs drug bskyed par bya/_/sprin sngo lta bu'i kha dog la/_/gsus po che la stobs po che/_/'od zer stug po dag gis 'bar/_/kun du khros pa'i 'jigs dang bcas/_/spyan dmar zhal gdangs mche ba gtsigs/_/zhal gsum dag ni rnam par
[\[106a.2\]]bskyod/_/'bar ba'i dbu ni gyen du bcings/_/rtag par cod pan gnas byas te/_/yan lag rgyan gyis rab brgyan pa'i/_/phyag drug rnam par bsgom par bya/_/'khor lo ral gri bsnyems pas 'dzin/_/gtun shing mngon par bstod pa'i phyag_/g.yon pa 'gying bas
[\[106a.3\]]dril bu mchog_/dgra sta zhags pa bsdigs par bcas/_/snying ga nas ni byung gyur pa/_/nyi ma'i dkyil 'khor dbus dag tu/_/g.yas brkyang gnon pa'i tshul gyis ni/_/shar phyogs kyi ni sgor gnas so/_/pradz+nyAn+ta kr-ita/_ye shes las ni grub pa yi/_/rdo rje gzhan gyis mi thub
[\[106a.4\]]bskyed/_/'od zer 'phro ba gdug 'bar zhing /_/sprul rnams kyis ni yan lag brgyan/_/'bar ba'i dbu ni brtan par bcings/_/mi 'khrugs pas ni spyi bor brgyan/_/khro gnyer mdzad cing dmar ba'i spyan/_/zhal gsum dag ni rnam par gdangs/_/dung dang kun+da zla 'dra ba'i/_/_
[\[106a.5\]]zhabs g.yas brkyang bar gnas pa ste/_/rnam pa thams cad mchog ldan pa/_/phyag drug pa ni rnam par bsgom/_/rdo rje be con phyag na bsgreng /_/ral gri 'debs pa'i tshul du gnas/_/g.yon pa 'gying bas dril bu 'dzin/_/dgra sta mdzub mo zhags pa 'chang /_/de bzhin snying ga nas
[\[106a.6\]]byung nas/_/nyi ma'i dkyil 'khor dbus dag tu/_/lho yi sgo yi dbus su ni/_/'dod pa'i khro bo kun du gnas/_/pad+mAn+ta kr-ita/_ye shes las ni grub pa yi/_/rdo rje gnyis med bskyed par bya/_/'od zer stug po 'phro 'bar ba'i/_/ban+du ka yi me tog 'dra/_/dbu skra 'bar bcings gyen
[\[106a.7\]]du 'greng /_/rdo rje snang bas rnam par brgyan/_/phyag drug pa ni 'jigs pa che/_/zhal ni khro gnyer mdzad pa ste/_/phyag na pad+ma bskyod pa che/_/ral gri gtun shing mtshon cha'i phyag_/g.yas brkyang 'gying ba'i tshul du gnas/_/g.yon pa dgra sta zhags pa 'chang /_/khro bo snying ga nas
[\[106b\]]
[\[106b.1\]]byung nas/_/nyi ma'i dkyil 'khor dbus su ni/_/btul nas rang gi dkyil 'khor la/_/nub phyogs kyi ni sgo ru gnas/_/big+h+nan+ta kr-ita/_ye shes las ni grub pa yi/_/bdud rtsi 'khyil pa bskyed par bya/_/'od zer stug po 'bar ba ni/_/kha dog zar ma'i me tog 'dra/_/'bar
[\[106b.2\]]bas 'khrigs pa'i sgra can dang /_/rdo rje don grub cod pan can/_/zhal gsum khro gnyer rab bskyod cing /_/mche ba rno can ha har bzhad/_/rdo rje rgya gram ral gri mtshon/_/phyag na gtun shing gsod par gnas/_/dril bu dgra sta ral gri dang /_/g.yon pa'i phyag tu rnam par brtag/_
[\[106b.3\]]de bzhin snying ga nas byung nas/_/nyi ma'i dkyil 'khor dbus su ni/_/khro bo zhabs g.yas brkyang ba yis/_/byang gi sgo yi dbus su gnas/_/khro bo'i dam tshig gsungs pa ni/_/ro langs gzhan gyis mi thub ma/_/khro gnyer ral pa gcig ma ste/_/lha mo 'di bzhi rab tu
[\[106b.4\]]grags/_/sangs rgyas rnams ni mnyam sbyor ba/_/sems dpa'i skyil krung sbyor ba ste/_/byang chub sems dpa' de bzhin gsungs/_/khro mo g.yon brkyang dag tu'o/_/dkyil 'khor dag ni bskyed pa rnams/_/thams cad dam tshig bzhis rgyas gdab/_/de ltar sbyor bas mnyam
[\[106b.5\]]bsdus nas/_/phra mo'i sbyor ba brtsam par bya/_/sna rtser yungs kar bsams nas ni/_/yungs kar de ni spro zhing bsdu/_/tshad med ye shes gnas bsgom pa'i/_/gsang ba'i ye shes brtags pa'o/_/kha dog lnga pa'i rin po che/_/yungs kar sbom po'i tshad tsam dag_/sna yi rtse
[\[106b.6\]]mor nan tan du/_/rnal 'byor pas ni rtag tu bsgom/_/brtan par gyur nas rin chen spro/_/brtan par ma gyur spro mi bya/_/sangs rgyas 'od 'bar lta bu yi/_/sprin gyi mchog ni spro bar bya/_/rdo rje 'khor lo sprin chen po/_/pad+ma mdzod ni mtshon cha 'dzin/_/byang chub sems
[\[106b.7\]]dpa' sprin chen po/_/spro ba'i bdag nyid spro bar bya/_/ut+pal sngon po'i 'dab 'dra ba'i/_/rtse mo lnga pa khyad par du/_/nas kyi tshad tsam nan tan gyis/_/sna yi rtse mor rnam par bsam/_/'khor lo la sogs bye brag gis/_/de ltar bsgoms pas brtags pa ste/_/byang chub
[\[107a\]]
[\[107a.1\]]tshad med 'grub 'gyur zhing /_/yon tan gnas rnams thams cad 'grub/_/mdor na de ltar bskyed byas na/_/sangs rgyas byang chub rab tu gnas/_/chos kyi gnas ni 'byung 'gyur te/_/lus dang ngag yid mtshon pa'o/_/de nas spro bar bya ba ni/_/rdo rje
[\[107a.2\]]bye ba grangs med de/_/til gong bzhin du mkha' dgang la/_/rdo rje bzlas pa brtsam par bya/_/bzlas mthar sangs rgyas ye shes kyi/_/rdo rje mi phyed gsum bsgoms te/_/rdo rje bzlas pa'i spyor bas ni/_/sangs rgyas kun gyi byin gyis rlob/_/dus gsum sangs rgyas kun 'byung
[\[107a.3\]]ba/_/sku gsung thugs ni rdo rje ste/_/rdo rje gsang sngags byin rlabs kyis/_/mtshungs pa med pa'i ye shes 'thob/_/gsang sngags don kun bzlas pa ni/_/rdo rje mi phyed gsum gyis mtshan/_/rdo rje mi phyed gsum rdzogs pa/_/'di dmigs rdo rje gsum zhes bya/_/sangs rgyas
[\[107a.4\]]rnams kyi sku gsung thugs/_/rdo rje ye shes bsgoms nas ni/_/mchod pa'i mchog ni rtag byas na/_/'dis ni byang chub mtshungs par 'gyur/_/sku gsung thugs ni mngon sum du/_/cho ga gsum gyis spro bar bya/_/bzlas pa rdo rje 'di yis ni/_/rdo rje gsum gyi sems 'drar 'gyur/_/_
[\[107a.5\]]yang na spro bar bya ba ni/_/so sor gsum gyi bye brag gis/_/sku gsung thugs ni bdag med par/_/ye shes sems kyis spro bar bya/_/khro bo'i dam tshig ye shes kyis/_/rang gi rdo rje'i dkyil 'khor du/_/sngags kyi yi ge'i sgra sgrogs pa/_/de ni khro bo'i bzlas pa yin/_/bzlas pa rdo rje
[\[107a.6\]]kun du spro/_/rdzogs nas rab tu bsdu bar bya/_/'di ni sangs rgyas thams cad kyis/_/bzlas par gsungs ba don dam pa'o/_/chos dang phyag rgya glur blangs pa/_/rdo rje tshig tu sbyor ba ste/_/'di ni gsal ba gsang ba'i tshig_/rdo rje'i tshig ni skad gdangs med/_/hUM badzra d+h+r-ika_/gsum
[\[107a.7\]]pa spros pa bsdus nas ni/_/rdo rje sems dpa' bsgrub par bya/_/gal te rgyal po ma grub na/_/drag shul sbyor bas bsgrub par bya/_/rdo rje chen pos bsgrub par bya/_/cho ga bzhin du rtag bsgoms te/_/snying ga dag tu brdeg pa yis/_/ye shes sems dpa' rab tu bskul/_/yang
[\[107b\]]
[\[107b.1\]]na rang gi dam tshig khro/_/lus dang ngag sems las byung ba/_/g.yon pa'i phyag na lcags kyu dang /_/g.yas pa na ni rdo rje 'dzin/_/gal te me ltar 'bar ba yi/_/stobs chen de ni gtang bar bya/_/mi gnas mya ngan 'das pa thob/_/rdo rje sems dpa' gnas pa de/_/khro bos
[\[107b.2\]]snying gar brdeg bya zhing /_/khro bo'i tshig gis bskul bar bya/_/che ge zhes bya rdo rje che/_/khyod ni sgrub par gnas pa ste/_/'di ltar rtag tu khyod la gus/_/de ni dam tshig srung ba'i mchog_/dbang bskur rjes su gnang ba ste/_/de la dngos grub rab tu stsol/_/'di ni rdo rje
[\[107b.3\]]tshul mchog ste/_/zhag bdun bar du byas na ni/_/lus ngag yid ni 'grub 'gyur te/_/rdo rje gsang ba'i dngos grub bo/_/'jigs shing skrag pa'i sems kyis ni/_/mchog sbyin mgon po gzigs mdzad de/_/chog shes sems dang dga' bar ni/_/dngos grub chen po stsol
[\[107b.4\]]bar mdzad/_/rdo rje gsum 'byung 'dra bar ni/_/'dis ni byang chub thob 'gyur te/_/rgyal ba byang chub rgya mtsho yi/_/rdo rje sems dpar de 'gyur ro/_/spyan la sogs pa'i lha mo dang /_/bral ba'i cha lugs ji bzhin du/_/bde ba mchog la zhen pa yis/_/rdo rje sems dpa' rnam
[\[107b.5\]]par gzigs/_/snyan cing 'jebs pa'i dbyangs dag dang /_/phra mo yi ni dbyangs la sogs/_/'dod pa bde ba zhi don gyis/_/bskul ba dag tu rnam par bsam/_/rdo rje sems khyod sa bdag ste/_/sems can khams ni skyed mdzad pa/_/'dod dga' yid 'ong don chen te/_/_
[\[107b.6\]]sems can kun gnyen che mchog gis/_/gal te bdag srog bzhed pa na/_/mgon po bdag la 'dod pa spyod/_/rdo rje sku khyod sangs rgyas 'khor lo don/_/sems can mang po dga' ba rtogs mdzad cing /_/byang chub dam pa'i don ni phan pa ston/_/dam tshig la ni 'dod pas 'dod
[\[107b.7\]]chags pa/_/gal te mgon po bdag srog bzhed pa na/_/khyod kyis 'dod pa bdag la spyad du gsol/_/rdo rje gsung khyod thams cad kun la ni/_/phan dang 'jig rten thugs brtse sems can don/_/dgos pa'i bya ba kun la rab tu chags/_/gal te mgon po bdag srog bzhed pa na/_/_
[\[108a\]]
[\[108a.1\]]rab dgyes kun bzang 'dod pas bdag la spyod/_/rdo rje 'dod khyed dam tshig mchog lags te/_/phan pa'i don chen rdzogs sangs rgyas pa'i rigs/_/mnyam nyid thig le rjes su thugs brtser ldan/_/gal te mgon po bdag srog bzhed pa na/_/yon tan rin
[\[108a.2\]]chen gtar mang bdag la spyod/_/de ltar lha mos bskul nas ni/_/de bzhin gshegs la stod par byed/_/mi bskyod pa ni ye shes che/_/rdo rje dbyings ni mkha' chen po/_/rdo rje gsum mchog dkyil 'khor gsum/_/gsang ba gsum la phyag 'tshal lo/_/rnam par snang
[\[108a.3\]]mdzad dga' chen po/_/rdo rje zhi ba dgyes pa che/_/rang bzhin gyis ni 'od gsal chos/_/rdo rje ston la phyag 'tshal lo/_/rin chen rgyal po shin tu zab/_/nam mkha' rdo rje dri med mkha'/_/rang bzhin dag pa dri ma med/_/gsang ba gsum la phyag 'tshal lo/_/rgyal chen rdo rje
[\[108a.4\]]snang mtha' yas/_/rnam par mi rtog rdo rje mkha'/_/'dod chags pha rol phyin brnyes pa'i/_/rdo rje gsum la phyag 'tshal lo/_/rdo rje don grub rdzogs sangs rgyas/_/bsam pa thams cad rdzogs par mdzad/_/rang bzhin dag pa nyid las byung /_/rdo rje sems la phyag 'tshal
[\[108a.5\]]lo/_/'di ltar bstod tshig zhi ba yis/_/sangs rgyas thams cad bskul byas nas/_/rdo rje longs spyod kyis bstod na/_/de yang sangs rgyas 'dra bar 'gyur/_/lha mos de bzhin gshegs bstod pa/_/rdo rje blo yis gzigs nas ni/_/sku gsung thugs la bsdus mdzad nas/_/_
[\[108a.6\]]sna tshogs rjes su chags par mdzad/_/dkyil 'khor thams cad mthong ba ni/_/sku gsung thugs kyi rdo rje ni/_/cho ga bzhin du brtan byas nas/_/bzlas pa dag ni bsdu bar bya/_/ting nge 'dzin la dmigs pa na/_/sngags pa lus nyam chung gyur na/_/lus ngag yid ni brtan
[\[108a.7\]]bya'i phyir/_/sbyor ba 'di ni brtsam par bya/_/spyi bor dkyil 'khor brtag pa ni/_/mtho gang gi ni tshad tsam ste/_/oM ni dbus su bsgoms nas kyang /_/bdud rtsi lnga ni 'gyur bar bsam/_/rdo rje sbyor ba 'di yis ni/_/skad cig gis ni mdangs ldan 'gyur/_/lus dang ngag
[\[108b\]]
[\[108b.1\]]sems bde gnas pa/_/the tshom med par 'grub pa yin/_/bkres skom la sogs sdug bsngal la/_/sbyor ba 'di ni rnam par bsam/_/sdug bsngal thams cad med 'gyur ba/_/mi gtsang rdo rje tshig bzhin te/_/rnam par snang mdzad gzugs chen po/_/bsgoms pas don kun
[\[108b.2\]]phun sum tshogs/_/ba ni kha la bsgom byas nas/_/oM zhes pa ni lce la dmigs/_/bza' ba kun gyi gnas gyur pa/_/yid bzhin nor bus rnam par brgyan/_/sdug bsngal kun sel rab zhi ba/_/ye shes rdo rje byin brlab ste/_/gang zhig 'di ni sgom byed pa/_/byang chub sems dpa'
[\[108b.3\]]grags chen 'gyur/_/rdo rje sems dpa'i sbyor ldan na/_/sku gsung dngos grub thob par 'gyur/_/dad pa med dang theg dman zhugs/_/'dod chags zhe sdang dbang rtul na/_/slob bu la yang sbyin mi bya/_/gang phyir sgrub pa 'di brtsams pa/_/rgyud don mngon par rtogs nas ni/_/rdo rje
[\[108b.4\]]sems bsgrub phyir bris te/_/rdo rje bzhad pa'i slob dpon gyis/_/sems can ye shes bskyed phyir ro/_/dpal bde ba chen po'i sgrub thabs rdzogs so//[ {D1912}]@##/_/rgya gar skad du/_shrI ma hA su kha sA d+ha no pi ka bya khya na/_bod skad du/_dpal bde ba chen po sgrub pa'i
[\[108b.5\]]thabs rnam par bshad pa/_dpal rdo rje sems dpa' la phyag 'tshal lo/_/bde ba chen po rdo rje che/_/ye shes mtha' yas 'byung gnas la/_/phyag 'tshal sgrub thabs don rnams ni/_/bla mas bstan bzhin bdag gis bri/_/dpal zhes bya ba ni phun sum tshogs pa la bya'o/_/_
[\[108b.6\]]de yang 'jig rten dang 'jig rten las 'das pa'o/_/'jig rten gyi dpal ni lha dang mi'i 'byor pa thams cad dang ldan pa'o/_/'jig rten las 'das pa ni sangs rgyas kyi yon tan thams cad la bya'o/_/de gnyis dang ldan pas dpal ldan zhes bya'o/_/dpal gyi sgras ni lha mo bzhi la
[\[108b.7\]]sogs pa la yang bya ste/_de rnams dang gnyis su med pa'i sbyor ba'i tshul du gnas pas dpal ldan no/_/rdo rje ni yang dag pa'i ye shes sems dpa' ni de nyid kyi rang bzhin yin pas sems dpa' zhes bya ste/_sems can thams cad dang mthun par sku bstan pas sems dpa'o/_/_
[\[109a\]]
[\[109a.1\]]mgon po sangs rgyas kun ngo bo/_/zhes pa ni thugs rje'i rang bzhin yin pas sems can gyi bsam pa dang mthun par thams cad kyi don mdzad pas mgon po zhes bya/_phyogs bcu dus gsum gyi sangs rgyas kyi bdag nyid yin pas so/_/zhe sdang rdo rje rgyal ba'i
[\[109a.2\]]gtso/_/zhes pa ni sems can zhe sdang can thams cad 'dul ba'i cha lugs su bstan pas zhe sdang rdo rje'o/_/rang sangs rgyas dang nyan thos kyi mchog tu gyur pa dang /_/dkyil 'khor gyi bdag po yin pas na rgyal ba'i gtso/_lha mo zhes bya ba ni 'jig rten dang 'jig rten las 'das pa'i chos
[\[109a.3\]]kyi dbyings kyi phyag rgya dang ldan pa rnams dang gnyis su med pa'i tshul du bde ba chen po rtag tu nyams su myong ba la bya'o/_/dad pas zhes pa ni gus pa dang bcas pas so/_/bdag gi lus ngag yid gsum gyi sgo nas phyag 'tshal nas/_/de ltar phyag 'tshal ba'i don ni rgyud thams cad
[\[109a.4\]]kyi rgyal po gsang ba 'dus pa 'di gang zag blo dman pa rnams kyis rtogs shing go dka' bas de lta bu'i sems can rnams la phan gdags pa'i phyir ro/_/dpal ni badzra satwa/_de dang ldan pas dpal ldan no/_/gsang 'dus ni rgyud kyi mtshan no/_/don ni nges pa'o/_/rtogs pa ni sems kyis
[\[109a.5\]]so/_/gsang ba ni tshig gis so/_/sems can ni khams gsum na gnas pa'o/_/phan pa ni mtho ris dang thar pa thob par bya ba rgyud 'di la 'jug par bya'o/_/bsgrub par bya ba'i phyir sgrub pa'o/_/de yang gang zhe na/_dpal rdo rje sems dpa' la sogs pa'o/_/thabs ni yan lag
[\[109a.6\]]go/_/'di ni brtsams pa'i dngos po'o/_/bshad par bya zhes pa ni dam bca' ba'o/_/dang po sems bskyed ma thag go/_/sngags pa zhes bya ba ni gsang sngags kyi tshul la spyod pa'o/_/nges pa ni the tshom med pa'o/_/da ni 'jug pa'i rim pa bstan pa yin te/_rdo rje ni yang dag pa'i don te de la
[\[109a.7\]]ma nor bar ston cing bde ba chen po'i go 'phang thob par byed pa'o/_/mnyes par bya ba yang rnam pa gsum ste phyi dang nang dang gsang ba'o/_/phyi ni lus dang longs spyod do/_/nang ni shes rab rnam gsum gyi sgo nas so/_/gsang ba ni gsang ba'i mchod pas so/_/de ltar slob dpon mnyes
[\[109b\]]
[\[109b.1\]]par byas nas dbang rnam gsum thob nas gnang ba ni sgrubs shig ces bya ba'i don to/_/de nas zhes bya ba ni mnyes par bya ba la sogs pa zin nas so/_/sgrub pa ni gang yang rung ba'i sgrub pa'i dngos po'o/_/brtsam par bya ba ni 'jug pa'o/_/dkyil 'khor gyi don ni sgra las drangs na
[\[109b.2\]]maN+Da ni snying po'o/_/la ni a da na ste len pa'o/_/dkyil 'khor pas dkyil 'khor ro/_/der zhugs pa ni tshul bzhin du slob dpon gyis bstan zhing dbang bskur ba'o/_/de bzhin ni 'dra ba'i don gsang ba ni thun mong ma yin pa dang /_/rtog ge bas ma yin pa'o/_/nyid ni ma nor ba
[\[109b.3\]]dkyil 'khor gyi don dang gnyis su med pa'i don to/_/shes pa ni go ba'o/_/kun byed thams cad za ba yis/_/zhes pa ni rtog pa med cing gnyis su med pa'i spyod pa'o/_/the tshom med par dngos grub thob/_/ces bya ba ni yon tan de lta bu dang ldan pas bsgrubs na yid kyi 'dod pa'i don
[\[109b.4\]]grub ces bya ba'i don to/_/gtso bo ni yi dam gyi lha dang rdo rje slob dpon gnyis so/_/mi phyed pa ni mi 'gyur ba dang rgyun mi 'chad pa'o/_/dad pa ni yid ches pa dang gus pa dang chags pa'o/_/rnam pa ni tha dad pa mi rtog pa'i blo ni tha dad pa'i 'du shes med cing gnyis su med pa'o/_/dam tshig
[\[109b.5\]]ni mi 'da' ba ste sku gsung thugs la sogs pa'o/_/sdom pa ni mi g.yeng ba'o/_/gnas pa ni ldan pa'o/_/de lta bu'i rnal 'byor pas bsgrubs na sku gsung thugs kyi 'bras bu 'grub par 'gyur ro/_/bram ze zhes bya ba ni dge ba'i ngang nyid yin pas na dor ba'i tshig go/_/dkyil
[\[109b.6\]]'khor dag ni dman pa dang /_/zhes bya ba la sogs pa'i don ni gong du bstan pa'i yon tan dang mi ldan par rang bzo dang gzu lums su byas shing bsgrubs na/_'bras bu mi 'thob cing byas pa chud zos pas byar mi rung bar bstan/_de lta bas na dam tshig dang sdom pa bstan te/_dam tshig
[\[109b.7\]]ni bsgrub pa'i dam rdzas so/_/sdom pa ni kha na ma tho ba med par dang du len pa'o/_/de yang gang yin zhe na/_sha la sogs pa bdud rtsi lnga'o/_/sha ni sha chen/_rak+ta ni khrag thams cad/_dri chen dang rdo rje chu yang kun gyi'o/_/sems ni lnga pa byang chub byung ba zhes pa ni thabs dang shes rab gnyis su med
[\[110a\]]
[\[110a.1\]]pa'i rol pa las byung ba yin pas so/_/sngags pa ni rnam par mi rtog pa sgrub pa/_cho gas zhes pa ni bya ba/_de bzhin gshegs pa'i rang bzhin du byin gyis brlabs pa dang 'gro nas 'byung ba'i thabs so/_/nyin gcig bzhin du ni dus thams cad du'o/_/sbyang ba ni
[\[110a.2\]]hUM gis so/_/'bar ba ni oM gyis so/_/rtogs pa ni AHyis so/_/dogs pa ni 'grub mi 'grub pa'i the tshom mo/_/med pa ni spangs pa'i sems so/_/de bzhin gshegs pa ni sngon gyi de bzhin gshegs pa ci ltar gshegs pa bzhin gshegs pas de bzhin gshegs pa'o/_/de yang gang zhe na thabs
[\[110a.3\]]dang shes rab gnyis su med pa'i tshul bsgoms shing bsgrubs pas bde ba chen po'i ngang du gyur pa rnam par snang mdzad la sogs pa'o/_/mnyes pa ni dgyes pa'i don to/_/de yang mngon sum du gyur pa'o/_/de bzhin gshegs pa ni gsang sngags kyi sgor zhugs pa'i rnal 'byor pa/_mnyes
[\[110a.4\]]pa ni sku gsung thugs kyi 'bras bu 'thob pa'o/_/sbyang pa'i thabs ni sgrub pa'i rdzas snod du bzhag la de'i steng du hUM gcig 'bar bar bsgom/_/de'i 'od zer gyis ma rtogs pa dang log par rtogs pa'i dri ma thams cad bsregs par bsam/_de ltar rnam par dag par byas la/_de'i steng du zla ba'i
[\[110a.5\]]dkyil 'khor dang a gcig bskyed/_a las 'od zer 'phros pas zla ba'i dkyil 'khor la phog pas zhu ste/_bdud rtsi'i thigs pa tshul bzhin du zhu zhing gnyis su med par song bas bdud rtsir gyur pa ni rtogs pa'o/_/de'i steng du oM bsgom zhing 'phro 'du bya ba ni ma 'bar gyi bar du'o/_/_
[\[110a.6\]]de ltar byas shing spyad na sku gsung thugs kyi dngos grub 'thob pas dam tshig dam pa'o/_/de ltar sha rnam pa lnga yang sgrub pa'i rdzas yin pa dang /_rtog pa spong ba dang /_rang bzhin gyis mthu yod pas spyad par bya ba bstan/_de yang glang po che'i sha ni lo tsa nar byin gyis brlab cing rnam
[\[110a.7\]]par snang mdzad la mchod pa'i tshul du spyad/_rta sha ni rat+na lo tsa na dang rin chen 'byung ldan gyi tshul du spyad/_sha chen ni mA ma kI dang rdo rje sems dpa'/_ba lang ni na bza' dkar mo dang snang ba mtha' yas/_khyi ni sgrol ma dang don yod grub pa'i tshul du spyad/_mchog ni thun mong
[\[110b\]]
[\[110b.1\]]ma yin pas mchog go/_/'di rnams kyang sbyong ba la sogs pa gong ma dang 'dra'o/_/sku gsung thugs sgrub par 'dod pa'i rnal 'byor pas 'jig rten gyi zas spangs la rtag tu sgrub pa'i dam rdzas spyad pa'i don to/_/gzhan ni zan la sogs pa'o/_/rnal 'byor pas de dag bde
[\[110b.2\]]blag tu ma rnyed na zas skom thams cad sha rnams yin par bsam zhing spyad par bya bar bstan/_rdo rje sbyor ba 'di dag ces bya ba ni gong gi sbyong ba la sogs pa'i cho ga rnams so/_/de ltar spyad pa'i yon tan ni sangs rgyas thams cad kyis dbang bskur bar 'gyur ro/_/zan dang khur ba
[\[110b.3\]]la sogs pa bza' ba'am/_yang na chu dang chang la sogs pa btung ba'ang rung 'jig rten pas mi nus pa'i dka' ba'i spyod pa dang ldan pas brtul zhugs can gyis zas skom ci za ba dri chu sman lnga sha lnga ci ltar sbyor bas sbyong ba la sogs pa'i ting nge 'dzin cho ga bzhin du rung bar bya'o/_/_
[\[110b.4\]]da ni rnal 'byor pas tha mal pa'i tshul du gnas dang dam rdzas dang yo byad spyad du mi rung bas de'i ting nge 'dzin bstan/_rnam pa thams cad mchog ldan pa/_/zhes pa ni sku gsung thugs dang mtshan dang dpe byad dang rgyan la sogs pa'i sangs rgyas kyi yon tan thams cad dang
[\[110b.5\]]ldan pa'i lha gang yang rung ba bsgom pa'i don to/_/de ltar gnas pa'i rnal 'byor pa'i lus ngag yid gsum la sku gsung thugs kyi lha bsgom pa bstan/_rdo rje ni mi phyed pa'i don/_yi ni de'i don/_de yang ci ltar bsgom zhe na/_bdag gi snying gi bar snang la a las bskyed
[\[110b.6\]]pa'i zla ba'i dkyil 'khor gyi steng du hUM las ye shes sems dpa' sku mdog dkar ba rdo rje dang dril bu 'dzin pa rgyan thams cad dang ldan par bsgom mo/_/spyi bor zla ba'i dkyil 'khor gyi steng du oM las rnam par snang mdzad byang chub mchog gi phyag rgya dang ldan par bsgom/_
[\[110b.7\]]lce'i steng du pad+ma bskyed la a las snang ba mtha' yas bsgom/_hUM las rdo rje bsgom pa ni ye shes sems dpa' bskyed pa la bya'o/_/a las ni snang ba mtha' yas/_oM las ni rnam par snang mdzad/_sbyor ba zhes bya ba ni spyi bo dang lce'i steng du de gnyis kyi sku bskyed pa la bya/_de ltar bdag
[\[111a\]]
[\[111a.1\]]lhar bsgom zhing dam rdzas dang bza' btung thams cad ni sku gsung thugs kyi 'bras bu 'thob par 'gyur pa'i don to/_/'di ni dam tshig ces pa ni gong du bstan pa'i dam rdzas la sogs pa'i spyad pa'i tshul lo/_/mchog ni bla na med pa'i 'bras bu thob par
[\[111a.2\]]byed pa'i thabs kyi rab yin pas so/_/sangs rgyas thams cad ni rdo rje sems dpa' la sogs pa lnga'o/_/mnyes pa ni sngags kyi spyod pa tshul bzhin du spyad pas dgyes pa dang mngon du gyur pa la bya'o/_/mchog ni sku gsung thugs so/_/dngos grub kyang tshe 'di nyid la thob pa'i don
[\[111a.3\]]to/_/thams cad ni 'jig rten pa'i spyod pa grub kyang bsdu'o/_/de bas na dam tshig mchog ces bya'o/_/gzhan yang rnal 'byor pas dam tshig dang dus thams cad du ldan par bya dgos par bstan pa/_rtag pa zhes pa ni dus thams cad du rgyun mi 'chad pa'o/_/gzhan ni bdag las
[\[111a.4\]]gzhan pa 'phags pa rnams so/_/'phrog pa ni bdag gir bya ba'o/_/spyir 'phags pa rnams kyi sku gsung thugs bsgom zhing thob par bya ba la'ang bya'o/_/gnod sbyin dang rgyal po la sogs pa'i nor kha na ma tho ba med pa'i sgo nas blangs shing spyod pa la yang bya'o/_/_
[\[111a.5\]]rmad du byung ba gsod pa dang /_zhes pa ni chos thams cad bdag med pa'i rang bzhin du mi blta zhing /_bdag tu blta ba la sogs pa'i lta ba log pa'o/_/de la de skad ci'i phyir bya zhe na/_yang dag pa'i don gyi gnas byed pa dang ngan song du gtong ba'i phyir ro/_/gso ba ni
[\[111a.6\]]spong ba'o/_/rmad du byung ba ni dkon mchog gsum dang rdo rje slob dpon dang sems can mang po la gnod par byed pa'o/_/gsod pa ni kha na ma tho ba med par snying rje'i sgo nas bsgral ba'o/_/'dod pa ni sku gsung thugs/_chags pa ni gzhan mi sems pa'o/_/rdo rje ni mi phyed pa'i
[\[111a.7\]]don to/_/de nyid ni ma nor ba'o/_/spyod pa ni bsgom pa'o/_/mdor na sku gsung thugs rgyun mi 'chad par bsgom pa la bya'o/_/'dod chags ni bla na med pa'i bde ba'o/_/spyod pa ni thabs dang shes rab kyi tshul gyis nyams su myong ba'o/_/'di zhes bya ba ni dam tshig gsum mo/_/sdom pa ni
[\[111b\]]
[\[111b.1\]]srung ba'o/_/bsdams pa'o zhes pa bsrung ba'i nang na khyad par du bstan pa'o/_/de ltar sgrub pa'i rgyu dam tshig rnams bstan nas/_de dang mi mthun pa'i spyod pa rnams spang bar ston te/_dam bca' ni nyan thos kyi spyod pa dang kr-i ya'o/_/brtul zhugs ni mu stegs can
[\[111b.2\]]brag la mchong ba la sogs pa'o/_/dka' spyod ni me lnga bsten pa dang zas mi za ba la sogs pa'o/_/brten pas mi 'grub ces bya ba ni nyan thos la sogs pa'i spyod pa rnams spyod pas sku gsung thugs kyi dngos grub mi thob pas spongs shig pa'i don to/_/'dod pa ni sku gsung
[\[111b.3\]]thugs/_longs spyod ni gnyis su med par bsgom pa'o/_/thams cad ni dkyil 'khor gyi lha thams cad la bya'o/_/yang na 'dod pa ni 'dod pa'i yon tan thams cad do/_/bstan pa zhes pa dus thams cad du rgyun mi 'chad par spyad pa'o/_/myur du 'grub ces bya ba ni de ltar
[\[111b.4\]]bskyed pas sems las su rung bas tshe 'di nyid la 'bras bu 'thob pa'i don to/_/slong mo za zhing mi bzlas te/_/zhes pa ni ma hA yo ga'i sgor zhugs pa'i rnal 'byor pas kr-i ya'am mu stegs pa ltar 'phral du bslang zhing sngags bzla bar mi bya'o/_/de ci'i phyir zhe na/_lus ngag
[\[111b.5\]]yid gsum thang chad pa dang tshul bzhin du bsgom mi nus pa dang /_ma rnyed na bkres skom gyis nyon mongs pa dang sems las su mi rung bas so/_/slong la dga' bar mi bya'o/_/zhes pa ni 'phral slong ba la de ltar skyon yod pas sngon du bslang zhing gzung ngam snyam na/_de yang
[\[111b.6\]]yid dang 'thad pa mi rnyed pas mi rung ngo /_/yo byad thams cad phun sum tshogs pas bya ba'i don to/_/yan lag mi gnyis zhes bya ba ni kr-i ya ba ltar bdag dam tshig sems dpar bsgom zhing ye shes sems dpa' logs su mchod pa bzhin du mi bya bar ye shes sems dpa'
[\[111b.7\]]dang bdag gnyis su med par bsgom zhing 'dod pa'i longs spyod thams cad bzla ba'i don/_yang na yan lag mi gnyis zhes ba ni gzungs ma dang gnyis su med pa'i tshul du 'dug nas bzla ba'i don to/_/'dod pa'i longs spyod ni 'dod pa thams cad do/_/de yang gzungs kyi lha mo la
[\[112a\]]
[\[112a.1\]]sogs pa'i tshul du bsgom zhing spyad pa'i don to/_/de ltar spyad pa'i yon tan bstan pa/_lus dang ngag yid bder gnas na/_/zhes pa ste/_slong ba'i zas spang zhing 'dod pa thams cad spyad pas lus ngag yid gsum las su rung ba'i don to/_/byang chub dam pa ni
[\[112a.2\]]nyan thos dang rang sangs rgyas las 'phags pa bla na med pa'i byang chub chos kyi sku'i rang bzhin 'thob pa'i don to/_/gsang sngags tshul bzhin du spyad pa'i skyon bstan pa gzhan du bya ba ni gong du spyod pa spangs nas tshul dang mi ldan pa'i sgo nas gsang sngags bzlas na dus min 'chi ba zhes bya
[\[112a.3\]]ste tshe'i mthar ma thug bar glo bur du 'chi ba la bya/_dmyal ba rnams su rtag tu bsreg_/ces pa ni shi nas kyang dmyal bar rim pa rim par 'gro zhing dus thams cad du bsreg par 'gyur ba'i skyon yod pas byar mi rung bar bstan to/_/sangs rgyas byang chub sems dpa' zhes pa la
[\[112a.4\]]sogs pas ni gsang sngags ma hA yo ga'i sgor zhugs pa'i rnal 'byor pas 'dod pa'i yon tan lnga mi bsten du mi rung bar bstan to/_/sngon gyi sangs rgyas dang byang chub sems dpa' rnams kyang 'dod pa'i yon tan lnga bsten zhing /_sngags kyi spyod pa mchog 'di spyad pas 'grub pa
[\[112a.5\]]yin no zhes pa'i don to/_/chos kyi yi ge ni yi ge thams cad kyi mchog yi ge a'o/_/'thob par 'gyur ba de ni don 'thob pa'o/_/de lta bas na da ltar gyi rnal 'byor pas kyang 'dod pa'i yon tan lnga spyod cing bsgrub par bya ba bstan to/_/chags pa ni dang po'am 'dod pa la bya/_
[\[112a.6\]]ye shes ni sku gsung thugs sam yi dam gyi lha/_rtag ces pa ni dus thams cad dam rgyun mi 'chad pa la bya/_bsgrub ces bya ba ni bsgom pa'am mngon sum du byed pa bya bas ni de 'dod pa'i rnal 'byor pa gzugs la sogs pa'i yon tan lnga la spyad par bya ba'i don to/_/de yang bsam
[\[112a.7\]]pa ji lta bu byed ce na/_ye shes sems dpa' dang byang chub sems dpa' la mchod pa'i tshul du'o/_/de la byang chub ni chos kyi dbyings so/_/dpa' bo zhes pa ni gzugs kyi sku ston cing sems can gyi don byed pa'i dpal rdo rje sems dpa'o/_/yang na byang chub ni badzra satwa la sogs pa
[\[112b\]]
[\[112b.1\]]dus gsum gyi sangs rgyas so/_/dpa' bo sgra las drangs na nyi ma la bya/_mdor na ji ltar nyi mas rab rib thams cad sel ba bzhin du sangs rgyas rnams kyang sems can gyi mi shes pa'i rab rib thams cad thugs rje'i 'od zer gyis sel bar byed pas byang chub nyi ma zhes bya ba'i don to/_/_
[\[112b.2\]]gnyis su med pa'i lta ba la goms par byed pas rnal 'byor pas 'di dag la smad par mi bya ba bstan to/_/gzugs sdug pa dang mi sdug pa dang gnyi ga ma yin pa rnams so/_/de bzhin du sgra la sogs pa la yang smad par mi bya ste de ci'i phyir zhe na lha'i rang bzhin yin pas so/_/rdo rje ni dus gsum
[\[112b.3\]]gyi sangs rgyas kyi sku gsung thugs so/_/'chang ba ni de nyid kyi rang bzhin nam 'dzin pa la bya/_rgyal zhes pa ni mdzes shing 'bar ba nyon mongs pa med pa byang chub sems rdo rje la bya/_de nyid thams cad du yang dag par gnas zhes pa ni gzugs la sogs pa'i rang bzhin don dam par de dang gnyis
[\[112b.4\]]su med pa dang /_kun rdzob tu gzugs kyi lha mo la sogs pa'i skur bstan zhing sems can gyi don byed pas so/_/de lta bas na gzugs la sogs pa rab 'bring tha ma gsum khyad par rnam pa gsum du bsgom zhing rdo rje sems dpa' de bzhin gshegs pa thams cad kyi bdag nyid la mchod par bya'o/_/_
[\[112b.5\]]de la khyad par rnam pa gsum zhes bya ba ni rnam par thar pa'i sgo stong pa nyid dang mtshan ma med pa dang smon pa med par shes pa dang /_sku gsung thugs su byin gyis brlab pa'o/_/sngags pa ni rnal 'byor pa'o/_/rnam pa ni 'di dag gis zhes pa gong du bstan pa'i mchod pa'i thabs rnams so/_/_
[\[112b.6\]]dam tshig sdom pa bsrung zhes pa ni de nyid las mi 'da' bar byas na bya ba'i don to/_/tshe 'di nyid la zhes pa ni phung po 'di nyid ma brjes pa'i don to/_/'di dag gis zhes pa gong du bstan pa'i mchod pa'i thabs rnams so/_/rdo rje gsum nyid ces pa ni de bzhin gshegs pa thams cad kyi sku gsung
[\[112b.7\]]thugs kyi rang bzhin du 'gyur ba 'am/_rigs gsum gyi rig 'dzin gyi 'bras bu 'thob pa'o/_/gal te gti mug can zhes pa la sogs pas ni gong du bstan pa'i sngags kyi spyod pa dang mi ldan par bdag sngags pa'o zhes pa'i mngon pa'i nga rgyal gyis bsgom pa dang bzlas pa bya ba 'am/_gsang
[\[113a\]]
[\[113a.1\]]sngags dang gsang sngags kyi spyod pa smad cing spong ba'i skyon bstan/_de la zhes pa ni dam tshig las 'das pa'o/_/dngos grub mi 'byung ba ni 'jig rten pa'i dngos grub phra mo yang mi 'thob pa'i don to/_/zhing zhes pa ni mi 'thob pa'i steng du gong ma ltar yang 'gyur ba'i
[\[113a.2\]]don to/_/rims ni zhag gcig pa la sogs pa'o/_/dug ni sbrul la sogs pa'i srog chags kyi dug dang /_shing kim+pa ka la sogs pa'i rtswa shing gi dug dang lus las byung ba'i dug go/_/nad ni nad bzhi brgya rtsa bzhi la sogs pa'o/_/bgegs ni bgegs kyi rgyal po bi na ya ka la sogs
[\[113a.3\]]pa'o/_/kyis zhes pa ni de rnams kun gyis bsad nas zhes pa'o/_/sems can zhes pa ni dam tshig las 'das pa'o/_/dmyal bar 'gro zhes pa ni dmyal ba chen po brgyad la sogs par skye ba'o/_/sangs rgyas byang chub sems dpa' zhes bya ba la sogs pas ni dam
[\[113a.4\]]tshig las 'das pa de shin tu sdig che bar bstan/_byin gyis brlab par mdzad pa ni thugs rje che ba de rnams kyis mi bzlog pa'i don to/_/me tog la sogs phul yang mi bzhes pa ni dam tshig las nyams pa de dge ba'i rtsa ba ci byas kyang bsod nams chen por mi 'gyur ba'i don to/_/'jig
[\[113a.5\]]rten 'dir yang sdug bsngal zhes bya ba la sogs pa ni mdor na dam tshig nyams pa'i gang zag ni 'jig rten 'di dang pha rol tu shin tu yang sdug bsngal bar 'gyur bas dam tshig las skad cig kyang 'da' bar mi rung bar bstan/_'jig rten 'di zhes pa ni tshe 'di'o/_/sdug bsngal ba ni
[\[113a.6\]]bkres skom la sogs pa'i sdug bsngal thams cad kyi tshor ba myong ba'o/_/pha rol ni tshe phyi ma'o/_/yang zhes pa ni 'di la ma gtogs pa'o/_/dmyal bar 'gro ba ni gong ma dang mthun no/_/dam tshig spyod pa ni gong du bstan pa rnams so/_/nyams pa ni mi bsrung ba'o/_/gti mug can ni
[\[113a.7\]]legs nyes kyi don mi go ba'o/_/'bras bu mi thob ces pa ni byas pa thams cad 'bras bu med pa'i don to/_/de ltar dam tshig dang spyod pa rnams la rnal 'byor pa gnas par bstan nas/_da ni rang gi lus ngag yid gsum 'phags pa'i sku gsung thugs su sgrubs shig par
[\[113b\]]
[\[113b.1\]]bstan/_sngar smos pa'i sdom pa ni gong du bstan pa rnams so/_/gnas nas zhes pa ni dang du blangs nas zhes pa'i don to/_/rtag par ni dus thams cad du'o/_/mi phyed pa ni mi 'gyur ba'o/_/brtul zhugs zhes pa ni nan tan gyis zhes bya ba'i don to/_/lus ngag yid gsum
[\[113b.2\]]ni rang gi'o/_/rdo rje zhes pa ni 'phags pa rnams kyi sku gsung thugs so/_/sgrub pa brtsam par bya ba ni der bsgyur ba'i spyod pa dang ting nge 'dzin la 'jug par bya ba'i don to/_/de yang gnas ji lta ba bzhin du brtsam zhe na/_nags tshal la sogs pa bstan pa yin no/_/nags
[\[113b.3\]]tshal ni shing sna tshogs yod pa'i phyogs so/_/chen po ni sdug pa'am rgya che ba'i don to/_/ri bo ni bya rgod spungs pa la sogs pa'o/_/ri sul ni dbang po ri'i brag phug la sogs pa'o/_/dben pa chen po ni dur khrod dam lha khang stong pa la sogs pa'i gnas dben zhing yid du
[\[113b.4\]]'ong ba thams cad do/_/rnams su zhes pa ni de rnams gang yang rung ba'i don to/_/dngos grub thob ces pa ni de lta bu'i gnas su bsgrubs na yid kyis 'dod pa'i 'bras bu 'thob pa'i don to/_/sems dpa'i skyil krung zhes bya ba la sogs pa ni sgrub pa'i srung mtshams bcad pa'i
[\[113b.5\]]cho ga bstan/_sems dpa'i skyil krung ni phyed skyil lo/_/de yang g.yon pa bskum zhing g.yas cung zad brkyang ba'i tshul lo/_/'jam pa'i stan ni phyi dang nang dang gsang ba rnams so/_/phyi ni srin bal la sogs pa la byas la 'jam zhing yid du 'ong ba rnams so/_/_
[\[113b.6\]]nang ni nyi zla pad+ma la sogs pa'o/_/skabs 'dir nang gi las nyi ma'i dkyil 'khor ro/_/gsang ba ni yum dang gnyis su med par rdo rje dang pad+mar ldan pa'i tshul lo/_/'dug nas zhes pa ni stan de gsum gyi steng du bdag gong du bstan pa'i tshul du 'dug pa'o/_/ci byed
[\[113b.7\]]ce na/_zhe sdang rdo rje 'og nas 'byung ba'i tshul du bsgom zhes bya ba'i don/_gnas nas zhes pa ni ting nge 'dzin la zhugs pa'o/_/gnas ni sgrub pa'i sa phyogs so/_/srung ba ni bgegs thams cad kyis glags mi rnyed par byed pa'o/_/rnam par bsam pa ni 'og gi
[\[114a\]]
[\[114a.1\]]ting nge 'dzin rnams so/_/gzugs chen 'bar ba zhes pa ni bdag zhe sdang rdo rje yab yum du gnas pa'i thugs ka nas hUM las khro bo bcu phyung ba'i cha lugs so/_/gzugs che ba ni srid pa gsum gyi sems can zil gyis gnon pa'i sku dang
[\[114a.2\]]ldan pa'o/_/'bar ba ni ye shes kyi 'od zer bskal pa'i me bzhin 'bar ba'i sems can gyi nyon mongs pa sreg par byed pa'o/_/'jigs rten pa ni sems can thams cad 'khor ba las 'jigs shing mya ngan las 'das pa'i sar 'bros par byed pa'am sgrub pa po la bar
[\[114a.3\]]chod byed pa'i bgegs thams cad skrag cing 'bros par byed pa'o/_/khro bo ni khros pa'i cha lugs shin tu 'jigs pa'i tshul lo/_/bcu dag ni grangs so/_/phyung ba ni zhe sdang rdo rje yab yum gnyis su med pa'i thugs ka nas so/_/de yang ci lta zhe na zhe sdang rdo rje yab yum
[\[114a.4\]]gnyis su med pa'i byang chub sems bde ba chen po'i cha bcur byas te de'i hUM bcur gyur par bsam/_de nas ya mAn+ta ka pradz+nyAn+ta ka zhes bya ba la sogs pa ming brjod pa tsam gyis khro bo bcu thugs ka nas phyung zhing so so'i phyogs su ma las bskyed pa'i nyi ma'i dkyil 'khor gyi steng du
[\[114a.5\]]gnas par bsam mo/_/smad rtse mor bsam pa ni khro bo de rnams rked pa man chad zur gsum pa phur bu'i tshul du bya'o/_/ro stod khro bo lta bu zhes pa ni rked pa yan chod khro bo'i cha lugs zhal gsum phyag drug pa la sogs pa dang ldan par bsgom zhes bya ba'i don to/_/phyogs
[\[114a.6\]]bcu'i dkyil 'khor zhes pa ni shar phyogs la sogs pa'i phyogs bcur nyi ma'i dkyil 'khor bcu bskyed nas khro bo de rnams dkyil 'khor dag gi steng du gnas par bsam pa'o/_/rim bzhin zhes pa ni phyogs dang khro bo ma nor ba dang shar phyogs nas bskyed pa'o/_/de yang
[\[114a.7\]]shar phyogs su gshin rje gshed do/_/shar lhor mi g.yo mgon no/_/lhor shes rab mthar byed/_lho nub tu 'dod pa'i rgyal po/_nub tu pad+ma mthar byed/_nub byang du nI la daN+Da/_byang du a mr-i ta kuN+Da li/_byang shar du ma hA ba la/_'og tu ka ma la kuN+Da li/_steng du hUM mdzad
[\[114b\]]
[\[114b.1\]]do/_/de ltar khro bo rnams bskyed nas yang 'di ltar bya'o zhes pa'i don to/_/bgegs zhes bya ba ni ting nge 'dzin gyi bar chad byed pa'o/_/thams cad ni bgegs kyi rigs ji lta bu yang rung ba ma lus pa'i don to/_/bshig pa ni med par byas pa 'am/_tshar gcad pa'i don to/_/_
[\[114b.2\]]gnod mdzes bka' stsal zhes pa la sogs pa ni khro bo gnod mdzes bskyed cing bgegs rnams khug cig par bka' stsal pa dang phur bus thob cig pa'i don to/_/nyi ma'i dkyil 'khor dbus gnas zhes pa ni zhe sdang rdo rje yab yum gyi gnyis su med pa'i byang chub sems
[\[114b.3\]]las khro bo hUM dkar bskyed nas nyi ma'i dkyil 'khor gyi steng du gnas par bsam pa'o/_/dbyar gyi sprin phung lta bu zhes pa ni de'i sku mdog bstan te shin tu yang gnag pa'o/_/bskal pa'i me dpung zhes pa ni sku'i 'od shin tu 'bar zhing nyon mongs pa thams cad sreg pa'i
[\[114b.4\]]mthu che ba'am bdud dang bgegs thams cad 'od kyis tshig cing thal bar rlog pa'i 'od dang ldan pa'i don to/_/g.yas brkyang ba ni zhabs gnyis stang stabs so/_/smin mtshams khro gnyer ni dpral ba khro gnyer gsum mam lnga dang ldan pa'o/_/dmar ba'i spyan ni sems
[\[114b.5\]]can thams cad la thugs rje'i dbang gis chags pa'i don dang bgegs thams cad 'jigs par bya ba'i phyir spyan shin tu yang dmar bar bstan to/_/zhal gsum ni sku gsung thugs kyi sgo nas sems can gyi don mdzad pa'am mnga' ba'i don to/_/mche ba gtsigs pa ni shin tu
[\[114b.6\]]yang 'jigs par byed pa'i don to/_/rnam par bsgyur ba ni ljags so/_/phyag drug la dang po gnyis hUM gi phyag rgya dang ldan pa'o/_/de yang g.yon gyi mdzub mo bsdigs pa'i tshul du thugs kyi thad kar gzhag ba'o/_/g.yas kyi mdzub mo gnam du bsdigs pa'i tshul du bsgreng ba'o/_/dpa'
[\[114b.7\]]bo ni 'jig rten gyi lha la sogs pa gang gis kyang mi thub pa'i don to/_/rdo rje dril bu 'dzin pa zhes pa ni phyag de gnyis kyis so/_/g.yas gnyis lcags kyu ral gri ni bar ma lcags kyu ral gri'o/_/g.yon gyi bar ma dgra sta tha ma zhags pa'o/_/'di 'dra gzugs zhes pa ni gong du
[\[115a\]]
[\[115a.1\]]bstan pa'i cha lugs khro bo mdun du gnas par bsgoms nas zhes bya ba'i don to/_/rang gis de la bka' stsal pa/_zhes pa ni thugs ka nas byung ba'i khro bo hUM ka ra la zhe sdang rdo rje bgegs thams cad khug shig par sngags kyi sgo nas bskul ba'i
[\[115a.2\]]don no/_/de yang gang zhe na/_oM sum+b+ha zhes pa la sogs pa'i sngags kyi yi ge rnams so/_/oM ni ye shes lnga'am sku gsung thugs bstan pa 'am/_sngags thams cad kyi mgo oM gyis 'dren pas so/_/de yang ji lta zhe na/_sngon lha chen po 'dod chags chen po skyes
[\[115a.3\]]nas gangs ri'i bu mo u ma dang zla drug gi bar du mtshams ma bye bar 'dod chags spyod pa gzigs nas thugs rjes de gnyis 'dul ba'i don du khro bo chen po'i cha lugs su sprul nas/_de gnyis mtshams ma bye bar mnan pa'i tshe 'jig rten pa'i lha rnams bred cing
[\[115a.4\]]'dar nas mdzes so mdzes so zhes bstod pas ya mtshan du gyur to/_/yang rnam pa gcig tu de gnyis mnan nas byang chub kyi sems bskyed cing mdzes par byas pas so/_/na zhes pas ni nges pa'i don A na ya zhes pa ni bgegs thams cad khyer la shog cig pa'o/_/_
[\[115a.5\]]khro ba'i rgyal po 'di dag gis zhes pa ni sngags de dag gis bskul ma thag tu khro bo gnod mdzes kyis bgegs thams cad bzung nas khro bo rnams kyi 'og tu bcug par 'gyur ro/_/blo ldan ni cho ga la mkhas pa'i rnal 'byor ba'o/_/sbyor ba yis zhes pa ni 'og tu mnan pa'i
[\[115a.6\]]bgegs rnams mi lta bar bya ba'i phyir phur bu byin gyis brlab pa la sogs pa'i cho ga byas nas thob shig pa'i don to/_/rdo rje bdud rtsi rgyal chen po/_/zhes pa la sogs pa ni phur bu bsgom pa'i thabs so/_/phur bu thams cad khro bo a mr-i ta kuN+Da li'i rang bzhin
[\[115a.7\]]du bsgoms pas rdo rje phur bu nyid gnas pa zhes bya/_ut+pal sngon po'i mdog 'dra ba ni phur bu'i kha dog sngo skyar 'dug pa'i don to/_/'bar ba'i phreng ba ni phur bu nyid las dkrigs pa'i tshul du 'phro ba'o/_/lte ba man
[\[115b\]]
[\[115b.1\]]chad zhes pa la sogs pa ni gong du bstan pa'i khro bo rnams 'dra bar bsgoms shig pa'i don to/_/bgegs kyi tshogs la 'og tu gzigs pa zhes pa ni 'og tu mnan pa'i bgegs rnams la ma 'gul cig ces pa'i brda sdang mig tu blta ba'o/_/de'i sngags ni phur bu'i
[\[115b.2\]]sngags 'og nas 'byung ba'o/_/brjod pa ni lan grangs brgya rtsa brgyad dam/_nyi shu rtsa gcig gam bdun zhes pa'i don to/_/rdo rje phur bu ni de ltar byin gyis brlabs pa'i phur bu'o/_/nges pa ni the tshom med par btab na bgegs thams cad gnon par 'gyur ba'i don to/_/de'i
[\[115b.3\]]sngags ni/_oM g+ha g+ha zhes pa la sogs pa'i yi ge rnams so/_/rdo rje tho ba phyag bsnams mchog_/ces pa la sogs pa ni phur bu 'debs pa'i tshe rnal 'byor pas hUM mdzad bsgom pa'i don to/_/de yang hUM gi phyag rgya btang la thob phur bu 'dzin cing tshig kyang hUM hUM
[\[115b.4\]]zhes brjod cing rgyun mi 'chad par bsgrags te/_mig kyang sdang mig tu me stag 'phro ba'i tshul du blta zhing bgegs rnams phur bus btab par bya ba'i don to/_/phyogs mtshams kun du rdo rje me/_zhes pa ni phyogs mtshams su yi ge raM bskyed nas bskal pa'i
[\[115b.5\]]me dang 'dra bar ye shes kyi me bskyed pa'o/_/rnam par 'phro ba ni phyogs thams cad du 'phro zhing sems can gyi nyon mongs pa bsregs pa dang /_me stag 'bar ba 'phro zhing sdang ba rnams tshig par bsam mo/_/phyogs bcu kun du 'bros par 'gyur/_zhes
[\[115b.6\]]pa ni bgegs thams cad sgrub pa'i gnas kyi mtshams nas so so'i phyogs su 'bros par 'gyur ba'i don to/_/phyogs mtshams phur bus btab nas ni gong ma ltar byas nas zhes pa'i don to/_/steng 'og yang dag byin gyis brlab/_/ces pa ni gong ma ltar
[\[115b.7\]]phur bu gdab pa dang me bskyed pa'o/_/de ltar gnas srung ba bstan nas dam pa'i don zhes pa la sogs pas gnas sbyang ba'i cho g+ga bstan te/_de yang don dam pa'i ting nge 'dzin gyis sbyang dgos pas na srid pa gsum ma skyes pa rang bzhin med par sgoms shig pa'i don to/_/_
[\[116a\]]
[\[116a.1\]]dngos po med par bsgom pa zhes pa la sogs pa ni phung po dang khams dang skye mched la sogs par snang ba g.yo ba dang mi g.yo ba thams cad ye nas ma skyes pa'i rang bzhin yin par ma shes shing ye nas yod pa las med par sgom pa ni sgom pa yang dag
[\[116a.2\]]pa ma yin no zhes pa'i don to/_/de lta bas na don dam pa'i rang bzhin sgom pa'i rnal 'byor pas yod pa dang med pa dang thog ma dang tha ma la sogs pa'i sems kyi bye brag thams cad mi dmigs par nam mkha' ltar bsgom pa'o/_/dngos po ni gong du bstan pa'i phung
[\[116a.3\]]po dang khams la sogs pa'o/_/brtan pa ni sa dang ri rab la sogs pa'i snod kyi 'jig rten no/_/g.yo ba ni lha dang mi la sogs pa'i bcud kyi 'jig rten no/_/kun ni ma lus pa'i don to/_/tshigs bcad 'di yis stong gyur zhes pa ni gong du bstan pa'i tshigs su bcad pa'i sgo nas
[\[116a.4\]]nam mkha' ltar bsgom pa'o/_/nas ni stong par bsams nas bsgrub bya'i sa byin gyis brlab ces pa'i don to/_/cho ga 'di'i sbyor ba zhes pa ni 'og nas 'byung ba'i byang chub sems rdo rje bsgom pa la sogs pa'o/_/ye shes sa ni rigs lnga la sogs pa'i lha rnams kyi bzhugs
[\[116a.5\]]pa'i gnas yin pa'am yum lnga'i rang bzhin yin pas so/_/byin gyis brlab pa ni ting nge 'dzin gyis bskyed pa la bya'o/_/byang chub rdo rje dmigs nas zhes pa ni de ltar stong pa nyid kyi ting nge 'dzin gyis dngos por lta ba'i bag chags thams cad byang bar byas
[\[116a.6\]]pa'i rnal 'byor pas hUM las bdag byang chub sems rdo rje de kun du bzang mo bsgom par bya'o/_/zla ba'i dkyil 'khor la 'dug pa'i a las zla ba'i dkyil 'khor bskyed la/_de'i steng du byang chub sems rdo rje dang /_kun du bzang mo sku mdog zla ba'i mdog dang
[\[116a.7\]]'dra ba zla ba'i 'od dang ldan pa sangs rgyas lngas dbu brgyan pa sems dpa'i skyil mo krung du sbyor ba'i tshul du bzhugs pa phyag rgya gnyis kyis 'gying ba'i tshul du g.yon pas yum la 'khyud pa/_g.yas pas rdo rje 'dzin pa bsgom pa'o/_/nam mkha'i khams kun khyab cis
[\[116b\]]
[\[116b.1\]]pa ni de ltar byang chub sems rdo rje kun du bzang mo gnyis su med pa'i byang chub sems las yi ge mar gyur la/_de'i 'phro 'du byas pa las lha mo mA ma kIr gyur par bsams la 'phro 'du byas pa las sems can gyi don du chu'i rang bzhin du gyur nas nam mkha' dang
[\[116b.2\]]mnyam par gnas par bsam pa'i don to/_/nam mkha' rdo rje dbus gnas pa/_/zhes pa ni gong ma dang 'dra bar gnyis su med pa'i byang chub sems las yi ge laM du gyur la gong ma ltar 'phro 'du byas pa las lha mo lo tsa na sku mdog dkar mo gyur par bsams la 'phro 'du
[\[116b.3\]]byas pa las sems can gyi don du sa'i khams kyi rang bzhin du gyur par bsam mo/_/de yang khyon ji tsam zhe na/_dpag tshad bye ba zhes bya ste de yang gtsor smos pa yin gyi nam mkha'i khams kun khyab pa 'am/_de bas chung ba'am sems kyis gang lcogs dang ngo /_/dang ba ni
[\[116b.4\]]shel lta bur 'dug cing 'od gsal ba'o/_/dri ma med pa ni rang bzhin gyis nyon mongs pa med pa dang /_'phral gyi yid du mi 'ong ba med pa'o/_/'od zer sna lnga ni dkar po la sogs pa ye shes lnga'i rang bzhin 'od do/_/kun du 'khrigs pa ni phyogs thams cad du 'bar zhing
[\[116b.5\]]rab rib sel ba'i don to/_/sangs rgyas rdo rje can gyis gnas/_zhes pa ni de lta bu de sangs rgyas thams cad kyi bdag nyid byang chub sems rdo rje'i rang bzhin yin pa'am rigs lnga la sogs pa'i lha'i pho brang dkyil 'khor bskyed pa yin pas so/_/de dbus b+hUM ni gnas zhes
[\[116b.6\]]pa ni gong du bstan pa'i sa gzhi'i dkyil du gzhal yas khang bskyed par bstan/_de yang gzhal yas khang gi rang bzhin ni gtsug tor 'khor los sgyur ba chen po'i rang bzhin yin pas de'i snying po yi ge b+h+rUM las bskyed par bya'o zhes pa'i don to/_/gser gyi ri bo 'dra ba
[\[116b.7\]]yi/_/zhes pa ni sku ri rab dang 'dra bar shin tu yang che ba dang sku mdog ser ba'o/_/sangs rgyas kun gyi gzhal med khang ni dus gsum gyi de bzhin gshegs pa thams cad kyi bzhugs gnas yin pas so/_/'khor los sgyur ba bsgom par bya ba ni gzhal yas khang gi
[\[117a\]]
[\[117a.1\]]rang bzhin du smon lam gyis gyur pa yin pas so/_/de yang gong du bstan pa'i yi ge las gtsug tor 'khor los sgyur ba chen po sku mdog gser dang 'dra ba zhal gsum phyag drug pa g.yas gsum 'khor lo dang rdo rje dang rin po che bsnams pa/_g.yon
[\[117a.2\]]gsum na pad+ma dang ral gri dang lcags kyu bsnams pa/_rigs lngas dbu brgyan pa/_sku las 'od zer bsam gyis mi khyab pa phyogs bcur 'phro ba lo tsa na dang gnyis su med par sbyor ba'i tshul du gnas par bsgom pa'i don to/_/las kyi rdo rje bstan zhes pa ni las kyi rdo rje ni
[\[117a.3\]]bcom ldan 'das don yod grub pa'o/_/bstan ni lha mo sgrol ma'o/_/shes rab ldan pa ni rnal 'byor pa'o/_/de zhes pa ni gzhal yas khang dang sa gzhi dang chu'i 'og tu gong du bstan pa'i tshul du yi ge ha las lha mo sgrol ma rlung gi dkyil 'khor dang 'dra ba bsgom zhes bya
[\[117a.4\]]ba'i don to/_/de dang 'dra ba'i yi ge b+h+rUM las lha mo na bza' dkar mo drod thams cad kyi tshul du gnas par bsam mo/_/gong du rim pa bzhin ma bstan pa ni phyi rol gyi yi ge dang tshig la mkhas pa rnams kyis mi go bar bya ba'i phyir slob dpon gyis man ngag tu mdzad pa'o/_/_
[\[117a.5\]]nam mkha' dbyings kyi dbus gnas pa/_/zhes pa ni nam mkha' kun du bzang mo'i rang bzhin stong pa nyid la gzhal yas khang de lta bu bskyed pa de bde bar gshegs pa thams cad kyi bzhugs gnas yin pa'i don no/_/rin chen bzhi dngos zhes pas ni gzhal yas khang gi kha
[\[117a.6\]]dog bstan to/_/ye shes bzhi las rin po che bzhir snang ba ste de yang shar phyogs me long lta bu'i ye shes shel lta bur snang ba dang /_lho phyogs mnyam pa nyid kyi ye shes in+d+ra nI la ltar snang ba dang /_nub phyogs so sor rtog pa'i ye shes pad+ma rA ga ltar snang ba dang /_byang phyogs
[\[117a.7\]]bya ba nan tan gyi ye shes in+d+ra nI la margad ljang gu ltar snang ba'o/_/chos kyi dbyings kyi ye shes ni kun la khyab par shes par bya'o/_/mchod rten zhes pa ni 'jig rten gsum gyis mchod par 'os pa gtsug tor 'khor los sgyur ba'i rang bzhin no zhes pa'i don to/_/_
[\[117b\]]
[\[117b.1\]]'od zer 'phro bas rnam par brgyan/_/zhes pa ni ye shes lnga'i 'od zer kha dog lngar 'phro zhing mchod pa'i bye brag tu gyur nas gzhal yas khang de brgyan pa'o/_/ye shes rgya mtsho zhes pa ni sangs rgyas so/_/de yang nyan thos dang rang sangs rgyas la sogs pa rnams kyis sangs rgyas
[\[117b.2\]]kyi mkhyen pa gting dpag dka' bas so/_/dus gsum ni 'das pa dang ma 'ongs pa dang da ltar ro/_/yang na ye shes ni gdod ma nas ma skyes pa chos kyi dbyings so/_/rgya mtsho ni mtha' thug pa med pa'o/_/de'i rang bzhin dus gsum gyi sangs rgyas yin pa'i don to/_/gnas
[\[117b.3\]]su de ni rnam par bsam/_/zhes pa ni de lta bu'i yon tan dang ldan pa rnams kyi bzhugs gnas yin par bsgom mo/_/gru bzhi pa la sgo bzhi zhes pa la sogs pas ni gzhal yas khang de'i dbyibs dang rgyan bstan/_gru bzhi ye shes bzhi'am yum bzhi las grub pa'i rtags
[\[117b.4\]]so/_/sgo bzhi ni stong pa nyid la sogs pa bzhi'i rtags so/_/sgo rgyan bzhi ni byams pa chen po la sogs pa tshangs pa'i gnas bzhi'i rtags so/_/yang dag ldan zhes pa ni de lta bu'i rang bzhin twa ra na bzhi dang gzhal yas khang dang ldan pa'i don to/_/dril bu ni shes rab
[\[117b.5\]]kyi sgra sgrogs shing sems can gyi mi shes pa thams cad sel ba'i don to/_/dar dpyangs ni 'dul ba'i dbang du rigs lnga la sogs pa'i dkyil 'khor gyi lha rnams su kun rdzob kyi sku bstan pa lha dang mi las 'phags shing mtshan dang dpe byad rnams dang ldan pa'i rtags so/_/_
[\[117b.6\]]pan ni sangs rgyas kyi yon tan 'jig rten gyi lha dbang phyug la sogs pa las khyad par du 'phags pa'i don sogs pa'i sgra ni mu tig ha ra dang /_rnga yab dang bla re la sogs pa'i rgyan mtha' yas pa rnams so/_/de yang sangs rgyas kyi yon tan mtha' yas pa dang sbyor ro/_/_
[\[117b.7\]]sgo khyud kyis rnam par brgyan pa ni yid bzhin nor bu rin po che'i sgo khyud rnams dang ldan pa'o/_/grwa mtshams ni thig gnyis kyi bar dang ka ba'i bar ro/_/thams cad ni lha rnams kyi bzhugs pa'i sa rnams so/_/rdo rje rin chen rnams kyis brgyan/_zhes pa ni de dag tu rdo rje dang
[\[118a\]]
[\[118a.1\]]rin po che tha dad pa rnams ci mdzes su bri'o/_/zla gam chu'i 'phyang zhes pa la sogs pa'i rgyan 'di dag gis kyang mdzes par byas shing sangs rgyas kyi yon tan du shes par bya'o/_/thig skud bzhi ni yongs btab pa/_/zhes pa la sogs pas ni yon tan de lta bu dang
[\[118a.2\]]ldan pa'i gzhal yas khang gi dbus su re'u cha dgu'i dkyil 'khor bri ba'am bsgom par bstan to/_/thig skud ces pa ni ras bal la sogs pa gang yang rung ba la bu mo mtshan dang ldan pas bkal ba kha dog gsum mam lnga sum sgril lam lnga sgril byas pa'i skud pa byang
[\[118a.3\]]chub sems kyi rang bzhin du shes par bya'o/_/bzhi yongs su gtang ba ni de'i dus su rnal 'byor pas sku gsung thugs su bsgoms la oM AHhUM brjod cing shar phyogs nas nub phyogs su thig gnyis btab pa dang /_lho phyogs nas byang phyogs su thig gnyis btab pa'o/_/ka
[\[118a.4\]]ba mchog brgyad kun du gnas pa ni de ltar btab pas phyogs re rer ka ba gnyis gnyis kyi tshul du gnas pas so/_/mchog ces pas ni rnam par thar pa'i sgo brgyad kyi rnam par dag pa'o/_/dbus su 'khor lo dmigs bya ba ni thig de'i mtha' kun nas zlum por bskor zhing
[\[118a.5\]]re'u cha dgu bya zhes pa'i don to/_/mdor na zhes pa ni phyogs dang sangs rgyas so sor slob dpon gyis ma bstan pa'i don to/_/sangs rgyas thams cad ces pa ni mi bskyod pa la sogs pa'i de bzhin gshegs pa lnga'o/_/rang gi gnas su rnam par bsam/_/zhes pa ni de bzhin
[\[118a.6\]]gshegs pa so so'i phyogs su bsgom pa 'am bri zhes pa'i don te de yang dbus su mi bskyod pa'o/_/shar du rnam par snang mdzad do/_/lhor rin chen dpal lo/_/nub tu tshe dpag med do/_/byang du don thams cad grub pa'o/_/rdo rje lha mo bzhi rnams zhes pa ni
[\[118a.7\]]sangs rgyas spyan la sogs pa bzhi'o/_/'khor lo'i grwar ni rnam par bsgom/_/zhes pa ni me'i phyogs nas dbang ldan gyi phyogs su sangs rgyas spyan la sogs pa bzhi rim pa bzhin du dgod pa'o/_/gshin rje gshed la sogs zhes pa ni gshin rje gshed dang gzhan
[\[118b\]]
[\[118b.1\]]gyis mi thub pa dang /_rta mgrin dang bdud rtsi 'khyil pa'o/_/sgor dmigs ba ni shar sgo nas byang sgor rim pa bzhin du dmigs pa'o/_/sa'i snying po la sogs pa bsgom/_/zhes pa ni sa'i snying po la sogs pa byang chub sems dpa' brgyad sems ma brgyad dkyil 'khor gyi phyi'i
[\[118b.2\]]rim pa la 'og nas 'byung ba'i tshul du bsgom pa'i don to/_/nyi ma'i dkyil 'khor dbus gnas pa/_/zhes pa ni dkyil 'khor gyi dbus su nyi ma'i dkyil 'khor bskyed la de'i steng du sems kyi rdo rje rdo rje sems dpa' de bzhin gshegs pa thams cad kyi rang bzhin nam bdag nyid du
[\[118b.3\]]gyur pa bsgom par bya ba'i don to/_/zhal gsum phyag drug lta bu zhes pa ni sku gsung thugs kyi rang bzhin zhal gsum dang /_'gro ba drug gi don byed pa'i phyag drug dang ldan pa'o/_/phyag mtshan la sogs pa ni 'og nas ston to/_/sangs rgyas dkyil 'khor
[\[118b.4\]]dbus gnas pa ni de ltar ting nge 'dzin gyis bsgom pa'am/_/gzugs brnyan du bris pa'i dkyil 'khor sangs rgyas kyi rang bzhin nam bzhugs gnas yin pas sangs rgyas dkyil 'khor ro/_/dbus su gnas pa ni rnal 'byor pa de'i dkyil du 'dug pa'o/_/_
[\[118b.5\]]de ltar dkyil 'khor bstan nas/_da ni ting nge 'dzin rnam gsum gyis phyag rgya chen po bskyed cing bsgrub dgos pas de bzhin nyid kyi ting nge 'dzin bstan to/_/lus dang ngag yid rdo rje zhes pa la sogs pa ni lus dang ngag yid ni rnal 'byor pa'i'o/_/rdo rje ni ma
[\[118b.6\]]skyes pa'i rang bzhin yin pas so/_/mtshan nyid dam pa'i don nyid de/_/zhes pa ni bdag gi lus ngag yid gsum don dam pa'i rang bzhin stong pa nyid du bsgom pa'i don to/_/tshul bzhin zhes pa ni dngos po med par bsgom pa'i dngos po zhes pa'i tshigs bcad
[\[118b.7\]]kyi sgo nas dpyad pa'o/_/nas zhes pa ni bdag gi lus ngag yid gsum nam mkha' ltar bsgoms nas 'og gi sngags bzla ba'i don to/_/sngags 'di rab tu brjod pa ni stong pa nyid kyi don yid la byed cing ma nor bar lan gsum brjod pa'o/_/oM shU n+ya tA ni chos thams cad
[\[119a\]]
[\[119a.1\]]don dam par chos kyi dbyings kyi ngo bo nam mkha' ltar gnas pas stong pa'o/_/rdo rje ni mi 'gyur ba'i don to/_/At+ma ko\u0f85haM zhes pa ni bdag kyang de lta bu'i rang bzhin no zhes pa'i don to/_/nam mkha' bzhin du blta bar bya ba ni gong ma'i don yang nas yang du yid
[\[119a.2\]]la bya ba'o/_/nam mkha' brtag tu med pa ltar/_/zhes pa ni chos thams cad nam mkha' dang 'dra bar brtag tu med pa yin pas bdag kyang rang bzhin med par shes par bya'o/_/yi ge rnam par bsgom zhes pa ni de ltar de bzhin nyid kyi ting nge 'dzin stong pa nyid la
[\[119a.3\]]ci nus su gnas nas/_sems can gyi don bya ba'i yid kyis 'og nas 'byung ba'i yi ge gsum bsgom zhes bya'o/_/bla 'og dbus ni rim bzhin zhes pa ni spyi bo dang /_lce dang snying gi thad ka tsam du bsgom pa'o/_/bdag nyid yi ge gzugs ni stong pa nyid la gnas
[\[119a.4\]]pa'i rnal 'byor pas bdag gi lus ngag yid gsum gyi bag chags yi ge 'bru gsum du dmigs par bya'o/_/sangs rgyas dkyil 'khor dbus nyid du/_/zhes pa ni stong pa'i dbus su yi ge gsum po dkar po dmar po mthing nag tu kha dog gsum du bskyed pa'i
[\[119a.5\]]don to/_/nyi zla pad+mar yang dag gnas/_/zhes pas de rnams kyi gdan bstan te/_de yang nyi ma'i dkyil 'khor gyi steng du hUM ngo /_/zla ba la oM mo/_/pad+ma la AH'o/_/oM ni dus gsum gyi de bzhin gshegs pa thams cad kyi sku'i rang bzhin no/_/AHni gsung gi rang
[\[119a.6\]]bzhin no/_/hUM ni thugs kyi rang bzhin du shes par bya'o/_/dang ba zla ba 'dra ba ni yi ge gsum nyon mongs pa'i dri ma med pas so so'i kha dog gsal ba dang zla ba bzhin zhes bya ba'i don to/_/yi ge gsum ni gong du bstan pa'o/_/zhu bar brtag ces pa ni lha'i bu zla ba
[\[119a.7\]]bdud rtsi 'dod pa'i dus su zla ba'i dkyil 'khor las bdud rtsi zhu zhing thigs par 'bab pa bzhin du yi ge gong ma 'od kyi tshul du zhu zhing bar ma la thim/_de bzhin du bar ma yang 'og ma la thim 'og ma yang zhu zhing 'od kyi tshul du gyur par bsam mo/_/rgyu drug gnas pa'i
[\[119b\]]
[\[119b.1\]]sems can ni lha dang mi dang lha ma yin dang ngan song gsum du skyes pa rnams so/_/sangs rgyas kun ni phyogs bcu na bzhugs pa rnams kyi sku gsung thugs so/_/bsdu ba'i sbyor bas kun bsdus zhes pa ni de la gong du bstan pa'i yi ge gsum gyi 'od zer
[\[119b.2\]]phyogs bcur 'phros shing sangs rgyas kun gyi sku gsung thugs kyi rang bzhin dang gnyis su med par gyur pa dang /_rgyu drug gi sems can la phog pas sdug bsngal zhi bar byas nas lus ngag yid gsum dang gnyis su med par gyur pa ni bsdu ba'i sbyor ba'o/_/kun bsdus ni
[\[119b.3\]]sangs rgyas kyi sku gsung thugs dang sems can gyi lus ngag yid gsum gcig tu gyur nas slar 'du bar bsgom pa'o/_/rang bzhin med par mos pa'i zhes pa ni rnal 'byor pa dag chos thams cad stong pa nyid du bsgom zhing /_don dam pa'i byang chub kyi sems la gnas
[\[119b.4\]]pa'i sems kyi bag chags la bya/_gzhug par bya ba ni der bsdu ba'i don to/_/d+harma d+ha tu swa b+hA ba At+ma ko\u0f85haM zhes pa ni de ltar sangs rgyas dang sems can thams cad kyi don dam pa'i rang bzhin bdag la bsdus pas chos kyi dbyings kyi rdo rje bdag yin no bar bsgom pa'o/_/byang
[\[119b.5\]]chub sems de kun du dag_/ces pa de ltar stong pa nyid bsgoms nas bsdu ba'i sbyor ba byas pas bdag gi sems kyi rgyud nyon mongs pa thams cad dang bral nas ye shes kyi 'od zer gyi rang bzhin du gnas pas so/_/dri med zla ba lta bur gnas/_/zhes pa ni zla ba lta bur
[\[119b.6\]]'od gsal zhing me long lta bu'i ye shes kyi rang bzhin zla ba'i dkyil 'khor gang ba ltar gnas pa'i don to/_/kun bsdus gong bur sbyor ba yis/_/zhes pa ni gong du bstan pa'i sku gsung thugs kyi sa bon yi ge 'bru gsum dang /_'phags pa'i sku gsung thugs
[\[119b.7\]]dang /_sems can gyi lus ngag yid gsum gyi rang bzhin rnams gcig tu gyur nas bdag lha gang bsgom pa de'i sa bon gyi yi ger gyur par bsam pa'o/_/de ltar bsgom pa ni mnyam pa nyid kyi ye shes so/_/gzugs kyi ngo bor rnam par bsgom pa ni yi ge 'od du 'phros
[\[120a\]]
[\[120a.1\]]shing sems can gyi don thams cad bya ba dang /_de bzhin gshegs pa thams cad kyi mchod pa'i dngos por gyur nas thugs dam gyi rgyud bskul nas slar 'dus pa las phyag mtshan du gyur par bsgom mo/_/de yang 'phros shing slar 'dus pa las sku
[\[120a.2\]]phra mor 'gyur ro/_/de bzhin du sku phra mor spros shing slar 'dus pa las phyag rgya chen por gyur par bsam mo/_/de ni so sor rtog pa'i ye shes so/_/sngags kyi sku ni mthar phyin pa/_/zhes pa ni de ltar cho ga rnams kyis sku bskyed pas mthar phyin pa zhes bya'o/_/_
[\[120a.3\]]sangs rgyas kun gyi rang bzhin bdag_/ces bya ba ni sangs rgyas kun ni rnam par snang mdzad la sogs pa'i dkyil 'khor gyi lha rnams so/_/rang bzhin bdag ni 'og nas 'byung ba'i phung po la sogs pa byin gyis brlab pa'i don to/_/phung po khams su rnam
[\[120a.4\]]bsams te/_/skye mched la sogs rnam par brgyan/_/zhes pa ni de rnams kyi rang bzhin 'og nas 'byung ba'i tshul du lhar byin gyis brlab pa'o/_/gzugs kyi phung po'i rang bzhin du/_/rnam par snang mdzad rab tu gnas/_/zhes pa ni bdag phyag rgyar gyur pa'i
[\[120a.5\]]gzugs kyi phung po'i rang bzhin la yi ge mAM ngam oM bskyed la de las 'od zer phyogs bcur 'phros nas 'jig rten gyi khams thams cad rdul phra rab tsam gyi rnam par snang mdzad kyi sku bkug nas yi ge dang gnyis su med par 'gyur zhing rnam par bsam mo/_/tshor ba dkon mchog
[\[120a.6\]]dpal zhes pa ni de bzhin du tshor ba'i phung po'i rang bzhin la yi ge a las rin chen 'byung ldan bskyed pa'o/_/'du shes snang ba mtha' yas zhes pa ni 'du shes kyi phung po yi ge hrIHlas snang ba mtha' yas bskyed pa'o/_/'du byed thams cad gdon mi za ba zhes pa ni 'du
[\[120a.7\]]byed kyi phung po'i rang bzhin yi ge a las don yod grub pa bsgom pa'o/_/rnam par shes su mi bskyod gnas/_/zhes pa ni rnam par shes pa'i phung po'i rang bzhin la yi ge hUM las bcom ldan 'das mi bskyod pa bskyed pa'o/_/mdor na zhes pa ni de rnams bsgom pa'i
[\[120b\]]
[\[120b.1\]]bye brag gzhan yod na yang zhes pa'i don to/_/phung po lnga rnams ni gzugs la sogs pa'o/_/sangs rgyas lnga ni gong du bstan pa'o/_/rab tu grags zhes pa ni de ltar bsgom pa 'am gnas par rgyud thams cad kyi nang du bstan zhes pa'i don to/_/oM swa aM ha hUM yi ge 'di
[\[120b.2\]]rnams las bskyed kyang rung /_sa yi khams ni rnam bsam pa/_/zhes pa ni bdag phyag rgyar gnas pa'i phyi nang gi brtan pa'i rang bzhin las grub pa spyan ni bsam byas nas zhes bya ste sangs rgyas spyan yi ge laM las bskyed nas/_gong ma ltar spro bar byas la sa'i khams
[\[120b.3\]]kyi rang bzhin du gnas par bsam mo/_/sra ba lta bur byin gyis brlab/_/ces pa ni gong ma ltar bsgoms pa'i mthus cis kyang mi shigs pa'i lus thob pa'i don to/_/chu khams mA ma kI gong ma bzhin du yi ge mAM las lha mo mA ma kI spro bsdu byas nas khu ba dang khrag la
[\[120b.4\]]sogs pa gsher ba'i rang bzhin du lus ngag sems la khyab par bsgom mo/_/gang ba nyid brtag ces pa ni khyab pa la yang bya gong ma ltar bsgoms pas yon tan phun sum tshogs par 'gyur ba la bya'o/_/me'i khams la sogs pa ni yi ge baM las lha mo na bza' dkar
[\[120b.5\]]mo 'phro 'du byas nas/_dro ba'i rang bzhin thams cad la thim par bsam mo/_/de ni 'bar ba lta bu zhes pa ni de ltar bsgoms pa'i mthus nyon mongs pa thams cad sreg pa'i ye shes kyi 'od zer du 'grub pa'i don to/_/rlung gi khams kyi rang bzhin du zhes pa la sogs pa'i de ni
[\[120b.6\]]gong ma ltar yi ge tAM las lha mo sgrol ma spro bsdu byas nas/_g.yo ba'i rang bzhin la khyab cing gnas par bsam mo/_/blo ldan ni rnal 'byor pa'o/_/de ni rlung lngar 'byung ba ste/_/zhes pa ni lha mo sgrol ma de rlung lnga'i sgo nas sems can gyi don byed pas so/_/de yang 'jig rten
[\[120b.7\]]pa'i rlung dang /_mkha' la 'gro ba'i rlung dang /_dngas snyigs 'byed pa'i rlung dang /_phyi nang du rgyu ba'i rlung dang /_srog gi dbang po'i tshul du gnas pa'i rlung ngo /_/de bzhin yid kyi 'gro ba zhes pa ni de ltar bsgoms pas bar snang la 'gro ba'i rdzu 'phrul 'thob pa'i don to/_/nam mkha'i
[\[121a\]]
[\[121a.1\]]khams kyi rang bzhin kun du bzang mo brtag ces pa ni yi ge hUM las kun du bzang mo spro bsdu byas nas nam mkha'i rang bzhin la khyab par gnas par bsam mo/_/nam mkha' de yi sbyor bas ni/_/sangs rgyas kyis kyang mi gzigs zhes pa ni de ltar bsgoms
[\[121a.2\]]pa'i mthus mi snang ba'i dngos grub 'thob pas 'jig rten gyi lha rnams kyis mi mthong bas so/_/sangs rgyas zhes pa ni la dor ba'i tshig go/_/phung po khams kyi bye brag ni/_/gnyis su med pa'i sbyor bar gnas/_/zhes pa ni gzugs kyi phung po lnga dang /_sa la sogs
[\[121a.3\]]pa'i phung po lnga bdag gi tha mal pa'i tshul ma yin par lha dang gcig tu gyur pas gnyis su med pa'i sbyor bar gnas zhes bya/_de ltar zhes pa gong du de ltar ro/_/mkhas nyid ni sngags kyi bye brag la mkhas pa'i rnal 'byor pa'o/_/bsam byas na zhes pa ni bshad pa
[\[121a.4\]]bzhin du bsgom pa'i don to/_/de nyid kun du tshim par 'gyur/_/zhes pa ni de ltar phung po dang khams lha dang lha mo'i rang bzhin du shes pas bsgom pa'i mchog yin pa 'am/_lha thams cad dgyes pa'i rgyu yin pa'i phyir dngos grub thams cad thob par 'gyur ba'i thabs kyi
[\[121a.5\]]mchog yin pa'i don to/_/'di rnams kyis kyang bskyed pa'i dus su bskul bar bya'o/_/de la mo ha zhes pa ni bcom ldan 'das rnam par snang mdzad/_ra ti ni lha mo lo tsa nas gnyis su med pa'i sbyor ba'i mchod pas dgyes par byed pa'am/_yang na sems can gti mug gis
[\[121a.6\]]ldongs pa rnams ye shes kyi 'od zer gyis sel cing dag par byed pas gti mug dga' ba ma'o/_/dwe ni bcom ldan 'das mi bskyod pa'o/_/ra ti ni gong ma dang 'dra bar dgyes par byed pa 'am yang na sems can zhe sdang can gyi zhe sdang spang bar byed cing yang dag pa'i don bstan nas
[\[121a.7\]]dga' bar byed pas zhe sdang dga' ba ma'o/_/rA ga ni bcom ldan 'das snang ba mtha' yas so/_/ra ti ni gong ma dang 'dra bar dgyes par byed pa 'am yang na 'dod chags che ba'i sems can rnams 'dod chags kyi tshul du dag par byed cing thar pa'i lam ston cing dga' bar byed pas 'dod chags dga' bar byed
[\[121b\]]
[\[121b.1\]]pas 'dod chags dga' ba ma'o/_/badzra ni bcom ldan 'das don thams cad grub pa'o/_/ra ti ni gong ma dang 'dra bar dgyes par byed pa 'am yang na sems can lta ba log par spyod pa ngan par spyod pa rnams la rdo rje'i lam ston cing dga'
[\[121b.2\]]par byed pas rdo rje dga' ba ma'o/_/mig dang rna ba sna dang lce/_/zhes pa la sogs pas ni sa'i snying po la sogs pa'i byang chub sems dpa' drug mig la sogs pa'i dbang po drug la gong ma'i tshul du bsgom par bya ba'i don to/_/de yang th+l+hiM las sa'i snying po'o/_/oM las phyag na
[\[121b.3\]]rdo rje'o/_/oM gnyis pa las nam mkha'i snying po'o/_/oM gsum pa las spyan ras gzigs kyi dbang phyug go/_/ha las sgrib pa thams cad rnam par sel ba'o/_/oM tha ma las kun du bzang po'o/_/nang gi skye mched rnams su ni/_/sa yi snying po la sogs gnas/_/zhes pa
[\[121b.4\]]ni de ltar bsgoms pas mig la sogs pa'i skye mched kyi rang bzhin dang sa'i snying po la sogs pa'i byang chub sems dpa'i rang bzhin gnyis su med pa'i don to/_/phyi yi skye mched rang bzhin du/_/gzugs la sogs pa rab tu gnas/_/zhes pa ni dbang po drug gi yul gzugs
[\[121b.5\]]la sogs pa drug la gzugs kyi lha mo la sogs pa drug bsgom zhes pa'i don to/_/de yang gzugs kyi skye mched la yi ge dzI bskyed nas 'phro 'du byas pa las rdo rje gzugs kyi lha mor gnas par bsam mo/_/de bzhin du sgra'i skye mched la hUM las rdo rje sgra'i lha mor bsam mo/_/dri'i
[\[121b.6\]]skye mched la yi ge baM las rdo rje dri'i lha mo'o/_/ro'i skye mched la yi ge ho las rdo rje ro'i lha mor bsam mo/_/reg bya'i skye mched la yi ge khaM las rdo rje reg bya'i lha mo'o/_/chos kyi skye mched la yi ge raM las chos kyi dbyings kyi rdo rje ma bskyed par bya zhes pa'i don to/_/sa'i snying la
[\[121b.7\]]sogs sngags rnams ni/_/rdo rje can gyi rgyud las gsungs/_/zhes pa ni byang chub sems dpa' drug gi bskyed pa'i sa bon yig 'bru rnams ston pas rgyud las bstan pas slob dpon gyis 'dir yang bris zhes pa'i don to/_/'di dag sngags ni ma gsungs phyir/_/gzugs
[\[122a\]]
[\[122a.1\]]la sogs pa ma bris zhes pa ni gzugs kyi lha mo la sogs pa bskyed pa'i sa bon yig 'bru rnams rgyud nang du gsal por ma bstan pas 'dir yang ma bris zhes pa'i don to/_/phyi yi longs spyod kyis mchod phyir/_/gzugs sgra dag tu rab tu gnas/_/zhes pa ni phyi'i
[\[122a.2\]]longs spyod gzugs la sogs pa lnga rnal 'byor pas mi spang zhing dang du len pa'i phyir dpal rdo rje sems dpa'i che ba'i yon tan khyad par las lha mo'i tshul du de dag la gnas zhes pa'i don to/_/byin gyi rlabs kyis byin brlabs nas/_/zhes pa ni de ltar na kun rdzob tu nang
[\[122a.3\]]gi skye mched dang phyi'i skye mched lha dang lha mor shes pa dang /_don dam par rang bzhin gcig par shes pa'o/_/'dod pa lnga spyod ces pa ni de lta bas na gzugs la sogs pa smad cing mi spang bar spyad pa'i don to/_/gzugs ni mig gi yul du gnas/_/zhes pa ni de yang
[\[122a.4\]]ji ltar spyod ce na/_phyi'i tha mal pa'i tshul du mig gi longs spyod kyi yul gzugs yin pa dang nang gi ni mig sa'i snying po'o/_/de'i spyod yul ni gzugs kyi lha mo'o/_/gsang ba ni de gnyis gsang ba'i tshul bde ba chen po nyams su myong ba'o/_/de bzhin du sgra la sogs pa la yang
[\[122a.5\]]shes par bya'o/_/phyi'i skye mched 'di dag ni/_/byang chub sems dpa'i dkyil 'khor mchog_/ces pa ni de lta bas na gzugs la sogs pa byang chub sems dpa' rnams kyi gzugs yin zhing dkyil 'khor du bskyed pas smad du mi rung ba'i don to/_/gshin rje gshed po lag pa g.yas/_/_
[\[122a.6\]]zhes pa ni khro bo gshin rje gshed sems can gyi nyon mongs pa dang bdud dang bgegs la sogs pa tshar gcod pa'i las khyad par du byed pas lag pa g.yas kyang mi mthun pa'i phyir gcod pa'i don gyis der bskyed par bya'o/_/gzhan gyis mi thub g.yon pa zhes pa ni khro bo gzhan gyis mi
[\[122a.7\]]thub pa srung ba'i las khyad par du byed pa dang /_lag pa g.yon pa yang srung ba'i las byed pas so/_/kha la rta mgrin bsgom pa ni gsung gi rang bzhin yin pas so/_/bdud rtsi 'khyil pa rdo rje la/_/zhes pa ni khro bo bdud rtsi 'khyil pas sems can thams cad 'khor ba las 'don cing mya
[\[122b\]]
[\[122b.1\]]ngan las 'das pa'i bdud rtsi 'khyil pa dang /_rdo rje yang byang chub sems kyi rang bzhin bdud rtsi 'phro zhing 'khyil pa'i don gyis so/_/sngags 'di rnams kyis bskul zhing bskyed pa'o/_/de la ya ma ni sems can thams cad kyi srog gi dbang po dgag pa'o/_/an+ta kr-ita ni khro
[\[122b.2\]]bo chen po 'dis sems can la rnam par thar ba'i sgo bstan zhing skye shi med pa'i sa la bkod pa'o/_/yang na ya ma ris su gtogs pa'i srin po lha dang mi la gnod pa byed pa rnams 'dul zhing byang chub tu sems bskyed pa'o/_/yang na ya ma ni shar phyogs so/_/an+ta kr-ita ni de'i
[\[122b.3\]]phyogs kyi bdud dang bgegs rnams tshar gcod cing sgo srung gi tshul du gnas pa'i don to/_/pradz+nyA ni bye brag tu lta ba'i rnam par rtog pa'o/_/an+ta kr-ita ni khro bo 'dis de ltar blta pa'i sems can rnams la rnam par thar pa'i sgo bstan nas gnyis su med pa'i lta ba la gnas
[\[122b.4\]]par byed pa'o/_/yang na pra dz+nyA zhes pa ni shin tu yang nga rgyal che ba'i ru tra rnams so/_/an+t+ra kr-i ta ni de btul zhing byang chub tu sems bskyed pa'o/_/yang pradz+nya ni lho phyogs la bya/_an+ta kr-ita ni de'i phyogs kyi bdud dang bgegs rnams tshar gcod cing sgo srung gi tshul du gnas
[\[122b.5\]]pa'o/_/pad+ma ni 'dod chags so/_/an+ta kr-ita ni khro bo 'dis sems can thams cad 'khor ba'i 'dod chags las thar par byed cing bde ba chen po'i tshul du ston pa'o/_/yang na pad+ma ni pad+ma'i rigs su gtogs pa'i srin po mgrin bcu la sogs pa rnams so/_/an+ta kr-ita ni
[\[122b.6\]]de rnams btul zhing byang chub kyi lam bstan pa'o/_/yang na pad+ma ni nub phyogs la bya/_an+ta kr-ita ni gong ma dang 'dra/_big+h+nan ni sems can thams cad bla na med pa'i byang chub kyi sems thob par byed pa la gegs byed pa'i nyon mongs pa rnams so/_/an+ta kr-ita ni khro bo 'dis sems
[\[122b.7\]]can thams cad kyi bsam pa dang sbyor zhing 'dul ba'i thabs ston cing tshar gcod par byed pas so/_/yang na big+h+rAn ni dge ba rnams la bar chad byed pa'i bgegs kyi rgyal po bin ya ka'i rigs su gtogs pa rnams so/_/an+ta kr-ita ni de rnams btul zhing byang chub tu sems bskyed pa'o/_/_
[\[123a\]]
[\[123a.1\]]yang na big+h+nAn ni byang phyogs la bya/_an+ta kr-ita ni gong ma dang 'dra'o/_/de ltar don kun rab bzhugs pa/_/zhes pa ni bya ba nan tan gyi ye shes so/_/de ltar ni gong du bstan pa'i tshul lo/_/don kun ni lha dang lha mo'i rnams so/_/rab zhugs pa zhes pa ni
[\[123a.2\]]bdag gi phung po dang khams dang skye mched la sogs pa lha de rnams dang gnyis su med par byed pa'o/_/sangs rgyas kun bdag gtso bor ni/_/bskyed nas byin gyis brlab ces pa ni de ltar ting nge 'dzin rnam pa gsum gyis bdag dpal rdo rje sems dpa' de bzhin gshegs pa thams
[\[123a.3\]]cad gyi bdag nyid du gyur ba'i phyag rgya chen por bsgoms pas zhes pa'i don to/_/byin gyis brlab ces pa ni 'og nas 'byung ba'i tshul du sku gsung thugs su byin gyis brlab pa'o/_/de yang tshigs su bcad pa'i sgo nas byin gyis brlab pa dang sngags kyi sgo nas so/_/tshigs su bcad
[\[123a.4\]]pas gsol ba gdab/_/ces pa ni 'og nas 'byung ba'i tshigs bcad gnyis kyis rigs nges pa'i sangs rgyas la gsol ba gdab pa dang phyogs bcu'i sangs rgyas la'o/_/spyi bo dbus 'gyur bsam zhes pa ni gsol ba btab pa'i thabs bstan pa'o/_/zla ba'i dkyil
[\[123a.5\]]'khor gang zhes pas ni bdag phyag rgya chen por gnas pa'i spyi bor a las zla ba'i dkyil 'khor rdzogs pa gcig bskyed pa'i don to/_/der ni oM dkar 'od ldan pa ni zla ba'i dkyil 'khor gyi steng du de bzhin gshegs pa thams cad kyi sku'i rang bzhin gyi phyag rgya zla ba phyed pa'i 'od
[\[123a.6\]]las lhag pa'i yi ge oM dkar po gcig bsgom mo/_/'od zer rnam pa lnga 'phro ba ni de las ye shes lnga'i rang bzhin gyi 'od zer dkar po la sogs pa lnga phyogs kun du 'phro ba'o/_/de las lha mo rnams 'phro ba/_/zhes pa ni 'od zer des sems can gyi don bya ba dang /_sangs
[\[123a.7\]]rgyas kyi thugs dam bskul nas slar 'dus pa las rnam par snang mdzad yab yum du gyur par bsams nas/_de gnyis kyi bde ba chen po'i tshul yi ge laM du gyur nas lha mo sangs rgyas spyan 'phro ba'i don to/_/bdag por rab tu sbyar zhes pa ni bdag po ni rnam par snang mdzad
[\[123b\]]
[\[123b.1\]]do/_/rab tu sbyar ba ni dbang bskur ba'i tshul du lha mo de'i spyi bor bsam pa 'am gnyis su med pa'i tshul du bsam mo/_/spyan ni rnam par bsam bya ba/_/nam mkha'i khams kun gang bar zhes pa ni de ltar lha mor bsgom zhing 'phro ba yang nam mkha'i khams thams cad du til gyi
[\[123b.2\]]gong bu bzhin du sems kyis lcogs tang spro bar bya'o/_/rdo rje sku ni bcom ldan 'das rnam par snang mdzad yab yum mo/_/rnam par bsam pa ni bcom ldan 'das kyi spro ba rnams so/_/bar snang khams ni gang bar gnas/_/zhes pa ni gong du bstan pa bzhin du nam mkha'
[\[123b.3\]]thams cad khyab par gnas pa rnams mngon sum du bsam pa'i don to/_/de dbus bdag por bsam bya zhing /_/bdag gi mdun du gnas pa'o/_/zhes pa ni bar snang khams khyab par gnas pa'i sangs rgyas yab yum thams cad kyi dbus su dang por bskyed pa'i sangs rgyas
[\[123b.4\]]bcom ldan 'das rnam par snang mdzad yab yum bdag rnal 'byor pa'i mdun na bzhugs par bsam mo/_/sum cu rtsa gnyis mtshan 'chang ba/_/dpe byad bzang po brgyad bcus brgyan/_/zhes pa ni bar snang khyab par bzhugs pa'i sangs rgyas de rnams kyang mtshan sum cu rtsa gnyis dang dpe
[\[123b.5\]]byad bzang po brgyad cu dang /_gzhan yang sku'i rgyan thams cad dang ldan par bsam zhes pa'i don to/_/sngags pa ni phyag rgya chen por gnas pa ni rnal 'byor pa'o/_/bcol ba ni 'og nas 'byung ba'i tshigs bcad gnyis kyis sku'i rang bzhin du byin gyis brlab pa zhu ba'o/_/tshigs su
[\[123b.6\]]bcad pa gnyis gnyis brjod pa ni tshigs bcad sku gsung thugs gsum ka la gnyis gnyis yod pas rim pa bzhin du re re la yang gsum gsum du brjod par bya'o/_/dpal ldan sangs rgyas sku 'chang ba/_/zhes pa la sogs pas ni sku'i rigs su nges pa'i sangs rgyas la gsol ba
[\[123b.7\]]'debs pa'o/_/de la dpal ldan ni gong du bshad pa dang mthun no/_/sangs rgyas kyi sku 'chang ba ni phyogs bcu dus gsum gyi sku'i khyad par du bstan zhing gnas pa bcom ldan 'das rnam par snang mdzad do/_/rdo rje mi phyed gsum bsgoms pas/_/zhes pa ni bcom ldan 'das de yang
[\[124a\]]
[\[124a.1\]]gang gis kyang dbye bar mi nus pa'am 'joms par mi nus pa'i sku gsung thugs kyi rang bzhin yin pa 'am de nyid las mi g.yo ba'i thugs dang ldan pa'i don to/_/deng bdag byin gyis brlabs nas su/_/zhes pa ni de lta bu'i bcom ldan 'das khyod bdag
[\[124a.2\]]kyang sku gsung thugs sgom pa yin pas yab yum gyi thugs kyi rang bzhin byang chub sems su dus 'di nyid du byin gyis brlabs nas zhes pa'i don to/_/rdo rje skus ni mdzad du gsol/_/zhes pa ni de ltar byin gyis brlabs te khyed dang 'dra bar bdag gi lus kyang rdo rje'i
[\[124a.3\]]skur mdzod cig pa'i don to/_/phyogs bcur bzhugs pa'i sangs rgyas zhes pa la sogs pa 'dir phyogs bcur bzhugs pa'i sangs rgyas thams cad la so so'i sku 'dra bar bdag gi lus kyang mdzod cig pa'i don to/_/rdo rje mi phyed gsum bsgoms zhes pa la sogs pa'i
[\[124a.4\]]don ni gong ma dang 'dra'o/_/de ltar gsol ba btab nas bcom ldan 'das rnam par snang mdzad dang po bskyed pa la sogs pa lha mo sangs rgyas spyan dang gnyis su med par sbyor ba'i phyag rgya dang ldan par rgyun mi 'chad par slar byon cing bdag gi spyi bo'i bcom ldan 'das
[\[124a.5\]]yab yum la thim par bsgom zhes pa'i don to/_/de ni zhugs par mos byas la/_/zhes pa la sogs pa ni spyi bor bzhugs pa'i bcom ldan 'das yab yum de yang bdag gi spyi bor thim zhing gnyis su med par gyur te/_phung po lnga la khyab par byin gyis brlab par bya'o/_/_
[\[124a.6\]]sangs rgyas rnams kyi sku ni gang /_/phung po lnga la rab tu gnas/_/zhes pa de ltar gsol ba btab cing byin gyis brlabs pas bcom ldan 'das rnam par snang mdzad la sogs pa'i phyogs bcu'i sangs rgyas rnams kyi sku'i rang bzhin gang yin pa bdag gi phung po lnga la gnas par
[\[124a.7\]]bsam pa'o/_/sangs rgyas sku yi rang bzhin du/_/bdag kyang de dang 'dra bar shog_/ces pa ni de ltar gnas pas sangs rgyas kyi sku rdo rje lta bur bdag gi lus kyang de dang 'dra bar gyur cig ces tshig tu brjod cing smon pa'i don to/_/oM sarba ta thA ga ta kA ya badzra swa b+hA wa At+na ko\u0f85haM
[\[124b\]]
[\[124b.1\]]zhes pa ni bdag ni de bzhin gshegs pa thams cad kyi sku rdo rje'i rang bzhin no zhes bsgom zhing /_sngags 'di lan gsum du brjod par bya'o/_/de bzhin lce dbus pad+ma la/_/zhes pa la sogs pa ni de ltar sku'i rang bzhin du byin gyis brlabs nas de bzhin gshegs pa thams
[\[124b.2\]]cad kyi gsung gi rang bzhin du byin gyis brlab par bstan to/_/lce dbus pad+ma la zhes pa ni bdag phyag rgya chen por gnas pa'i lce'i dkyil du yi ge baM las pad+ma 'dab ma brgyad pa bskyed la oM las rdo rje 'dod chags shes byas te/_de'i steng du yi ge a bskyed la gong ma bzhin du spro bsdu
[\[124b.3\]]byas la bcom ldan 'das snang ba mtha' yas dang /_lha mo na bza' dkar mo yab yum gnyis su med par gyur par bsam mo/_/de las bar snang khyab pa dang spro bsdu bya ba la sogs pa gong ma dang 'dra'o/_/rab zhugs de la gsol btab cing /_/rdo rje dag tu byin gyis brlab
[\[124b.4\]]pa ni bar snang khyab par bzhugs pa'i bcom ldan 'das rnams la 'og gi tshigs bcad gnyis kyis bdag gi tshig de bzhin gshegs pa thams cad kyi gsung gi rang bzhin du byin gyis brlab par bya zhes bya'o/_/chos kyi ngag lam dpal ldan pa/_/zhes pa'i tshigs bcad kyis
[\[124b.5\]]gsung gi rigs nges pa'i sangs rgyas rnams la gsol ba btab pa'o/_/de la chos kyi ngag lam ni chos thams cad tshig gis bstan pa yin la de'i rang bzhin du gnas pa bcom ldan 'das snang ba mtha' yas so/_/dpal ldan yang de nyid yin no/_/rdo rje gsung gis mdzad
[\[124b.6\]]du gsol/_/zhes pa ni rdo rje gsung khyod kyis bdag gi tshig rnams nyid kyi gsung bzhin du mdzod cig pa'i don to/_/phyi ma rnams gong ma dang 'dra'o/_/lce ni 'phro bar rnam bsam ste/_/zhes pa ni de ltar gsol ba btab nas lce la bskyed pa'i sangs rgyas las 'od zer spros shing
[\[124b.7\]]bskul bas slar byon cing lce la thim par bya'o/_/rang ngag chos rnams kun gyi gnas/_/zhes pa ni de ltar thim pas rang gi tshig 'jig rten dang 'jig rten las 'das pa'i chos rnams kyi 'byung gnas su gyur pa'i don to/_/gsung dbyangs thams cad rnam par dag pa ni de
[\[125a\]]
[\[125a.1\]]ltar bsgoms pa'i lce las ngag 'byung ba thams cad tshig dang don du ldan zhing 'khyal pa med pa'o/_/chos kyi ngag tu byin gyis brlab pa ni bcom ldan 'das snang ba mtha' yas kyi gsung yin par bsam pa'o/_/rdo rje chos kyi gsung rnams ni/_/des pa'i
[\[125a.2\]]tshig ni phun sum tshogs/_/zhes pa ni ji ltar bcom ldan 'das snang ba mtha' yas so/_/gsung 'khyal pa med cing don dang ldan pa de bzhin du bdag gi tshig rnams kyang gyur cig ces brjod cing smon par bya'o/_/oM sarba ta thA ga ta bAka badzra swab+hA wa At+ma ko\u0f85haM/_zhes pa'i sngags 'dis bdag gi tshig de bzhin
[\[125a.3\]]gshegs pa thams cad kyi gsung gi rang bzhin du bsgom zhing lan gsum du brjod par bya'o/_/de ltar sku gsung byin gyis brlab par bstan nas/_thugs byin gyis brlab par bstan to/_/snying ga'i zla ba la dmigs pa la sogs pas ni de la bdag phyag rgya chen por gnas pa'i snying
[\[125a.4\]]la a las zla ba'i dkyil 'khor bskyed nas de'i steng du hUM las rdo rje sems dpa' yab yum sku mdog mthing nag tu 'dug pa ye shes lnga'i 'od zer 'phro ba bskyed par bya'o/_/sngar smos pa yi rim pa bzhin/_/rdo rje sems la gsol btab nas/_/zhes pa ni gong du sku dang gsung gi skabs
[\[125a.5\]]su spro ba la sogs pa byas pa bzhin 'dir yang byas nas gsol ba btab pa'i don to/_/de ni zhugs par bsgom byas te/_/sems ni byin gyis brlab par bya/_/zhes pas ni de ltar gsol ba btab cing snying ga nas spros shing bskul bas bar snang khyab par gnas pa'i rdo rje sems dpa' yab
[\[125a.6\]]yum slar byon cing snying la thim par bsgoms nas rang gi sems de dang gnyis su med par byin gyis brlab par bya'o/_/dpal ldan rdo rje thugs 'chang ba/_la sogs pa ni thugs su nges pa'i rigs la gsol ba 'debs par bstan to/_/de la dpal rdo rje sems dpa' dus gsum gyi de
[\[125a.7\]]bzhin gshegs pa thams can gyi thugs kyi rang bzhin dang sems can thams cad kyi sems ma skyes pa'i rang bzhin ngo bor gnas pas rdo rje sems 'chang ba zhes bya'o/_/rdo rje thugs kyis mdzad du gsol/_/zhes pa ni bdag gi sems nyid kyi thugs dang 'dra bar mdzod cig pa'i don
[\[125b\]]
[\[125b.1\]]to/_/slad ma ni gong ma dang mthun no/_/snying la dpal be'u gnas pas zhes pa ni de ltar gsol ba btab cing byin gyis brlabs pas de bzhin gshegs pa thams cad kyi bdag nyid rdo rje sems dpa'i snying la gnas nas phyag rgya chen po rdzogs par gyur pas skyes bu chen po'i mtshan nyid ces
[\[125b.2\]]bya'o/_/'od zer lngas dkris lta bu ni/_/nga rgyal bskyed nas sbyor bar bya/_/zhes pa ni de ltar 'od zer 'phro zhing gnas pa de mngon sum gsal bar bskyed nas thugs dang sems gnyis su med par sbyor bar bya'o/_/kun du bzang po zhes pa ni 'dod chags la sogs pa'i nyon
[\[125b.3\]]mongs pa spyod kyang de'i nyes pas mi gos pas badzra satwa'o/_/gsang dbang ni de bzhin gshegs pa thams cad kyi bdag nyid dam mchog yin pa'i don to/_/yang na gsang ba ni lo tsa na la sogs pa yum gyi rang bzhin du gnas pa rnams so/_/de dag dang gnyis su med pa'i bde
[\[125b.4\]]ba'i ngang du rtag tu gnas pas dbang ngo /_/blo ldan ni phyin ci log spangs pa'o/_/bdag kyang de dang 'dra ba'i sems can zhes pa ni de lta bu'i yon tan dang ldan zhing rdo rje 'chang gi thugs su 'gyur bar shog cig ces brjod cing smon pa'o/_/oM sarba ta thA ga ta tsit+ta badzra swa b+hA wa At+ma ko\u0f85haM zhes
[\[125b.5\]]pa'i sngags 'dis bdag gi sems de bzhin gshegs pa thams cad kyi thugs rdo rje'i rang bzhin yin no bar bsgom zhing brjod par bya'o/_/de ltar bdag nyid byin gyis brlabs zhes pa la sogs pa ni gong du bstan pa'i tshul gyis bdag gi phung po dang khams la sogs pa lha dang lha
[\[125b.6\]]mo'i rang bzhin du shes pa dang lus dang ngag dang sems de bzhin gshegs pa'i sku gsung thugs su byin gyis brlab pa byas pa'i phyag rgya de nyid la dpal byang chub sems rdo rje'i skur bsgom par bstan to/_/de a las bskyed pa'i zla ba'i dkyil 'khor gyi steng du bdag 'dug par bsams
[\[125b.7\]]la snying gar zla ba'i dkyil 'khor gyi steng du hUM dkar po gcig bskyed/_de spro bsdu byas pa las byang chub kyi sems rdo rjer gyur par bsam mo/_/sems dpa'i skyil krung ni 'dug stangs so/_/zla ba'i mdog ni sku mdog go/_/rnam pa thams cad ni sangs rgyas kyi mtshan dang dpe byad la sogs
[\[126a\]]
[\[126a.1\]]pa'i yon tan thams cad dang dbu rgyan la sogs pa'i phyi'i rgyan thams cad kyis brgyan pa'o/_/de rnams thun mong ma yin pas mchog go/_/ral pa cod pan 'chang la zhi/_/zhes pa ni dbu skra ral par 'dug nyid cod pan du byas pa 'am/_/ral pa dang cod pan gyis brgyan
[\[126a.2\]]pa'o/_/zhi ba ni 'dod chags la sogs pa'i nyon mongs pa'i me khong na med pas phyi'i sku zhe sdang gi rtags khro gnyer la sogs pa med par sems can thams cad kyi yid du 'ong zhing dga' bar byed pa'i tshul lo/_/zhal gsum rnam par bsgom par bya ba ni dus gsum gyi de bzhin gshegs pa thams
[\[126a.3\]]cad kyi sku gsung thugs kyi rang bzhin yin pa'i rtags su ston pa'i phyir dang /_/'jig rten pa'i lha mgo grangs kyis yod pa rnams 'dul bar bstan pa'am de dag la dad pa'i sems can rnams chos 'di la dad par bya ba'i don to/_/g.yas pa in+d+ra nI la zhes pa ni zhal gsum la g.yas
[\[126a.4\]]phyogs kyi zhal thugs kyi rang bzhin yin pas te de las mi 'gyur pas rin po che in+d+ra nI la'i kha dog bzhin mthing nag tu bstan to/_/yang na 'jig rten pa'i lha khyab 'jug la sogs pa zhe sdang che zhing gnag pa rnams kyi don mthun pa'i sgo nas mdzad pa 'am de la dad pa rnams chos 'di la dad
[\[126a.5\]]par bya ba'i don to/_/g.yon pa chags pas dmar ba ni sems can thams cad la thugs rje chen po'i sgo nas chags shing /_/gsung gi sgo nas don byed pa'i rtags su g.yon dmar bar bstan to/_/yang lha chen po la sogs pa 'dod chags che zhing kha dog dmar bar 'dug pa rnams
[\[126a.6\]]kyi don mthun pa'i sgo nas mdzad pa 'am de dag la dad pa rnams chos 'di la dad par bya ba'i don to/_/zhal dbus dkar ba ni nyon mongs pa dang bral zhing sku'i rang bzhin yin pa'i sgo nas sems can gyi don mdzad pa'o/_/yang na tshangs pa la sogs pa dkar zhing gti mug shas che ba
[\[126a.7\]]rnams kyi don mdzad pa gong ma dang 'dra'o/_/phyogs bcu thams cad snang byed pa/_/de yi phyag drug rnam par bsgom/_/zhes pa ni shar phyogs la sogs pa'i phyogs bzhi dang /_/me'i phyogs la sogs pa'i mtshams bzhi dang /_/steng 'og gi 'jig rten gyi khams mtha' yas pa dag tu
[\[126b\]]
[\[126b.1\]]sku las ye shes kyi 'od zer 'phro zhing sems can gyi gti mug gi mun pa rnam par 'joms shing ye shes kyi snang ba skyed pa'i dpal byang chub sems rdo rje de phyag drug dang ldan par bsgom zhes pa'o/_/de la phyag drug ni sems can rnams la phyag drug gi sgo nas don byed pa dang /_/'jig rten
[\[126b.2\]]gyi lha khyab 'jug la sogs pa lag pa drug dang ldan pa rnams mthun pa'i sgo nas 'dul ba dang /_/de la mos pa'i sems can rnams sangs rgyas kyi chos la gzung pa'i don to/_/ye shes lnga bdag rdo rje ni/_/zhes pa la de la phyag g.yas kyi dang po ye shes lnga'i rang bzhin rdo rje
[\[126b.3\]]rtse lnga pa kha dog in+d+ra nI la ltar 'dug pa phyag tu bsgom zhes pa dang 'brel to/_/'bar ba lngas rnam par brgyan pa ni ye shes lnga'i rang bzhin 'od zer kha dog dkar po la sogs pa lnga rdo rje de nyid las 'phro zhing dkris pa'i don to/_/sangs rgyas sprin ni rnam par spro/_/zhes pa ni rdo rje de
[\[126b.4\]]las kyang bcom ldan 'das rnam par snang mdzad la sogs pa'i lha dang lha mo phyogs bcur spros shing sems can gyi don byed par bsam zhes pa'i don to/_/gnyis pa 'khor lo chen po zhes pa phyag bar ma la 'khor lo bsnams pa'i don to/_/zla ba rtsibs brgyad lta bus ni dbyibs
[\[126b.5\]]dang kha dog bstan te 'khor lo de rtsibs brgyad ldan zhing zla ba bzhin du dkar la zlum por 'dug pa'o/_/bdud rnams thams cad gcod byed pa/_/rnam par 'phro bar bsgom par bya/_/zhes pa ni 'khor lo de la ye shes kyi 'od zer 'phros pas sems can gyi 'dod chags la sogs
[\[126b.6\]]pa'i nyon mongs pa'i bdud dang /_/gnod par byed pa'i gnod sbyin dang /_srin po rnams tshar gcod pa'i mthu dang ldan par bsgom zhes pa'i don to/_/gsum pa pad+ma chen po zhes pa ni g.yas kyi tha ma la pad+ma bsnams pa'i don to/_/chos kyi sprin gyis kun du 'khrigs/_/zhes pa ni pad+ma
[\[126b.7\]]de las snang ba mtha' yas kyi rang bzhin 'phros shing 'khrigs pas sems can gyi bsam pa dang mthun par chos kyi tshig 'byung ba'i don to/_/kha ba ba zho lta bur dag_/'dod chags thams cad dag mdzad pa/_/zhes pa ni bcom ldan 'das sems can gyi don du 'dod chags dang du blangs shing spyad kyang
[\[127a\]]
[\[127a.1\]]de'i nyes pas mi gos pa'i rtags pad+ma ba zho'am kha ba lta bur shin tu dkar ba bsnams par bsgom mo/_/g.yon pa'i dril bu dmar skya ste/_/ston ka'i zla ba'i 'od dang mtshungs/_/zhes pa ni phyag g.yon gyi dang po la shes rab kyi pha rol tu phyin pa'i rang bzhin nyon mongs
[\[127a.2\]]pa thams cad dang bral bas dkar ba sems can la snying rje'i sgo nas chags pa'i rtags su cung zad dmar bar 'dug pa/_/ston ka'i zla ba'i 'od bzhin du shin tu dkar pa'i 'od 'phro zhing sems can dga' bar byed pas so/_/chos rnams sgra brnyan lta bu zhes/_/sgras ni rab tu go bar
[\[127a.3\]]mdzad/_/ces pa ni dril bu de las sgra byung bas sems can thams cad la chos thams cad kyi rang bzhin brag ca lta bu zhes rang bzhin med par stong pa nyid do zhes go bar byed pa'i don to/_/gnyis pa rin chen chen po ste/_/rdo rje 'bar bas rnam par brgyan/_/zhes pa ni phyag bar ma las
[\[127a.4\]]yid bzhin gyi nor bu rin po che bsnams pa ste/_de yang ye shes kyi 'od zer 'bar zhing dkrigs pas brgyan zhes pa'i don to/_/nyi ma 'char ka lta bu'i de ni kha dog shin tu yang dmar ba'o/_/re ba thams cad rdzogs par byed pa ni rin po che de las sems can gyi 'dod pa rnams 'byung
[\[127a.5\]]zhing tshim par byed pa'i don to/_/gsum pa ral gri chen po ste/_ut+pal sngon po'i lo ma bzhin du zhes pa ni phyag tha ma na ral gri'i kha dog ut+pala'i 'dab ma bzhin du 'dug pa rnams la'o/_/chen po ni ye shes kyi rang bzhin yin pas thun mong ma yin pa'i don to/_/phyogs bcu'i
[\[127a.6\]]sems can thams cad kyi/_/mi shes nyon mongs gcod byed pa/_/zhes pa ni de las 'od zer 'phros shing sems can thams cad kyi ma rig pa'i bag chags thams cad gcod pa'i don to/_/phyag mtshan de rnams kyang ye shes lnga dang rigs lnga'i rang bzhin du shes par bya'o/_/dmar
[\[127a.7\]]po sna tshogs 'bar 'dra ba'i/_/'od kyi dkyil 'khor gyis ni brgyan/_/zhes pa ni byang chub sems rdo rje de nyid kyi sku las 'od zer byung bas dkyil 'khor gyi tshul du chags shing rgyab gtan du byas pas brgyan zhes bya'o/_/zla ba dri med stong 'dra ba ni 'od kyi dkyil 'khor de zla ba stong ngam de bas
[\[127b\]]
[\[127b.1\]]lhag pa'i 'od 'phro ba'i don to/_/blo dang ldan pas rgyab tu bsam/_/zhes pa ni thabs la mkhas pa'i sgrub pa pos 'od kyi dkyil 'khor du bsgom pa'i don to/_/snying ga'i dbus su phra mo yi/_/ye shes sems dpa' rnam par bsgom/_/zhes pa ni de ltar bdag byang chub sems rdo rje'i phyag rgya
[\[127b.2\]]chen por gnas pa'i thugs kar ye shes sems dpa'i phyag rgya de dang 'dra ba mtshon gang ba cig bsgom pa'i don to/_/de'i dus su bsam pa ni/_/yi ge mchog ni dam pa'o/_/zhes pa ni ye shes sems dpa'i thugs kar dus gsum gyi sangs rgyas kyi sku gsung thugs kyi rang
[\[127b.3\]]bzhin dngos grub thams cad kyi 'byung gnas yi ge hUM bsgom pa'i don to/_/de ltar bdag byang chub sems rdo rje'i phyag rgya ra gsal bar bsgom zhing zla ba drug tshun chad sems las su rung gi bar du 'og nas 'byung ba'i tshul rdo rje phra mo'i ting nge 'dzin skabs 'dir bsgom pa 'di man ngag
[\[127b.4\]]tu shes par bya'o/_/sdom la gnas pa'i sngags pa yis/_/bsnyen pa sngar ni byas nas su/_/zhes pa ni de ltar bsnyen pa dang nye ba'i bsnyen pa rdzogs par byas nas sgrub pa las 'jug par bstan to/_/de la bsnyen pa ni de bzhin nyid kyi ting nge 'dzin chos thams cad kyi don dam pa'i rang
[\[127b.5\]]bzhin skye ba med par bsgom pa'i don to/_/nye ba'i bsnyen pa ni kun du snang gi ting nge 'dzin dang phra mo'i ting nge 'dzin gyi bar du'o/_/sdom la gnas pa ni gong du bstan pa'i dam tshig dang spyod pa las mi 'da' ba'o/_/sngar bsnyen pa byas pa ni bsnyen pa rnam gnyis rim pa bzhin du byas nas/_
[\[127b.6\]]sems las su rung ba'i sgrub pa la 'jug par bya'i gzhan du ma yin zhes pa'i don to/_/cho ga 'di yi sbyor ba yis/_/zhes pa ni 'og nas 'byung ba'i thabs kyis so/_/sgrub pa dag ni brtsam pa ni bdag sku gsung thugs thob par byed pa'i thabs kyi rim pa la 'jug par bya ba'i don to/_/_
[\[127b.7\]]khrus mkhan gyi ni bdag nyid che/_/zhes pa ni sgrub pa'i snod gzugs ma bstan te khrus mkhan ni gos 'khru zhing btso blag byed pa'i rigs ngan te de lta bu la rang bzhin mthu yang yod pas bdag nyid chen po zhes bya/_de lta bu'i bu mo rigs ngan pas nga rgyal chung zhing bka' blo bde bas
[\[128a\]]
[\[128a.1\]]bdag ci dga' bar byed pas sems las su rung ba'i don to/_/yang na khrus mkhan ni sdig pa spong zhing dge ba byed pa'i khyim bdag la sogs pa gang yang rung ba la bya'o/_/bu mo mig ring rnyed pa ni/_/zhes pa la sogs pa ni rigs de lta bu'i bu mo shes pa che
[\[128a.2\]]zhing sems gsal ba phyi'i mig kyang che zhing ring ba yid du 'ong bar 'dug pa kha dog kyang ut+pala'i lo ma bzhin sngo skyar 'dug pa gzugs yan lag dang nying lag thams cad tshang ba/_'dod chags bdo bas dar la bab pa/_brgyan pa ni de rnams dang ldan pa'i don to/_/thams cad rgyan gyis
[\[128a.3\]]yongs su brgyan pa ni phyi'i rgyan gos dang rin po che la sogs pa rnams kyis brgyan pa'o/_/bzhin mdzes yid du 'ong ba zhes pa ni bsod nams che ba'i rtags gzugs byad shin tu sdug cing kun gyi yid du 'ong ba'o/_/bong tshod lo ni bcu gnyis pa ni bu mo lo grangs bcu gnyis la yon tan
[\[128a.4\]]de lta bu kun tshang bar rnyed na mchog go/_/de ltar bstan kyang spyir bcu gnyis dang nyi shu rtsa lnga'i bar du shes par bya'o/_/bzung nas bsgrub pa brtsam par bya/_/zhes pa ni/_de lta bu'i yon tan dang ldan pa kha na ma tho ba med pa'i sgo nas btsal nas bsgrub pa la 'jug par bya ba'i don to/_/phyis
[\[128a.5\]]gcin sogs dam tshig las shes pa ni de ltar mtshan dang ldan pa'i gzungs ma rnyed na/_gong du bstan pa'i gnas der bdud rtsi lngas maN+Dal bya zhes bya ba'i don to/_/cho ga bzhin zhes pa ni a mr-i ta lnga'i byin gyis brlab pa dang /_/dkyil 'khor gyi las tshang bar byed pa'o/_/gru bzhi pa
[\[128a.6\]]ni dkyil 'khor gyi dbyibs rgyas pa'i tshul du bya'o/_/dkyil 'khor byas nas de dbus su/_/sngar gsungs pa yi gnas der gzhag_/ces pa ni dkyil 'khor de lta bu byas nas sngar gsungs pa'i gzungs ma dngos grub thams cad kyi 'byung gnas de'i dbus su gzhag ces pa'i
[\[128a.7\]]don to/_/phyag rgya bzhi yi sbyor ba yis/_/bdag nyid mos pa'i lhar yang bsgom/_/zhes pa ni sgrub pa po bdag kyang de dang lhan cig dkyil 'khor gyi dkyil du 'dug la bdag nyid dad pa'i lha gang yang rung ba phyag rgya bzhi dang ldan par bsgom zhes pa'i don to/_/phyag rgya bzhi ni thugs
[\[128b\]]
[\[128b.1\]]kar yig 'bru gnas pa chos kyi phyag rgya dang /_/rdo rje la sogs pa phyag mtshan 'dzin pa las kyi phyag rgya dang /_g.yon phyogs su yum bskyed pa dam tshig gi phyag rgya dang /_de rnams rdzogs pa phyag rgya chen po dang bzhi'o/_/yang na gsang ba'i yum bzhi phyogs bzhir bskyed nas
[\[128b.2\]]bsgom pa la yang bya'o/_/rang gi lus las 'byung ba rnams/_/byin gyis brlab pa'i gnas su dmigs/_/zhes pa ni de ltar gzungs ma de lha mo gcig tu bsgoms la/_rang gi lus las byung ba ni bdag phyag rgya chen por gnas pa'i thugs ka nas rigs lnga phyung zhing
[\[128b.3\]]byin gyis brlab pa'i gnas gzungs ma de gnas lngar bskyed pa'i don to/_/nu ma'i bar dang spyi gtsug dang /_/lte ba rked pa rkang rnams su/_/zhes pa ni gnas lnga'o/_/rgyal ba bdag nyid gsang las skyes pa ni bdag byang chub sems rdo rje'i phyag rgyar gnas pa'i thugs
[\[128b.4\]]ka thun mong dang rtog ge pa'i yul ma yin pas gsang ba'o/_/skyes pa ni de las byung ba'i don to/_/rigs lnga rnams ni rab tu dmigs/_/zhes pa ni de ltar gsang ba las skyes pa'i bcom ldan 'das mi bskyod pa la sogs pa'i rigs lnga/_yum de'i gnas lngar yig 'bru las
[\[128b.5\]]bskyed cing gnas par dmigs pa'o/_/de'i snying ga'i dbus su zhes pa ni de rnams bkod pa'i rim pa bstan te/_yum de'i nu ma gnyis kyi bar/_/snying gar nyi ma'i dkyil 'khor bsam/_/zhes bya ste ma las nyi ma'i dkyil 'khor bskyed do/_/de'i dbus mi 'khrugs gnyis su med pa
[\[128b.6\]]ni de'i yi ge hUM las bcom ldan 'das mi bskyod pa yab yum bskyed pa'i don to/_/phyag rgya bzhi dang ldan par gnas/_/zhes pa ni gong du bshad pa'i tshul gnyis ltar yin pa'am yang na bcom ldan 'das yab yum bzhugs pa'i phyogs bzhir lA s+ye la sogs pa'i lha mo bzhi bskyed pa la
[\[128b.7\]]bya'o/_/spyi gtsug dbus su zla ba zhes pa la sogs pa ni yum de'i spyi bor maM las zla ba'i dkyil 'khor bskyed la de'i steng du oM las bcom ldan 'das rnam par snang mdzad yab yum bskyed par bya'o/_/de bzhin gnyis med kun du sbyor ba ni gong ma dang 'dra bar yab yum gnyis su med
[\[129a\]]
[\[129a.1\]]par gnas shing phyag rgya bzhi dang ldan pa'am/_yang na phyag rgya bzhi dang gnyis su med par gnas pa ni rigs phyi ma la yang shes par bya'o/_/rked pa'i dbus su zur brgyad pa'i/_/nor bu rin chen gtsor gnas te/_/zhes pa ni yum de'i rkang pa la yi ge ra las nor
[\[129a.2\]]bu rin po che thams cad kyi mchog kha dog in+d+ra nI la lta bu dbyibs zur brgyad du 'dug pa cig bskyed do/_/dkon mchog dpal ni rnam bsams te/_/phyag rgya bzhi dang ldan par gnas/_/zhes pa ni de'i steng du bcom ldan 'das rat+na sam+b+hA ba yab yum yi ge sa las bskyed
[\[129a.3\]]par bya'o/_/phyag rgya bzhi dang ldan par gnas pa gong ma dang 'dra'o/_/lte ba'i phyogs dag tu zhes pa ni yum de'i gsang ba la yi ge paM las pad+ma bskyed pa'i don to/_/dkar dang dmar ba'i 'dab ma brgyad ni pad+ma de yang yab yum gnyis kyi byang chub sems kyi tshul du kha dog dkar po
[\[129a.4\]]dang dmar ba spel mar 'dug pa dbyibs 'dab ma brgyad pa'o/_/pad+ma'i dbus su chos bzhugs pa/_/phyag rgya bzhi dang ldan par gnas/_/zhes pa ni pad+ma de'i steng du yi ge a las bcom ldan 'das a mi tA b+ha yab yum phyag rgya bzhi dang ldan par bskyed par bya'o/_/rkang pa dag gi
[\[129a.5\]]dbus su'o/_/gru gsum me 'dra dkyil 'khor la/_/zhes pa ni yum de'i rkang mthil du yi ge ha las las kyi rigs kyi gdan dkyil 'khor gru gsum pa 'dra ba rin po che'i rang bzhin cig bskyed par bya'o/_/de'i dbus su gdon mi za/_/zhes pa ni de'i steng du bcom ldan 'das
[\[129a.6\]]a mo g+ha sid+d+hi yab yum bskyed par bya'o/_/phyag rgya bzhi ni gong dang 'dra/_/shes rab ldan te byin gyis brlab/_/ces ba ni de ltar shes rab dang ldan pa'i rnal 'byor pas yum de nyid sgom mkhas na de bzhin du sgom du bcug la byin gyis brlab cing dbang bskur bar bya/_mi
[\[129a.7\]]mkhas na bdag gis bsgoms la dbang bskur bar bya'o/_/rgyal ba'i yum de yon tan ldan/_/zhes pa ni de ltar bsgoms shing dbang bskur bas sgrub pa'i snod du rung bas so/_/nyi shu rtsa lnga'i bye brag gis/_/de la rdul ni gtang bar bya/_/zhes pa ni rigs re re yang lha mo bzhi bzhis bskor
[\[129b\]]
[\[129b.1\]]bas nyi shu rtsa lnga gzungs ma de'i gnas lngar dkyil 'khor gyi tshul du bkod pa ni rdul btang ba zhes bya'o/_/yang na gzugs ma de lo grangs gong du bstan pa dang nyi shu rtsa lnga'i bar gyi bye brag la bya/_rdul btang ba ni gong ma dang 'dra bar dkyil 'khor bsgoms la bya'o/_/yang na de ltar byin gyis
[\[129b.2\]]brlabs pa'i gnas der 'og nas 'byung ba'i tshul du byang chub kyi sems spro ba la yang bya'o/_/skye mched rnams ni gzugs sogs dmigs/_/zhes pa ni gzungs ma de'i mig gi skye mched la sogs pa drug byang chub sems dpa' gzugs kyi lha mo la sogs pa drug gi yum bskyed pa'i don
[\[129b.3\]]to/_/ro langs mi pham lag gnyis la/_/khro gnyer ral pa gcig lha mo/_/kha dang pad+ma la ni dmigs/_/zhes pa ni gshin rje gshed la sogs pa'i khro bo chen po bzhi'i yum khro mo bzhi gzungs ma de'i gnas bzhir bsgom pa'i don to/_/de la ro langs ma lag pa g.yas la
[\[129b.4\]]gshin rje gshed kyi yum du shes par bya'o/_/lag pa g.yon la gzhan gyis mi thub ma shes rab mthar byed kyi'o/_/khro gnyer can khro bo h+ya gr-I ba'i yum kha la'o/_/khro mo ral pa gcig ma bdud rtsi 'khyil ba'i yum pad+ma la bskyed par bya'o/_/hUM zhes pas ni rdo rje sbyang /_/zhes ba ni
[\[129b.5\]]sgrub pa po'i gsang ba'i rdo rje la yi ge hUM gcig bskyed la de las ye shes kyi rang bzhin 'od 'phro bar dmigs shing hUM hUM zhes brjod pas ldang bar bya'o/_/de'i nor bu oM zhes pa ni de ltar langs pa'i rdo rje de'i spyi bor ye shes lnga'i rang bzhin yi ge oM 'od 'phro ba cig bsam mo/_/rdo rje
[\[129b.6\]]chos ni gnas gyur nas/_/de yi pad+mar rab tu gnas/_/zhes pa ni de ltar bdag gi badzra byin gyis brlabs nas/_pradz+nyA de'i chos kyi dbyings kyi phyag rgya byin gyis brlab par bstan to/_/rdo rje chos ni bcom ldan 'das snang ba mtha' yas nyid mu dra de'i rang bzhin du gyur nas gnas zhes
[\[129b.7\]]pa'am/_yang na bcom ldan 'das de lha mo ni dkar mor gyur la/_lha mo de mu dra de'i rang bzhin du gnas zhes pa'i don to/_/zla ba'i 'od zer ltar 'bar zhing /_/yid du 'ong bar 'bar ba ste/_/rdo rje pad+ma mchog bsgoms nas/_/dngos grub myur du thob par 'gyur/_/zhes pa ni sgrub
[\[130a\]]
[\[130a.1\]]pa la zhugs pa'i rnal 'byor pa dang /_rnal 'byor ma'i gsang ba'i dbang po gnyis 'od 'phros bas gcig gi yid du gcig 'ong zhing so so'i gdung ba sel bar byed pas zla ba ltar 'bar ba zhes bya'o/_/de ltar rdo rje pad+ma gnyis bsgom zhing 'og nas 'byung ba'i
[\[130a.2\]]tshul du bsgrubs na yid la 'dod pa'i sku gsung thugs kyi dngos grub 'thob ces pa'o/_/'od zer rnam lnga 'phro bar ni/_/rdo rje pad+ma rnam bsgoms la/_/zhes pa ni/_/rdo rje dang pad+ma gnyis sbyar ba'i mtshams ye shes lnga'i rang bzhin 'od zer kha dog lnga spro zhing phyogs bcu'i 'jig rten
[\[130a.3\]]gyi khams kyi de bzhin gshegs pa'i thugs dam gyi rgyud bskul zhing dgyes par bya ba dang /_sems can gyi don byed par dmigs nas zhes pa'i don to/_/gsang sngags ba'i rgyal gyis/_/de nas bsgrub pa brtsam par bya/_/zhes pa ni de ltar bsgoms nas/_sarba ta thA ga tA
[\[130a.4\]]nu rA ga'i sngags kyi don yid la byed cing thabs dang shes rab kyi rol pa bya zhes pa'i don to/_/oM sarba ta thA ga tA nu rA ga na badzra swa b+hA wa At+ma ko\u0f85haM zhes bya ba ni bdag de bzhin gshegs pa thams cad dang rjes su chags shing dgyes par byed pa'i rdo rje rang bzhin no zhes pa'i don to/_/sngags 'di'i
[\[130a.5\]]don gnyi gar yang so sor yid la byed cing lan grangs kyis brjod par bya'o/_/rdo rje nyi ma nub nas ni/_/sgrub pa chen po brtsam par bya/_/zhes pas ni dang po sgrub pa la 'jug pa'i dus bstan te/_de'i nyin par gzungs ma byin gyis brlab pa la sogs pa'i ting nge 'dzin yang nas yang du
[\[130a.6\]]gsal bar byas/_nub kyi ri bo'i rgyab tu nyi ma phyin ma thag tu rdo rje pad+mar sbyar zhing sgrub pa chen po brtsam par bya zhes pa'i don to/_/zhag bdun gyis ni 'grub 'gyur ba/_/skya rengs 'char ka'i dus su ni/_/zhes pas ni sgrub pa chen po'i 'bras bu sku gsung thugs thob pa'i dus bstan to/_/_
[\[130a.7\]]de la rnal 'byor pas gong du bstan pa bzhin du bsnyen pa dang nye bsnyen zla ba drug gi bar du rgyun mi 'chad par byas pa'i sems las su rung bas gong du bstan pa bzhin du yul mtshan dang ldan par byin gyis brlab pa'i ting nge 'dzin gyi bsgrub pa byas nas/_sgrub pa chen po la zhugs pa'i dgongs nas
[\[130b\]]
[\[130b.1\]]zhag bdun lon pa'i/_/skya rengs 'char ka'i nam langs kar/_/mngon par 'dod pa'i dngos grub 'thob/_/ces pa'i don to/_/sgrub pa chen po'i dus dag tu/_/rang gi gsang sngags rdo rje'i gzugs/_/zhes pa ni de ltar thabs dang shes rab kyi tshul du sgrub pa chen po byad pa'i dus
[\[130b.2\]]su rang gi spyi bor bdag la gsang ba'i dbang bskur ba'i rdo rje slob dpon gyi sku'o/_/cod pan bdag por bsgom byas na/_/zhes pa ni slob dpon de pradz+nyA dang ldan par cod pan gyi tshul du gnas shing dbang bskur bar bsgom zhing bsgrub ces pa'i don to/_/yang na byang chub sems rdo rje tshul de ltar
[\[130b.3\]]dbang bskur bar bsam par bya'o/_/ye shes rdo rje grub 'gyur ba ni de sgrub cing 'og nas 'byung ba'i tshul du spro bsdu bya ba la sogs pa byas na de bzhin gshegs pa thams cad kyi rang bzhin skye ba med pa'i don mngon sum du 'gyur ba'am/_yang na de bzhin gshegs pa thams cad kyi bdag
[\[130b.4\]]nyid dpal ye shes sems dpa'i sku mngon sum du mthong bar 'gyur ro/_/sems dpa'i skyil krung bcas nas ni/_/sgrub snod de yi steng du gzhag_/ces pa ni sgrub pa chen po byed pa'i 'dug thabs bstan te/_bdag sems dpa'i skyil mo krung gi tshul du 'dug_/gzungs ma sgrub pa'i
[\[130b.5\]]snod du byin gyis brlabs pa skyil mo krung gi steng du gzhag pa'i don to/_/yan lag g.yas pas gnya' mnan nas/_/g.yon pa'i yan lag rked par phab/_/ces pa ni de ltar 'dug nas bdag gi lag pa g.yas pas pradz+nyA de'i gnya' ba nas bzung ba dang /_lag pa g.yon pas rked
[\[130b.6\]]pa brten pa'am g.yo ba'i tshul du bya ba dang /_pradz+nyA des kyang thabs la de ltar bya zhes pa'i don to/_/rdo rje pad+mar bcug nas ni/_/sos ni ma mchu bsdam par bya/_/zhes pa ni de ltar 'dug nas thabs dang shes rab kyi phyag rgya gnyis gong du bstan pa'i ting nge 'dzin gsal bar dmigs la sbyor
[\[130b.7\]]zhes pa'o/_/thabs dang shes rab zung du 'brel bar gnas pa'i don nam gcig chags shing mi 'da' bas mchu bsdam pa'i don/_hUM zhes dbyangs blangs rab bskyod cing /_/rdo rje 'dzin par nga rgyal bskyed/_/ces ba ni de'i dus su rdo rje sems dpa' 'am/_yi dam gyi lha gang yang rung
[\[131a\]]
[\[131a.1\]]ba bsgom pa de gsal bar bsgom zhing hUM gi sgra rgyun mi 'chad par brjod cing bskyod pas sngags dang phyag rgya dang ting nge 'dzin gsum dang mi ldan du mi rung bar bstan pa'i don to/_/dpung pa rab brkyang mgul ba nas/_/brtan zhing mi g.yo bar ni 'khyud/_/ces pa ni de ltar bskyed pas
[\[131a.2\]]byang chub kyi sems 'byung la khad pa'i dus su bde ba chen po nyams su len pa'i rtags su so sor lag pa brkyang zhing mi g.yo bar 'khyud par bya zhes pa'i don to/_/byang chub sems ni byung ba'i tshe/_/zhes pa ni de ltar rol pas byang chub kyi sems byung ba dang 'og gi tshig gnyis kyi don bsam par
[\[131a.3\]]bya'o/_/mkhas pas sngags ni phaT brjod pas/_/thams cad bdud ni rnam par 'joms/_/zhes pa ltar byang chub kyi sems byung ma thag tu phaT ces brjod pas nyon mongs pa thams cad spangs par sems pa dang /_yang phaT ces brjod pas byang chub kyi sems las khro bo dang khro mo
[\[131a.4\]]grangs med 'phros pas/_phyogs bcu'i 'jig rten gyi khams kyi bgegs dang srin po la sogs pa'i bdud rnams 'joms par bsam pa'i don to/_/yang phaT ces brjod pas mchod pa'i lha mor gyur nas phyogs bcu'i 'jig rten gyi de bzhin gshegs pa thams cad la bla na med pa'i
[\[131a.5\]]mchod pas mchod cing thugs dam gyi rgyud bskul ba dang /_sems can gyi re ba thams cad rdzogs par byed par bsam pa'i don to/_/oM sarba ta thA ga ta pU dza badzra swa b+hA wa At+ma ko\u0f85haM/_zhes pa ni gong ma ltar nyon mongs pa spong ba dang /_khro bo dang khro mo spros shing bdud tshar gcod par
[\[131a.6\]]bya ba dang /_mchod pa'i lha mor gyur nas de bzhin gshegs pa bla na med pa'i bde bas tshim zhing rgyas par byed pa dang /_sems can gyi don byas pa rnams de bzhin gshegs pa'i mchod pa'i rang bzhin yin pas bdag de bzhin gshegs pa thams cad kyi mchod pa'i rdo rje'i rang bzhin no/_/_
[\[131a.7\]]zhes pa'i don to/_/sngags 'di'i don bsgom zhing lan gsum du brjod par bya'o/_/bde ba'i sems de rnams spros pas shes pa ni thabs dang shes rab gnyis su med pa las byung ba'i bde ba chen po'i rang bzhin du gnas pa'i byang chub kyi sems gong ma bzhin du tshul sna tshogs su
[\[131b\]]
[\[131b.1\]]spros pa de zhes bya ba'i don to/_/sprul skus thams cad khyab pa bzhin/_/zhes pa ni khro bo dang /_mchod pa'i lha mor sprul pa'i sku rnams kyis phyogs bcu'i 'jig rten gyi khams khyab pa so so'i phrin las byas ma thag tu zhes bya ba'i don to/_/sems de bkug nas pad bzhugs las/_/_
[\[131b.2\]]de bzhin gshegs pa'i rigs kun spro/_/zhes pa ni byang chub sems kyi sprul pa la de rnams slar yum gyi gsang ba'i gnas su slar byang chub sems gnas par bsams la/_de las rdo rje rigs la sogs pa'i rigs lnga lha rnams spro zhes pa'i don to/_/rang sngags yi ge
[\[131b.3\]]bskyed pa rnams/_/zhes pa ni spro ba'i lha rnams kyang sa bon yi ge las bskyed par bya'o/_/sku gsung sa bon byin brlabs te/_/zhes pa ni de ltar bskyed cing spro ba'i lha rnams kyang sku gsung thugs kyi yi ge gnas gsum du bskyed cing sangs rgyas thams cad kyi sku gsung thugs kyi rang bzhin du
[\[131b.4\]]byin gyis brlabs nas spro zhes pa'i tha tshig go/_/pad+ma'i dbus su bskyed nas zhes pa ni byang chub kyi sems gnas pa'i gnas de nyid du yi ge dmigs la bskyed ces bya'o/_/rim pa bzhin zhes pa 'og nas 'byung ba'i rim pa bzhin du ma nor bar spro bar bya'o/_/badzra d+h+r-ika ces pa ni thog ma dang
[\[131b.5\]]tha ma med pa'i 'khor ba'i sems can thams cad kyi sems kyi rang bzhin dang de bzhin gshegs pa thams cad kyi thugs kyi rang bzhin ni rdo rje'o/_/d+h+r-ika ni de'i ngo bor gnas pa dang /_yang na dus gsum gyi de bzhin gshegs pa thams cad kyi sku gsung thugs ni rdo rje'o/_/de'i ngo bor sku ston cing
[\[131b.6\]]gnas pas d+h+r-ika go/_/yang ni ye shes lnga'i sgo nas sku lnga bstan zhing sems can gyi don byed pas de'i rtags su phyag g.yas na rdo rje rtse lnga 'dzin pas so/_/sa bon las ni bskyed pa yi/_/zhes pa ni slar bsdus pa'i yum gyi pad+ma na gnas pa'i byang chub sems las yi ge hUM du gyur par dmigs
[\[131b.7\]]la/_de las 'od zer 'phros shing slar 'dus pa las rdo rjer gyur la/_de spros shing bsdus pa tsam gyis badzra d+h+r-ika ces bskul bas bcom ldan 'das mi bskyod pas/_/rdo rje mi 'khrugs sprul pa ste/_/zhes bya'o/_/khros pas kha dog mthing shun 'dra/_/zhes pa la sogs pas ni bcom
[\[132a\]]
[\[132a.1\]]ldan 'das de'i sku mdog dang phyag mtshan la sogs pa'i cha lugs bstan to/_/khros pa ni zhe sdang can gyi don du thugs rje'i sgo nas so/_/sku mdog mthin shun 'dra ba ni sku shin tu gnag pa'o/_/gnag dang dmar dang dkar ba'i zhal/_/zhes pa ni zhal gsum du
[\[132a.2\]]bstan te/_de la zhal dbus ma ni sku dang mthun pas gnag pa'o/_/dmar ba ni g.yon pa'o/_/dkar ba ni g.yas so/_/ral pa'i cod pan gnas dag la/_/mi 'khrugs dbang bskur rnam par brgyan/_/zhes bya ba ni sems can 'dul ba'i ngor byang chub sems kyi nyon mongs
[\[132a.3\]]pa dang du blangs shing mi spang ba'i rtags su ral pas cod pan byas pa'o/_/de'i steng du bcom ldan 'das byang chub kyi sems rdo rje dbang bskur pa'i tshul du dbu rgyan du bsam pa'o/_/thams cad rgyan ni mtshan dang dpe byad dang dbu rgyan la sogs pa'i 'jig rten gyi rgyan thams cad do/_/_
[\[132a.4\]]rdzogs pa ni de rnams kyis sku rgyas par brgyan pa'o/_/phyag drug pa ni g.yas g.yon du phyag gsum gsum du bsam zhes pa'o/_/rdo rje 'khor lo 'bar 'chang ba/_/chu skyes dag ni mdzes pa'i mchog_/ces pa ni g.yas kyi gsum la phyag mtshan de gsum rim pa bzhin du shes par
[\[132a.5\]]bya'o/_/dril bu ral gri nor bu rnams/_/g.yon pa'i phyag tu bsam par bya/_/zhes pa ni g.yon pa'i phyag gsum la rim pa bzhin du 'di gsum bsgom pa'i don to/_/snying ga nas ni de spros te/_/zhes bya ba'i yum gyi gsang ba'i thugs ka nas steng gi bar snang la 'don pa'o/_/_
[\[132a.6\]]phyogs bcu dag tu rnam par gzigs pa ni steng gi bar snang la cung zad cig gnas nas phyogs bcu'i 'jig rten gyi khams dpag tu med pa dag gi sems can gyi khams la 'dul ba'i thabs ji lta bu zhig yin dgongs pa'i phyir ro/_/sangs rgyas rdzu 'phrul mdzad sogs dang /_/chos
[\[132a.7\]]kyi 'khor lo rab tu bskor/_/zhes pa ni de ltar dgongs nas dang por dga' ldan gyi gnas na gnas pa nas mya ngan las 'das pa'i bar du sems can 'dul ba'i thabs theg pa gsum gyi sgo nas bstan zhing chos bshad pa'o/_/gzhan yang 'gro ba rigs drug gi lus su bstan zhing de rnams kyi don
[\[132b\]]
[\[132b.1\]]byed pa'o/_/zhe sdang spyod pa'i lam gnas pa'i/_/sems can ma lus rab sbyangs nas/_/zhes pa ni de ltar sangs rgyas kyi mdzad pa kun mdzad mod kyi/_rigs kyi phrin las zhe sdang can spyad ba'i thabs khyad par du mdzad pa yin pas de skad gsungs so/_/byang chub sems kyi mdun
[\[132b.2\]]nas ni/_/rdo rje sems la rnam par zhugs/_/zhes pa ni de ltar sems can ma lus pa'i don mdzad nas/_slar byon nas byang chub kyi sems kyi mdun phyogs nas de nyid kyi thugs ka nyid du zhugs par bsam zhes pa'o/_/de la zhugs par dang byas nas/_/rdo rje sems ni rnam par
[\[132b.3\]]bsam/_/zhes pa la sogs pa ni de ltar bcom ldan 'das mi bskyod pa dang byang chub sems rdo rje gnyis su med par gyur ma thag tu byang chub sems rdo rje snga ma'i tshul spangs nas rdo rjer gyur par bsam zhes pa'i don to/_/in+d+ra nI la'i 'od 'dra ba ni zhe sdang rdo rje'i sku mdog bstan te mi bskyod
[\[132b.4\]]pa dang 'dra bar gnag pa las cung zad skya ba'o/_/zhal gdangs mche ba gtsigs pas 'jigs/_/zhes pa ni sems can yang dag ba'i lta ba spangs nas log par spyod pa rnams de las bzlog par dgongs nas 'jigs par byed pa'i rtags su khros pa'i cha lugs shin tu yang che bar
[\[132b.5\]]bstan pa'i don to/_/yang na srin po ma rungs pa dang lha nga rgyal che ba rnams 'dul ba'i don to/_/mi 'khrugs 'bar ba spyi bor 'chang /_/zhes pa ni zhe sdang rdo rje de ltar phyi khros pa'i tshul ston kyang thugs rje chen po'i rang bzhin byang chub kyi sems dang ma bral ba'i rtags su byang chub kyi
[\[132b.6\]]sems kyi rang bzhin yin pa'i phyir ro/_/yang na chos thams cad kyi bdag nyid yin pas bdag po'i tshul lo/_/'jig rten khams kun 'khrugs par mdzad/_/ces pa ni gong du bstan pa'i sems can rnams 'jigs par byed cing dbang du byed pa'o/_/nyi ma'i dkyil 'khor dbus
[\[132b.7\]]gnas pa/_/nyi ma bye ba phrag brgya'i 'od/_/ces pa ni nyi ma'i dkyil 'khor gyi gdan la bzhugs shing /_nyi ma de tsam gyi 'od dang 'dra bar sku las 'od 'phro zhing 'jig rten gyi khams gsal bar byed pa'i don to/_/dmar po spyan ni 'jigs pa che/_/zhes pa ni sems can thams
[\[133a\]]
[\[133a.1\]]cad la thugs rjes chags shing 'jigs par byed pas spyan dmar por ston pa dang /_yum la chags shing bde ba chen po nyams su blang bar bzhed pa'i phyir ro/_/rgyan rnams kun zhes pa ni gong ma dang 'dra'o/_/khro gnyer zhi ba 'dod chags che/_/zhal gsum dag
[\[133a.2\]]ni rnam par 'chang /_/zhes bya ba ni zhe sdang rdo rje zhal gsum dang ldan zhes ba'o/_/de yang dbus zhe sdang gi rigs kyi rang bzhin yin pas khro gnyer mang zhing gnag pa'o/_/g.yas gti mug gi rigs kyi rang bzhin yin pas dkar zhing zhi ba'o/_/g.yon 'dod chags kyi rang bzhin yin
[\[133a.3\]]pas dmar zhing 'dod chags che ba'o/_/rang gi dam tshig mnyam par ldan/_/zhes pa ni yum dang gnyis su med par bzhugs pa'o/_/phyag drug ni mi bskyod pa dang 'dra'o/_/'dzam+bu na da'i 'od 'dra ba/_/zhes pa la sogs pa ni zhe sdang rdo rje'i phyag g.yas kyi dang po rdo rje rtse dgu pa
[\[133a.4\]]kha dog gser dang 'dra ba/_rigs lnga la sogs pa'i dkyil 'khor gyi lha rnams kyi sku phra mo 'od zer bzhin du rdo rje nyid las 'phro zhing dkrigs pa cig bsgom pa'i don to/_/sngar gsungs pa yi rim bzhin du/_/phyag rgya phyi ma rnam par bsgom/_/zhes pa ni phyi ma phyag rgya lnga la gong du mi
[\[133a.5\]]bskyod pa'i phyag mtshan du bstan pa bzhin du bsgom zhes pa'i don to/_/zhe sdang rdo rjer byin brlabs nas/_/dkyil 'khor thams cad rnam par spro/_/zhes pa ni de ltar bdag zhe sdang rdo rjer bsgoms nas yum dang gnyis su med pa'i sbyor byas la gong ma bzhin du byang chub sems las bcom
[\[133a.6\]]ldan 'das rnam par snang mdzad la sogs pa 'og nas 'byung ba'i dkyil 'khor gyi lha thams cad so so'i sa bon las bskyed cing spro zhes pa'i don to/_/oM dzi na dzika ces pa'i sngags 'dis gti mug gi rigs kyi de bzhin gshegs pa bskul zhing bskyed par bya'o/_/de la dzi na ni dus
[\[133a.7\]]gsum gyi rgyal ba'o/_/dzika ni de rnams kyi sku'i ngo bor gnas pa'o/_/yang na dzi na ni bcom ldan 'das rnam par snang mdzad nyid la bya/_dzika ni gzugs kyi dngos po thams cad du khyab pa'o/_/sa bon las ni bskyed bya ba/_/rnam par snang mdzad gtso bo zhes pa ni zhe sdang rdo rje yab yum
[\[133b\]]
[\[133b.1\]]gnyis su med pa'i byang chub sems las oM dkar po dmigs la de las bcom ldan 'das rnam par snang mdzad khams gsum gyi mchog tu gyur pa gong ma'i tshul bskyed par bya zhes pa'i don to/_/zhi ba'i cha lugs dag dang ldan/_/zhes pa ni zhe sdang la sogs pa'i nyon mongs pa dang khro
[\[133b.2\]]gnyer la sogs pa'i tshul med pa'i don to/_/phyogs bcu thams cad snang bar mdzad pa ni phyogs bcu'i 'jig rten gyi khams kyi sems can rnams kyi sems mi shes pa'i mun bas khabs pa rnams la bsam pa dang mthun pa'i sgo nas chos ston cing ye shes kyi snang ba bskyed pa dang /_
[\[133b.3\]]phyogs bcu'i 'jig rten gyi khams kyi mun par snang ba thams cad sku'i 'od kyis gsal bar mdzad pa'i don to/_/ston ka'i 'dam bu'i 'od 'dra ba ni ston ka'i dus kyi 'dam bu'i tshul bzhin du sku mdog shin tu dkar ba'o/_/ral pa'i cod pan dag gis brgyan/_/zhes pa la sogs pa ni
[\[133b.4\]]gong ma dang 'dra'o/_/dkar dang gnag dang dmar chen po/_/kha dog gsum po zhal gsum po/_/zhes pa ni bcom ldan 'das de yang kha dog gsum gyi zhal gsum dang ldan pa'i don to/_/de yang zhal dbus ma sku dang mthun par dkar la g.yas gnag cing g.yon dmar ba'o/_/_
[\[133b.5\]]zhal gsum dang phyag drug la sogs pa'i don gong du bstan pa'i byang chub sems rdo rje dang mthun no/_/'od zer sna tshogs pas brgyan zhes pa ni sku las dkar po la sogs pa'i 'od zer sna tshogs dkrigs shing bskor ba'i tshul du 'dug pa'o/_/ye shes kyi rang bzhin nam rgya che bas
[\[133b.6\]]chen po'o/_/phyag drug rnam par bsgom par bya/_/zhes pa ni phyag drug dang ldan par bsgom zhes pa'o/_/'khor lo rdo rje pad+ma dkar/_/g.yas pa'i phyag tu bsam zhes bya ba ni g.yas kyi gsum la phyag mtshan gsum tshig gi rim pa bzhin du shes par bya'o/_/dril bu nor bu ral
[\[133b.7\]]gri rnams/_/g.yon pa'i phyag tu rnam par bsgom/_/zhes bya ba ni de bzhin du 'di gsum g.yon phyogs su shes par bya'o/_/de bzhin snying las byung nas ni/_/zhes pa la sogs pa'i tshig rnams kyi don bcom ldan 'das mi bskyod pa dang 'dra bar shes par bya'o/_/gti mug
[\[134a\]]
[\[134a.1\]]las la rab gnas pa'i/_/sems can ma lus sbyangs nas ni/_/zhes bya ba ni gti mug gi rigs kyi phrin las sems can gti mug gi shas che ba rnams kyi don khyad par du mdzad ces pa'o/_/slar log mdun gyi phyogs dag na/_/zla ba'i dbus su
[\[134a.2\]]rnam par gnas/_/zhes pa ni de ltar sems can gyi don kun mdzad nas/_slar byon nas gong du bstan pa'i dkyil 'khor gyi nang gi rim pa la zhe sdang rdo rje'i mdun gyi re'u'i cha la zla ba'i dkyil 'khor gyi gdan la bzhugs par bsgom pa'i don to/_/rat+na d+h+r-ika ces pa ni sngags 'dis
[\[134a.3\]]yid bzhin gyi nor bu rin po che rigs kyi bdag po bskul zhing bskyed par bstan to/_/de la rat+na ni dus gsum gyi de bzhin gshegs pa thams cad kyi yon tan rin po che dang 'dra ba rnams so/_/d+h+r-ika ni rang bzhin du gnas pa'o/_/yang na de bzhin gshegs pa thams cad kyi sku gsung
[\[134a.4\]]thugs kyi khyad par las/_sems can thams cad kyi don bsam pa dang mthun pa'i sgo nas mdzad pa'i rtags su phyag na yid bzhin gyi nor bu rin po che 'dzin pas rat+na d+h+r-ika ko/_/sa bon las ni bskyed bya ba/_/dkon mchog dpal ni mkhas pas bskyed/_/ces bya ba ni cho ga las ni mkhas
[\[134a.5\]]pa'i rnal 'byor pas gong du bstan pa'i byang chub sems las yi ge swa ser po dmigs la/_'phro 'du la sogs pa tshul bzhin du byas nas/_bcom ldan 'das rin chen 'byung ldan gyi phyag rgya bskyed par bya zhes pa'i don no/_/ral pa cod pan zhes pa la sogs pa'i tshig gsum
[\[134a.6\]]gyi don gong ma dang 'dra'o/_/ser dang gnag dang dkar ba'i zhal/_zhal gsum la dbus ma sku dang mthun zhing g.yas dkar la g.yon gnag go/_/thams cad rgyan dang ldan pa'o/_/phyag drug pa ni rnam par bsgom/_/zhes pa ni gong ma bzhin no/_/nor bu rdo rje 'khor lo ni/_/_
[\[134a.7\]]g.yas pa'i phyag tu bsgom par bya/_/dril bu ral gri pad+ma ser/_/g.yon pa'i phyag tu rnam par bsgom/_/zhes pa ni phyag mtshan drug ni tshig gi rim pa bzhin no/_/de bzhin snying nas rab byung nas/_/'jig rten khams ni rnam par gzigs/_/zhes bya ba ni sngar bzhin no/_/_
[\[134b\]]
[\[134b.1\]]nga rgyal lam la gnas pa yi/_/sems can thams cad sbyor bar mdzad/_/ces pa ni rin po che'i rigs kyi phrin las sems can nga rgyal che ba rnams kyi don khyad par du mdzad pa'o/_/rin chen chen po slar gshegs nas/_/thams cad dbang bskur phun sum tshogs/_/zhes pa la
[\[134b.2\]]sogs pa ni/_bcom ldan 'das rin chen 'byung ldan gyis sems can thams cad snod dang mthun pa'i sgo nas chos ston cing /_sku gsung thugs la sogs pa'i dbang bskur bas phun sum tshogs pa byas ma thag tu slar byon nas rin po che zur brgyad pa'i gdan la zhe sdang rdo rje'i
[\[134b.3\]]g.yas phyogs su bzhugs par bsgom mo zhes bya ba'i don to/_/A ro l-ika ces pa'i sngags 'dis pad+ma'i rigs kyi bcom ldan 'das bskul zhing bskyed par bstan to/_/de la bcom ldan 'das de 'dod chags spyod pa'i sgo nas sems can gyi don mdzad pas 'gro ba 'dod chags
[\[134b.4\]]spyod pa'i rang bzhin thams cad la khyab pa 'am gnas pas so/_/yang na yul dang dus thams cad du gnyis su med par brtson pa'i rang bzhin la gnas zhes pa'o/_/sa bon las ni grub pa yi/_/rdo rje snang ba mtha' yas bskyed/_/ces bya ba ni gnyis su med pa'i byang chub sems
[\[134b.5\]]las yi ge AM dmar por dmigs la de 'du byas pa las bcom ldan 'das snang ba mtha' yas kyi skur gyur par bsgom pa'o/_/pad+ma rA ga'i mdog 'dra ba ni sku mdog rin po che pad+ma rA ga bzhin du shin tu dmar ba'o/_/mi 'khrugs pas ni cod pan brgyan/_/zhi ba ral pa'i cod pan
[\[134b.6\]]'chang /_/zhes pa ni gong ma bzhin no/_/dmar dang gnag dang dkar ba'i zhal ni zhal dbus ma sku dang mthun par dmar la g.yas gnag cing g.yon dkar ba'o/_/thams cad rgyan gyis rnam par brgyan/_/phyag drug pa ni bsgom par bya/_/zhes pa yang gong ma bzhin no/_/_
[\[134b.7\]]g.yon pa 'gying bag pad+ma 'dzin/_/dril bu dkur brten phaT phyir te/_/zhes phyag g.yon gyi dang po la me tog pad+ma 'dzin la de'i yu ba'i thad kar dril bu yang 'dzin cing 'gying ba'i tshul du dku la brten pa'o/_/g.yas pas pad+ma skyod mdzad cing /_/thugs kar pad+ma kha yang 'byed/_/ces
[\[135a\]]
[\[135a.1\]]pa ni sems can thams cad ma rig pa'i gnyid log pa rnams ye shes kyi 'od zer gyis sad par byed pa'i rtags sam/_sems can thams cad kyis bla na med pa'i 'bras bu thob pa'i sgo yum gyi gsang ba'i pad+ma 'di nyid yin pa'i rtags su thugs kar 'dzin
[\[135a.2\]]pa'i pad+ma de phyag dang por bsgyur zhing kha 'byed pa'i tshul du mdzad pa'o/_/g.yas gnyis rdo rje 'khor lo dang /_/g.yon gnyis rin chen ral gri bsnams/_/zhes pa ni g.yas kyi bar ma dang tha ma gnyis la rdo rje dang 'khor lo 'dzin pa dang /_g.yon pa'i bar ma dang tha ma la rin po che dang
[\[135a.3\]]ral gri 'dzin par bsam pa'o/_/snying ga nas ni byung gyur nas/_/thams cad phyogs su rnam par gzigs pa yang gong bzhin no/_/sems can 'dod chags ldan sbyangs te/_/'dab can chu yi pad+ma bzhin/_/zhes pa ni pad+ma'i rigs kyi phrin las 'dod chags can gyi don khyad
[\[135a.4\]]par du mdzad pa yin pas/_bcom ldan 'das snang ba mtha' yas kyang 'gro ba drug dang mthun par 'dod chags spyod kyang nyes pas mi gos pa ni dper na me tog pad+ma 'dam du skyes kyang 'dam gyi dri mas mi gos pa bzhin no/_/slar gshegs pad+ma'i dbus su ni/_/rgyab kyi phyogs
[\[135a.5\]]su nges par bzhugs/_/zhes pa ni de ltar sems can gyi don mdzad nas slar byon nas zhe sdang rdo rje rgyab phyogs su sna tshogs pad+ma'i gdan la zhugs par bsgom par bya'o/_/pradz+nyA d+h+r-ika ces pa'i sngags 'dis las kyi rigs kyi bcom ldan 'das don yod grub pa bskul zhing bskyed
[\[135a.6\]]par bya ba bstan to/_/de la pradz+nyA ni de bzhin gshegs pa thams cad sems can gyi don mdzad par dgongs pa'i thugs tha dad pa'o/_/d+h+r-ika ni de'i rang bzhin du gnas pa'o/_/yang na pradz+nyA ni sems can rnams las sna tshogs byed par sems pa'i sems so/_/d+h+r-ika ni de'i rang bzhin
[\[135a.7\]]no/_/yang na sems can thams cad kyi mi shes ba'i bag chags gcod pa ni shes rab yin la de'i rtags su de'i rang bzhin phyag na ral gri 'dzin pas d+h+r-ika go/_/sa bon las ni grub pa yis/_/rdo rje gdon mi za ba bskyed/_/zhes bya ba ni gong ma bzhin du yi ge ha ljang gu las bcom ldan
[\[135b\]]
[\[135b.1\]]'das don yod grub pa bskyed ces pa'o/_/de la gdon mi ba ni 'jig rten pas las byas pa thams cad la la la 'bras bu yod cing la la 'bras bu med pa bzhin du ma yin zhing phun sum tshogs pa'i don to/_/ljang gu bai DUR+Ya 'dra ba ni sku mdog bai DUR+Ya ljang gu ltar gsal ba'o/_/ral
[\[135b.2\]]pa cod pan rdo rje'i gnas/_/thams cad rgyan gyis yan lag brgyan/_/zhes pa yang gong ma bzhin no/_/ljang dang gnag dang dkar ba'i zhal/_/zhes pa ni zhal gsum du bstan to/_/de yang dbus ma sku dang mthun zhing g.yas dkar g.yon gnag pa'o/_/'od zer sna lnga 'grogs
[\[135b.3\]]pa 'bar ba ni ye shes lnga'i rang bzhin 'od zer sku las dkrigs pa'i tshul du 'phro zhing nyon mongs pa sreg cing 'bar ba'o/_/phyag drug rnam par bsgom par bya ba ni de lta bu'i 'od dang ldan pa de phyag drug tu bsgom zhes bya ba'o/_/ral gri rdo rje rgya gram dang /_/'khor lo g.yas pa'i phyag
[\[135b.4\]]tu bsgom pa ni rim pa bzhin du'o/_/dril bu pad+ma sdong bcas dang /_/nor bu g.yon pa'i phyag tu bsam pa ni gsum pa'o/_/de bzhin snying ga nas byung nas/_/phyogs bcu kun du gzigs mdzad pa yang gong ma bzhin no/_/brdzun tshig smra ba'i lam gnas pa'i/_/sems can thams cad kun du
[\[135b.5\]]spyod/_/zhes pa ni las kyi rigs kyi phrin las brdzun dang phrag dog che ba rnams kyi don khyad par mdzad do/_/sna tshogs chen po slar gshegs nas/_/zhes pa ni de bzhin gshegs pa thams cad kyi phrin las thams cad kyi rang bzhin du gnas nas/_sems can thams cad kyi
[\[135b.6\]]don thabs sna tshogs kyi sgo nas mdzad pas sna tshogs so/_/chen po ni 'jig rten las 'das pa'i don to/_/gru gsum dkyil 'khor dbus su ni/_/rdo rje sems dpa'i byang phyogs su/_/sems dpa'i skyil mo krung gis bzhugs/_/zhes pa ni de ltar don mdzad pa de slar byon nas zhe sdang
[\[135b.7\]]rdo rje'i g.yon phyogs gru gsum gyi dkyil 'khor rin po che'i rang bzhin gyi gdan la sems dpa'i skyil krung gi tshul du bzhugs par bsgom pa'i don to/_/zhe sdang gti mug 'dod chags dang /_/yid bzhin nor bu dam tshig ste/_/rigs lngar gtogs pa 'di dag gis/_/zhes pa ni dpal
[\[136a\]]
[\[136a.1\]]rdo rje sems dpa' sems can rnams la zhe sdang la sogs pa'i nyon mongs pa lnga yod par mkhyen nas de rnams kyi gnyen por rdo rje la sogs pa'i rigs lngar bstan pa 'di dag bsgoms shing bsgrubs pa ni 'dod pa grol ba sgrub bar mdzad ces pa'am thob par 'gyur
[\[136a.2\]]ba'i don to/_/de la 'dod pa ni 'jig rten gyi longs spyod du gyur pa 'dod pa'i yon tan lnga la sogs pa'i dngos grub rnams so/_/grol ba ni dpal rdo rje sems dpa'i sku gsung thugs thob nas bde ba chen po'i ngang du gyur pa'o/_/de ltar rigs lnga'i de bzhin gshegs pa bskyed cing /_dkyil
[\[136a.3\]]'khor du bkod pa bstan nas dwe Sha ra ti zhes pa la sogs pas yum bzhi bskyed cing bkod par bstan to/_/gsang sngags las ni grub pa yi/_/rgyal mchog yum chen lha mo bskyed/_ces pa ni dwe Sha ra ti zhes pa'i sngags kyis bskul zhing rang gi sngags yi ge oM las gong du bstan pa'i tshul du lha mo mA
[\[136a.4\]]ma kI bskyed ces bya ba'o/_/de yang gang gi yum zhe na/_rgyal mchog ces bya ste/_bcom ldan 'das zhe sdang rdo rje dus gsum gyi sangs rgyas kyi bdag nyid yin pa dang /_dkyil 'khor gyi bdag po'i tshul du gnas pa de'i yum mo/_/chen mo ni lo tsa na la sogs pa yang de'i yum yin pa dang khyad
[\[136a.5\]]par du rdo rje rigs kyi yum 'di nyid yin par nges pa'i don to/_/sngo bsangs ut+pal mdog 'dra ba/_/zhes pa ni lha mo de'i sku mdog ut+pal sngon po'i kha dog bzhin du 'dug pa'i don to/_/yid du 'ong ba mdzes pa'i zhal/_/zhes pa ni lha mo de bud med kyi cha lugs yin yang nyon mongs pa'i rang
[\[136a.6\]]bzhin ma yin pas gtso bo de rnams kyi spyan sngar mdzes shing thugs su byon pa dang /_sems can thams cad kyi yang mig lam du mdzes shing yid du 'ong ba'i don to/_/gnag dang dmar dang dkar 'dra ba'i/_/zhal gsum gyis ni rnam par brgyan/_/zhes pa ni kha dog gsum gyi zhal
[\[136a.7\]]gsum dang ldan pa'i don to/_/de la dbus sku dang mthun par gnag cing g.yas dmar la g.yon dkar ba'o/_/mi 'khrugs cod pan gnas byas pa'i/_/phyag drug pa ni bsgom par bya/_/nges pa ni lha mo de'i spyi bor bcom ldan 'das byang chub sems rdo rjer dbang bskur ba'i tshul
[\[136b\]]
[\[136b.1\]]du gnas pa dang phyag drug dang ldan par bskyed par bya zhes pa'i don to/_/rgyal mo rdo rje 'khor lo 'dzin/_/sngo dmar ut+pal phyag na bsnams/_/g.yon pa 'gying pas dril bu 'dzin/_/nor bu ral gri rtag tu 'chang /_/zhes pa ni rdo rje dang /_'khor lo dang /_ut+pal gsum
[\[136b.2\]]g.yas kyi phyag gsum la rim pa bzhin du bsam pa dang /_dril bu dang rin po che dang /_ral gri gsum g.yon phyogs su rim pa bzhin du shes par bya'o/_/de la rgyal mo ni nyon mongs pa dang ru tra rnams tshar gcod pa de dag las rgyal ba dang /_dkyil 'khor gyi bdag po'i yum yin
[\[136b.3\]]pa'i don to/_/'gying ba ni khams gsum na bdag lta bu yon tan dang ldan pa med ces pa'i sgo nas sems can rnams bdag nyid la mos pa bskyed pa'i don dang /_gtso bo la sems can gyi don la chags pa bskyed par thugs dam bskul ba'am/_gnyis su med pa'i bde ba
[\[136b.4\]]nyams su blang bar bzhed pa'i don to/_/snying ga nas ni byung gyur nas/_/phyogs bcur rnam par gzigs mdzad de/_/zhes pa ni gong ma rnams dang 'dra ba gsang ba'i thugs ka nas phyung nas/_phyogs bcu'i 'jig rten gyi khams kyi sems can gyi don thabs sna tshogs mdzad
[\[136b.5\]]par dgongs pa'i don to/_/bgegs chen gyis ni 'jigs rnams la/_/rtag tu srung ba nyid mdzad de/_/zhes pa ni sems can gyi don kun bsams pa bzhin du mdzad kyang lha mo nyid kyi khyad par gyi phrin las gza' chen po la sogs pa'i bgegs rnams kyis bzung zhing gdon pa'i sems
[\[136b.6\]]can rnams kyi bgegs thams cad tshar gcod cing /_dus thams cad du srung bar byed pa'i don to/_/'bar ba slar yang gshegs nas ni/_/rdo rje dkyil 'khor dbus ma yi/_/lho yi grwar ni bzhugs nas kyang /_/rab dgyes rdo rje la yang gzigs/_/zhes pa ni ye shes lnga'i rang bzhin gyi 'od
[\[136b.7\]]zer sku las 'bar ba'i lha mo de/_de ltar sems can gyi don mdzad nas slar byon nas dkyil 'khor gyi dbus kyi re'u cha dgu yod pa'i lho nub kyi re'u'i cha la bzhugs nas/_rang gi gtso bo zhe sdang rdo rje la chags pas dgyes pa'i tshul du blta par bsgom pa'i don to/_/mo hA ra ti/_gsang sngags las
[\[137a\]]
[\[137a.1\]]ni grub pa yis/_/spyan gyi lha mo bskyed par bya/_/zhes pa ni mo hA ra ti zhes pa'i sngags kyis bskul zhing /_yi ge laM las lha mo sangs rgyas spyan gong ma'i tshul bzhin du bskyed par bya ba'i don to/_/ston ga'i zla ba'i mdog 'dra ba'i/_/sku mdog shin tu dkar ba'o/_/rnam
[\[137a.2\]]par snang mdzad spyi bor gnas pa ni lha mo de bcom ldan 'das rnam par snang mdzad kyi rang bzhin yin pa dang /_yum yin pa'i phyir spyi bor dbang bskur ba'i tshul gzhag pa'i don to/_/me tog sna tshogs tshad med pas/_dbu la thod du rnam par bcings/_/zhes pa ni sangs rgyas kyi yon tan
[\[137a.3\]]thams cad dang ldan pa'i rtags dang 'gro ba rnams kyi yid du 'ong bar bya ba'i phyir me tog tsam pa ka la sogs pa'i thang las skyes pa rnams dang /_ut+pal la sogs pa'i chu las skyes pa rnams spel zhing phreng ba byas pas dbu la rgyan gyi tshul du byas pa'o/_/dkar dang gnag dang dmar
[\[137a.4\]]chen po/_/zhal gsum pa ni rab tu 'bar/_/zhes pa ni zhal gsum gyi kha dog ni bcom ldan 'das rnam par snang mdzad dang mthun no/_/'bar ba ni 'od zer 'phro ba'o/_/cha lugs rgyan dang ldan pa ste/_/de ni sku mdog la sogs pa'i cha lugs dbu rgyan la
[\[137a.5\]]sogs ba'i rgyan rnams kyis shin tu yang mdzes par byas pa'o/_/'od zer dkar pos kun du 'khrigs pa ni sku dang mthun pa'i 'od zer 'byung bas kun nas dkyil 'khor gyi tshul du gnas pa'o/_/rgyan rnams kun dang ldan pa yi/_/phyag drug pa ni rnam par bsam/_/_
[\[137a.6\]]zhes pa ni de lta bu'i rgyan dang ldan pa de phyag drug dang ldan par bskyed pa'i don to/_/lha mo 'khor lo rdo rje 'dzin/_/ut+pal dkar po phyag na bsnams/_/rin chen sdong bu yid 'ong dang /_/dril bu ral gri g.yon par mtshon/_/zhes bya ba ni phyag drug la phyag mtshan de drug rim pa
[\[137a.7\]]bzhin du shes par bya'o/_/de bzhin snying ga nas byung nas/_/phyogs bcu dag tu rnam par gzigs pa yang gong ma bzhin no/_/gdon nad na ba'i sems can rnams/_/zhi ba'i gnas kyis zhi bar mdzad/_/ces pa ni lha mo lo tsa na'i khyad par gyi phrin las zhi ba yin pas/_gdon nad
[\[137b\]]
[\[137b.1\]]kyis zin nas na ba'i sems can rnams kyi sdug bsngal zhi ba'i sgo nas zhi bar mdzad cing phan 'dogs pa'i don to/_/snang mdzad de ni slar gshegs nas/_/dang ba'i dkyil 'khor dbus su ni/_/shar gyi grwar ni bzhugs nas kyang /_/rdo rje mgon ni gzigs par mdzad/_/ces pa
[\[137b.2\]]ni de ltar sems can gyi don mdzad ma thag tu slar byon nas dkyil 'khor gyi shar lho mtshams kyi nang gi re'u'i cha zla ba'i dkyil 'khor gyi steng du gtso bo la chags pa'i tshul gyis blta zhing bzhugs par bsgom pa'i don to/_/rA ga ra ti/_gsang sngags las ni grub pa yi/_/gos dkar mo ni
[\[137b.3\]]bskyed par bya/_/zhes bya ba ni sngags 'dis bskul zhing yi ge paM las lha mo gos dkar mo gong ma bzhin du bskyed pa'o/_/zhal mdzes spyan ni ring ba ste/_/zhes pa ni ye shes kyi rang bzhin yin pas lha dang mi las 'phags par mdzes shing yid du 'ong ba'o/_/pad+ma rA ga'i mdog 'dra ba
[\[137b.4\]]ni sku mdog shin tu dmar ba'o/_/zhal gsum dag ni bzhad pa'i zhal/_/zhes pa ni lha mo de yang zhal gsum dang ldan la sems can don la shin tu yang dga' ba'am 'dod chags slong ba'i rang bzhin yin pas rtag tu bzhad tshul du gnas pa'o/_/dmar dang gnag dang dkar ba ni/_/_
[\[137b.5\]]snang ba mtha' yas dang mthun no/_/snang ba mtha' yas cod pan gnas/_/thams cad rgyan gyis rnam par brgyan/_/zhes pa gong ma bzhin du snang ba mtha' yas dbang bskur ba'i tshul du gnas pa dang /_dbu rgyan la sogs pa'i rgyan thams cad dang ldan pa'i don to/_/rdzu 'phrul mtshan
[\[137b.6\]]las kun du 'byung /_/zhes pa ni sku'i mtshan rnams las sems can 'dul bar byed pa'i rdzu 'phrul gyi cho 'phrul rnam pa sna tshogs 'byung zhing 'gro ba'i don byed ces pa'o/_/'dod chags dmar po 'chang dga' ba ni/_sems can gyi don la chags pa'am/_'dod chags dmar
[\[137b.7\]]po ni bcom ldan 'das snang ba mtha' yas yin pa de dang gnyis su med pa'i bde bas rtag tu gnas pa'i 'dod pa ni 'chang ba la dga' ba zhes pa'o/_/mtshan rnams thams cad kun rdzogs pa/_/phyag drug rnam par bsgom par bya/_/zhes pa ni sum cu rtsa gnyis la sogs pa'i mtshan
[\[138a\]]
[\[138a.1\]]dang dpe byad rnams sku la rdzogs pa dang /_phyag drug dang ldan par brjod pa'i don to/_/g.yon pa 'gying bas dril bu dang /_sdong bu lor bcas ut+pal 'dzin/_/zhes pa ni phyag g.yon gyi dang po dril bu dang ut+pal yu ba bcas par 'gying bag tu 'dzin pa'o/_/_
[\[138a.2\]]sgra dang bcas pa g.yas pa yis/_/ut+pal dmar po kha yang 'byed/_/ces pa ni phyag g.yas kyi dang pos ut+pal la de nyid kyi kha skrag pa'i tshul du 'byed pa'o/_/g.yas gnyis rdo rje 'khor lo 'dzin/_/g.yon gnyis nor bu ral gri 'chang ba ni rim pa bzhin no/_/snying ga
[\[138a.3\]]nas ni byung gyur nas/_/thams cad phyogs su rnam par gzigs pa yang gong ma bzhin no/_/gza' tshogs kyis skams sems can rnams/_/tshe dang longs spyod rgyas par mdzad/_/ces pa ni lha mo 'di'i khyad par gyi phrin las rgyas pa yin pas gza' la sogs pa bgegs
[\[138a.4\]]kyis bzung nas sha skams shing sdug bsngal ba rnams dang /_tshe thung zhing bsod nams chung ba rnams kyi sdug bsngal dang bar chad rnams med par byed cing tshe ring ba dang bsod nams rgya che ba dang /_nor rdzas la sogs pa'i longs spyod rgyas par mdzad pa'o/_/slar gshegs pad+ma'i dbus
[\[138a.5\]]su ni/_/nub phyogs kyi ni grwar yang bzhugs/_/zhes pa ni de ltar mdzad nas slar byon nas dkyil 'khor de'i nub byang gi mtshams su zla ba'i dkyil 'khor gyi steng du gong ma'i tshul du bzhugs pa'i don to/_/badzra rA ti/_gsang sngags las ni grub pa yi/_/lha mo sgrol ma mkhas pas
[\[138a.6\]]bskyed/_/ces pa ni sngags 'dis bskul zhing gong ma'i tshul du yi ge taM las las kyi rigs kyi yum lha mo sgrol ma bskyed ces pa'o/_/yan lag mtshan rnams kun dang ldan pa ni sku'i yan lag dang nying lag rnams lha dang mi las 'phags pa dang /_mtshan sum cu rtsa
[\[138a.7\]]gnyis dang /_dpe byad bzang po brgyad cu rnams kyis sku la shin tu brgyan pa'i don to/_/yang yan lag ni sangs rgyas kyi che ba'i yon tan gyi yan lag la yang bya'o/_/bud med ma lus spyos mdzad brtson/_/zhes pa ni rnal 'byor pa gong gis lha mo'am klu mo la sogs pa
[\[138b\]]
[\[138b.1\]]dbang du byed par 'dod cing bsgrubs na de'i dngos grub khyad par du yang grub par mdzad pa'i don to/_/mdzes pa'i zhal ni spyan ring ba ni gong du bshad pa yin no/_/margata ser po'i mdog 'dra ba ni sku mdog rin po che margata bzhin ljang ba las cung zad ser ba'o/_/gdon mi
[\[138b.2\]]za bas cod pan mdzad/_/ces pa ni bcom ldan 'das don yod grub pas spyi bor dbang bskur ba'i tshul du bsam pa'i don to/_/me tog phreng gi cod pan dkris pa ni gong bzhin no/_/ljang gu gnag dang dkar ba yi/_/zhal gsum gyis ni rnam par brgyan/_/zhes pa ni
[\[138b.3\]]bcom ldan 'das don yod grub pa dang mthun pa'i kha dog gsum gyi zhal gsum dang ldan pa'o/_/rgyan rnams thams cad kun rdzogs ni dbu rgyan la sogs pa'i rgyan thams cad kyis sku shin tu spras pa'o/_/phyag drug par ni bsam par bya ba ni de lta bu de phyag drug dang ldan
[\[138b.4\]]par bsgom pa'o/_/rdo rje rgya gram 'khor lo dang /_/ut+pal dmar po phyag na bsnams/_/zhes pa ni g.yas kyi phyag gsum la rim pa bzhin no/_/g.yon pa 'gying bas dril bu dang /_/rin chen ral gri chen po bsnams pa yang rim pa bzhin no/_/chen po ni khyad
[\[138b.5\]]par yin pas kun la yang sbyar ro/_/snying ga nas ni byung gyur nas/_/'dod chags zhe sdang gis rmongs pa'i/_/'od zer gyis ni reg tsam gyis/_/sems can thams cad dbang du mdzad/_/ces pa ni gong ma rnams dang mthun par gsang ba'i thugs ka nas phyung
[\[138b.6\]]nas/_sems can gyi don phrin las kun gyi sgo nas mdzad kyang khyad par du dbang gi sgo nas mdzad ces ston to/_/de la sems can 'dod chags la sogs pa'i nyon mongs pa'i dbang du gyur te log par lta ba rnams dbang du byas nas yang dag pa'i lta ba la gzhol ba'i don to/_/'od
[\[138b.7\]]zer gyis reg pa tsam ni dbang du byed pa'i phrin las la khyad par du mthu che ba'i don to/_/sems ni med ltar dbang gyur nas/_/thams cad mngon par phyogs par gnas/_/zhes pa ni lha mo de bsgoms shing bsgrubs pa'i rnal 'byor pas dbang du byed pa'i las byas na lha dang mi la
[\[139a\]]
[\[139a.1\]]sogs pa rnams sems med pa bzhin du de'i dbang du gyur nas bka' nyan pa'i don to/_/de ltar 'gro ba'i don mdzad ma thag tu slar byon nas dkyil 'khor gyi nang byang shar mtshams kyi re'u'i cha la zla ba'i dkyil 'khor gyi steng du bzhugs pa'i don to/_/sngar gsungs
[\[139a.2\]]yi ge las grub ma/_/mkhas pas byang chub sems dpa' bskyed/_/ces pa ni de ltar rigs lnga'i de bzhin gshegs pa dang yum bzhi bskyed cing dkyil 'khor gyi nang gi re'u'i cha dgu la khyad par du mthu che ba'i don to/_/da ni byang chub sems dpa' brgyad dang lha mo brgyad bskyed pa'i
[\[139a.3\]]dkyil 'khor du dgod par bstan te/_de la sngar gsungs pa'i yi ge ni gong du bstan pa'i th+l+hiM la sogs pa drug dang /_byams pa dang 'jam dpal gyi sa bon yi ge meM dang muM mo/_/yi ge de rnams la so so'i sa bon dang sbyar zhing gong du bstan pa'i tshul du byang chub sems dpa' rnams rim pa
[\[139a.4\]]bzhin du bskyed pa'i don to/_/rigs kyi bdag pos dbang bskur ba'i/_/kha dog gsum pa zhal gsum pa ni byang chub sems dpa' de rnams kyang gong du bstan pa'i lha rnams dang 'dra bar kha dog gsum gyi zhal gsum dang ldan zhing so so'i rigs kyi de bzhin gshegs pa spyi bor
[\[139a.5\]]'dzin pa'o/_/rnam pa thams cad mchog ldan pa'i/_/phyag drug pa ni rnam par bsgom/_/zhes pa ni sangs rgyas kyi yon tan mtshan dang dpe byad la sogs pa thams cad dang /_phyi'i rgyan dbu rgyan la sogs pa thams cad kyis brgyan pa'i phyag drug drug dang ldan par bsgom zhes
[\[139a.6\]]bya'o/_/so so'i rigs bzhin kha dog brgya/_/de dag thams cad bsgom par bya/_zhes pa ni byang chub sems dpa' dang sems ma de dag kun kha dog dang phyag mtshan rnams so so'i rigs kyi bdag po ltar shes par bya'o/_/sgrol ma'i phyag rgyar gsungs pa ni/_/kun du bzang po
[\[139a.7\]]bsgom par bya/_/zhes pa ni spyir bstan pa las mi mthun par bstan pa ste/_de la byang chub sems dpa' kun du bzang po lha mo sgrol ma dang rigs mthun pa las kha dog dang phyag mtshan sgrol ma bzhin du bsgom pa yin pas/_sgrol ma'i phyag g.yas kyi tha ma ut+pal bsnams
[\[139b\]]
[\[139b.1\]]pa yin la/_kun du bzang po'i g.yas kyi tha ma na pad+ma bsnams pa'i phyir/_ut+pal yongs su bsal nas ni/_/pad+ma de la sbyin par bya/_/zhes gsungs so/_/byams pa klu shing me tog ste/_/lhag ma rnam snang mdzad kyi gnas/_/zhes bya ba ni 'phags pa byams pa'i phyag
[\[139b.2\]]g.yas kyi dang po la rang rtags kyi phyag rgya klu shing lcug ma me tog dang bcas pa 'dzin te/_phyag mtshan lhag ma rnams bcom ldan 'das rnam par snang mdzad bzhin du bsgom par bya'o/_/'jam dpal dril bu ral gri mchog/_/de bzhin du ni rab tu gnas/_/zhes pa ni byang chub
[\[139b.3\]]sems dpa' many+dzu shrI'i phyag g.yas kyi dang po dril bu'i phyag rgya mthe bong dang srin lag gnyis rtse sprad de g.yon pa'i dang pos gnon pa'o/_/lhag ma kun du bzang po yi/_/phyag rgya de ni rnam par bsgom/_/zhes pa ni phyag mtshan phyi ma rnams 'phags pa kun du bzang po dang
[\[139b.4\]]mthun pa'i don to/_/shar gyi ngos la gnyis gnyis te/_/zhes pa ni dkyil 'khor gyi rim pa gnyis pa la shar phyogs la sogs pa bzhir byang chub sems dpa' gnyis gnyis bkod par bstan to/_/sa yi snying po byams pa gnyis/_/zhes pa ni de bzhin gshegs pa'i rigs
[\[139b.5\]]byams pa dang /_rdo rje'i rigs sa'i snying po gnyis so so'i rigs kyi bdag po dang sku mdog dang phyag mtshan mthun par shar phyogs su dgod par bya'o/_/lhor ni phyag na rdo rje dang /_/nam mkha' zhes bstan kun du gnas/_/zhes pa ni byang chub sems dpa' nam mkha'i mdzod rin po
[\[139b.6\]]che'i rigs dang /_phyag na rdo rje rdo rje'i rigs gnyis so so'i rigs kyi bdag po dang sku mdog la sogs pa mthun par lho phyogs su gzhag par bya'o/_/nub tu 'jig rten dbang po dang /_/'jam pa'i dbyangs ni rnam par gnas/_/zhes pa ni pad+ma rigs kyi byang chub sems dpa' spyan
[\[139b.7\]]ras gzigs dbang phyug dang /_'jam dpal de bzhin pa'i rigs dang gnyis so so'i bdag po'i kha dog dang phyag mtshan dang mthun par nub phyogs su dgod par bya'o/_/byang du sgrib pa kun sel dang /_/kun du bzang por rab tu grags/_/zhes pa ni las kyi rigs kyi byang chub
[\[140a\]]
[\[140a.1\]]sems dpa' 'di gnyis rigs kyi bdag po dang sku mdog la sogs pa mthun par byang phyogs su gnas par rgyud dang sgrub thabs kun las kyang grags pas de bzhin du shes par bya'o/_/de ltar 'di'i dam tshig gsungs pa/_gzugs sogs rdo rje lha mo
[\[140a.2\]]can/_/zhes bya ba ni ji ltar byang chub sems dpa' rnams bskyed cing dkyil 'khor du bkod pa de rnams kyi gzungs ma rnams la dam tshig ces kyang bya'o/_/de yang gang zhe na/_/gzugs kyi lha mo la sogs pa rnams so/_/rdo rje can ni ye shes kyi rang bzhin nam de las phyung
[\[140a.3\]]ba'i don to/_/de dang thabs cig bzhugs pa ni/_/lag gnyis rang rtags ldan par gzhag_/ces pa ni byang chub sems dpa' de rnams kyi yum gyi tshul du lha mo de rnams bzhugs par bsam mo/_/de la kun kyang phyag drug ste/_phyag g.yas g.yon dang po gnyis la 'og
[\[140a.4\]]nas 'byung ba'i rang rtags kyi phyag rgya can so so'i phyogs su dgod ces pa'i don to/_/gzugs ni lag gnyis me long 'dzin/_/zhes pa ni de bzhin gshegs pa'i sku la sogs pa'i chos thams cad gzugs brnyan lta bu yin no zhes bstan pa'i phyir ro/_/gzugs kyi lha mo
[\[140a.5\]]phyag dang po gnyis me long 'dzin cing dkyil 'khor gyi rim pa gnyis pa de nyid shar lho'i mtshams kyi grwa la gnas pa'o/_/sgra ni lag gnyis pi wang ste/_/zhes pa ni de ltar gzugs brnyan lta bur mthong ba de nyid la sgra'i sgo nas mos pa'am yid ches par bya ba'i phyir sgra'i lha mo lho nub
[\[140a.6\]]kyi grwar gnas shing pi wang sgreng ba'i don to/_/dri ni lag gnyis dung phor 'dzin/_/zhes pa ni de ltar mthong zhing thos pa'i chos rnams la bdag med par khong du chud par bya ba'i phyir dri'i lha mo phyag gnyis na dri'i snod dung phor 'dzin zhing nub byang gi mtshams su gnas so/_/ro ni
[\[140a.7\]]lag na snod bsnams te/_/zhes pa ni de ltar bdag med par khong du chud pa de nyid las gong nas gong du goms par bya ba'i phyir ro'i lha mo bdud rtsis bkang ba'i snod 'dzin pa byang shar mtshams su bsgom par bya'o/_/reg ni rdo rje yongs 'khyud ma/_/snying ga dag tu yongs su
[\[140b\]]
[\[140b.1\]]'khyud/_/ces pa ni de ltar bsgoms pas snang ba thob pa de nyid chen por gyur nas/_ting nge 'dzin sna tshogs bdag gir bya zhing dang du blangs pa'i rtags su reg gi lha mo phyag dang po gnyis kyis nyid kyi thugs ka'i thad kar 'khyud pa'i tshul du byas pa dkyil 'khor gyi rim pa gsum pa nub
[\[140b.2\]]byang gi grwar bsam par bya'o/_/rdo rje rgya gram dam tshig gis/_/bde bar gnas pa chos kyi dbyings/_/zhes pa ni de ltar ting nge 'dzin rnams kyi mthus rdo rje lta bu'i stong pa nyid kyi rang bzhin mngon du gyur zhes pa'i rtags su chos kyi lha mo phyag gnyis kyis rdo rje rgya gram 'dzin cing byang shar
[\[140b.3\]]mtshams kyi grwar gnas pa'o/_/rnam snang mdzad sogs kha dog dang /_/mtshon cha dag ni ci bzhin te/_/gzugs la sogs pa rnam bsgom pa/_/ji skad gsungs pa'i rim bzhin no/_/zhes pa ni gzugs la sogs pa'i lha mo drug phyag dang po gnyis rang rtags kyi phyag rgya ma
[\[140b.4\]]gtogs pa phyi ma'i phyag mtshan dang /_sku mdog la sogs pa'i cha lugs rnams bcom ldan 'das rnam par snang mdzad la sogs pa'i so so rigs kyi de bzhin gshegs pa bzhin du bsgom par bya zhes pa'i don to/_/lha mo de rnams dkyil 'khor du bskyed pa ni ma hA yo
[\[140b.5\]]ga'i tshul gyis lha rnams la yum med du mi rung bas byang chub sems dpa' rnams kyi yum du bstan pa dang mchod pa'i tshul du shes par bya'o/_/'jam dpal dang ni byams gnyis kyi/_/dam tshig gnyis ni bsgom bya ba/_/snying rje ma dang byams ma gnyis/_/kha dog mtshon
[\[140b.6\]]cha de bzhin gnas/_/zhes pa ni 'jam dpal gyi yum snying rje ma zhes bya ba 'jam dpal dang sku mdog la sogs pa 'dra bar bskyed cing lho nub kyi grwar dgod par bya ba dang /_/byams pa'i yum byams ma yang de bzhin du bskyed cing shar lho mtshams su bsgom zhes bya ba'i don to/_/_
[\[140b.7\]]ya mAn+ta kr-ita ces pa la sogs pas de ltar dkyil 'khor gyi lha rnams bskyed cing bkod par bstan nas/_da ni bgegs rnam pa gnyis tshar gcod pa'i phyir khro bo bzhi so so'i gzugs dang bcas par bskyed cing /_sgo srung gi tshul du bkod pa bstan te/_de la bgegs rnam
[\[141a\]]
[\[141a.1\]]pa gnyis ni mya ngan las 'das pa'i grong khyer du zhugs pa'i sgo stong pa nyid la sogs pa bzhi la zhugs pa'i rnal 'byor pa rnams la bar chad du gyur pa'i nyon mongs pa rnams dang /_'phral du da ltar dkyil 'khor sgom zhing sgrub pa'i rnal 'byor pa'i
[\[141a.2\]]dngos grub kyi bar du gcod par byed pa'i bgegs rnams so/_/ye shes las ni grub pa yin/_/rdo rje zhabs drug bskyed par bya/_/zhes pa ni gong ma'i lha rnams bskyed pa dang 'dra bar zhe sdang rdo rje yab yum gnyis su med pa'i byang chub sems kyi yi ge hUM gyur par
[\[141a.3\]]dmigs la spro bsdu la sogs pa yang gong ma bzhin du bya zhing ya mAn+ta kr-ita ces bskul bas khro bor gyur par dmigs pa'o/_/de la zhabs drug ni 'gro ba drug zil gyis mnan pa'i phyir zhabs drug dang ldan pa'o/_/rdo rje ni khro bo'i cha lugs srin po rnams dang mthun yang rang bzhin gyis
[\[141a.4\]]ma yin zhing 'dul ba'i dbang du ye shes las grub pa'i phyir ro/_/sprin sngon lta bu'i kha dog la/_/zhes pa la sogs pas ni khro bo'i sku mdog la sogs pa shin tu yang 'jigs pa'i cha lugs su bstan to/_/de la sprin sngon lta bu ni sku mdog shin tu yang gnag pa'o/_/gsus po me la
[\[141a.5\]]stobs po che ni mi 'u thung gi tshul du 'dug pa gsus pa shin tu che zhing ye shes las grub pa'i stobs yin pas khams gsum pa thub pa'i don to/_/'od zer chen po dag gis 'bar ba ni sku'i rang bzhin bskal pa'i me ltar 'bar ba'o/_/kun du 'phro bas 'jigs par byed pa ni de lta
[\[141a.6\]]bu'i 'od zer phyogs bcu kun du 'phros shing sems can thams cad 'khor ba las 'jigs shing mya ngan las 'das pa'i phyogs su 'bros par byed pas dang /_sdang ba'i srin po la sogs pa skrag cing 'dar bar byed pa'o/_/spyan dmar zhal gdangs mche ba gtsigs pa ni 'jigs
[\[141a.7\]]par byed pa'i don to/_/zhal gsum dag ni rnam par bskyed pa ni dbus ma gnag cing g.yon dmar ba'i zhal gsum gyis kyang 'jigs par mdzad pa'i don to/_/'bar ba'i dbu ni gyen du bcings pa ni dbu skra ser skyar 'dug pa 'bar zhing gyen du 'khyil pas thor cog du 'dug
[\[141b\]]
[\[141b.1\]]pa'o/_/bdag po cod pan gnas byas te ni rigs kyi bdag po bcom ldan 'das rnam par mdzad spyi bor bzhugs pa'o/_/yan lag rgyan gyis kun brgyan pa'i/_/phyag drug pa ni rnam par bsgom/_/zhes pa ni khro bo rgyan thod pa la sogs pas brgyan pa phyag drug par bsgom pa'i
[\[141b.2\]]don to/_/'khor lo ral gri bsnyems pas 'dzin/_/gtun shing mngon par bstod pa'i phyag_/ces pa ni g.yas kyi gsum la rim pa bzhin no/_/g.yon pa 'gying zhing dril bu mchog_/dgra sta zhags pa sdigs par bcas/_/zhes pa ni g.yon gyi dang po dang snga ma la dril bu
[\[141b.3\]]dang dgra sta'o/_/tha ma la zhags pa sdigs mdzub la dkris shing bsdigs par byed pa'o/_/snying ga nas ni phyung gyur nas/_/nyi ma'i dkyil 'khor dbus dag tu/_/g.yas brkyang gshin rje mnan nas ni/_/shar phyogs kyi ni grwar gnas pa'o/_/zhes bya ba ni gong ma rnams bzhin
[\[141b.4\]]du gsang ba'i thugs ka nas phyung nas/_phyogs bcu'i 'jig rten gyi khams kyi sems can gyi don byas nas/_slar byon cing shar phyogs kyi sgo nyi ma'i dkyil 'khor gyi gdan la gshin rje'i steng du brkyang bskum gyi tshul du gzungs dang bcas par gnas pa'i don to/_/pra dz+nyAn+ta
[\[141b.5\]]kr-ita/_ye shes las ni grub pa yi/_/rdo rje gzhan gyis mi thub bskyed/_/ces pa ni sngags 'dis bskul zhing gong ma bzhin du yi ge hUM las khro bo gzhan gyis mi thub pa bskyed pa'o/_/'od zer che ba stug 'bar zhing /_/sbrul rnams kyis ni yan lag brgyan/_/zhes pa ni skul
[\[141b.6\]]rgyan gyi tshul du thod chings dang rked chings la sogs pa sbrul las byas shing 'od zer bskal pa'i me ltar 'bar ba phyogs bcur 'phro ba'i don to/_/'bar ba'i dbu ni brtan par bcings/_/mi 'khrugs pas ni spyi bor brgyan/_/zhes pa ni dbu skra ser skya 'bar ba gyen du 'khyil
[\[141b.7\]]zhing thor cog tu 'dug pa'i steng du bcom ldan 'das mi bskyod pa dbang bskur ba'i tshul du bzhugs par bsam pa'o/_/khro gnyer mdzad cing dmar ba'i spyan/_/zhal gsum dag ni rnam par gdangs/_/zhes pa ni dbus ma sku dang mthun pa'o/_/g.yas gnag cing g.yon pa dmar ba'i
[\[142a\]]
[\[142a.1\]]zhal gsum dang ldan pa'o/_/de yang 'jigs par byed pa'i phyir khro gnyer rim pa mang ba dang spyan shin tu dmar bar bstan to/_/dung dang kun da zla 'dra ba'i/_/zhes pa ni sku mdog shin tu dkar bar bstan to/_/zhabs g.yas brkyang bar gnas pa ni 'dug stangs
[\[142a.2\]]yin te/_g.yas brkyang zhing g.yon bskum pa'o/_/rnam pa thams cad mchog ldan pa'i ni sangs rgyas kyi yon tan gyi khyad par dang /_khro bo'i rgyan gyi khyad par thod pa la sogs pa rnams so/_/phyag drug pa ni rnam par bsgom/_/zhes pa la sogs pas phyag drug la phyag mtshan
[\[142a.3\]]rim pa bzhin du shes par bya ba'i don to/_/de bzhin snying ga nas byung nas/_/nyi ma'i dkyil 'khor dbus dag tu/_/lho yi sgo yi dbus su ni/_/'dod dbang mnan nas yang dag gnas/_/zhes bya ba ni gong ma bzhin du gsang ba'i thugs ka nas phyogs bcu'i sems can gyi don mdzad
[\[142a.4\]]ma thag tu slar byon nas lho phyogs kyi sgor nyi ma'i dkyil 'khor gyi gdan la 'dod pa'i dbang po u ma de ba'am brgya byin mnan pa'i tshul du gzungs dang bcas par gnas pa'i don to/_/pad+mAn+ta kr-ita/_ye shes las ni grub pa yi/_/rdo rje gnyis med bskyed par bya/_/zhes pa ni
[\[142a.5\]]sngags 'dis bskul zhing yi ge hriH'am hUM las gong ma bzhin du khro bo h+ya gr-i ba bskyed par bya zhes pa'i don to/_/de la rdo rje gnyis med ces bya ba ni rdo rje dang pad+mo sbyor ba'i phrin las la pad+ma'i rigs khyad par du bstan pa'i phyir ro/_/'od zer stug po 'bar ba ni gong ma bzhin no/_/ban+du
[\[142a.6\]]ka'i me tog 'dra ba ni sku mdog dmar smug tu 'dug pa'o/_/dbu skra 'bar bcings gyen du bsgreng ba yang gong ma bzhin no/_/rdo rje snang bas rnam par brgyan pa ni bcom ldan 'das snang ba mtha' yas spyi bor bsgom pa'o/_/phyag drug pa ni 'jigs pa che/_/zhal ni khro gnyer mdzad
[\[142a.7\]]pa ni shin tu yang khro ba'i cha lugs 'jigs par mdzad pa'o/_/phyag na pad+ma skyed mdzad cing /_/ral gri gtun shing mtshon cha 'phyar ba ni g.yas gsum rim pa bzhin no/_/g.yas brkyang 'gying ba'i tshul du gnas pa ni 'dug stangs so/_/g.yon dril bu dgra sta zhags
[\[142b\]]
[\[142b.1\]]pa 'chang ba gong ma bzhin no/_/khro bo snying ga nas byung nas/_/nyi ma'i dkyil 'khor dbus su ni/_/btul nas tshangs chen steng du ni/_/nub kyi phyogs kyi sgo ru gnas/_/zhes bya ba ni de lta bu'i khro bo gong ma bzhin gsang ba'i thugs ka nas byung nas phyogs bcu'i sems can btul
[\[142b.2\]]ma thag tu slar gshegs nas nyi ma'i dkyil 'khor gyi gdan la tshangs pa chen po mnan pa'i tshul du nub kyi phyogs kyi sgor gnas par bsgom pa'i don to/_/big+h+nAn+ta kr-ita/_ye shes las ni grub pa yi/_/bdud rtsi 'khyil pa bskyed par bya/_/zhes pa ni sngags 'dis bskul
[\[142b.3\]]zhing yi ge hUM las gong ma dang 'dra bar khro bo bdud rtsi 'khyil pa bskyed par bya ba'i don to/_/'od zer stug 'phro 'bar ba yi/_/kha dog zar ma'i me tog 'dra ba ni/_/sku mdog zar ma'i me tog bzhin du sngo skyar 'dug cing sku las 'od zer bskal pa'i me dang 'dra ba 'phro zhing
[\[142b.4\]]phyogs bcur khyab par byed pa'i don to/_/'bar ba dkrigs pa'i sgra can la/_/rdo rje don grub cod pan gnas/_/zhes pa ni dbu skra ser skya 'bar ba gyen du 'khyil zhing thor cog 'dug pa'i steng du bcom ldan 'das don yod grub pa bsgom par bya zhes pa'i don to/_/zhal gsum
[\[142b.5\]]khro gnyer skyed mdzad cing /_/mche ba rno chen ha har bzhad/_/ces pa ni shin tu 'jigs par byed pa'i khro bo'i cha lugs zhal gsum khro gnyer rim pa mang ba ljags klog bzhin bskyod cing shin tu rno ba'i mche ba gtsigs par 'dug pa/_khams gsum bred par byed pa'i gad rgyangs
[\[142b.6\]]chen po'i gsung 'byin pa'i don to/_/de la zhal gsum la dbus ma sku dang mthun par g.yas dkar zhing g.yon dmar ba'o/_/rdo rje rgya gram ral gri mtshon/_/phyag na gtun shing gsod par gnas/_/zhes bya ba ni g.yas kyi phyogs kyi phyag gsum la rim pa bzhin no/_/gsod par
[\[142b.7\]]gnas pa bgegs rnams la rdeg pa'i tshul du 'dzin pa'o/_/dril bu dgra sta ral gri dag_/g.yon pa'i phyag tu rnam par brtag_/ces pa yang rim pa bzhin du 'dzin par shes par bya ba'i don to/_/de bzhin snying ga nas phyung nas/_/nyi ma'i dkyil 'khor dbus su ni/_/khro bo
[\[143a\]]
[\[143a.1\]]zhabs g.yas brkyang ba yis/_/bgegs rgyal gnon pa'i tshul du ni/_/byang gi sgo yi dbus su gnas/_/zhes pa ni gong ma rnams dang 'dra bar gsang ba'i thugs ka nas phyung nas phyogs bcu'i sems can gyi don mdzad ma thag tu slar byon nas/_dkyil
[\[143a.2\]]'khor gyi byang phyogs kyi sgor nyi ma'i dkyil 'khor gyi gdan la bgegs kyi rgyal po bi nA ya ka'i steng du brkyang bskum gyi tshul du gnas par bsgom pa'i don to/_/khro gnyer dam tshig gsung ba ni/_/ro langs gzhan gyis mi thub pa/_/khro gnyer ral pa gcig ma ste/_/lha mo
[\[143a.3\]]'di dag rab tu grags/_/zhes bya ba ni gshin rje gshed la sogs pa'i sgo bzhi'i khro bo rnams kyi gzugs bstan te/_de la dam tshig ces pa ni lha mo 'di rnams dang khro bo de dag rtag tu gnyis su med pa'i tshul las mi 'da' bas so/_/de la ro langs ma ni gshin rje
[\[143a.4\]]gshed kyi'o/_/gzhan gyis mi thub ma ni shes rab mthar byed kyi'o/_/khro gnyer can ni mthar byed kyi'o/_/ral pa gcig ma ni bgegs mthar byed kyi'o/_/'di rnams kyi rgyan dang cha lugs la sogs pa ni so so'i bdag po bzhin du shes par bya'o/_/sangs rgyas rnams ni
[\[143a.5\]]mnyam sbyor bas/_/sems dpa'i skyil krung gnas pa ste/_/zhes pas ni dkyil 'khor gyi lha rnams 'dug pa bstan te/_de la rigs lnga'i sangs rgyas rnams yum dang gnyis su med par sbyor ba yin pa'i rtags su sems dpa'i skyil mo krung du bzhugs pa'o/_/byang chub
[\[143a.6\]]sems dpas de bzhin gsungs/_/zhes pa ni byang chub sems dpa' rnams kyang sems ma rnams dang gnyis su med par sbyor ba yin pas gong ma bzhin du skyil mo krung du 'dra'o/_/khro mo g.yon brkyang dag tu'o/_/zhes pa ni khro bo dang khro mo rnams kyang gnyis su
[\[143a.7\]]med par sbyor ba yin pas khro bo ni g.yas brkyang la g.yon bskum pa/_khro mo ni g.yon brkyang la g.yas bskum pa'i don to/_/dkyil 'khor dag ni bskyed pa rnams/_/thams cad dam tshig bzhis rgyas btab zhes pa ni dkyil 'khor dag ni bskyed pa'i lha rigs lnga'i de
[\[143b\]]
[\[143b.1\]]bzhin gshegs pa la thams cad phyag rgya bzhi dang ldan pas dam tshig bzhi rgyas btab ces bya'o/_/de la phyag rgya bzhi ni so so'i mtshan dang dpe byad la sogs pa'i cha lugs kyis sku'i ngo bor gnas pa nyid phyag rgya chen po'o/_/yab yum dang ldan la yum yab dang ldan pa ni so so'i dam tshig yin
[\[143b.2\]]pas so so'i dam tshig phyag rgya'o/_/de gnyis gnyis su med par sbyor ba'i bde ba chen po nyams su blangs pa ni chos nyid kyi phyag rgya'o/_/de ltar nyams su blangs nas bde ba chen po'i rang bzhin byang chub kyi sems las sems can ji ltar 'dul ba dang mthun par sku spro shing don mdzad pa ni
[\[143b.3\]]las kyi phyag rgya'o/_/de bzhi dang gong du bstan pa bzhi tshul bzhin du shes par bya'o/_/de ltar sbyor bas mnyam bsdus na/_/phra mo'i sbyor ba brtsam par bya ba ni gong du bstan pa bzhin du dkyil 'khor du lha rnams bkod cing gnyis su med pa'i tshul du bzhugs par bsgoms nas
[\[143b.4\]]'og nas 'byung ba'i tshul du rdo rje phra mo'i ting nge 'dzin bsgom zhes pa'i don to/_/skabs 'dir phra mo'i ting nge 'dzin ci'i phyir bstan zhe na/_yo ga la sogs pa'i chos 'og ma rnams kyi tshul ni ting nge 'dzin gyi 'og tu bzlas pa bya ba yin pas de dag dang mthun par bstan to/_/de ltar dkyil
[\[143b.5\]]'khor bsgom pa ni ting nge 'dzin yin pas phra mo'i sbyor ba ni bzlas par bstan to/_/yang na yan lag bzhi bzhir phye ba'i sgrub pa chen po'i bsnyen pa yin pas 'di ltar bstan to/_/de la bzhi bzhir zhes pa ni/_/lus dang ngag yid rdo rje ni/_/zhes pa nas/_bdag nyid rang bzhin med
[\[143b.6\]]mthong nas/_/zhes pa'i bar du ni bsnyen pa'o/_/yi ge rnam par bsgom par bya/_/zhes pa nas/_yi ge 'bru gsum zhu bar brtag_/ces pa'i bar du ni bsnyen pa'i nye ba'i bsnyen pa'o/_/ye shes 'od zer rnam spros pas/_/zhes pa nas d+har+m+ma d+hA tu sngags kyi bar du ni bsnyen pa'i
[\[143b.7\]]sgrub pa'o/_/byang chub sems de kun du dag_/ces pa nas/_gzugs kyi ngo bor rnam par bsgom/_/zhes pa'i bar du ni bsnyen pa'i sgrub pa chen po'o/_/sngags kyi sku ni mthar thug pa/_/zhes pa nas/_de ltar don kun rab zhugs nas/_/zhes pa'i bar du ni nye ba'i bsnyen
[\[144a\]]
[\[144a.1\]]pa'o/_/sangs rgyas kun bdag gtso bo zhes pa nas/_oM sarba ta thA ga ta tsit+ta badzra zhes pa ni nye ba'i bsnyen pa'i nye ba'i bsnyen pa'o/_/de ltar bdag nyid byin brlabs pas/_/zhes pa nas/_yi ge mchog ste dam pa'i bar du ni nye ba'i bsnyen pa'i sgrub pa'o/_/_
[\[144a.2\]]de ltar gnas skabs der rdo rje phra mo'i ting nge 'dzin gyis sems las su rung bar byed pa ni nye ba'i bsnyen pa'i sgrub pa chen po'o/_/sdom pa la gnas sngags pa yis/_/zhes pa nas/_kha dang pad+ma la ni dmigs/_/zhes pa'i bar du ni sgrub pa'i bsnyen pa'o/_/hUM zhes pa ni rdo rje
[\[144a.3\]]sbyang zhes pa nas/_oM sarba ta thA ga ta a nu rA ga zhes pa'i bar du ni sgrub pa'i bsnyen pa chen po'o/_/rdo rje nyi ma nub nas ni/_/zhes pa nas/_/sems de bkug nas pad bzhugs las/_/zhes pa'i bar du ni sgrub pa'i sgrub pa'o/_/de bzhin gshegs pa'i rigs kun spro/_/zhes
[\[144a.4\]]pa nas/_/thams cad dam tshig bzhis rgyas btab/_ces pa'i bar du ni sgrub pa chen po'o/_/de ltar sbyor ba mnyam bsdus nas/_/zhes pa nas/_lus dang ngag yid ni mtshon pa'o/_/zhes pa'i bar du ni sgrub pa chen po'i bsnyen pa'o/_/de nas spro bar bya ba ni/_/zhes pa nas/_/bzlas pa'i
[\[144a.5\]]spros pa bsdus nas ni/_/zhes pa'i bar du ni sgrub pa chen po'i nye ba'i bsnyen pa'o/_/bsgrubs nas sems dpa' bsgrub par bya/_/zhes pa nas/_rdor sems gsang ba'i dngos grub po/_/zhes pa'i bar du ni sgrub pa chen po'i sgrub pa chen po'o/_/'jigs shing skrag pa'i thugs kyis ni/_/_
[\[144a.6\]]zhes pa nas/_/rdo rje sems dpar de 'gyur ro/_/zhes pa'i bar du ni sgrub pa chen po'i yang chen por shes par bya'o/_/sna rtser yungs kar bsams nas ni/_/yungs kar de ni spro bar bsdu/_/zhes pa ni sems sbyang ba'i ting nge 'dzin bstan to/_/rnal 'byor pa bdag gi sna'i rtse mor yungs kar
[\[144a.7\]]gcig bsam zhing de mngon sum du ma gyur gyi bar du sems dngos po gzhan la mi g.yeng ba de kho na nyid bsgom par bya'o/_/de nas reg pa'am reg pa'i rtags sam mthong ba'am mthong ba'i rtags mngon sum du gyur pa dang spro zhing bsdu bar bya'o/_/dang po gcig spro shing bsdus pa bzhin du gnyis nas
[\[144b\]]
[\[144b.1\]]bcu dang brgya dang stong dang khri dang 'bum dang bye ba la sogs pa'i grangs dpag tu med pa'i bar du sems kyis lcogs tshad spro zhing bsdu bar bya'o/_/de ltar spros shing bsdus pa brtan pa dang /_yungs kar de'i nang du rgyu ba dang mi rgyu ba'i 'jig rten gyi khams thams cad so so'i bye brag dang
[\[144b.2\]]bcas pa ma 'dres par bsam mo/_/de ltar gnas pa de yang mngon sum du gsal bar ma gyur gyi bar du bsgom par bya'o/_/gsal bar gyur pa dang gong ma bzhin du gcig nas dpag tu med pa'i bar du spro zhing bsdu bas sems sbyangs la sgrub pa la 'jug par bya zhes pa'i don to/_/_
[\[144b.3\]]tshad med ye shes gnas thob phyir/_/gsang ba'i ye shes brtags pa'o/_/zhes pa ni de ltar sems las su rung ba'i rnal 'byor pas dpal rdo rje sems dpa'i sku gsung thugs la sogs pa'i 'jig rten las 'das pa'i yon tan dang 'jig rten gyi yon tan dpag tu med pa thob par 'dod na
[\[144b.4\]]thun mong ma yin pa dang /_thob par dka' bas gsang ba'i ye shes zhes bya ste 'og nas 'byung ba'i kha dog lnga pa la sogs pa'i ting nge 'dzin rnams bsgom par bya zhes pa'i don to/_/kha dog lnga pa rin po che/_/yungs kar sgom pa'i tshad tsam dag_/sna yi rtse mor nan tan du/_/rnal
[\[144b.5\]]'byor pas ni rtag tu bsgom/_/zhes pa ni rin po che'i rigs kyi sgo nas phra mo'i ting nge 'dzin bsgom pa bstan to/_/bdag gzungs dang rin po che'i rigs kyi lha dang lha mo'i phyag rgyar bsgom zhing rdo rje dang pad+mar ldan pa gnyis su med par byas la gong gi yungs kar bzhin du ye shes
[\[144b.6\]]lnga'i 'od zer 'bar ba yungs kar las cung zad che ba/_bdag gi sna'i rtse mor sems mi g.yeng bar bsgom par bya'o/_/brtan par gyur nas rin chen spro/_brtan par ma gyur yong mi spro/_/zhes pa ni gong ma ltar mngon sum du ma gyur par spro bar mi bya zhes pa'i don to/_/de la
[\[144b.7\]]spro ba'i tshul ni gsal bar mngon sum du gyur pa dang /_sna'i bu ga nas 'das shing snying gar gnas pa'i sna'i rtse mor byung zhing slar 'das nas thugs kar gnas/_thugs ka nas gsang ba'i rdo rjer gnas/_gsang ba'i rdo rje nas ye shes sems dpa'i pad+mar gnas/_pad+ma nas thugs
[\[145a\]]
[\[145a.1\]]kar ro/_/thugs ka nas sna'i rtse mor ro/_/sna'i rtse mo nas bdag gi snying gar ro/_/bdag gi snying ga nas gsang ba'i rdo rjer ro/_/gsang ba'i rdo rje nas gzungs kyi pad+mar ro/_/pad+ma nas snying gar ro/_/snying ga nas sna'i rtse mor ro/_/sna'i rtse mo nas phyogs
[\[145a.2\]]bcu'i 'jig rten gyi khams su spro zhing sems can thams cad kyi re ba bskangs nas dang po'i gnas su slar bsdu bar bya ba'o/_/sangs rgyas 'od 'bar lta bu yi/_/sprin gyi mchog ni spro bar bya/_/zhes pa ni de ltar spros shing slar bsdus pa'i sna'i rtse mor gnas pa'i rin po che
[\[145a.3\]]las 'od zer dang /_'od kyi dkyil 'khor dang ldan zhing mtshan dang dpe byad la sogs pa'i yon tan gyis spras pa'i sku mngon sum pa lta bu'i rin po che'i rigs kyi lha dang lha mo'i sku phra mo gong gi rin po che tsam mam/_rin po che bas cung zad che ba grangs med pa sprin bzhin du gong ma'i
[\[145a.4\]]tshul du spro bar bya ba'i don to/_/ut+pal sngon po'i mdog 'dra ba/_/rtse mo lnga pa khyad par du/_/nas kyi tshad tsam nan tan du/_/sna yi rtse mor rnam par bsam/_/zhes pa ni rdo rje'i rigs kyi phra mo'i sbyor ba bstan te/_bdag dang gzugs kyi rdo rje'i rigs kyi lha dang lha mo'i tshul du gong ma
[\[145a.5\]]bzhin du gnas la/_rdo rje rtse mo lnga pa rin po che bai DUR+Ya'i mdog 'dra ba ye shes lnga'i rang bzhin kha dog lnga'i 'od 'phro ba nas che ba tsam gyi tshad bdag gi sna'i rtse mor bsams la spro bsdu'i tshul gong ma bzhin no/_/'khor lo la sogs bye brag dag_/de ltar bsgoms par brtag pa ste/_/_
[\[145a.6\]]zhes bya ba ni gong gi rin po che dang rdo rje bzhin du de bzhin gshegs pa'i rigs dang /_pad+mo'i rigs dang /_las kyi rigs bsgoms na yang 'khor lo dang pad+ma dang /_ral gri che chung sran ma tsam so so'i kha dog dang ldan pa/_ye shes lnga'i rang bzhin 'od 'phro ba gong ma bzhin du sna'i rtse
[\[145a.7\]]mor bsam zhing spro bsdu la sogs pa bya ba'i don to/_/rdo rje 'khor lo sprin chen pos/_/pad+ma 'dzin cing mtshon cha 'dzin/_/zhes pa ni rdo rje ni zhe sdang rdo rje'i'o/_/'khor lo ni rnam par snang mdzad kyi'o/_/pad+ma ni snang ba mtha' yas kyi'o/_/mdzod ni ral gri ste don yod grub pa'i'o/_/_
[\[145b\]]
[\[145b.1\]]de bzhin gshegs pa de rnams kyi phyag mtshan du 'dzin pas mtshon cha 'dzin zhes de rnams la bya/_de la ci ltar rin chen 'byung ldan gyi phyag mtshan rin po che spros nas brtan zhing gsal bar gyur pa dang /_de'i rigs kyi lha dang lha mo'i sku phra mo'i spro bsdu byas pa de bzhin du/_rdo rje
[\[145b.2\]]la sogs pa'i phyag mtshan rnams rim pa bzhin du spros shing bsdus pa las gsal bar gyur pa dang /_so so'i rigs kyi lha dang /_lha mo'i sku phra mo sprin bzhin du spro bar bya zhes pa'i don to/_/byang chub sems dpa'i sprin chen po/_/spro ba'i bdag nyid spro bar bya/_/zhes pa ni ci ltar
[\[145b.3\]]rigs lnga'i de bzhin gshegs pa'i phyag mtshan dang /_sku phra mo spros pa bzhin du byang chub sems dpa' dang sems ma rnams spro bar bya'o/_/de bzhin du khro bo dang khro mo rnams kyang shes par bya'o/_/spro ba'i bdag nyid ni yungs kar la sems sbyangs shing las su rung bar byas pa'i
[\[145b.4\]]rnal 'byor pa nyid do/_/byang chub tshad med sgrub 'gyur zhing /_/yon tan gnas rnams thams cad 'grub/_/ces pa ni de ltar phra mo'i sbyor ba bsgoms pa'i yon tan te/_de la byang chub tshad med pa ni 'jig rten las 'das pa'i dngos grub dus gsum gyi sangs rgyas kyi sku gsung thugs kyi rang
[\[145b.5\]]bzhin du gyur pa'o/_/yon tan gnas rnams ni 'jig rten gyi dngos grub ste/_dngos grub chen po brgyad la sogs pa dang /_rig pa'i gnas lnga rnams ma bslabs shing ma btsal bar 'thob pa'i don to/_/mdor na de ltar bskyed byas na/_/sangs rgyas byang chub rab tu gnas/_/zhes pa
[\[145b.6\]]ni de ltar bsgoms shing bsgrubs na tshe 'di nyid la sangs rgyas ni dpal rdo rje sems dpa'/_byang chub ni de'i sku gsung thugs/_rab tu gnas pa ni bdag gi lus ngag yid gsum de'i rang bzhin du gyur pa'i don to/_/chos kyi gnas ni 'byung 'gyur te/_/zhes pa ni de ltar chos kyi dbyings
[\[145b.7\]]kyi rang bzhin du gyur pas sngon gyi smon lam gyi mthus sems can gyi don du sna tshogs su snang bar 'gyur ba'i don to/_/lus dang ngag yid mtshon pa ni de ltar sku gsung thugs thob pas kun rdzob tu sems can gyi mos pa dang mthun par sgo gsum gyi bye brag bstan pa'o/_/de nas spro bar
[\[146a\]]
[\[146a.1\]]bya ba ni rdo rje'i bye brag grangs med de/_/zhes pa ni de ltar dkyil 'khor gyi lha rnams so sor yang nas yang du spros shing mngon sum du gyur pa dang /_dkyil 'khor gyi lha thams cad dus gcig tu grangs med par spro ba'o/_/til gang bzhin du mkha' bkang nas/_/_
[\[146a.2\]]rdo rje bzlas pa brtsam par bya/_/zhes pa ni de ltar spros pas sems can gyis lcogs thong gi nam mkha'i khams su til gyi gang bu la til 'dug pa bzhin du lha dang lha mos khyab par dmigs la 'og nas 'byung ba'i bzlas pa bya zhes pa'i don to/_/bzlas mthar sangs rgyas
[\[146a.3\]]ye shes kyi/_/rdo rje mi phyed gsum bsgoms te/_/zhes pa ni dus gsum gyi sangs rgyas kyi ye shes ni sku gsung thugs so/_/de yang ma bskyed pa'i rang bzhin pas rdo rje mi phyed ces bya'o/_/de gsum gyi gong du bskyed pa'i phra mo rnams la byin gyis brlab ces pa'i don to/_/_
[\[146a.4\]]rdo rje bzlas pa'i sbyor ba yis/_/sangs rgyas kun gyi byin gyis brlab/_/ces pa ni de ltar bsgom pa ni rdo rje bzlas pa yin la/_de bsgoms pas sangs rgyas mi bskyod pa la sogs mngon sum du 'byung zhing bdag la dbang bskur nas sangs rgyas kyi 'bras bur byin gyis brlab par
[\[146a.5\]]'gyur ba'i don to/_/dus gsum sangs rgyas kun 'byung ba/_sku gsung thugs ni rdo rje zhes pa ni dus gsum gyi sangs rgyas kyang dpal rdo rje sems dpa'i sku gsung thugs bsgoms nas grub pa yin zhes pa'i don to/_/rdo rje gsang sngags byin rlabs kyis/_/mtshungs pa med
[\[146a.6\]]pa'i ye shes 'thob/_/ces pa ni rdo rje gsang sngags ni/_oM dad AHdang hUM gsum mo/_/de gsum ni dus gsum gyi sangs rgyas kyi sku gsung thugs kyi rang bzhin yin pas na de gsum brjod cing so so'i kha dog gsal bar dmigs nas phyag rgya bskyed pa dang byin gyis brlab pa la
[\[146a.7\]]sogs pa byas na 'jig rten na dpe zla med pa'i ye shes kyi sku gsung thugs 'thob pa'i don to/_/gsang sngags don kun bzlas pa ni/_/rdo rje mi phyed gsum gyis mtshan/_/rdo rje mi phyed gsum rdzogs par/_/'di dmigs rdo rje gsum zhes bya/_/zhes pa ni phyag rgya gang sgom yang
[\[146b\]]
[\[146b.1\]]gong gi yi ge gsum las bskyed la de yang yi ge gsum gyi byin gyis brlabs pas lha thams cad sku gsung thugs gsum dang ldan pas rdo rje gsum zhes bya'o/_/sangs rgyas kyi ni sku gsung thugs/_/rdo rje ye shes bsgoms nas ni/_/zhes pa ni dus gsum gyi sangs
[\[146b.2\]]rgyas kyi sku gsung thugs gzod ma nas mi 'gyur ba'i phyir rdo rje ye shes so/_/bdag rnal 'byor pa gzugs dang /_gnyis pa de'i rang bzhin du bsgoms la mchod pa spro zhes pa'i don to/_/mchod pa'i mchog ni brtag byas na/_/'di ni byang chub mtshungs par 'gyur/_/zhes pa ni
[\[146b.3\]]de ltar gnas nas gnyis su med pa'i byang chub kyi sems de mchod pa sna tshogs kyi rang bzhin du gyur nas til gyi gang bu la til gnas pa bzhin du nam mkha'i khams thams cad khyab pa'i sangs rgyas rnams la mchod cing dgyes par bsams na de rnams dang 'dra bar 'gyur ba'i don
[\[146b.4\]]to/_/sku gsung thugs ni mngon sum du/_/cho ga gsum gyis spro bar bya/_/bzlas pa rdo rje 'di yis ni/_/rdo rje gsum gyi thugs 'drar 'gyur/_/zhes pa ni gong gi dkyil 'khor 'don pa'i tshul du byang chub kyi sems las cho ga gsum gyis phyag rgya bskyed la gong du spro ba'i
[\[146b.5\]]rim pa bstan pa bzhin du spros pa ni bzlas pa rdo rje'o/_/de ltar spros pa'i yon tan ni mi bskyod pa la sogs pa de bzhin gshegs pa gsum ni rdo rje gsum mo/_/de rnams kyi thugs kyi rang bzhin du bdag 'gyur ba'i don to/_/yang na spro bar bya ba ni/_/so so'am gsum gyi bye
[\[146b.6\]]brag gis/_/sku gsung thugs ni bdag med par/_/ye shes sems ni spro bar bya/_/zhes pa ni de ltar phyag rgya la sogs pa spro ba la ma mos pa'am ma lcogs pa yod pa na bdag gi lus ngag yid gsum dang /_/'phags pa'i sku gsung thugs yang dag pa'i ye shes kyis so so'i bye
[\[146b.7\]]brag tu don dam pa'i rang bzhin stong pa nyid du dmigs la de'i don la gnas par bya ste/_ji ltar gnas pa de bzhin du dus gsum gyi sems can yang dmigs pa ni spro ba'o/_/sngags kyi yi ge gnas thob nas/_/rang gi rdo rje dkyil 'khor las/_zhes pa ni lha gang yang rung ba'i sa bon gyi
[\[147a\]]
[\[147a.1\]]yi ge las bskyed cing gzungs dang bcas par gnas la/_de nyid kyi dkyil 'khor phra mo'i tshul du spro zhing bsdu ba yang bzlas pa yin no/_/khro bo dam tshig ye shes kyis/_/rang gi rdo rje dkyil 'khor du/_/sngags kyi yi ge'i sgra sgrogs pa/_/de ni khro ba'i bzlas
[\[147a.2\]]pa yin/_/zhes pa ni khro bo gang sgom yang rung ba bskul zhing sa bon las phyag rgyar bskyed cing khro bo dang gnyis su med par gnas la gong du bstan pa'i tshul du khro bo dang khro mo'i sku phra mo rang gi sngags hUM phaT la sogs pa sgrogs shing spros pa'i khro ba'i bzlas pa yin zhes bya ba'i don to/_/_
[\[147a.3\]]bskyed pa rdo rje kun du spro/_/rdzogs nas rab tu bsdu bar bya/_zhes pa ni lha gang sgom yang rung gnyis su med pa'i tshul du bskyed pa'i sku rnams phyogs thams cad du spros nas sems can gyi don gdul bya dbang du rdzogs par bya ba nas/_bsdu bar bya ba'i bar ma rdzogs pas ma yin zhes pa'i
[\[147a.4\]]don to/_/de ni sangs rgyas thams cad kyi/_/bzlas par gsungs pa don dam pa/_/zhes pa ni de ltar sgom zhing spro bsdu byed pa ni yo ga la sogs pa'i nang nas sngags kyi yi ge'i sgra bzlas pa na yang dag pa ma yin la/_yang dag pa'i bzlas pa'i tshul ni 'di nyid yin no zhes dus gsum gyi
[\[147a.5\]]sangs rgyas kyis gsungs pa'i don to/_/chos ngag phyag rgya glur blangs pa/_/rdo rje tshig tu sbyar ba ni/_/yang na mos pa'i dbang gis chos/_/ngag gi phyag rgya rdo rje ni/_/hUM la sogs pa bzlas par 'dod na yang rdo rje tshig tu bya'o/_/de ni gsal bar gsang ba'i tshig_/rdo rje tshig ni skad gdangs
[\[147a.6\]]med/_/ces pa ni rdo rje tshig tu sbyor ba'i don to/_/de yang hUM badzra d+h+r-i ka la sogs pa'i sngags kyi tshogs kyi yi ge rnams so so'i kha dog dang dbyibs gsal bar bsgom zhing sems kyis bzlas pa'i don to/_/bzlas pa spros pa bsdus nas ni/_/rdo rje sems dpa' bsgrub par bya/_/zhes
[\[147a.7\]]pa ni de ltar sbyor bas bsgoms shing bsgrubs nas ni/_/de mngon du gyur pa dang /_rdo rje sems dpa' gtsor bsten te gang la mos pa'i lha bsgrub par bya zhes pa'i don to/_/de yang yan lag bzhi'i sgo nas bsgrubs nas gong du bstan pa'i tshul du zhag bdun gyi bar du sgrub pa chen po'i tshul
[\[147b\]]
[\[147b.1\]]bzhin du byas nas 'bras bu 'thob par 'gyur ba'i don to/_/gal te rgyal po ma grub na/_/drag shul sbyor bas bsgrub par bya/_/zhes pa ni/_de ltar bsgrubs nas bag chags ma byang ba'i dbang gis 'bras bu ma thob na yid 'byung zhing mi spang bar bskul ba'i tshul du le lo med par 'bad
[\[147b.2\]]pa'i sgo nas yang zhag bdun gyi bar du bsgrub par bya zhes pa'i don to/_/de yang rnam pa gnyis te/_phyag mtshan rdo rje'i sgo nas bskul ba dang /_khro bo'i sgo nas bskul ba'o/_/de la phyag mtshan gyi sgo nas bskul ba ni/_rdo rje chen po rtse lnga pa/_/cho ga bzhin du rtag bsgoms te/_/snying
[\[147b.3\]]ga dag tu brdeg pa yis/_/rdo rje sems dpa' bskul bar bya/_/zhes pa ni/_phyag rgya chen por gnas pa'i lag mthil du hUM las rdo rje rtse lnga pa 'od zer lnga 'phro bar bsgoms la rdo rje sems dpa' 'am gang sgrub pa'i lha'i sku mdun du dmigs la de'i snying gar brdeg pa'i tshul du
[\[147b.4\]]bsam zhing gong gi sbyor ba bya zhes pa'i don to/_/yang na rang gi dam tshig khro/_/zhes pa la sogs pas khro bo'i sgo nas bskul ba bstan te/_de yang rang mos pa'i khro bo 'am gang sgrub pa'i lha'i rigs kyi khro bo gang yang rung ba gnyis su med pa'i tshul gyis hUM las bskyed la/_phyag
[\[147b.5\]]g.yon gyi dang pos lcags kyu 'dzin pa/_g.yas kyi dang pos rdo rje 'dzin pa/_phyi ma bzhi la rang gi phyag mtshan 'dzin pa/_/khro bo'i cha lugs dang ldan pa de sangs rgyas kyi bdag po dngos grub thams cad kyi 'byung gnas dpal rdo rje sems dpa' 'og min gyi gnas nas longs spyod rdzogs
[\[147b.6\]]pa'i sku'i rang bzhin du gnas pa der khro bo de gtang bar bya ba'i don to/_/khros pas snying kar brdeg bya zhing /_/khro bo'i tshig gis bskul bar bya/_/zhes pa ni/_khro bo de rdo rje sems dpa'i spyan sngar phyin nas lcags kyus bzung nas rdo rjes brdeg cing 'og gi tshig rnams kyis bskul
[\[147b.7\]]bar bya ba'i don to/_/che ge zhes bya rdo rje che/_/khyod ni bskul bar gnas pa ste/_zhes pa ni khro bos rnal 'byor pa'i ming phyung nas 'dis khyod tshul bzhin du sgrub par gnas zhes pa'i don to/_/de ltar rtag tu khyed la gus/_/'di ni dam tshig bsrung ba'i mchog_/ces pa ni de
[\[148a\]]
[\[148a.1\]]ltar tshul bzhin du sgrub pa yang yin la theg pa 'og ma la mos pa yang ma yin zhing chos kyi tshul 'di nyid la mos shing yid ches pa yin te/_sku gsung thugs la sogs pa'i dam tshig rnams kyang mi srung ba ma yin la tshul bzhin srung bas bsrung ba'i mchog go/_
[\[148a.2\]]dbang bskur rjes su gnang ba ste ni de lta bu'i yon tan dang ldan yang dbang bskur ba dang gnang ba med pas dngos grub mi stsol zhe na yang de lta bu ma yin te/_tshul bzhin du rdo rje slob dpon gyis dbang bskur ba dang /_gnang ba byin pa yin pas de la dngos grub stsol zhes pa dang 'brel to/_/'di
[\[148a.3\]]ni rdo rje'i tshul mchog ste/_zhag bdun bar du byas nas zhes pa ni de ltar zhag bdun gyi bar du bskul ba'i chos gang 'di'i tshul bzhin du byas pas 'og nas 'byung ba'i yon tan 'thob par 'gyur ba'i thabs kyi dam pa yin pas rdo rje tshul mchog go/_/lus dang ngag yid 'grub 'gyur te/_/rdo rje gsang
[\[148a.4\]]ba'i dngos grub bo/_/zhes pa ni rang gi lus ngag yid gsum thun mong ma yin pa'i dpal rdo rje sems dpa'i sku gsung thugs dang 'dra ba'i dngos grub thob par 'gyur ro zhes pa'o/_/'jigs shing skrag pa'i thugs kyis ni/_/mchog sbyin mgon pos gzigs mdzad de/_/chos shes sems dang dga'
[\[148a.5\]]ba ni/_/dngos grub chen po stsol bar mdzad/_/ces bya ba ni khro bo de ltar tshig gis bskul ma thag tu dpal rdo rje sems dpa' 'jigs shing skrag pa'i tshul du sgrub po'i mdun du byon pa 'am dgongs par mdzad ces pa'o/_/'jigs shing skrag pa mi mnga' yang dam tshig las mi 'da' bar
[\[148a.6\]]bstan pa dang spro ba bskyed pa'i don to/_/sems dang dga' ba ni mdun du byon nas ci 'dod ces 'dri zhing 'dod pa bzhin du sku gsung thugs la sogs pa mdzad ces pa'i don to/_/rdo rje gsum 'byung 'dra bar ni/_/'dis ni byang chub 'thob par 'gyur/_/zhes pa ni de ltar bsgrubs
[\[148a.7\]]pas dus gsum gyi sku gsung thugs las byung ba dpal rdo rje sems dpa' 'dra bar byang chub par 'gyur ba'i don to/_/rgyal ba byang chub rgya mtsho yi/_/rdo rje sems dpar de 'gyur ro/_/zhes pa ni de nyid yang bstan te/_dus gsum gyi rgyal ba ye shes rgya mtsho dang 'dra bar dpag tu med pa mnga'
[\[148b\]]
[\[148b.1\]]ba rnams kyi sku gsung thugs kyi rang bzhin dpal rdo rje sems dpa'i phyag rgya 'thob par 'gyur ba'o/_/spyan la sogs pa'i lha mo yis/_/bral ba'i cha lugs ji bzhin du/_/zhes pa la sogs pas ni dkyil 'khor bsdu ba'i tshul bstan to/_/de la spyan la sogs pa ni/_lo tsa na dang /_
[\[148b.2\]]mA ma kI dang /_paN+Da ra ba si dang /_tA ra de ba dang bzhi'o/_/bral ba'i cha lugs ni yab dang gnyis su med pa'i bde ba las bral ba'i tshul gyis blta zhing /_bskul ba dag tu rnam par bsam/_/zhes par 'brel to/_/de la gang la blta zhing bskul zhe na rdo rje sems dpa' la'o/_/_
[\[148b.3\]]de yang yon tan ci lta bu'i yon tan dang ldan pa zhig ce na/_bde ba mchog la bzhes pa yis/_/zhes bya ste bde ba ni 'jig rten gyi lha dang mi'i lus ngag yid gsum gyi sgo nas yid du 'ong ba'i tshor ba nyams su len pa dang /_'jig rten las 'das pa'i bde ba nyan thos la sogs pa nyon
[\[148b.4\]]mongs pa spangs shing lus ngag yid gsum 'gog par gnas pa'i bde ba nyams su myong ba'o/_/de gnyis las mchog tu gyur pa chos kyi sku'i rang bzhin du gnas pa'i dpal rdo rje sems dpa' la zhes pa'i don to/_/yang na yum dang gnyis su med par sbyor ba las byung ba'i
[\[148b.5\]]byang chub sems las 'gro ba'i don sgrub pa'i bde ba nyams su blang bar bzhed pa la'o/_/de yang ji lta bu'i tshul du bskul zhe na/_/snyan zhing mdzes pa'i tshig dag dang /_/phra mo yi ni dbyangs la sogs/_/zhes bya ba smos so/_/de la snyan zhing mdzes pa'i tshig ni tshig dang don mthun pa/_
[\[148b.6\]]rdo rje sems khyod sa bdag ste/_/zhes pa la sogs pa'o/_/phra mo'i dbyangs ni ka kA li la sogs pa'o/_/de ltar ci'i phyir bskul zhe na/_'dod pa bde bzhi don gyis zhes bya ste rdo rje dang pad+mar yang dag par ldan pa'i 'dod chags kyi bde ba chen po'i sgo nas zhi ba'i don mya ngan las 'das pa'i rang
[\[148b.7\]]bzhin du gnas par 'dod pa'i phyir ro/_/bskul ba'i ngag tu rnam par bsam/_/zhes pa ni rnal 'byor pas gong du bstan pa'i tshul du dkyil 'khor bskyed cing bsgom pa des phyi rol gyi gzhi la sogs par bya ba byed pa'i dus su dkyil 'khor bsdus nas 'gro ba yin pas lha mo rnams
[\[149a\]]
[\[149a.1\]]de ltar bskul bar bsgom par bya zhes pa'i don to/_rdo rje sems khyod sa bdag ste/_/sems can khams ni skyod mdzad pa ni lha mo mA ma kIs zhe sdang rdo rje yon tan gyi sgo nas bstod cing bskul ba'o/_/ji ltar bstod ce na/_rdo rje sems dpa' khyod sa bdag rgyal po
[\[149a.2\]]dang 'dra ste/_ji ltar rgyal pos 'bangs rnams skyong zhing mtho bar byed pa de bzhin du khyod kyang srid pa gsum gyi sems can rnams 'khor ba la bskyod cing mya ngan las 'das pa'i dbyings su phyin par mdzad pa'i ngang tshul can zhes bya ba'i don to/_/sems can kun gnyen chen po mchog
[\[149a.3\]]ni sems can rnams la de lta bu'i phan 'dogs pas gnyen gyi mchog go/_/gal te mgon pos bdag srog bzhed pa na/_/zhes pa ni de lta bu'i yon tan dang ldan pa khyod bdag gi srog ni lha mo mA ma kI'i rang bzhin chos kyi dbyings so/_/bzhad pa ni sprul sku spangs nas de dang
[\[149a.4\]]gnyis su med pa'i chos kyi sku'i rang bzhin du gnas pa'o/_/kun rdzob tu sems can 'dul ba'i don du thabs dang shes rab kyi tshul mi bstan du mi rung bas srog dang 'dra ba dang /_gsang sngags kyi sgo nas spyod pa'i rnal 'byor bas gnyis su med pa'i sbyor ba las 'dir mi rung bas
[\[149a.5\]]srog go/_/de mi spong zhing dang du len par bzhed pa'o/_/'dod pa'i dga' ba yid 'ong don chen nges/_/mgon pos bdag la 'dod pa spyad du gsol/_/zhes pa ni de lta bu'i don gyis 'dod pa'i dga' ba thabs dang shes rab kyi rol pa'i sgo nas bdag gi don chen por 'gyur
[\[149a.6\]]ba dang /_gzhan gyi don chen por 'gyur ba'i spyod pa des bdag la spyod cig ces bskul ba'i don to/_/rdo rje sku khyod sangs rgyas 'khor lo'i don/_/sems can mang por dga' ba rtogs mdzad cing /_/zhes bya ba la sogs pas ni lha mo sangs rgyas spyan gyis rang gi gtso bo la
[\[149a.7\]]bstod cing bskul ba'o/_/de la rdo rje sku ni dus gsum gyi sangs rgyas kyi sku'i ngo bor gnas pa bcom ldan 'das rnam par snang mdzad do/_/sangs rgyas 'khor lo ni sems can 'dul ba'i phyir thabs rnam pa sna tshogs kyi sgo nas chos bstan pa rnams so/_/de rnams kyi
[\[149b\]]
[\[149b.1\]]don bsam gyis mi khyab pa thabs kyis bstan zhing dga' bar byed pa dang de nyid rtogs par mdzad pa khyod bdag la spyad du gsol zhes pa dang 'brel to/_/yang na sangs rgyas 'khor lo'i don ni dus gsum gyi sangs rgyas kyi sku gsung thugs dang sems can gyi lus ngag yid
[\[149b.2\]]gsum gyi rang bzhin no/_/de nyid gong ma bzhin du ston zhing rtogs par mdzad ces kyang bshad do/_/byang chub dam pa'i don ni phan par ston/_/zhes pa ni de lta bu'i tshul nyid byang chub ste nyan thos dang rang sangs rgyas las 'phags pas dam pa'o/_/de nyid kyi don
[\[149b.3\]]sems can la phyi rol ba'i tshul du dga' ba spyod pa'i sgo nas thob par ma bstan zhing thabs dang shes rab gnyis su med pa'i tshul du rtogs shing thob par ston zhes pa'i don to/_/gzhan yang ji lta bu'i yon tan dang ldan pa la bskul zhe na/_dam tshig la ni 'dod
[\[149b.4\]]pas 'dod chags pa/_/zhes smos te/_de la dam tshig ni sku rnam pa sna tshogs bstan zhing sems can gyi don mdzad pa'o/_/'dod pa ni thugs kyi dgongs pa'o/_/'dod chags pa ni nyid dang ma bral ba'o/_/yang na dam tshig ni sangs rgyas spyan nyid kyi rang bzhin chos
[\[149b.5\]]kyi dbyings so/_/de dang gnyis su med par chos kyi sku'i tshul du gnas pas na 'dod chags pa'o/_/gal te mgon po bdag srog bzhed pa na/_/khyod kyis 'dod pa bdag la spyad du gsol/_/zhes pa ni de lta bu'i yon dang ldan pa khyod bdag la thabs dang shes rab kyi
[\[149b.6\]]tshul du rol cig pa'i don to/_/phyi ma'i tshig gong ma dang 'dra'o/_/rdo rje gsung khyod thams cad kun la ni/_/phan dang thugs brtser ldan pa 'jig rten don/_/zhes pa ni lha mo paN+Dar ba sis bcom ldan 'das snang ba mtha' yas la bstod cing bskul ba'o/_/de la rdo rje gsung ni dus
[\[149b.7\]]gsum gyi sangs rgyas gsung gi rang bzhin du gnas shing chos ston pa bcom ldan 'das tshe dpag tu med pa'o/_/de nyid kyi khyad par phan dang thugs brtser ldan zhes bya ba ste sems can thams cad la thugs rje dang ldan pas gong ma bzhin du phan pa'i sgo nas don rtogs par mdzad ces pa'o/_/_
[\[150a\]]
[\[150a.1\]]dgongs pa'i bya ba kun la chags pa ni 'jig rten pa'i don bla na med pa'i byang chub thob par bya ba thams cad la chags shing dang du len pa'o/_/gal te mgon pos bdag srog ces pa la sogs pa ni gong ma dang 'dra bar de lta bu'i yon tan dang ldan par khyod bdag
[\[150a.2\]]la kun du bzang po'i spyod pas dgyes par mdzod cig pa'i don to/_/de la kun du bzang po'i spyod pa ni 'dod chags la sogs pa'i nyon mongs pa dang du len cing spyod kyang de'i nyes pas mi gos pa'o/_/skabs 'dir ni thabs dang shes rab kyi tshul du 'dod chags kyi spyod pa nyid
[\[150a.3\]]la bya ste/_kun du bzang po'i tshul thob par 'gyur ba'i phyir ro/_/rdo rje don khyod dam tshig mchog lags te/_/zhes pa la sogs pa ni lha mo sgrol mas bcom ldan 'das don yod grub pa la bstod cing bskul bar bstan to/_/de la rdo rje don ni dus gsum gyi sangs rgyas kyi phrin
[\[150a.4\]]las kyi rang bzhin du gnas na sems can gyi don/_gang la ci dgongs pa bzhin du mdzad pa la chud za ba med pa'o/_/de'i phyir na dam tshig mchog ste rgya mtsho bzhin du dus las mi 'da' ba'i don to/_/phan pa'i don chen rdzogs sangs rgyas pa'i rigs/_/zhes pa ni gong ma
[\[150a.5\]]bzhin du phan pa'i sgo nas bla na med pa'i byang chub rtogs par mdzad cing sangs rgyas kyi lam la 'jog pa'i don to/_/mnyam nyid thig le rjes su thugs brtser ldan/_/zhes pa ni de lta bu'i tshul gyis khyod ni sems can thams cad chos kyi dbyings thob par mdzad pa'i mthu dang ldan zhes pa'i don to/_/_
[\[150a.6\]]yang na mnyam nyid thig le ni thabs dang shes rab gnyis su med pa'i byang chub kyi sems so/_/de las sprul pa'i sku sna tshogs su gyur nas sems can gyi don mdzad pas thugs brtser ldan pa'o/_/gal te mgon pos bdag srog bzhed pa na/_/yon tan rin chen gter ma bdag la spyod/_/_
[\[150a.7\]]ces pa ni de lta bu'i yon tan dang ldan pa khyod bdag yid bzhin gyi nor bu rin po che dang 'dra ba'i sangs rgyas yon tan thams cad kyi rang bzhin du gyur pa la dgyes par spyod ces pa'i don to/_/de ltar lha mos bskul nas ni/_/zhes pa ni de lta bu'i tshul du sangs rgyas spyan la sogs pa'i lha
[\[150b\]]
[\[150b.1\]]mo bzhis so so'i rigs kyi bdag po la bskul ma thag tu so so'i rigs kyi gtso bo dang gnyis su med par gyur nas thabs dang shes rab kyi rol pa'i byang chub sems las sems can 'dul ba'i thabs sna tshogs pa dang /_/de bzhin gshegs pa'i mchod pa sna tshogs su sprul zhing
[\[150b.2\]]phyogs bcur spros nas de bzhin gshegs pa rnams dgyes par byas pa dang sems can gyi don thams cad rdzogs par byas nas slar so so'i thugs kar tha mi dad par bsam mo/_/de nas yang so so'i thabs dang shes rab kyi rol pa byas pas byang chub kyi sems kyi 'od 'phros pas
[\[150b.3\]]so so'i rigs kyi lha rnams la phog ma thag tu 'od de nyid kyi rang bzhin du gyur nas slar gong ma bzhin du gtso bo'i thugs kar thim mo/_/de nas yang thabs dang shes rab kyi rol pa mdzad pas gtso bo nyid bde ba chen po'i rang bzhin byang chub kyi sems su gyur nas yum gyi b+ha ga la thim
[\[150b.4\]]nas gnyis su med par gyur par bsam mo/_/de nas rigs bzhi'i de bzhin gshegs pa dang /_sems dpa' sems ma dang /_khro bo dang khro mo rnams yum bzhi la thim pa'i yum bzhis dbus kyi gtso bo la so so'i rigs kyi bdag po'i sgo nas bstod cing bskul bas de bzhin
[\[150b.5\]]gshegs pa la bstod pa byed ces pa'o/_/mi bskyod ye shes rdo rje che/_/zhes pa'i tshigs su bcad pa gcig gis ni lha mo mA ma kIs chos kyi dbyings kyi ye shes kyi sgo nas bstod pa'o/_/bcom ldan 'das byang chub kyi sems rdo rje mi bskyod pa'i phyag rgyar gnas pa de la nyon mongs pa dang drag
[\[150b.6\]]byed la sogs pa'i bdud rnams kyis bskyod cing g.yo bar mi nus pas mi bskyod pa'o/_/ye shes ni chos kyi skur ston pa'o/_/rdo rje dbyings kyi chos kyi sku de yang nam mkha' ltar chad pa ma yin zhing kun rdzob tu sems can gyi don du sna tshogs su 'byung bas so/_/blo chen po ni de lta bur snang ba
[\[150b.7\]]rnams sems can thams cad bla na med pa'i byang chub tu dgod pa'i thabs dang ldan pa'i don to/_/rdo rje gsum mchog ni dus gsum gyi sangs rgyas sku gsung thugs kyi rang bzhin no/_/dkyil 'khor gsum ni de nyid las rigs gsum du ston pa'o/_/de lta bu'i de 'jig rten pa rnams kyis rtogs
[\[151a\]]
[\[151a.1\]]shing spyod pa'i yul ma yin pa dang /_nyan thos la sogs pa rnams la bstan du mi rung bas gsang ba'i dbyings su/_/de lta bu de nyid la lus ngag yid gsum gyi sgo nas phyag 'tshal na bsod nams thob par 'gyur bas phyi rabs kyi rnal 'byor pas tshul 'di bzhin
[\[151a.2\]]du bstod cing phyag 'tshal bar ston pa'o/_/rnam par snang mdzad dga' chen po/_/zhes pa la sogs pas ni lha mo sangs rgyas spyan gyis rang gi gtso bo la me long lta bu'i ye shes kyi sgo nas bstod cing bskul ba'o/_/de la rnam par snang mdzad ni sku las 'od sna tshogs 'phros shing
[\[151a.3\]]'jig rten gyi khams kyi mun pa sel shing snang bar mdzad pa dang /_gdul bya'i sems can gyi mos pa'i sgo nas sku sna tshogs su sprul zhing snang bar mdzad nas de rnams kyi gti mug gi mun pa bsal nas ye shes kyi snang ba bskyed pa'i don to/_/yang na thabs dang shes rab kyi sgo
[\[151a.4\]]nas sems can rnams la bde ba chen po'i rang bzhin gsal bar mdzad pa'i phyir ro/_/dga' chen po ni 'dod chags la sogs pa'i nyon mongs pa nyan thos lta bur rim gyis spong ba ma yin te ye nas mi mnga' ba'i don to/_/de'i phyir na rdo rje zhi ba'o/_/dgyes pa che zhing ni de lta
[\[151a.5\]]bu'i don gyis rtag tu mi mthun pa mi mnga' ba dang /_lha mo bzhi dang gnyis su med pa'i thabs dang shes rab kyi rol pa rtag tu mdzad cing bde ba chen po nyams su myong ba'i rang bzhin la gnas pa'i phyir ro/_/de lta bu'i tshul du lhun gyis grub pas rang bzhin gyis 'od gsal ba'o/_
[\[151a.6\]]mchog ni khams gsum gyi'o/_/de lta bu'i bdag nyid kyi rang bzhin ni rdo rje'o/_/de nyid gzhan la bstan zhing thob par mdzad pas rdo rje ston pa'o/_/de lta bu la phyag 'tshal bar bya zhes pa'i don to/_/rin chen rgyal po rab tu zab/_/ces pa la sogs pas ni mnyam pa nyid kyi sgo nas rin po
[\[151a.7\]]che'i rigs la lha mo rat+na d+ha ras bstod pa'o/_/de la rin chen rgyal po bcom ldan 'das ma de nyid rin chen 'byung ldan gyi phyag rgyar gnas shing sems can thams cad kyi re ba bskang ba'i phyir sangs rgyas thams cad kyi yon tan gyi rang bzhin mnyam pa nyid kyi ye shes las grub pa'i yid bzhin
[\[151b\]]
[\[151b.1\]]gyi rin po che phyag tu bsnams pa'am/_yang na bdag nyid rin po che de lta bu'i rang bzhin yin pa'o/_/bdud bzhi las rgyal zhing khams gsum gyi dri mas ma gos pa'i phyir rgyal po'o/_/de nyid kyi tshul mthar thug pa med pas shin tu zab pa'o/_/de lta bu'i phyag rgya ston cing sems
[\[151b.2\]]can gyi don sna tshogs mdzad kyang de nyid la mi chags pas dri med pa'o/_/de lta bu yin yang don dam par dmigs pa med pa'i tshul yin pas nam mkha' rdo rje'o/_/de nyid kyi phyir na/_rang bzhin dag pas gos pa med/_/ces smos so/_/de lta bu de'i gsung yang gzhan du mi
[\[151b.3\]]'gyur bas/_dag pa'i gsung la phyag 'tshal lo/_zhes bya'o/_/rgyal chen rdo rje snang mtha' yas/_/zhes pa la sogs pas ni so sor rtog pa'i ye shes kyi sgo nas lha mo paN+Da ra ba sis pad+ma rigs la bstod pa'o/_sku las 'od zer 'phros pa bsam gyis mi khyab pa'i phyir ro/_/kun rdzob
[\[151b.4\]]tu phyag rgyar bstan zhing 'dod chags dang du len cing spyod pa'i sgo nas sems can gyi don mdzad kyang de'i nyes pa rnams kyis mi gos pas pha rol tu phyin pa'o/_/de nyid kyi phyir na/_rnam par mi rtog rdo rje mkha'/_/zhes pa'o/_/de lta bu de dus gsum gyi sangs rgyas kyi gsung gi rang bzhin yin
[\[151b.5\]]pas rdo rje gsung ngo /_/rdo rje don grub yang dag shes/_/zhes pa la sogs pas ni lha mo ta ras bya ba nan tan gyi ye shes kyi sgo nas bstod pa'o/_/de la rdo rje don grub ni sangs rgyas thams cad kyi phrin las kyi rang bzhin gyi phyag rgyar gnas nas sems can gyi don kun grub par byed pa'o/_/de yang
[\[151b.6\]]'khrul pa dang mu cor med pa yin zhing mos pa dang mthun pa'i sgo nas don mdzad pas yang dag go/_/de nyid kyi phyir na/_bsam pa thams cad rdzogs par mdzad/_/ces bya'o/_/de yang 'khor ba pa bzhin du las kyis skyes pa ma yin zhing chos kyi sku las snang bar gyur pas rang bzhin
[\[151b.7\]]dag pa nyid las byung zhes bya/_/de dag thams cad rdo rje sems dpa' nyid yin pas rdo rje sems dpa' la phyag 'tshal lo zhes pa'i don te/_/de ltar bstod tshig zhi ba yis/_/sangs rgyas thams cad bstod byas shing /_/rdo rje longs spyod kyis bskul na/_/de yang sangs rgyas 'dra bar
[\[152a\]]
[\[152a.1\]]'gyur/_/zhes pa ni de ltar lha mo rnams kyis rigs lnga'i sgo nas bcom ldan 'das zhe sdang rdo rje la bstod cing bskul ba'i tshigs bcad rnams kyi phan yon bstan te/_de yang ji ltar zhe na/_phyi rabs kyi rnal 'byor pa rnams kyang lha mo rnams kyis ji ltar bstod cing bskul ba bzhin
[\[152a.2\]]du dpal rdo rje sems dpa' la sogs pa'i de bzhin gshegs pa rnams la thabs dang shes rab kyi sgo nas bstod cing bskul na sangs rgyas rnams kyang mnyes shing dgyes par gyur nas de la dngos grub stsol ba'i phyir ro/_/yang na dam tshig bsrung ba'i mchog de nyid yin
[\[152a.3\]]pas bsod nams dang ye shes kyi tshogs rdzogs par gyur pa'i don to/_/lha mos de bzhin gshegs bstod pa/_/rdo rje blo yis gzigs nas ni/_/sku gsung thugs la bsdus nas kyang /_/sna tshogs rjes su chags par mdzad/_/ces bya ba ni de ltar lha mo rnams kyis bstod cing bskul bas
[\[152a.4\]]zhe sdang rdo rjes dgongs pa'i tshul du 'dzum pa mdzad nas nyid kyi sku gsung thugs dang de rnams kyi sku gsung thugs gnyis su med par mdzad do/_/de la skabs 'dir sku ni rdo rje dang pad+ma'o/_/gsung ni zhal sprod pa'o/_/thugs ni snying ga sprad cing dam por 'khyud pa'o/_/sna tshogs rjes su chags par
[\[152a.5\]]mdzad pa ni de ltar gyur nas ka ma la shI g+haM las 'byung ba'i tshul du so so chags par mdzad cing bde ba chen po nyams su blangs shing sems can gyi don mdzad nas/_yang thabs dang shes rab kyi rol pa byas nas byang chub kyi sems phab ma thag tu lha mo rnams 'od kyi tshul du gyur nas nyid kyi sku gsung
[\[152a.6\]]thugs la thim zhing gnyis su med par gyur par bsgom par bya ba'i don to/_/dkyil 'khor thams cad mthong ba ni/_/sku gsung thugs kyi rdo rje ni/_/zhes bya ba ni gong du bstan pa'i dkyil 'khor ting nge 'dzin gyis bsgom pa'am/_gzugs brnyan du bkod pa rnams de ltar nyid kyi sku gsung
[\[152a.7\]]thugs kyi rang bzhin du bsdu bar byas nas zhes pa'i don to/_/cho ga ni gong du bsdus pa'i tshul bstan pa nyid do/_/de ltar bsdus nas kyang ci byed ce na/_bzlas pa dag kyang bsdu bar bya/_/zhes smos so/_/de ltar dkyil 'khor thams cad bsdus nas thugs ka na gnas pa'i hUM las 'od zer 'phros shing
[\[152b\]]
[\[152b.1\]]bar snang khyab par gnas pa'i sangs rgyas rnams la phog pas de rnams kyang 'od kyi tshul du gyur nas slar bdag la thim par bsam mo/_/de nas yang 'od zer 'phros pas bdag phyag rgyar gnas pa'i sku la phog pas 'od du gyur nas thugs ka na gnas pa'i ye shes sems dpa'
[\[152b.2\]]la thim mo/_/de nas yang hUM las 'od zer 'phros pas ye shes sems dpa' la phog pas de yang 'od kyi tshul du hUM la thim mo/_/de nas yang 'od 'phros pas hUM yang 'od du gyur to/_/'od kyang phyogs bcur 'phros pas nam mkha' dang gnyis su med par gyur nas chos kyi sku'i
[\[152b.3\]]rang bzhin du gnas par bya'o/_/de ltar gnas pa yang ci nus su gnas nas ldang zhing 'gro bar 'dod na spyi bo dang lce steng dang snying gar sku gsung thugs kyi sa bon yi ge gsum dmigs nas sngags gsum gyis byin gyis brlabs la ci bde bar gnas par bya ba'i don no/_/_
[\[152b.4\]]ting nge 'dzin la dmigs pa na/_/zhes bya ba la sogs pas ni rnal 'byor pas dus yun ring por sgom zhing sgrub pa'i tshe lus nyam chung bar gyur na thabs 'dis gzi byin bskyed cing brtan par bya ba bstan to/_/de la ji ltar bya zhe na/_bdag gi spyi bo'i steng bar snang la
[\[152b.5\]]mtho gong gi tshad tsam du yi ge a las zla ba'i dkyil 'khor bskyed la de'i steng du dus gsum gyi de bzhin gshegs pa thams cad kyi ye shes kyi rang bzhin yi ge oM bsgom par bya'o/_/de las 'od zer 'phros pas phyogs bcu'i 'jig rten gyi khams kyi bcud
[\[152b.6\]]rnams bkug nas oM de nyid la thim par bsam mo/_/de nas yang oM de bdud rtsi'i rang bzhin du gnas pa'i bcud rnams 'od kyi tshul du zla ba'i steng du 'thigs par bsam mo/_/de dang zla ba'i bdud rtsi gnyis gcig tu byung nas zla ba las bdag gi spyi bor
[\[152b.7\]]thigs pa 'od zer gyi tshul du thim zhing lus kun du khyab par bsgom pa'i phyir/_bdud rtsi rnams ni 'byung bar bsam/_/zhes smos so/_/rdo rje sbyor ba 'di yis ni/_/skad cig du yang mdangs ldan 'gyur/_/lus dang ngag sems bde bar gnas/_/the tshom
[\[153a\]]
[\[153a.1\]]med par gyur pa yin/_/zhes bya ba ni de ltar bsgoms pa'i phan yon bstan te ye shes kyi sbyor ba de bstan pa bzhin du ma nor bar bsgoms na gzi byin skye zhing bstan par nges pa'o/_/bkres skom la sogs sdug bsngal la/_/sbyor ba 'di ni rnam
[\[153a.2\]]par bsam/_/zhes pa la sogs pa ni rnal 'byor pa bkres skom la sogs pa byung zhing yo byad la sogs pa med na ting nge 'dzin spong zhing tshol du mi 'gro ste/_'og nas 'byung ba'i cho ga bya zhes pa'i don te/_de byas na bkres ba la sogs pa'i sdug bsal thams cad med
[\[153a.3\]]par 'gyur bar nges pa'i phyir/_/mi gtsang rdo rje tshig bzhin te/_/zhes smos so/_/mi gtsang rdo rje rnam par snang mdzad chen po'o/_/de'i gsung gzhan du mi 'gyur ba'i phyir ro/_/de yang ji ltar bya zhe na/_bdag lha gang bsgom yang rung ste bkres pa la sogs pa byung na de ma
[\[153a.4\]]thag tu bcom ldan 'das rnam par snang mdzad kyi phyag rgyar bsgoms la/_kha'i yar rkan la he las 'dod 'jo'i ba kha dog dkar mo gcig bsam/_/lce'i steng du oM dkar po gcig dmigs la de'i mtha' yid bzhin gyi nor bu rin po ches bskor bar bsgoms pa'i rnam
[\[153a.5\]]par snang mdzad gzugs chen po zhes pa la sogs pa smos so/_/sdug bsngal kun sel zhi ba ni/_/ye shes rdo rjes byin brlabs te/_zhes pa ni de ltar bsgoms nas ye shes las gyur pa'i ba dang yid bzhin gyi nor bu rin po che las yid la 'dod pa'i zas la sogs
[\[153a.6\]]pa rnams lce'i steng du byung zhing lus kun du thim par bsam pa dang /_sdug bsngal thams cad de'i byin rlabs kyis med par 'gyur ba'i don to/_/gang zhig 'di ni sgom byed pa/_/byang chub sems dpa' grags chen 'gyur/_/zhes pa ni bde ba chen po'i sgrub
[\[153a.7\]]thabs de yan chad du bshad pa bzhin bsgoms shing bsgrubs pa'i phan yon bstan te/_de yang ji ltar zhe na/_tshe 'di nyid la rdo rje sems dpar 'gyur bas de ma thob pa'i bar du byang chub sems dpa'i grangs su chud pa'i phyir ro/_/de yang sgom zhing sgrub pa'i dus
[\[153b\]]
[\[153b.1\]]thams cad du byang chub kyi sems rnam pa gnyis dang 'bral du mi rung pas/_/byang chub sems dang sbyor ldan na/_/sku sogs dngos grub thob par 'gyur/_/zhes bstan to/_/dad pa med dang theg dman zhugs/_/zhes pa la sogs pas ni gsang sngags ma hA yo ga'i snying po
[\[153b.2\]]rgyud kyi rgyal po chen po gsang ba 'dus pa yin la/_de yang de'i don gyi snying po bsdus pa 'di yin pas kun gyi thun mong ma yin pas shin tu yang gsang bar bya zhes bstan to/_/de la dad pa med pa ni yid mi ches pa dang tshul bzhin du mi sgrub pa'o/_/theg dman zhugs pa ni yo ga
[\[153b.3\]]man chad dang du len cing spyod pa rnams so/_/'dod chags zhe sdang ni 'dod chags shin tu che ba dang zhe sdang shin tu che ba rnams so/_/dbang po rtul ba ni de lta bu'i skyon med kyang shes rab chung ba'i dbang gis bstan kyang gzhan du 'gyur ba'i phyir ro/_/slob dang bu la sbyin mi
[\[153b.4\]]bya/_/zhes pa ni dad pa med pa la sogs pa'i skyon yod pa'i skyes bu bdag gi bu yang rung chos 'di ma rtogs pa'i sgo nas slob bur gyur cing zhes pa la sogs kyang bstan par mi bya zhes pa'i don to/_/gang phyir sgrub pa 'di brtsams pa/_/zhes pa la sogs pa ni
[\[153b.5\]]phyi rabs kyi rnal 'byor pa rnams kyis yid mi ches shing skur ba 'debs par dgongs nas rgyud kyi khungs la sogs pa bstan to/_/de la/_gang phyir sgrub pa 'di brtsams pa/_/zhes pa ni slob dpon gyis sgrub pa'i thabs 'di brtsam pa 'di don med pa ma yin te/_rdo rje
[\[153b.6\]]sems dpa' sgrub phyir zhes pa dang 'brel to/_/de la bab col ma yin no zhes bstan pa'i phyir/_/rgyud don mngon par rtogs nas ni/_/zhes smos so/_/de yang rgyud kyi rgyal po gsang ba 'dus pa bdag gi slob dpon gyis bstan pa dang /_rang gi shes rab kyis ma nor bar shes pa'i
[\[153b.7\]]don to/_/rdo rje bzhad pa'i slob dpon gyis/_/zhes pa ni nyid kyi mtshan nyid bstan pa'o/_/nyid la nyid slob dpon zhes gsungs pa ni yul thams cad du slob dpon du grags pa dang mkhas par zhal gyis 'ches ba'i don to/_/slob dpon gyis ci'i phyir mdzad ce na/_sems can ye
[\[154a\]]
[\[154a.1\]]shes bskyed phyir ro/_/zhes smos so/_/de yang gong du rdo rje sems dpa' sgrub phyir zhes bstan na 'dir de skad ci'i phyir bstan zhe na/_rdo rje sems dpa' tshe 'di nyid la ma grub na yang 'di shes shing thos par gyur na rgyud gsang ba 'dus pa shes bar 'gyur
[\[154a.2\]]la/_de shes pas gsang sngags rnams la mkhas par 'gyur ba dang tha snyad thams cad la mkhas par 'gyur ba'i phyir ro/_/dpal bde ba chen po'i sgrub thabs rdzogs so/_/zhes pa ni/_dpal bde ba chen po'i sgo nas bde ba chen po dpal rdo rje sems dpa'
[\[154a.3\]]mngon sum du 'gyur ba'i thabs sam de nyid kyi rang bzhin du 'gyur ba'i thabs so/_/rdzogs pa ni nyid kyi dgongs pa ma lus pa'o/_/sgrub thabs rnam par bshad pa 'di/_bdag gis byas pa'i dge ba yis/_/'gro ba rnams kyis 'di nyid kyi/_/don ni rnam par rtogs
[\[154a.4\]]par shog//dpal bde ba chen po'i 'grel pa slob dpon chen po bi mA la gar+b+has mdzad pa rdzogs so/_/[{D1913}]@##/_/rgya gar skad du/_shrI sa ha dza sa mA dza sA d+ha nA ma/_bod skad du/_dpal gsang ba 'dus pa lhan cig skyes pa'i sgrub thabs/_/bcom ldan 'das 'jam pa'i rdo rje la
[\[154a.5\]]phyag 'tshal lo/_/dri med ye shes gzi 'od ldan/_/'bar ba'i sku mnga' dkyil 'khor bdag/_/dpag med sprul pas 'gro skyob pa/_/dpal ldan gsang 'dus la phyag 'tshal/_/yid 'ong ri bo'i drung sogs su/_/blo ldan zhugs te yid dad pas/_/gdong sogs dag byas bsod nams bsags/_/de rjes
[\[154a.6\]]chos kun stong par bsam/_oM shU n+ya tA dz+nyA na badzra swa b+hA wa At+ma ko\u0f85haM/_/rdo rje'i gzhi la rab dkar dge/_/chos 'byung dbus su pad+ma dang /_/nyi ma la gnas sna tshogs mdog_/rdo rje las byung 'khor lo bsam/_/gru bzhi zur bzhi sgo bzhi pa/_/sna tshogs rgyan rnams kun gyis spras/_/ba dan dril bus khyab
[\[154a.7\]]pa ni/_/kun nas nyams dga'i pho brang bsam/_/de dbus dbyangs yig rnal bzlog las/_/zla rgyas grub ste de steng 'dir/_/gsal byed rnal bzlog dbyangs yig bcas/_/'phros bsdus las byung hUM yig blta/_/mtha' yas sprul pas don bsgrubs nas/_/rgyal ba mthing ga rab mdzes
[\[154b\]]
[\[154b.1\]]sgeg_/g.yas g.yon dkar dang dmar ba'i zhal/_/rdo rje dril 'dzin rig mas 'khyud/_/'khor lo rin chen pad+ma dang /_/ral gri 'bar ba g.yas g.yon phyag_/skyil krung rnam par rol pas bzhugs/_/nam mkha'i mdog ltar rab dngas bsgom/_/oM dang AHdang de bzhin du/_/hUM zhes byin gyis brlabs
[\[154b.2\]]nas kyang /_/snying ga las 'phros 'od zer gyis/_/ye shes bkug la dbang bskur bya/_/de nas thabs chen shes rab mchog_/bde chen ngang du snyoms zhugs pas/_/mi 'gyur thig ler rnam par zhu/_/spyan sogs glu yis sad par bya/_/oM d+harmA d+hA tu swa b+hA wa At+ma ko\u0f85haM/_rang snying zla ba hUM dang ni/_/mgrin
[\[154b.3\]]par pad+ma la gnas AH/_/spyi bor 'khor lo oM gyis mtshan/_/thugs gsung sku yi rdo rje bsgom/_/oM sarba ta thA ga ta tsit+ta badzra swa b+hA wa At+ma ko\u0f85haM/_/oM sarba ta thA ga ta wAka badzra swa b+hA wa At+ma ko\u0f85haM/_oM sarba ta thA ga ta kA ya badzra swa b+hA wa At+ma ko\u0f85haM/_phyogs bcur bzhugs pa'i sangs rgyas kyi/_/_
[\[154b.4\]]rdo rje mi phyed gsum bsgoms pas/_/deng bdag byin gyis brlab mdzad nas/_/rdo rje'i thugs gsung skur mdzad nas/_oM sarba ta thA ga ta a nu rA ga ta badzra swa b+hA wa At+ma ko\u0f85haM/_shes rab dam pa'i ngo bo nyid/_/thabs bcas 'byung ba rang bzhin lus/_/dga' bzhis bde
[\[154b.5\]]gshegs mnyes bya zhes/_/sngags pas dga' ba kun du brtsam/_oM AHbadzra d+h+r-i ka hUM swA hA/_oM AHbadzra d+hA twI shwa ri muM hUM swA hA/_hUM gi rdo rje las byung ba/_/yid tshul dam pa'i chu skyes la/_/gnas pa'i sngags phreng phyung nas ni/_/rtse gcig
[\[154b.6\]]yid kyis bzla bar bya/_/kun rtog mtshan ma kun las grol/_/yang dag rigs las tha mi dad/_/zhi sogs las kun sgrub byed rgyu/_/snying rje can gyis mi 'grub med/_/dpal ldan gsang chen lhan cig skyes/_/bsnyen pas dngos grub bsgrub pa'i phyir/_/mdor
[\[154b.7\]]bsdus rim pa 'di brjod pas/_/skye bos sangs rgyas lnga 'grub shog_/gsang chen lhan cig skyes pa'i sgrub thabs slob dpon rdo rje sgeg pas mdzad pa rdzogs so//_//kha che'i rigs kyi paN+Di ta chen po bud+d+ha shrI dz+nyA na dang /_lo tsA ba byams pa'i dpal gyis bsgyur ba'o//_//_
[\[155a\]]
[\[155a.1\]{D1914}]@##/_/rgya gar skad du/_shrI gu h+ya sa ma dza tan+t+ra rA dza br-it+ti/_bod skad du/_rgyud kyi rgyal po dpal gsang ba 'dus pa'i 'grel pa/_dpal rdo rje sems dpa' la phyag 'tshal lo/_/stobs kyis dregs pa bzhi bcom zhing /_/longs spyod bcu dang mnyam ldan pa'i/_/ye shes
[\[155a.2\]]lnga dngos kun don dang /_/bla ma'i zhabs la'ang spyis btud de/_/'dus pa zhes bya rgyud kyi mchog_/'dod chags che la mngon phyogs dang /_/bdag nyid brjed pa bsal don du'ang /_/dad pa'i shugs kyis bshad par bya/_/de la rgyud 'di'i don ni dkyil 'khor gsum dang dam tshig dang /_sdom pa
[\[155a.3\]]dang /_brtul zhugs gsum dang /_thun mong dang mchog gi dngos grub kyi cho ga dang /_de'i thabs bzhi po'i rim pa 'di lta ste/_sbyor ba gsum gyi yan lag drug po cha dang bcas pas bsnyen pa dang drag shul gyis sgrub pa dag yin no/_/dgos pa la sogs pa ni shugs kyis dpag go/_/da ni thun mong dang
[\[155a.4\]]thun mong ma yin pa'i gleng gzhi dag bstan pa'i phyir 'di skad ces pa la sogs pa smos te de la 'di skad ces pa ni sgra'i rnam pa mtha' dag bsdus pa ste/_des thun mong ma yin pa'i gleng gzhi'i ngo bo byang chub kyi sems rdo rje nyid mtshon pa'o/_/de ltar yang bzang po zhabs kyis gsungs pa/_gnyis
[\[155a.5\]]med thog ma zhir ldan pa/_/yi ge gnyis kyis de bzhin mtshon/_/zhe'o/_/de kho na thun mong ma yin pa'i gleng gzhir phyi ma las gsungs pa/_legs par gsungs pa'i rgyud 'di ni/_/zhes pa nas 'dus pa gsang ba las byung ba'o zhes pa'i bar du'o/_/de bas na 'di'i don ni ston pa byang chub kyi sems rdo rje
[\[155a.6\]]nyid nyan pa'i skye bo rnams la sgyu ma'i rnam pa ltar sgra'i ngo bor snang ngo zhes pa 'di yin no/_/bdag gis thos pa zhes pa la sogs pas ni thun mong gi gleng gzhi'i ngo bo gsungs te/_de la bdag gis zhes pa ni gzhan las ma brgyud pa ste des ni dam tshig ma 'chol bar bstan to/_/thos pa zhes pa ni sgra'i rnam
[\[155a.7\]]pa'i rgyud do/_/dus gcig na zhes pa ni dus mang por ma yin te/_des ni rnyed par dka' bar bstan to/_/bcom ldan 'das zhes pa ni spangs pa phun sum tshogs pa dang /_longs spyod du ldan pa'i ye shes phun sum tshogs pa ste des ni tshad ma'i ston pa gsungs so/_/de bzhin gshegs pa zhes pa ni bde
[\[155b\]]
[\[155b.1\]]ba dam pa bla na med par gshegs pa ste/_bgrod par bya ba la phul du phyin pa'o/_/sku dang gsung dang thugs rdo rje snying po zhes pa ni rdo rje sems dpa' ste/_rdo rje gsum dang ldan zhing thams cad kyi rgyur gyur pas so/_/phyi ma las kyang /_snying po phyag rgya gsang sngags rnams/_/zhes 'di la
[\[155b.2\]]snying po'i sgrar gsungs so/_/de'i btsun mo ni rig ma'o/_/de'i b+ha ga ni gnyis yongs su gyur pa'i chos kyi dbyings kyi phyag rgya ste/_gnyis kyi khyad par yin yang chos kyi dbyings kyi ngo bo yin pas btsun mo'i sgra gtsor byas so/_/'dir btsun mo las gyur pa'i b+ha ga la de skad de 'bru las gyur
[\[155b.3\]]pa'i chang la 'bru'i chang bzhin no/_/de ltar yang phyi ma las/_longs spyod gzhi dang mnyam ldan pa'i/_/zhes pa la sogs pa gsungs te/_des ni gnas khyad par can bstan to/_/gzhan dag gis ni gsang ba'i b+ha ga yin no zhes smras te/_de dag gi ltar nas ma ya zhes bya ba byang chub sems
[\[155b.4\]]su smra ste de'i don ni byang chub kyi sems las gyur pa'i bcom ldan 'das gsang ba'i b+ha ga na bzhugs zhes pa yin no/_/de dag gi chos kyi dbyings ni nam mkha' rdo rje yang ji ltar gnas zhes rgol lo/_/de la bshad pa 'di ni ma yin te/_'di skad bdag gis thos pa dus gcig na zhes pa dang 'gal
[\[155b.5\]]lo/_/ji ltar zhe na le'u bcu bdun pa las btsun mo las 'das nas zhes gsungs pas na/_gsang ba'i b+ha ga las 'das nas chos kyi dbyings kyi pho brang du chos gsungs par snang la/_bzang po zhabs kyis kyang ma gsungs pas shin tu mi 'byor ro/_/yang rgyud nyid las kyang gsang ba'i dkyil 'khor la ni
[\[155b.6\]]byang chub kyi sems kyi dkyil 'khor dang /_chos kyi dbyings la b+ha ga zhes gsal bar gsungs te/_byang chub sems kyi dkyil 'khor dang /_/dkyil 'khor b+ha gar bstan pa dang /_/zhes pa la sogs pa'o/_/gzhan yang dam tshig gi sgra ni dus na zhes pa'i sgrar brjod do/_/nam mkha' rdo rje ni chos kyi
[\[155b.7\]]dbyings kyi nang gi nam mkha' bas de yang chos kyi dbyings la gnas par shin tu 'thad do/_/de mi 'thad na khyed kyi la yang ji ltar 'thad de mtshungs so/_/gang dag dang thos she na/_dbang po bstan pa'i phyir brjod kyis mi lang ba zhes pa ni byang chub sems dpa'i khyad par ro/_/yang brjod kyis mi
[\[156a\]]
[\[156a.1\]]lang ba zhes pa ni yon tan gyi khyad par te/_de kho na rdul phra mo zhes pas bstan to/_/byang chub ni bde ba chen po'o/_/de la sems dpa' ni rtse gcig pa'o/_/yang sems dpa' chen po zhes pa ni de dag kho na sems can gyi khams chen po la dmigs pa'o/_/gnas kyi khyad par
[\[156a.2\]]gsungs pa/_snying po rdo rje zhes pa la sogs pa ste snying po rdo rje ni rtse gsum pa'i rdo rje rgya gram ste/_de phyi nang gi dkyil 'khor gyi gzhi byed pas so/_/gzhan dag na re snying po b+h+rUM dang ldan pas so zhes so/_/pad+mo ni de'i gzhir gyur pa chos kyi dbyings kyi mdog gis dag pa'i 'dab ma brgyad pa ste/_gsang ba'i
[\[156a.3\]]pad+ma ni ma yin no/_/de ni chos kyi dbyings la gnas pa'i rig pa las pad+mo kho na kun gyi gzhir gyur pas de kho na nyid gtsor gsungs so/_/de yang bzang po zhabs kyis gsungs pa/_mkha' dkyil gzhi yi pad+ma la/_/rgya gram zhes so/_/brjod kyis mi lang ba de dag gang dag yin zhe na/_dam tshig rdo rje zhes pa la
[\[156a.4\]]sogs pa ste/_'di rnams ni mdo sde spyod pa gang dag 'dod chags kyis 'dul ba rdo rje sems dpa'i byin gyi rlabs kyi rkyen gyis sangs rgyas thob pa/_sa'i snying po nas kun du bzang po la thug pa ste/_de ltar yang /_dam tshig lus ngag sems ting 'dzin/_/rgyal ba rnams ni go rims bzhin/_/snying la
[\[156a.5\]]sogs pa drug tu nges/_/zhes gsungs so/_/sa rdo rje la sogs pa ni de'i ngo bo nyid kyis dag pas spyan la sogs pa'o/_/nam mkha'i ni gong du bshad do/_/gzhan dag ni le'u bcu bdun pa las/_mkha' dbyings dam tshig de nyid ni/_/rdo rje 'dzin pa nyid yin no/_/zhes pas na ston par smra ste/_
[\[156a.6\]]de ni 'khor gyi rim par ston par mi 'byor ro/_/gzhan yang ston pa ni gong du bshad pa dang /_yang 'og nas/_nam mkha' rdo rje dbus su ni/_/zhes pa yang ji skad du 'chad/_de bas na nang gi nam mkha'i khong gzhi yin pas rdo rje 'dzin zhes kyang 'dod do/_/yang gzugs la sogs pa ni des
[\[156a.7\]]dag pas ni gzugs rdo rje ma la sogs pa gzung ngo /_/de dag la sogs pa zhes pa ni sems can phal pa de dag dang 'dra ba rnams zhes bya ba'i don to/_/de ltar byang chub sems dpa'i 'khor gsungs nas/_de bzhin gshegs pa'i 'khor gsungs pa/_de bzhin gshegs pa zhes pa la
[\[156b\]]
[\[156b.1\]]sogs pa ste/_de bzhin gshegs pa'i sgra ni gong du bshad de thams cad du shes par bya'o/_/'di yang mdo sde spyod pas sangs rgyas pa sngags kyi che ba 'byung ba'i don du rdo rje sems dpa'i byin gyi rlabs kyis mi 'khrugs pa la sogs par gyur pa dang /_byang chub sems kyi sprul pa rnams so/_/de dag la
[\[156b.2\]]sogs zhes pa ni snga ma dang 'dra'o/_/til gyi gang bu zhes pa ni bar mtshams med pa'o/_/'dir de bzhin gshegs pa bas byang chub sems dpa' sngar smos pa ci ste zhes rgol ba la bshad pa/_byang chub sems dpa' yang 'dir rdo rje sems dpa'i byin rlabs kyi rkyen gyis sangs rgyas thob pas mnyam pa ste de'i
[\[156b.3\]]phyogs la brjod do/_/kha cig cig ni nye bar bsgrub pa la 'di dag gtsor snga bas so zhes 'dod de de ni ma yin te/_'di nye bar bsgrub pa'i lha ma yin pa dang /_gzhan yang de ltar na sa la sogs pa yang gzugs la sogs pa'i 'og tu 'byung bar rigs so/_/nye bar bsgrub pa'i lha ma yin ni khro bo bzhi ma
[\[156b.4\]]byung ba ci ste zhe na de ni las dman pa nyid kyis ma smos te/_nye bar bsgrub pa'i lha ma yin pas ma smos pa ma yin no/_/des ni 'khor khyad par can bstan to/_/de bas na de rnams kyi don ni tshad ma'i skyes bu de las gnas khyad par can du dbang po de rnams dang bdag nyid kyis thos so zhes gzhan yid brtan
[\[156b.5\]]du rung bar byas pa yin no/_/da ni 'dod chags chen po'i snod du gyur pa bcom ldan 'das nyid kyis mngon du 'dul ba rnams kyi don du de bzhin gshegs pa kun gyi lha zhes grags pa rdo rje ye shes kyi spyod pa gsungs pa/_de nas zhes pa la sogs pa gsungs pa ste/_de nas zhes pa ni longs spyod bzhi dang
[\[156b.6\]]ldan pa'i rdo rje sems dpa' zhal gsum pa lta bur gzigs zhes pa'i don de ma thag pa'o/_/rnam par snang mdzad ces pa ni rdo rje sems dpa' ste/_byang chub kyi sems rdo rje zhi ba chos kyi sku las longs spyod rdzogs pa dang /_sprul pa'i sku ltar snang ba nyid kyi phyir ro/_/'dod chags chen po zhes pa ni bde ba dam
[\[156b.7\]]pa'o/_/de'i tshul ni thabs te de nyid ni sems can gyi don la gtsor gyur pa'o/_/de bzhin gshegs pa'i 'khor zhes pa ni bdag nyid gsol ba 'debs pa gtsor gsungs pa ste/_ye shes kyi 'khor lo thams cad sbyor ba'i sgras bskul te zhes pa la sogs pa'o/_/yang de rnams bud med du spro ba
[\[157a\]]
[\[157a.1\]]gsungs pa/_de nas zhes pa la sogs pa ste/_de la la la zhes pa ni rnam par snang mdzad de de kho na tshad med pa sku la zhugs pas ni la la zhes mang po'i sgras byas so/_/de ni spyan lta bu dang gzugs lta bu ste thams cad de ltar shes par bya'o/_/'dir chos kyi dbyings ma byung ba
[\[157a.2\]]ni de'i bdag po rdo rje sems dpa'i nyid sku la ma zhugs pa'i phyir ro/_/kha cig na re reg pa'i dga' ba med pas ma byung zhes zer te/_de ni ma yin no/_/ci ste zhe na/_bud med kyi gzugs su sprul zhes pa'i tshig gis na reg pa yang yod la/_de las byung ba'i dga' ba yang skye ste/_de ltar ma yin
[\[157a.3\]]na ro la sogs pa yang reg pa med par 'gyur ro/_/de ltar phyung nas yang de'i rig ma la btsud par gyur te/_de ltar yang phyi ma las/_'dod chags chen po'i tshul gyis ni/_/zhes pa nas/_bsgrub bya'i lus la gzud par bya/_/zhes pa'i bar du gsungs so/_/la la na re nyid kyi sku la zhugs par
[\[157a.4\]]mdzad do zhes pa la snyag ces zer te/_de ni phyi ma las bsgrub bya'i lus zhes 'byung bas na nyid kyi sku la zhes pa dang mi 'byor ro/_/ci'i phyir mngon par rtogs pa'i rim pa rnams las dang por 'dod chags chen po smos she na/_ting nge 'dzin gsum las de thog mar gyur pa'i phyir ro/_/de nas yang
[\[157a.5\]]sems can thams cad gzud pa'i don du sbyor ba'i sgra'i de kho nas bskul te/_ye shes kyi 'khor lo las byung ba'i byang chub sems kyi dkyil 'khor gsungs pa/_de nas zhes pa la sogs pa'o/_/de la mi bskyod pa zhes pa ni rdo rje sems dpa' ste/_rgyu dang 'bras bu'i rnam par dag pa dbyer
[\[157a.6\]]med pas 'di skad ces bya'o/_/dam tshig chen po zhes pa ni bde ba chen po'i byang chub kyi sems so/_/de las gyur pa'i 'khor lo zhes te/_gsal ba zhes pa ni dri mas ma gos pa'o/_/de'i ngo bo nyid ces pa ni byang chub kyi sems ye shes kyi ngo bo'i don to/_/sna tshogs gzugs kyis kun du khyab/_/_
[\[157a.7\]]ces pa ni byang chub kyi phyogs kyi ngo bo rta babs la sogs pas mdzes pa'o/_/sangs rgyas tshogs kyis kun du rgyas/_/zhes pa ni mi bskyod pa la sogs pa bcu dgu dang ldan pa'o/_/gsal ba ni zla ba ste/_la sogs pa'i sgras ni nyi ma dang pad+mar ldan pa'o/_/de kho na 'od 'phro ba dang ldan zhing de
[\[157b\]]
[\[157b.1\]]bzhin gshegs pa'i gnas yin pas de skad ces bya'o/_/sku dang gsung dang thugs rdo rje'i bdag po ni rdo rje sems dpa' ste/_gsum po des ldan pas de skad ces bya'o/_/de la dbus su bzhag ces pa ni de'i stobs kyis sems can thams cad btsud do zhes pa'i tha tshig go/_/yang de rnams
[\[157b.2\]]kho na la dbang bskur ba gsungs pa/_de nas zhes pa la sogs pa ste byang chub kyi sems rdo rje zhes pa ni rdo rje sems dpa' sngon btags pa'i ming ngo /_/thugs la zhugs zhes pa ni sbyor ba'i sgras thugs su zhugs te zhu nas yum gyi pad+mar 'phros te gsang ba'i dbang bskur ro zhes pa ste bcu
[\[157b.3\]]bdun pa'i skabs su bshad par bya'o/_/de ltar yang bzang po zhabs kyis/_'dod chags chen pos 'dul ba yi/_/zhes pa nas/_phyir mi ldog pa'i don dbang bskur/_/zhes pa'i bar du tshigs su bcad pa bzhi gsungs so/_/de gzhi'i ting nge 'dzin gsungs pa de nas zhes pa la sogs
[\[157b.4\]]pa'o/_/de la de nas zhes pa'i byang chub kyi sems rdo rje la gsol ba 'debs ma thag la'o/_/byang chub kyi sems rdo rje de bzhin gshegs pa snyoms par zhugs so zhes 'brel te/_zil gyis gnon pa rdo rje zhes pa ni phyogs mtshams bcing ba dang /_rab dang dra ba la sogs pas gnod pa thams
[\[157b.5\]]cad zil gyis gnon cing des mi phyed pa'i ngo bo bas rdo rje ste/_de skad ces bya ba'i ting nge 'dzin la zhugs so/_/de'i las gsungs pa rdo rje'i ngo bor gnas pa zhes pa ste gong ma ltar mi phyed pa dang ldan pa'i gzhi 'grub bo zhes pa'i tha tshig go/_/la la ni de kho na'i don du phyi ma las bshad pa/_gzhi
[\[157b.6\]]dag gi ni thabs dag ste/_/zhes so/_/de nyid bzang po zhabs kyis/_hUM mdzad yang na gtsug tor ram/_/zhes pa nas/_brtsegs pa'i gzhal yas khang bsgom bya/_/zhes pa'i bar du tshigs su bcad pa bzhi gsungs so/_/da ni gong du bstan pa'i dbang bskur ba'i las kyi yon tan gsungs
[\[157b.7\]]pa de nas zhes pa la sogs pa'o/_/de la de nas zhes pa ni rdo rje dpal gyis reg pa'i de ma thag pa'o/_/rdo rje sems dpa' byin gyis brlabs/_/zhes pa ni de'i phrin las kyi mthus so/_/bde ba ni shes rab ye shes so/_/yid bde ba ni des dri ma dag pa'i ngo bo gsang ba'i dbang zhes pa'i don to/_/_
[\[158a\]]
[\[158a.1\]]mngon par shes pa ni bcu bdun par sbyar ro/_/gzhan dag ni phyi ma las/_de bzhin 'bras bu 'du ba med/_/ces pas bstan to zhes so/_/de ni bcom ldan 'das rdo rje sems dpa' de kho na bskyed pa gsungs pa/_de nas zhes pa la sogs pa ste de nas zhes pa ni rdo rje'i
[\[158a.2\]]ngo bor gnas gyur pa'i de ma thag go/_/sku dang gsung dang thugs rdo rje'i mnyam pa nyid ni rdo rje sems dpa' ste de gang las byung ba'i mi phyed pa'i ting nge 'dzin ni de skad ces bya'o/_/de yang snying rje dang shes rab kyi ye shes kyi zla ba la sogs pa'i mngon par byang chub pa'i ngo bo nyid la zhugs pa'o zhes
[\[158a.3\]]kha cig 'dod do/_/ting nge 'dzin de'i mthu ni rig pa'i skyes bu zhes te longs spyod rdzogs pa'i sku byin gyis brlabs zhes pa'i don to/_/de yang kha cig ni phyi ma las rang bzhin med pa'i rgyu zhes pas bstan te/_gong dang 'og nas 'byung ba'i lha'i sku'i rnam pa thams cad la sbyar ro zhes pa'i don to/_/_
[\[158a.4\]]zhal gsum pa zhes pa ni rnam par thar pa gsum gyi rang bzhin no/_/lta bu zhes pa ni sgyu ma lta bur sprul zhes pa ste yang dag par na de lta bu ma yin zhes pa'i don to/_/de ltar rdo rje ye shes kyi spyod pa gsungs nas/_yang spros pa rnams kyi don bya ba'i phyir de bskyed pa'i rim pa nyid kyi ngo mtshar gsungs
[\[158a.5\]]pa/_de nas zhes pa la sogs pa'o/_/de nas zhes pa ni dam tshig gi 'khor los 'dod pa spyod cig ces pa'i de ma thag pa'o/_/thugs ka nas phyung zhes pa ni thugs ka nas zhugs te gsang ba'i rdo rje nas phyung nas gsang ba'i dkyil 'khor yang bskyed pa'o/_/e ma zhes pa ni byang chub kyi sems byung ba bde ba zhi ba
[\[158a.6\]]de las sgyu ma'i rnam pa ltar phyi nang gi 'khor lo bskyed pas ngo mtshar te/_de kho na de bzhin gshegs pa kun gyi gsang zhes so/_/rab tu mi rtogs gnas med ces pa ni de kho na ngo mtshar ba'i sgo nas zur gyis zhus pa'i don to/_/da ni byang chub kyi sems rdo rje rigs thams cad kyi thog ma zhi ba mya ngan las
[\[158a.7\]]'das pa thams cad du khyab pa'i bdag nyid chen po la des sprul pa'am gzhan rigs lnga'i ngo bos sems can gyi don du ting nge 'dzin gsum gyi sbyor ba thog mar zhu bas gsungs pa/_de nas zhes pa la sogs pa ste/_de la de nas zhes pa ni gsang ba'i tshul gyis thog mar mngon par sangs
[\[158b\]]
[\[158b.1\]]rgyas pa'i ye shes rten dang snang ba med pa chos kyi sku byang chub kyi sems rdo rje grub pa'i ngo bo nyid la bya'i/_skabs las byung ba'i de ma thag pa ma yin no/_/rdo rje rnam par snang mdzad ces pa ni byang chub kyi sems rdo rje ste/_de nyid longs spyod rdzogs pa dang sprul pa'i skus snang bar mdzad pa po yin pa'i phyir ro/_/_
[\[158b.2\]]gzhan dag na re tshig 'di rnam par bsgyur ba'o zhes zer ro/_/de kho na nyid ces pa ni gsang ba'i ngo bo'o/_/dam tshig ni nang gi'o/_/rin po che ni phyi'i ste/_mchod pa thams cad kyis mchod de gus pa'i tshul gyis phyag 'tshal nas gsol ba/_'dus pa gsang ba las byung zhes pa la sogs pa ste/_de la
[\[158b.3\]]'dus pa gsang ba zhes pa ni yi ge gsum dang /_de'i rim pas sangs rgyas thams cad 'dus pa ste/_de ltar yang phyi ma las/_gsang ba zhes su bstan pa ni/_/zhes pa la sogs pas thog mar bshad do/_/de las byung ba ni snying po dang rdo rje dang thabs dang shes rab 'dus pa'i sku rnams te/_
[\[158b.4\]]des ni bsnyen pa dang po zhus nas/_gzhan yang gsungs pa de nyid ces te/_de kho na gnyis su med pa'i thabs dang shes rab kyi sbyor ba gsum thugs la bzhag nas bshad du gsol zhes zhu bar byed do/_/gzhan dag ni gzhan du 'chad do/_/de nyid kyang shin tu zab pa'i ngo bo yin pas snod dang mi
[\[158b.5\]]ldan pa rnams la don du mi 'gyur ro zhes ston pas gsungs pa/_de nas zhes pa la sogs pa ste/_legs ni legs na zhes pa ni don chen po la sbyor ba'i phyir ro/_/de bzhin gshegs pa zhes pa ni gsang sngags kyi tshul ma brnyes pa'i mdo sde pa'o/_/the tshom skyes zhes pa ni sngar ma thos pa'i phyir ro/_/_
[\[158b.6\]]byang chub sems dpa' gzhan zhes pa ni byang chub sems dpa' dang gzhan rnams zhes pa'i tha tshig go/_/de nas yang snod dang ldan par mdzod ces gsol ba/_de nas zhes pa la sogs pa'o/_/ngo mtshar du gyur zhes pa ni zab pa nyid la bya'o/_/rmad du gyur zhes pa sngar ma thos pas so/_/de la
[\[158b.7\]]gsol ba'i don ni byin gyis brlab mdzad de zhes pa la sogs pa ste/_byin gyis brlab ni dkyil 'khor du gzhug pa'o/_/rdo rje'i dam tshig ni byang chub kyi sems mi 'gyur ba ste/_des reg pa tsam gyis gang bde ba dang yid bde ba gong du bshad pa dang /_mngon par shes par 'dod pa bzhi po'i ngo bo bcu
[\[159a\]]
[\[159a.1\]]bdun par bshad pa dag thob par 'gyur bas thob par bgyi ba'i bar du zhes smos te 'dir yang mdzod ces sbyar ro/_/de'i don ni byin gyis rlobs la byang chub sems kyis dbang bskur bar mdzod de bstan du gsol zhes ni 'di yin no/_/da ni 'bras bu'i ngo bo rdo rje 'chang gi btsun mo'i
[\[159a.2\]]b+ha gar gang gong du bskyed pa de kho na sems can gyi don du spyan drang ba gsungs pa/_de nas zhes pa la sogs pa'o/_/de la de nas zhes pa ni byang chub sems zur gyis zhus pa'i de ma thag go/_/sku dang gsung dang thugs rdo rje de bzhin gshegs pa zhes pa ni 'bras bu'i rdo rje sems dpa' ste 'bras
[\[159a.3\]]bu yin yang rgyu'i tshul 'chang bas rgyud 'di las rgyu'i ming btags so/_/de kho na snyoms par zhugs zhes 'brel to/_/gsol ba btab pa mkhyen nas zhes pa ni tshig de kho na zur gyis zhu bar thugs su chud bzhin du zhes pa ste/_nas zhes pa'i sgra ni gzhig tu nges par sbyar te/_de'i lan
[\[159a.4\]]gsungs par rtsom pa ni ma yin no/_/kha cig na re 'dus pa gsang ba zhes pa la sogs pa'i gsol ba btab pa yin no zhes zer te/_de ltar na mkhyen zhes pa'i tshig mi dgos pa kho na ste/_mngon sum nyid du gsol ba btab pa'i phyir ro/_/gzhan yang tshig de ni 'brel pa med pa yin
[\[159a.5\]]pas kho bo ni ma rangs so/_/ye shes kyi sgron ma rdo rje zhes pa ni stong pa nyid kyi ye shes kyi sgron ma ltar gsal ba mi phyed pas rdo rje/_de skad ces pa'i ting nge 'dzin la zhugs nas byung zhes pa ste ji 'dra ba zhe na/_zhe sdang zhes pa la sogs pa ste/_de la zhe sdang gi rigs zhes pa ni rnam par dag pa'i
[\[159a.6\]]zhe sdang longs spyod pa las skyes pa'i tha tshig ste/_de ltar yang phyi ma las zhe sdang longs spyod pas gsungs so/_/mchog kyang yin la snying po yang yin zhes pa ste stong pa nyid kyi ye shes kyi rang bzhin yin pas de skad ces bya'o/_/yang snying po zhes pa ni sngags de snying po nyid ni ma yin no/_/snying
[\[159a.7\]]po ni sa bon te/_bzang po zhabs kyis gsungs pa/_snying po sa bon zhes gsungs te/_/zhes so/_/sku dang gsung dang thugs las byung /_/zhes pa ni gsungs so zhes pa'i tha tshig go/_/byung ma thag tu zhes pa ni rjes thogs te zhugs so zhes sbyar ro/_/tshul ji ltar zhe na bcom ldan 'das de nyid
[\[159b\]]
[\[159b.1\]]ces pa la sogs pa ste/_mi bskyod pa'i phyag rgya chen por gyur te zhes sbyar ro/_/thabs gang gis tshul ji ltar zhe na sbyor ba'i thabs zhes pa la sogs pa ste rdo rje 'chang ba yab yum sbyor ba las bskyed ces pa ste/_de ltar yang phyi ma las/_bsnyen dus gtsug tor chen po yi/_/gzugs su
[\[159b.2\]]dmigs pa nyid du sbyar/_/zhes so/_/nag po dkar po dmar po'i tshul/_/zhes pa ni sku gsung thugs dang ldan pa'i phyir ro/_/gyur te byung nas sems can gyi don byas te zhes pa ni tshig lhag ma'o/_/de nas bcom ldan 'das zhes pa yang rdo rje 'chang de nyid de thams cad du sbyar ro/_/dam tshig
[\[159b.3\]]ni rnam par snang mdzad nyid mi 'da' ba'i ngo bo ste de 'byung ba'i me long lta bu la ting nge 'dzin zhugs zhes pa ste/_lhag ma dang le'u'i ming gi don rnams kyang rang rang gis rjes su dpag ste/_kho bo ni tshig mangs kyis dogs nas bshad par mi sems so/_/gti mug ni rnam par dag pa'i gti mug ste
[\[159b.4\]]gong du ji ltar sbyar ba'i sgra de rnams ni 'di man chad kun la sbyar ro/_/nor bu yid bzhin gyi rigs zhes pa ni nor bu ni sems te de yang phyi ma las/_rin chen sems su bstan pa ste/_/zhes so/_/de 'dzin pa'i nga rgyal rnam par dag pa las skyes pa'i tha tshig go/_/dam tshig 'gugs pa zhes pa ni don yod
[\[159b.5\]]grub pa ste/_dam tshig bslang ba'i ting nge 'dzin la gtso bor gyur pas so/_/de'i ngo bo'i phrag dog rnam par dag pa las skyes pa'o/_/zhe sdang gti mug 'dod chags dang /_/zhes pa la sogs pa'i bsdus pa'i don ni phyi ma las bshad pas de las shes par bya'o/_/da ni btsun mo bzhi gsungs pa de
[\[159b.6\]]nas zhes pa la sogs pa'o/_/de la rdo rje 'dzin pa thams cad kyi btsun mo zhes pa ni des rang gi bdag po mchod pas mnyes par byed pas de skad ces bya ste/_de yang le'u bcu gsum pa las/_lus kyi sku yi ngo bo nyid/_/ces bya ba la sogs pa gsungs so/_/yang dag par btsun
[\[159b.7\]]mo nyid ni ma yin te rnam par dag pa gcig tu thal bar 'gyur ba'i phyir ro/_/de bzhin 'og tu yang sbyar ro/_/gong du sbyor ba'i thabs zhes pa la sogs pa smos pa ni 'dir yang sbyar te/_de yang 'og mar yang sbyar ro/_/shar phyogs kyi grwar zhes pa ni 'og ma dang bsnor nas lho phyogs su sbyar
[\[160a\]]
[\[160a.1\]]ro/_/shes rab 'dzin pa zhes pa ni don yod grub pa'o/_/btsun mo'i mchog phun sum tshogs pa zhes bya ba yang phyi ma kho na las cher shes par bya'o/_/da ni khro bo bzhi'i 'byung ba gsungs pa/_de nas zhes pa la sogs pa'o/_/de la de bzhin
[\[160a.2\]]gshegs pa thams cad kyi dkyil 'khor ni sku'i dkyil 'khor te/_byin gyis rlob pa ni 'gugs pa'i las su shes par bya'o/_/de bzhin du dkyil 'khor gzhan la yang dgug pa ste 'dir ni gtsor gsungs pa'o/_/'dir yang gshin rje gshed kyi phyag rgya chen po zhes pa la sogs pa'i
[\[160a.3\]]tshig lhag mar gyur pa ste de ltar 'og tu yang sbyar ro/_/de bzhin gshegs pa thams cad brnyes par byed ces pa ni de'i mthun pa 'gog pa ste de yang phyi ma las/_gti mug zad phyir gshin rje'i gshed/_/ces pa la sogs pa gsungs so/_/'di yang kun la sbyar ro/_/de bzhin gshegs
[\[160a.4\]]pa thams cad kyi sku dang gsung dang thugs mnyes par byed ces pa ni bdud rtsi thab sbyor te/_rnams zhes pa'i tshig gis 'gugs pa la sogs pa yang sbyar ro/_/de yang bzang po zhabs kyis gshin rje la sogs kyis dgug dang zhes pa la sogs pa rkang pa gnyis gsungs so/_/_
[\[160a.5\]]de rnams thams cad kyi sngags kyi don ni phyi mar bshad pas bdag gis ma phye'o/_/'o na gzugs kyi rdo rje ma la sogs pa dkyil 'khor gyi lha la gtogs pa drug 'dir ma byung ba ci la dgongs she na/_bshad pa/_dkyil 'khor gyi lha ma yin pas ma byung ba ni ma yin gyi/_thun mong gi yi ge las ma
[\[160a.6\]]gtogs pa spyan drang ba'i sngags med pa'i phyir sdud pa pos ma smos par zad do/_/de thams cad kyi don yang bzang po zhabs kyis/_snying la ral gri snying 'od kyis/_/zhes pa nas/_rdzogs pa'i dkyil 'khor mthong nas su/_/zhes pa'i bar du rtsa ba phyed dang gnyis kyis gsungs so/_/'o na
[\[160a.7\]]sangs rgyas kyi ting nge 'dzin ni lhun gyis grub pas mos pa tsam la rag las pa'i phyir ji skad smos pa de tsam gyis rdzogs par shes par bya ste de yang /_khyod kyis don rnams lhun gyis grub phyir bzhed pa tsam la rag las lags zhes pa'i phyir ro/_/de bzhin gshegs pa thams cad kyi ting nge 'dzin
[\[160b\]]
[\[160b.1\]]ni rdo rje ye shes kyi spyod pa la sogs pa ste/_de bzhin gshegs pa nyid kyi phrin las su gyur pa'o/_/de kho na byin gyis rlob pa'i le'u ste dang po'i 'grel pa rdzogs so//_//da ni sgra'i rnam pa'i rgyud rnams gong du zur gyis zhus pa dang thams cad kyi thog mar 'gro ba nyid kyis byang
[\[160b.2\]]chub sems kyi le'u gsungs pa/_de nas zhes pa la sogs pa'o/_/de la de nas zhes pa ni de bzhin gshegs pa nyid kyis mngon sum du 'dul ba rnams kyi don byas te chos kyi dbyings kyi pho brang na gnas pa de ma thag tu yang dag bstan par 'dul ba'i don du gsol to zhes pa'o/_/bcom ldan 'das
[\[160b.3\]]zhes pa dang de bzhin gshegs pa'i sgra ni sngar bstan pa'o/_/thams cad du de bzhin du blta'o/_/sku dang gsung dang thugs kyi bdag po zhes pa ni rdo rje 'chang ba ste thams cad du de bzhin du blta'o/_/thams cad kyis zhes pa ni gsol to zhes 'brel to/_/sku gsung thugs kyi bdag
[\[160b.4\]]po mchog_/ces pa ni bod pa'o/_/zhu ba'i don ni bla na med pa'i byang chub sems zhes pa dang snying po zhes pa ste/_rnam pa gnyis so/_/lan gsungs pa de nas she'o/_/de la gsol ba btab pa yang mkhyen zhes pa ni zur gyis zhus pa nyid la bsnan no zhes thugs su chud pa'o/_/byang chub
[\[160b.5\]]sems dpa'i yongs su rtog pa ni zhu bar 'dod pa ste/_de nang du rig nas bka' stsal to zhes pa'i don to/_/byang chub sems dpa' kho na la bka' stsal zhes pa ni de dag kyang zhu bar 'dod pa'i phyir ram/_yang na rkyen gyis byang chub thob par mtshungs kyang dbang po dman pa lta bur bstan
[\[160b.6\]]nas de rnams la bka' stsal zhes pa'i tha tshig go/_/de la khyed kyis zhes pa ni byang chub sems dpa' ste/_sems la sogs pa de lta bur skyed cig ces pa'i don to/_/ji ltar zhe na/_sems lus lta bu zhes pa la sogs pa ste/_de ni snying po'i lan te/_sems nyid bde ba chen po don dam pa'i
[\[160b.7\]]gzugs dri ma med par gyur to zhes pa'i don to/_/lus sems lta bu zhes pa la sogs pa ni bla na med pa'i lan te/_lus dang ngag sems lta bu zhes pa ni kun rdzob kyi gzugs la sogs pa thams cad sems yin zhes pa ste tshig de gsum gyis ni don dam pa gzugs kyang byang chub kyi sems
[\[161a\]]
[\[161a.1\]]yin la/_kun rdzob kyi gzugs la sogs pa yang mig gi rnam par shes pa la sogs pa'i sems yin pas thams cad sems tsam du bsgrubs te/_de yang le'u bco lnga pa las/_nam mkha' la ni nam mkha' bsgom/_/zhes pa'i rjes la/_de nas zhes pa nas
[\[161a.2\]]'di lta ste sems kyi ngo bo nyid do zhes pa dang /_de dag gnyis su med do zhes pa'i bar gyis gsungs so/_/sems tshig brjod pa lta zhes pa ni sems tsam de yang rang bzhin med do zhes pa ste/_tshig brjod pa lta bu zhes pa ni de yang brjod pa tsam ste nam mkha' lta bu zhes pa'am/_yang na mi
[\[161a.3\]]'gyur ba'i yi ge dam pa'o zhes pa'i don to/_/de yang don dam pa'i sems rang bzhin med pa 'di yang bco lnga pa las gsungs so/_/gong ma'i rjes las bcom ldan 'das zhes pa nas byang chub sems de yang lus la mi gnas zhes pa la sogs pa dang /_sangs rgyas kyi chos rnams rjes su
[\[161a.4\]]'brang ba ngo mtshar to zhes pa'i bar du'o/_/de kho na phyi ma las kyang /_skye rga zhi ba'i zhes pa la sogs pas gsungs so/_/mig gi rnam par shes pa la sogs pa kun rdzob par rang bzhin med pa 'di yang bco lnga pa de kho na'i rjes las de nas zhes pa la sogs pa nas/_gang na yang mi gnas
[\[161a.5\]]so zhes pa'i bar gyis gsungs so/_/nam mkha' lta bur sbyar nas shes pa skyed cig ces bka' stsal ba de rang rang dang rdo rje 'chang ba gnyis su med par sbyar bas bka' mnyan te zhes pa'i don to/_/kun du bzang po zhes pa ni g.yo ba dang mi g.yo ba thams cad byang chub sems las byung bas na
[\[161a.6\]]thams cad bzang po ste rdo rje 'chang ba'o/_/skye ba med kyang de kho na las don dam pa dang kun rdzob kyi gzugs la sogs pa skye ba de e ma'o zhe'o/_/yang sangs rgyas drug po dag gi chos ma skyes pa nyid kyis gong ma de gtsor gsungs pa/_de nas zhes pa la sogs pa'o/_/da ni dngos po med pa'o
[\[161a.7\]]bsgom pa'i dngos/_/zhes pa la sogs pas ni 'di ltar ston te dngos po med do snyam pa'i ngo bo de yang bsgom par bya ba ma yin te de ni med pa'i mtshan ma la spyod pa kho na yin te/_ci'i phyir zhe na/_dngos po dang dngos po med pa gnyi ga med pa'i phyir te/_'phags pa klu sgrub kyis kyang /_dngos po
[\[161b\]]
[\[161b.1\]]dngos med gnyi ga spangs/_/zhes pa la sogs pa gsungs so/_/de bas na bsgom pa ni dmigs su med par bsgoms na de yin no zhes pa'o/_/yang snang mdzad kyi sems de la/_dngos po thams cad ces pa ni yang dag pa'i gzugs dang gti mug dang /_me long lta bu dang /_snying rje dang sbyin pa'i
[\[161b.2\]]pha rol tu phyin pa la sogs te de kho na phung po zhes pa la sogs pa'o/_/don dam par de dag bdag med par mnyam pa'i phyir ma skyes la/_de'i phyir stong pa nyid do zhes pa'i tha tshig go/_/yang mi bskyod pa'i sems de la dngos po 'di rnams zhes pa ni rnam par dag pa'i rnam par shes pa dang zhe
[\[161b.3\]]sdang dang /_stong pa nyid kyi ye shes la sogs pa dag ma skyes pa'i phyir chos can la sogs pa don dam par med ces pa ste/_dpe nam mkha' lta bu zhes pa'i don te byang chub sems 'di mi 'gyur ba'i don to/_/dkon mchog dpal gyi sems de la chos rnams thams cad ces pa ni gong ma bzhin te/_
[\[161b.4\]]rin po che'i rigs kyi chos rnams so/_/de kho na mtshan nyid spangs pa'i phyir dngos po med ces so/_/'o na yon tan de dag gang nas byung zhe na/_bdag med ces te sgyu ma lta bu'i mnyam pa nyid las byung ngo zhes pa ste bstan pa ni gong ma bzhin no/_/tshe dpag med kyi sems de la skyes pa'i chos rnams zhes pa ni
[\[161b.5\]]pad+ma rigs kyi chos rnams te/_ngo bo med la de med pas sgom du'ang med ce'o/_/'o na ji ltar bsgom zhe na/_nam mkha'i tha snyad ltar tha snyad btags pa ste sgyu ma lta bu'i sku la sogs pa bsgom zhes pa'i don to/_/yang don yod grub pa'i sems de la chos rnams zhes pa ni las kyi rigs kyi chos so/_/_
[\[161b.6\]]'od gsal zhes pa ni dngos po dang bral ba'i tha tshig go/_/dag pa zhes pa ni nyon mongs pa la sogs pa'i dri ma med pa ste dpe nam mkha' bzhin no/_/de bas na byang chub kyang med cing de rtogs pa yang med ce'o/_/da ni de la bstod pa gsungs pa de nas zhes pa la sogs pa'o/_/ngo mtshar zhes pa ni
[\[161b.7\]]bla na med pa la'o/_/rmad du gyur zhes pa snying po la'o/_/e ma'o sangs rgyas zhes pa ni ston pa la ngo mtshar ba ste/_e ma'o sangs rgyas zhes pa ni rtsa bskor ba'o/_/chos bshad pa zhes pa ni bstan pa ste dri ma med pas ngo mtshar ba'i tha tshig go/_/yang dag don ni dag pa'i don/_/zhes pa ni bla
[\[162a\]]
[\[162a.1\]]na med pa ste nam mkha' ltar dag pas phyag gi 'os yin no/_/da ni snying po la bstod pa/_bdag med ces pa la sogs pa ste/_de la/_bdag med pa yi chos las byung /_/zhes pa ni/_sangs rgyas kyi sku de rang bzhin med pa las sgyu ma lta bur byung ba ste/_de kho na thugs rje
[\[162a.2\]]dang ldan pas byang chub ces pa'o/_/rdzogs par byed ces pa ni sku de bskyed pas na snying po byang chub kyi sems dmigs su med pa de la phyag 'tshal lo zhe'o/_/kun du bzang po dag pa'i don/_/zhes pa yang rang bzhin med pa ste de las byung ba'i don to/_/bzang po zhes pa ni gsung ste/_de kho na
[\[162a.3\]]thugs dang ldan pas byang chub ce'o/_/de bskyed pas snying po rdo rje lta bu chen po lta bu de la zhes so/_/dag pa zhes pa ni 'dir yang gong ma bzhin no/_/thugs zhes pa de yang sku la sogs pa dang ldan pa'i phyir sku dang zhes pa la sogs pa smos te ston pa byang chub de rdzogs par byas pas zhes sbyar ro/_/_
[\[162a.4\]]byang chub sems kyi le'u ste gnyis pa'i 'grel pa rdzogs so//_//da ni gong du gsungs pa'i sbyor ba gsum po de dag las gtsor bsnyen pa dang po la gtogs pa ston pa'i le'u gsungs pa de nas zhes pa la sogs pa'o/_/de la de nas zhes pa ni gnyis pa nyid kyi de ma thag pa ste
[\[162a.5\]]le'u 'og ma kun la yang de bzhin no/_/oM shU n+ya tA zhes pa'i sngags ni gnyis pa'i byang chub sems de nyid byin gyis rlob pa ste de'i don yang bzang po zhabs kyis gsungs pa/_byang chub sems las sangs rgyas nyid/_/ces pa nas/_oM shU n+ya tA zhes pa'i sngags kyi bar du'o/_/nam mkha'i dbyings
[\[162a.6\]]kyi mthas klas par/_/zhes pa la sogs pa rnal 'byor pa dag gi gzhi'i ting nge 'dzin te pho brang ngo /_/des ni shin tu rgya che bar bya'o zhes bstan to/_/de'i ngo bo nyid ci 'dra zhe na sangs rgyas dkyil 'khor zhes pa la sogs pa ste sangs rgyas ni rnam par snang mdzad de 'og nas 'byung ba'i rim pa de
[\[162a.7\]]las gyur pa'i dkyil 'khor ro/_/de kho na 'od zer sangs rgyas dang mnyam pa'i tshogs can no/_/'od zer rnam lnga zhes pa ni rin po che sna lnga las grub pa'i tha tshig go/_/zlum po zhes bya ba ni phyi'i ra ba dang nang gi phreng ba dag shin tu zlum pa'o/_/gzugs kyi lha mo dag la sogs/_/zhes pa ni gzugs kyi lha
[\[162b\]]
[\[162b.1\]]mi la sogs pa dang rin po che'i rgyan dang twa ra na la sogs pas brgyan pa'o/_/mdor na zhes pa ni gzhal med khang pa'i rgyan ji lta bu ste/_de bsgoms nas 'bras bu'i rdo rje 'chang ba lhag pa'i lha bsgom pa ste rgyal ba mchog gi lhar smra ba ni ma yin no/_/de la sku gsung thugs kyis mtshan/_/zhes pa
[\[162b.2\]]ni kun la sbyar ro/_/gcig tu bsdu ba sbyar ba zhes pa ni rig ma dang sbyor ba zhes pa ste/_de yang kun la sbyar ro/_/'o byed ces pa ni phyag rgya chen po zhes pa'i don to/_/de rnams kyi kha dog dang phyag mtshan la sogs pa ston pas gsungs pa/_sku gsung thugs kyi zhes pa la sogs pa ste sku rdo rje
[\[162b.3\]]can zhes pa ni mi bskyod pa ste de ni sngon po'o/_/rab 'bar zhes pa ni 'od 'bar rdo rje ste thams cad du de bzhin no/_/'jigs ltar zhes pa ni zhe sdang gi rang bzhin pas cung zad khro bo'i tshul lo/_/shes dang zhes pa la sogs pa ni rtag pa ste thor tshugs ni ral ba'i yin no/_/cod pan ni rin po che'i
[\[162b.4\]]dbu rgyan no/_/sna tshogs rgyan ni rna ba la sogs pa zhi ba'i rgyan rnams so/_/rdo rje 'chang chen po ni rtag pa'i mdog dang mi bskyod pa'i phyag mtshan las shes par bya'o/_/'dzam bu na da zhes pa la sogs pa ni rin chen 'byung ba ste/_sangs rgyas sprin gyis rab tu 'khrigs/_/zhes pa ni 'od zer gyi kha
[\[162b.5\]]nas rigs lnga 'phro ba'o/_/rdo rje chen po zhes pa ni rin po che'o/_/ci 'dra zhe na/_margata ces pa la sogs pa'o/_/pad+ma rA ga'i mdog 'dra ba/_/zhes pa la sogs pa ni 'od dpag med do/_/gtso bo 'dod chags zhes pa ni 'dod chags rdo rje zhes pa'i don to/_/'od zer sna lnga zhes pa la
[\[162b.6\]]sogs pa ni grub pa gdon mi za ba ste/_sna lnga'i 'od ces pa ni ljang gu'o/_/tshig de las thor tshugs cod pan zhes pa dang sna tshogs rgyan zhes pa dang sangs rgyas sprin zhes pa ni kun la sbyar ro/_/zhi ba zhes pa ni mi bskyod pa ma gtogs pa kun la sbyar te mi bskyod pa ni drag po'i tshul du smras so/_/_
[\[162b.7\]]rig pa'i lha'i sku de byin gyis brlab pa ni/_de nas zhes pa la sogs pa ste/_oM d+harmA d+hA tu swa b+hA ba At+ma ko\u0f85haM/_zhes pa bya ba'i don ni dag pa 'jig rten pa snang ba'i sku de zhi ba'i phyir na chos kyi dbyings ni nga yin no zhes pa 'di yin no/_/de yang bzang po zhabs kyis/_gur gum sku dang dbus kyi
[\[163a\]]
[\[163a.1\]]zhal/_/zhes pa nas/_rgyu mthun byed pa'i bshes gnyen gyis/_/zhes pa'i bar du gsungs so/_/da ni phra mo'i sbyor ba la gang bstan nas spro ba gsungs pa/_rin chen kha dog ces pa la sogs pa'o/_/rin chen kha dog sna lnga zhes pa la sogs pa ni 'og nas bshad
[\[163a.2\]]par bya'o/_/sangs rgyas 'bar ba zhes pa la sogs pa ni lha rnams kyi spro ba nyid do/_/mtshon cha 'dzin zhes pa ni gong du smos pa'i mtshan ma de rnams nyid mtshon cha'o/_/de yang bzang po zhabs kyis/_mtshan ma bstan pa mthong bdag_/ces pa la sogs pa'i tshigs su bcad pa gcig gsungs
[\[163a.3\]]so/_/nam mkha'i dbyings kyi dbus gnas par/_/zhes pa la sogs pa ni gong du gsungs pa de rnams kyi gdan gyi khyad par can ston pa ste/_nam mkha'i dbyings zhes pa ni gnas kyi rim pa rnams las gtsor gsungs te thams cad du de bzhin sbyar ro/_/zla ba'i dkyil 'khor zhes pa ni rdo rje 'chang
[\[163a.4\]]chen po'o/_/yi ge kha cig tu zla ba'o zhes 'byung ste de ni rgyu 'bras gnyis la zla ba dang nyi ma zhes ston te shin tu 'thad do/_/gsal ba ni zla ba'o/_/'khor lo zhes pa ni rtag pa'i ngo bo nyid ston pa'o/_/pad+mo zhes pa yang tshe dpag med de 'dra zhes pa ni nyi ma'i dkyil 'khor la reg pa'i don to/_/de
[\[163a.5\]]ltar 'og ma kun la yang sbyar ro/_/rdo rje bsgom pa zhes pa ni lha'i rnal 'byor pas zhes pa'i don to/_/sbyor ba zhes pa ni don yod grub pa ste/_las byung zhes pa ni 'dra ba'i don to/_/rdo rje las byung zhes pa ni rdo rje rgya gram la gnas pa'i don to/_/thams cad mkhyen pa'i tshul thob ces pa ni rtag
[\[163a.6\]]pa'i yan lag las gyur pa'i don to/_/de'i don yang bzang po zhabs kyis gsungs pa/_zla ba'i dkyil 'khor zhes pa dang /_/thams cad pad nyi'i gdan la bsgom/_/zhes so/_/le'u gsum pa'i 'grel pa rdzogs so//_//da ni rang gi don rdzogs pa thugs la bzhag nas/_gzhan gyi don
[\[163a.7\]]du slob dpon gyi las zhes grags pa ri mo'i dkyil 'khor zhu ba dang por byas te gsungs pa/_de nas zhes pa la sogs pa'o/_/yang 'dus nas zhes pa ni mchod pa byas pa dang phyag 'tshal ba'i don to/_/kun zhi ba zhes pa mtshan ma dang bral ba ste des ni sgyu ma lta bu'i de bzhin gshegs pa zhes pa'i don to/_/_
[\[163b\]]
[\[163b.1\]]chos kun bdag med pa yi mchog_/ces pa ni tshon la sogs pa chos de kho na bdag med pa'i tha tshig go/_/de kho na dam pa bshad du gsol zhes spyir zhus nas phye ba'i rnam pas zhus gsungs pa/_mtshan nyid thams cad ces pa la sogs pa'o/_/de la mtshan nyid thams cad ces pa ni mtshan dang dpe
[\[163b.2\]]byad do/_/de rdzogs pa'i sku'i mchog ces sbyar ro/_/mtshan nyid spangs zhes pa ni de rnams don dam par zhi ba'i tha tshig go/_/kun du bzang po ni sngar bshad pa de thams cad du shes par bya'o/_/mchog ni sku'i ngo bo rtag tu me long lta bu'i ngo bo yin pas de skad ces 'og nas yang sbyar ro/_/zhi ba'i mchog
[\[163b.3\]]ces pa ni mtshan nyid dang bral bas de kho na so sor rtog pa'i ye shes las byung bas mchog las byung zhes bya'o/_/ye shes spyod pa rnam sbyong ba/_/zhes pa so sor rtog pa gtsor gyur pa'i dkyil 'khor des sems can gyi khams rnam par grol bar byed do zhes bya ba'i don to/_/sems can kun gyi
[\[163b.4\]]sems chen po/_/zhes pa ni thugs te sems can zhes pa ni sangs rgyas thams cad de byang chub chen po la sems dpa' dang ldan pa'i phyir ro/_/rang bzhin dag pa ni mtshan nyid dang bral ba'o/_/dri ma med pa ni nyon mongs pa la sogs pa dang bral ba'o/_/de ltar yongs su dag pa'i tshig gis zhus
[\[163b.5\]]nas lan gsungs pa/_de nas zhes pa la sogs pa'o/_/'jig rten gsum zhes pa ni lha la sogs pa'i bcud do/_/khams gsum ni 'dod pa'i khams la sogs pa'i snod de/_g.yo ba dang mi g.yo ba thams cad kyi rang bzhin zhes pa'i don to/_/rdo rje gtso zhes pa ni de sangs rgyas
[\[163b.6\]]rnams kyi yang gtsor gyur ba'o/_/de bzhin gshegs pa kun gyi gnas/_/zhes pa ni bshad ces 'brel te/_ci 'dra zhe na sems dpa' zhes pa la sogs pa ste/_'khor 'dra ba zhes pa ni phyi nang gi rdo rje ra ba dang phreng ba zlum pos so/_/nyams dga' ba zhes pa ni byang chub kyi phyogs kyi chos kyi ngo
[\[163b.7\]]bo nyid do/_/bshad ces pa ni ston pa nyid kyis bshad kyi/_gzhan gyis ma yin zhes sdud pa po'i tshig go/_/da ni ston pa nyid kyi zhal gyis 'ches pa gsungs pa de nas zhes pa la sogs pa ste/_de nas zhes pa ni da ni zhes pa'i don to/_/yang na gzung ba la sogs pa'i rim pas sa'i dbus
[\[164a\]]
[\[164a.1\]]na 'dug pa'i slob dpon la grags pos gsol ba btab pa'i de ma thag tu thig la sogs pa'i las bya'o zhes pa'i don to/_/sems kyi rdo rje rab 'dra ba/_/zhes pa ni ting nge 'dzin gyi dkyil 'khor ba'i don to/_/thugs kyi dkyil 'khor de la yang sku la sogs
[\[164a.2\]]pa dang ldan pa'i phyir na sku dang zhes pa la sogs pa smos so/_/da ni de kho na bshad pa/_lus dang ngag sems rab bsgoms pas/_/zhes pa la sogs pa'o/_/de la lus dang ngag sems rab bsgoms pas zhes pa ni thugs kyi dkyil 'khor la slob dpon mi bskyod pa'am rdo rje 'chang
[\[164a.3\]]chen po lta bur bsgoms pa ste/_de bzhin du sku dang gsung gi dkyil 'khor la yang rang gi bdag po ste/_de ltar yang phyi ma las/_sku gsung thugs kyi rdo rje yis/_/zhes pa la sogs pa tshigs su bcad pa gsungs so/_/shes rab can zhes pa ni las kyi rim pa mkhas pa'o/_/thig
[\[164a.4\]]skud yongs su dag pa gsungs pa thig skud ces pa la sogs pa'o/_/sar pa zhes ni gzhan du longs ma spyad pa'o/_/rab tu gtsang zhes pa ni rang gi rigs kyi bu mo gtsang mas bkal ba'o/_/tshad ma zhes pa ni chur dkyil 'khor nyis 'gyur dang sboms su sgo'i nyi shu'i cha'o/_/rab tu mdzes zhes
[\[164a.5\]]pa ni phra sbom dang 'jur mdud med pa dang sngags chus dag par byas pa'o/_/des gdab pa gsungs pa/_khru ni zhes pa la sogs pa ste/_pany+tsa reg dag ngos re la khru gsum zhes pa'i don to/_/rab tu rtag ces pa ni twa ra na la sogs pa'i tshul dang ldan par bya zhes pa'i tha tshig go/_/gzhan ni go
[\[164a.6\]]sla'o/_/de ltar thig btab nas tshon dgye ba gsungs pa/_de'i dbus su zhes pa la sogs pa'o/_/de la tshon ni nang nas dgye bar bya ba yin pas na de'i dbus su zhes brtsams so/_/de ltar gnas bris nas phyag rgya dgod pa ni/_las kyi cho ga mthong ba yis/_/zhes pa la sogs pa ste de la las kyi
[\[164a.7\]]cho ga shin tu brlabs pas ma nor bar dgod pa ste gong ma la yang sbyar ro/_/rdo rje 'bar bas rnam par brgyan/_/zhes pa ni mu khyud la des mtshon pa'o/_/sprin gyi mdog dang 'dra ba'i spyan/_/zhes pa des mtshon pa ste spyan gyi phyag rgya kho nas 'khor lo 'dzin pas na spyan gyi de kho na bri'o/_/des spyan ma
[\[164b\]]
[\[164b.1\]]zhes bya ste phyag rgya de'i bdag mo yin pa'i phyir ro/_/mA ma kI zhes bya ba ni byams pa dang snying rje'i ngo bo yin pas sangs rgyas kun gyi ma yin la kI zhes pa ni snying rjer ston te de yang mi 'gal ba'i phyir ro/_/de'i phyir rigs 'byung zhes bya'o/_/kha cig na re gsang ba'i dbang gi sdom pa len pa'i ma yin pas
[\[164b.2\]]da skad bya'o zhes zer te/_de kho na gsang ba'i dbang gi yul du nges pa med pas de ni mi rigs so/_/rdo rje zhes pa ni de'i rigs yin pas de kho na bri'o/_/rdo rje 'bar ba zhes pa ni be con kho na mi mthun pa 'joms pas de skad ces bya'o/_/byang gi phyogs su rdo rje bri/_/zhes pa ni khro bo'i rdo rje'o/_/rdo rje'i
[\[164b.3\]]bdag po rnams dgod pa gsungs pa sems kyi dkyil 'khor zhes pa la sogs pa'o/_/de la kha cig na re/_sems kyi dkyil 'khor dam pa de/_/zhes pa nas rdzogs pa yin la/_de la lha bcu gsum du smra ste/_de'i phyir khru ni bcu gnyis su byas pa yin te/_'di nas mar mchod pa yin no
[\[164b.4\]]zhes zer ro/_/de ni ma yin te bzang po zhabs kyis thugs dang gsung dang sku'i dkyil 'khor la bye brag ma mdzad de/_thugs kyi dkyil 'khor kho na la lha bcu dgu snang ba'i phyir dang /_rnal 'byor ngag lus 'khor lo ste/_/gnyis kyi cho ga'ang gong ma bzhin/_/zhes so/_/de bas na 'di ni mchod
[\[164b.5\]]pa ma yin gyi lha mo dgod par nges so/_/lhag ma rnams ni gsal bas ma phyi'o/_/de ni mchod pa gsungs pa bud med ces bya ba la sogs pa ste/_lo grangs bcu drug ces pa ni thugs kyi dkyil 'khor lo ni bcu gnyis ma yin yang nges pa med par bstan pa'i phyir de smos so/_/de yang bzang po
[\[164b.6\]]zhabs kyis/_/shes rab thabs las grub pa 'byung /_/rigs sogs tshad ma don med do/_/zhes gsungs so/_/byin gyis de brlabs zhes pa ni rang gi rig ma'i sbyor bas byin gyis brlabs pa'o/_/de nas shes rab can dag gis/_/zhes pa ni brtul zhugs kyi cho ga shes pa'i slob dpon gyis zhes
[\[164b.7\]]pa'i don to/_/mA ma kI yang zhes pa ni de kho na las gsang ba'i dbang bskur ro zhes las su ston pa yin gyi der byin gyis brlab pa ni ma yin no/_/gong du byin gyis brlabs zhes bstan zin pa'i phyir ro/_/de bzhin du sku dang gsung gi dkyil 'khor la ni spyan ma dang gos dkar mo yang mnyes par bya zhes sbyar
[\[165a\]]
[\[165a.1\]]te/_de dang 'dra bar rang gi rig ma zhes pa'i tha tshig go/_/mchod pa'i ngo bo gsungs pa/_sangs rgyas zhi ba'i zhes pa la sogs pa ste/_zhi ba zhes pa ni byang chub sems kyi 'od las rig ma'i ba spu'i bu ga las spros pa'i don to/_/de ni gsang ba'i mchod pa'o yang
[\[165a.2\]]nang gi gsungs pa/_bshad dang zhes pa la sogs pa'o/_/de thams cad kyi don yang bzang po zhabs kyis gsungs pa/_bgegs bskrad de nas phur btab ste/_/zhes pa nas/_bzlas dang bsgoms nas mgu bar bya/_/zhes pa'i bar gyi tshig gang dang gang yin pa las shes rab bya'i le'u
[\[165a.3\]]bzhi pa'i 'grel pa rdzogs so//_//da ni sgrub pa chen po zhes btags pa sngags kyi spyod pa dang kun du spyod pa'i sgo nas sgrub pa po gsungs pa/_de nas zhes pa la sogs pa'o/_/gnas kyi dbang phyug ces pa ni thugs kyi dkyil 'khor la de gtso bo'am yang na sku la sogs pa
[\[165a.4\]]yang de'i rang bzhin pas de skad ces bya'o/_/kun gyi mchog ces pa ni g.yo ba dang mi g.yo ba kun gyi mchog yin gyi lha rnams kyi ma yin te/_de bzhin gshegs pa kun gyi rgyal ba zhes bstan zin pa'i phyir ro/_/chos kyi don zhes pa ni rigs pa'i chos thos par bya ba kho na'i ched du zhes pa'i don to/_/rnam
[\[165a.5\]]par mi rtog las byung ba/_/zhes pa ni phyin ci log gi rtog pa spangs te bya ba kho na'i phyir te spyod pa'o/_/des yon tan ni 'dod chags la sogs pa'i rigs lnga'i rdo rje'i theg pa mchog de lta bu 'grub po zhes pa 'di yin te/_des ni sngags pa rnams brod pa bskyed pa yin no/_/spyod pa de kho na bsdus te
[\[165a.6\]]gsungs pa/_rigs ngan zhes pa la sogs pa ste/_sme sha can la sogs zhes pa ni za ba'i dam tshig gi ngo bor te/_gsod pa zhes pa ni spyad pa'i dam tshig bstan te/_brdzun la sogs pa yang bsdu ste srog gcod pa ni gtsor gsungs so/_/des ni de lta bu can gyi gang zag ces sgrub pa po bstan pa'o/_/_
[\[165a.7\]]mtshams med pa byed pa yang 'grub/_/ces pa yang bar bstan pa dang /_'o na slob dpon smod pa yang 'grub bam snyam pa la/_de las lci ba med pas na des ni 'grub par mi 'gyur zhe'o/_/da ni gong ma de dag phye nas gsungs pa/_srog gcod pa'i zhes pa la sogs pas gsungs so/_/yang 'dod
[\[165b\]]
[\[165b.1\]]pa spyod pa'i khyad par gsungs pa ma dang sring mo zhes pa la sogs pa'o/_/de la ma dang bu mo sring mo rnams ni lo grangs dang dkyil 'khor gyi rim pa las smra ba dag ltar na/_nyi shu lnga lon pa dang /_bcu drug ma dang /_bcu gnyis ma ni ma la sogs pa go rims bzhin no/_/yang thugs kyi dkyil
[\[165b.2\]]'khor dang sku dang gsung gi rim pa las ma la sogs pa'i go rims bzhin te/_de yang nges pa kho na ma yin te/_dkyil 'khor gyi rim pa las bu mo 'dod pa de la gzungs ma lo grangs kyi tshad las ma'i ngo bo bzhed pa'i phyir dang yang dkyil 'khor las mar 'dod pa la lo grangs las bu mor
[\[165b.3\]]bzhed de/_khru bcu gnyis par ston la/_de ma nges pa'i phyir lo bcu drug ces bshad do/_/de bas gang yang gsang ba'i dbang gi sdom pa len pa ni de'i ma yin la/_rang gi shes rab ye shes thob pa ni sring mo dang /_gzhan dag ni bu mo zhes pa ni nges pa yin no/_/de la mi spyod do zhes pa ni slob
[\[165b.4\]]dpon gyi gzungs ma yin pas de la spyad pas na slob dpon mi mnyes pa'i rgyu yin pas sdig pas gos par mi 'gyur ram snyam pa la/_sangs rgyas gtso bo zhes pa la sogs pa gsungs te/_slob dpon gyis gnang ba'i khu 'phrig gi rtog pa med pas mi chags zhes pa'i don te ma gnang ba la mi
[\[165b.5\]]spyod do zhes pa'i tha tshig go/_/da ni tshig de rnams la dbang po dman pa'i sems can dag the tshom skye bas de spang ba'i phyir/_byang chub sems dpa' rnams kyi glan ka spang ba'i rim pa gsungs pa/_de nas zhes pa la sogs pa'o/_/de la sgrib pa rnam par sel ba la sogs pa zhes pa ni rdo rje sems
[\[165b.6\]]dpa'i byin gyi rlabs kyi rkyen gyis sangs rgyas thob pa chos kyi dbyings kyi pho brang na gnas pa yin gyi/_nye bar bsgrub pa'i lha ma yin te de ni zhu ba la ma 'byor ba'i phyir ro/_/byang chub sems dpa'i sgra ni gong du bstan te thams cad du shes par bya'o/_/ngo mtshar dang smad ces pa ni tshig dang don la'o/_/_
[\[165b.7\]]zhus pa de kho na mi rigs par mthong nas/_'khor gyi de bzhin gshegs pas bshung ba byas pa/_de nas zhes pa la sogs pa'o/_/de la thong zhes pa ni bsam pa de shin tu ngan pas thong zhes zhus pa yin no/_/ci'i phyir zhe na ye shes snying po can rnams kyi/_/zhes pa la sogs pa smos te/_ye shes
[\[166a\]]
[\[166a.1\]]kho na snying po yin pa'am/_yang na ye shes kyi snying po byang chub kyi sems dang ldan pa rnams kyi zhes pa ste/_rnams kyi chos nyid 'di zhes sbyar te spyod pa ni rnam par dag pa'i chos nyid yin zhes pa'i don to/_/de'i 'bras bu ni snying po zhes pa la sogs pa ste snying po zhes
[\[166a.2\]]pa ni spyod pa kho na ye shes kyi rang bzhin yin pas de skad do/_/chos zhes pa ni rigs pa'i chos te rnam par dag pa de las byung ba 'di zhes sbyar ro/_/byang chub kyi gnas yin zhes pa'i tshig gis bstan to/_/de ltar rang bzhin dang 'bras bu thob nas de la ngan pa zhes gong du smad pa ni bdag cag ni 'gyod
[\[166a.3\]]pa'o zhes 'jigs pa gsungs pa de nas zhes pa la sogs pa'o/_/de rnams kyi don ni go sla bas ma bshad do/_/de nas rdo rje 'chang ba'i mthu dang bstan pa'i chos de kho na la dam pa skyes te bstod pa gsungs pa de nas zhes pa la sogs pa'o/_/e ma'o chos zhes pa ni skye ba med pa'i tshul kho na ste tshig 'og
[\[166a.4\]]ma ni rtsa ba bskang ba'o/_/chos kyi don 'byung ba zhes pa ni de las byung ba'i spyod pa'o/_/chos dag pa zhes pa ni spyod pa'i 'bras bu'o/_/rgyal po zhes pa ni spyod pa dang 'bras bu de gnyi ga bdag med pa shin tu rgyal ba'o/_/de ltar spyir gsungs nas sku la sogs pa phye ste gsungs pa/_sku dang zhes pa la sogs
[\[166a.5\]]pa'o/_/sku yang gsung dang thugs dang ldan pas na gsung thugs zhes smos so/_/de kho na mtshan nyid dang bral ba'i dag pa nam mkha' dang 'dra ba las byung bas dag pa de la gnas zhes bya'o/_/mi 'gyur zhes pa ni sku de dus gsum du mi 'gyur ba ste mtshan la sogs par snang ba de yang dag par med ce'o/_/dus
[\[166a.6\]]gsum dag pa'i lam du byung /_/zhes pa ni thugs de yang stong pa kho na las byung ba'o/_/nam mkha' chen po zhes pa ni thugs su dag pa'i thugs te gtsor de las gsung 'byung bas na de ni dbyings zhes bya ste/_gsung de yang stong pa kho na las byung bas nam mkha'i lam zhes bya ste de ni gsung la bstod pa'o/_/_
[\[166a.7\]]nam mkha' dang 'dra ba'i sku las byung ba'i gsung ston pa'i thugs ni rdo rje gsum mchog ste/_thugs de yang stong pa las byung bas nam mkha'i gnas zhes te/_de ni thugs la bstod pa'o/_/le'u lnga pa'i 'grel pa rdzogs so//_//da ni sbyor ba dang po la gtogs pa nye bar sgrub pa zhes btags
[\[166b\]]
[\[166b.1\]]pa sku dang gsung dang thugs byin gyis rlob pa dang /_rjes su chags pa gtsor ston pa'i le'u gsungs pa de nas zhes pa la sogs pa'o/_/de la mi bskyod pa zhes pa ni rdo rje 'chang ba chen po ste mi bskyod pa lta bu'i thugs rdo rje'i ting nge 'dzin la zhugs pas de skad ces bya ste thams cad du de bzhin du
[\[166b.2\]]sbyar ro/_/oM zhes pa la sogs pa ni thugs rdo rje'i sa bon las sangs rgyas thams cad zhugs pa'i de ma thag brjod pa ste/_de ltar 'og mar yang sbyar ro/_/de rnams kyi sgom pa gsungs pa/_de bzhin gshegs pa'i rdo rje gsang ba gsum zhes pa la sogs pa ste gsum zhes pa dang mtshan zhes
[\[166b.3\]]'brel to/_/thabs kyis zhes pa ni oM la sogs pa'i sa bon gyis so/_/thugs su zhes pa ni sku rdo rje la sogs pa ste de bskyed pa la yang thugs kyi mtshan ma kho na mtshan no/_/de ltar bskyed pa yang bskul ba la sogs pa'i rim pas byin gyis brlab par bya'o zhes mdor bstan pa'i phyir
[\[166b.4\]]mchog rab 'di dag ces smos te/_de yang /_bzang po zhabs kyis skyes bur 'gyur/_/zhes pa nas/_gsang ba gsum mtshan mthong nas su/_/zhes pa'i bar du rgyas par gsungs so/_/de la rjes su chags pa'i sngags la dkon mchog dpal lta bu'i de kho na chags pa'i rgyu tshor ba'i ngo bo yin pa'i
[\[166b.5\]]phyir ro/_/mchod pa la yang don yod grub pa smos pa de kho na las kyi ngo bo yin pas so/_/de la sngags 'di nyid kyang gong du brjod pa ni ma yin te/_chags pa dang mchod pa'i rjes su de'i mnyam pa'i don brjod pa'o/_/de la 'dod pa'i yon tan lnga zhes pa ni gtsor gsungs kyi lha mo'i ngo bo
[\[166b.6\]]thams cad bzung ste le'u brgyad pa las de ltar snod do/_/mchod pa rnam pa lnga zhes pa ni me tog la sogs pa'o/_/de yang bzang po zhabs kyis/_/de ltar dbang bskur rang snying 'od/_/ces pa nas/_oM sarba ta thA ga ta pU dza zhes pa'i bar du tshigs su bcad pa gnyis dang sngags gsungs
[\[166b.7\]]so/_/da ni sku dang gsung dang thugs kho na byin gyis brlab pa gsungs pa/_de nas zhes pa la sogs pa'o/_/sngags la dmigs pa zhes pa'i rdo rje gsum gyi ting nge 'dzin dang ldan pa'i rnal 'byor pa'o/_/lus zhes pa ni de'i klad pa la gnas pa'i oM gyi sa bon las skyes pa'i sku'i rdo rje kho na ste ngag
[\[167a\]]
[\[167a.1\]]dang yid kyang de ltar ro/_/de ltar yang /_snying mgrin spyi bor gang gnas pa'i/_/zhes pa la sogs pas bstan to/_/bskul zhes pa ni shin tu gsang ba'i mchod pas mnyes pa'i de ma thag_/dpal ldan rdo rje thugs 'chang ba/_/zhes pa la sogs pas bskul ba'o/_/de
[\[167a.2\]]nas byin gyis brlab pa ni yid ni dga' zhing zhes pa ste/_sangs rgyas dag thugs dgyes nas byin gyis rlob pa ni/_dngos grub rab mchog stsol bar mdzod/_/ces bya'o/_/da ni gong du byin gyis ma brlabs par bskyed pa de rang bzhin med par bsgom pa gsungs pa/_sems la dmigs pa bdag med
[\[167a.3\]]par/_/zhes pa la sogs pa ste sems zhes pa ni thugs rdo rje'o/_/de bdag med pa sgyu ma 'dra bar bsgom pa de ltar ngag dang lus kyang ngo /_/de yang thog mar rang gi lus la sogs pa rang bzhin med par shes pa las bskyed do zhes pa gsungs pa/_nam mkha' bzhin du mnyam pa'i gnas/_/zhes
[\[167a.4\]]te nam mkha' dang 'dra bar bsgom pa ye shes nyid las de gsum bskyed pas na gnas she'o/_/sbyor ba rnam pa gsum zhes pa ni rig ma dang sbyor ba'o/_/bsgrub ces pa ni stong par shes pa de las bskyed do zhes pa ste de kho na gsal bar byed pa gsungs pa/_lus dang ngag sems mtshan nyid 'di/_/zhes
[\[167a.5\]]pa la sogs pa ste/_dpyad ces pa ni rang bzhin med par byas nas sngags oM la sogs pas bskyed pa'i rdo rje gsum rig ma dang sbyor bar bsgom zhes pa'i tha tshig go/_/da ni byin gyis brlab pa'i de ma thag rang bzhin med par bsgom pa gsungs pa/_lus dang ngag dang sems dmigs na/_/zhes pa la
[\[167a.6\]]sogs pa'o/_/byang chub med ces pa ni don dam par chos kyi sku la sogs pa med pas de bsgom pa yang med do/_/da ni phra mo'i sbyor ba rdzogs par gsungs pa de nas zhes pa la sogs pa'o/_/de la rdo rje 'chang chen po'i phra mo'i sbyor ba la sangs rgyas kyi gzugs rdo rje 'chang ba bsgoms nas phra mo'i ngo bor
[\[167a.7\]]sbyor ba brtsams te/_de yang gang zhe na/_nam mkha'i dbyings kyi dbus gnas par/_/zhes te rig ma'i gsang ba'i nam mkha' kho na la byang chub kyi sems dang sa bon las gyur pa'i mtshan ma'i gdan zla ba'i dkyil 'khor bsgom zhes so/_/yang mtshan ma de'i lte ba la gnas pa'i yi ge hUM gis bskyed pa'i
[\[167b\]]
[\[167b.1\]]phra mo'i ngo bo gsungs pa/_sna'i rtse mor zhes pa la sogs pa'o/_/yungs kar zhes pa ni le'u gsum pa las bshad pa de zhes dran par bya'o/_/'gro dang mi 'gro zhes pa ni g.yo ba dang mi g.yo ba'i ngo bo lha rnams dang de'i gnas zhes pa'i don to/_/yungs kar la zhes pa ni bsgom zhes pa'i don to/_/de'i
[\[167b.2\]]gnas kyi mtshan ma bskyed pa gsungs pa/_gsang ba'i sngags kyis brtags pa zhes te gnas zhes pa ni byang chub kyi sems rang gi ngo bo las byung ba'i mtshan ma'o/_/gsang ba'i sngags kyis brtags pa'i zhes pa ni yungs kar la sogs pa la yang sbyar te don ni kun la sbyar ro/_/mi bskyod pa'i gsungs
[\[167b.3\]]pa nam mkha'i dbyings zhes pa la sogs pa ste nam mkha'i dbyings ni sngar bshad pa bzhin du kun la sbyar ro/_/de'i mtshan ma ni nyi ma'i dkyil 'khor zhes bye brag tsam gzung ngo /_/sangs rgyas sku'i gnas zhes pa ni byang chub sems las byung ba'i mtshan ma'o/_/de'i steng du zhes pa ni de'i lte ba'i
[\[167b.4\]]nyi ma'i steng du'o/_/gnas zhes pa ni rang gi sa bon zhes pa ste de yang kun la sbyar ro/_/rtag pa'i gsungs pa spyan gyi tshul du sbyor ba zhes pa la sogs pa ste/_spyan gyi tshul ni thabs te rtag pa'i sbyor ba dang ldan pas so/_/rdo rje pad+mo zhes pa ni phra mo de la sbyor zhes pa ste de yang kun la sbyor ro/_/_
[\[167b.5\]]des ni mtshan ma'i rten gsal ba'i dkyil 'khor bsgom zhes pa 'di bye brag go/_/yang rin chen 'byung ldan gyi gsungs pa nam mkha'i dbyings zhes pa la sogs pa ste/_rin chen dkyil 'khor zhes pa'i don du gsungs so/_/dang po'i sbyor ba zhes pa ni bsnyen pa dang po nas rjes su chags pa'i
[\[167b.6\]]mthar thug pa'o/_/de yang kun la sbyar ro/_/pad+mo'i dkyil 'khor zhes pa ni snang ba mtha' yas dang don yod grub pa'i ste nyi ma'i dkyil 'khor yin no/_/zhi ba zhes pa ni 'od zer las sangs rgyas dang byang chub sems dpa' spro ba yin pas de skad de/_lha spro ba ni zhib tu gsungs par bstan to/_/_
[\[167b.7\]]gong du sangs rgyas sku'i gnas zhes pa de la bshad pa ut+pal zhes pa la sogs pa ste mtshan ma yin no/_/de la 'di ni mi bskyod pa yin no/_/de bzhin du rdo rje 'chang chen po yang de las mdog bsgyur bar zad do/_/tsa na ka zhes pa ni snang ba mtha' yas kyi yin no/_/'khor lo la sogs zhes pa
[\[168a\]]
[\[168a.1\]]ni lhag ma yin no/_/gong du lha spro ba gsungs nas da ni mtshan ma spro ba gsungs pa/_sangs rgyas byang chub gnas rnams ni/_/zhes te 'od zer gyi kha las rdo rje la sogs pa yang spro ba'i don to/_/chos kyi tshig rnams rab tu brjod/_/ces pa ni dbugs kyi yi ges bskul ba/_saM ha ra mi be+e he zhes pa la sogs pas
[\[168a.2\]]spro zhing bsdu'o zhes pa'i don to/_/de yang bzang po zhabs kyis/_rang gi mtshan ma phra mo'am/_/zhes pa la sogs pa tshigs su bcad pa gcig gsungs so/_/da ni bstan pa'i mtshan ma thob nas rig pa'i brtul zhugs spyad pa'am/_gzhan dang 'dod pa lta bu rig pa brtul zhugs la gtogs pa gsungs
[\[168a.3\]]pa/_de nas zhes pa la sogs pa'o/_/gzugs dang sgra dang ror ldan par/_/zhes pa ni gsang ba'i mchod pa'i longs spyod do/_/shes rab can zhes pa ni brtan pa'i mtshan ma thob pa'am gzhan 'dod pa lta bu'o/_/zas su bshang gci zhes pa ni gang gi mchod pa'o/_/zas su sha rnams zhes pa ni gtsang sme'i rtog pa gzhom
[\[168a.4\]]pa'am/_de rnams la khyad par gyi yon tan yod pa'i phyir ro/_/de'i yon tan ni/_byang chub sems dpa' blo chen dang /_/zhes pa la sogs pa'o/_/las kyi go 'phang zhes pa ni zhi ba'i las la sogs pa'o/_/lus ngag sems las 'das pa'o/_/zhes pa ni de rnam par dag par 'gyur zhes pa'o
[\[168a.5\]]le'u drug pa'i 'grel pa rdzogs so//_//da ni sbyor ba gsum la gtogs pa las dbang po dman pa rnams kyi don du bsgrub pa'i sdom pa rjes su dran pa bcu drug gtsor ston pa'i le'u bdun pa gsungs pa/_de nas zhes pa la sogs pa'o/_/de la dam tshig chen po zhes pa ni dam tshig kyang yin la
[\[168a.6\]]chen po yang yin pas de skad de kun du spyod pa'o/_/de kho na zhes pa ni nges pa'am rnam par dag pa'i don to/_/'dod pa'i longs spyod ces pa ni bza' ba dang bgo ba la sogs pa'o/_/ji ltar 'dod pa zhes pa ni sems ji tsam 'dod pa'o/_/'di lta bu'i sbyor ba gsum thugs la gzhag pa'o/_/yang /_
[\[168a.7\]]'dod pa'i longs spyod thams cad la/_/zhes pa ni gzugs la sogs pa ste/_'di dag kun du spyod pa dang mnyam par gzhag pa'i rang gi lha'i sbyor ba phyag rgya'i dam tshig la yang sbyar te/_de ltar yang bzang po zhabs kyis/_gzugs sogs 'dod pa'i longs spyod kyis/_/zhes pa la sogs
[\[168b\]]
[\[168b.1\]]pa'i tshigs su bcad pa phyed dang drug gsungs so/_/dka' thub sdom pa zhes pa la sogs pa ma bkag pa kho nas 'grub kyi/_dka' thub la sogs pas ni ma yin te gzhan du dus min zhes pa la sogs pa'i skyon dang bcas pa'i phyir ro/_/ji ltar 'dod pa bsten zhes pas slong mo la sogs pa yang
[\[168b.2\]]bsten nam snyam pa las/_de yang g.yeng ba'i rgyu yin pas mi bslang ngo zhes te/_ma bslangs pa'ang zhes pa ni rku ba la sogs pa'i brtul zhugs sam/_zas kyi 'du shes bskyungs pa'i don to/_/sngags kyi yan lag ces pa ni yan lag bzhi'am sbyor ba gsum zhes bya'o/_/da ni 'dod pa'i
[\[168b.3\]]longs spyod kyi yon tan gsungs pa/_lus dang ngag dang sems rnams ni/_/zhes pa la sogs pa ste longs spyod kyi 'bras bu ni bde ba yin la/_de'i 'bras bu ni sbyor ba la sgyid mi lug cing brtul phod pa yin no/_/de'i 'bras bu ni byang chub yin no/_/gzhan du zhes pa ni dka' thub kyis lus la
[\[168b.4\]]sogs pa ma bden sgyid lug pa nyid kyis dmyal bar skye'o/_/chos mchog mi g.yo ba zhes pa ni 'gyur ba med pa'i sku'o/_/chags pa'i ye shes zhes pa ni bde ba'i ye shes so/_/de kho nas byang chub sems dpa' la sogs pa mnyes pa yin te dpa' bo zhes pa ni sangs rgyas rnams so/_/da ni 'dod
[\[168b.5\]]pa'i brten pa dag gis sgom pa gsungs pa gzugs la rnam gsum zhes pa la sogs pa ste/_rnam gsum zhes pa ni mtshan ma med pa la sogs pa rnam par thar pa'i sgo gsum du shes nas te/_de nyid ces pa ni gzugs gsum po de bzhi rnam par snang mdzad du bsgom pa ste/_sna tshogs zhes pa ni
[\[168b.6\]]gzugs thams cad kyi rnam pa yin pa'i phyir ro/_/'og ma kun la yang des shes par bya'o/_/'dod chags chos kyi 'byung gnas gtso/_/zhes pa dang /_thogs med rdo rje 'dzin zhes pa ni bsgom pa ste/_sgra'i bdag po ni mi bskyod pa yin zhing /_ro'i bdag po ni snang ba mtha' yas yin pa'i phyir ro/_/_
[\[168b.7\]]de ltar phye ba gsungs nas rdo rje 'dzin pa'i ngo bo bsdus pa gsungs pa/_gzugs sgra ro la sogs pa la/_/zhes pa la sogs pa ste 'di ni zhes pa ni 'di'i sgom pa zhes pa'i don to/_/gsang ba'i snying po zhes pa ni rdo rje 'chang chen po ste de ni bsdus pa yin no/_/yang na de la bsgom pa ni zhes pa ni yang na
[\[169a\]]
[\[169a.1\]]phye ba'i rnam pa gzugs kyi rdo rje ma la sogs pa'i rigs kyi lha mo rnams su sgom mo/_/de dang kun du spyod pa mtha' dag gi don de yang bzang po zhabs kyis/_ting nge 'dzin las langs nas su/_/zhes pa nas/_sangs rgyas kun gyis mchod pa yin/_/zhes pa'i bar du
[\[169a.2\]]tshigs su bcad pa dgu gsungs so/_/de ni rjes su dran pa gsungs pa/_sangs rgyas rjes su dran pa sbyar/_/zhes pa la sogs pa ste de la sangs rgyas ni rtag pa gtsor gyur pa'o/_/chos dang rdo rje ni gsung dang thugs gtsor gyur pa ste/_des ni sku dang gsung dang thugs rnams bsgom par 'gyur ro
[\[169a.3\]]zhes bsdus pa'o/_/rigs ni rin chen 'byung ba la sogs pa'o/_/khro bo ni gshin rje'i gshed la sogs pa ste des na rnam pa gzhan bstan to/_/lha rjes su dran pa ni de rnams ma yin pa 'og nas 'byung ba gzhan no/_/de dag ni gang phra mo'i sbyor ba las nyams shing gzung ba las kyang nyams pa dag la
[\[169a.4\]]las kyi phyag rgyas dngos su so sor dran ni rjes su dran pa zhes te phyi ma las bsgoms nas rjes su dran pa gang zhes pa la sogs pa gsungs so/_/de rnams kyi khyad par gsungs pa bud med ces pa la sogs pa ste/_de rnams kyi spyi'i don ni gzung ba las nyams pa de ni dbang po shin tu dman pa yin
[\[169a.5\]]pas/_sku dang gsung dang thugs dang sems can dang sku gsung thugs bsdu ba dang /_shes rab kyi pha rol tu phyin pa dang /_ma skyes pa dang /_dam tshig btung ba dang /_mchod pa rjes su dran pa rnams kyis sngar brod pa bskyed pa la sogs pa byas te/_las kyi phyag rgya btsal nas sangs rgyas rjes
[\[169a.6\]]su dran pa la sogs pa rang gi tshul dran par bya'o zhes bya ba 'di yin no/_/lo grangs bcu drug ces pa ni sring mo ste gong ma dang 'og mar yang sbyar ro/_/gnas gsum zhes pa ni bsgrub pa ste yan lag gzhan yang shes par bya'o/_/spyan la sogs pa zhes pa ni rang gi rig ma'o/_/ye shes yi ge hUM dang oM
[\[169a.7\]]dag ces pa la sogs pa ni gsang gnas kyi sbyor ba ste/_hUM gis gsang ba'i rdo rje dang pad+ma'i 'dab ma bsgom mo/_/oM gyis rdo rje nor bu'o/_as pad+ma'i lte ba/_phaT gnyis kyis man ngag lus bstan pa'i lam du'o/_/de la rjes su dran pa re re nas gsungs pa de la zhes pa la sogs pa'o/_/sangs rgyas
[\[169b\]]
[\[169b.1\]]gzugs zhes pa ni dkyil 'khor rjes su dran pa la sogs pa'i rim pa rtag pa gtso bor gyur pa bsgom pa ste/_de'i sprin rnams spro ba dang bsdu ba la sogs pa sbyar ba ni sangs rgyas rjes su dran pa ste de 'og ma bzhi la yang sbyar ro/_/rdo rje 'chang chen po'am mi bskyod pa'o/_/dam tshig rjes su dran pa ni de rnams kyi
[\[169b.2\]]sku bskyed pa ste/_khu ba'i thigs pa'i rim pa las rdo rje sems dpa' la sogs pa bskyed do zhes pa'i don to/_/kha cig ni khu ba las rdo rje sems dpa'o/_/de las 'dod pa'i lha'o zhes rkyen du smra ste/_kho bo ni brgyud pa'i rim pa las gang du yang gsang ba'i gnas su bskyed pa rnams las rdo rje sems
[\[169b.3\]]dpa'i rkyen de ma mthong ngo /_/de las phye ba ni dkyil 'khor rjes su dran pa ste rang gi khu ba snga ma kho na las rin po che yungs kar lta bu shin tu zlum po'i dkyil 'khor bya'o zhes pa'i don to/_/de la sku rjes su dran pa ni sangs rgyas kyi sku ni rnam par dag pa'i phung po lngas rgyas pa ste/_bdag gis kyang deng sang yan chad
[\[169b.4\]]du de bzhin bsgoms so zhes dran pa ni sku'i rang bzhin zhes bya'o/_des na bdag kyang de 'dra bar 'gyur ro snyam du brod pa bskyed par bya'o/_/'og mar yang de bzhin sbyar te/_de dang 'dra zhes pa ni de bsgom par zhes don to/_/rdo rje 'dzin pa lta bur ni/_/zhes pa ni 'gyur zhes sbyar ro/_/sku dang gsung dang
[\[169b.5\]]thugs kyis mtshan/_/zhes pa ni sems can thams cad kyi sems ni sku la sogs pa'i rang bzhin no zhes gcig tu brod pa'o/_/de ni nam mkha' ltar mnyam pa'i spyod pa yin no/_/de la sngags thams cad kyi sku dang gsung dang thugs zhes pa ni bsgrub pa'i ngo bo ste/_rdo rje sngags kyi sku gang yin zhes pa ni
[\[169b.6\]]sangs rgyas kyi rdo rje gsum po dag kyang bskul ba dang sngags kyi gsung dang spro ba'i skus bsgom pa ltar bdag gis kyang deng sang yan chad bsgoms pas de dang 'dra bar 'gyur zhes brod pa ste de bzhin yan lag gzhan la yang dran par bya'o/_/yang dam tshig rjes su dran pa gsungs pa khu ba zhes pa la sogs pa'o/_/_
[\[169b.7\]]cho ga bzhin zhes pa ni bzang po zhabs la sogs pas bshad pa'i bdud rtsi'i sbyor ba'o/_/de bzhin gshegs pa'i 'khor bsad na/_/zhes pa ni dbang po dman pa'i rnam par rtog pa bcom pa ste gnyis su med ces pa'i don to/_/dngos grub rab tu 'thob par 'gyur/_/zhes pa ni de'i stobs kyis nyams pa slar
[\[170a\]]
[\[170a.1\]]gsos par 'gyur ba'i don to/_/rang bzhin gyis ni rab tu gsal/_/zhes pa la sogs pa ni 'di ltar gsungs te nam mkha' ltar gsal ba dang /_ma skyes pa dang /_nyon mongs pa med pa dang /_de rtog pa med pa dang /_rgyu med pa dang /_'bras bu med pa
[\[170a.2\]]rnams bsgom pa ni shes rab kyi pha rol tu phyin pa ste/_des ni bsgom mo zhes pa ni 'di yin no/_/de las phye ba'i ngo bo ni rab tu gsang ba dang mtshan ma med dang mi 'gyur ba ste/_dpe nam mkha' lta bu dang /_gnyis su med pa dang /_gnyis su med pa ma yin pa dang /_zhi ba dang /_shin tu dri ma med pa
[\[170a.3\]]ste/_dpe nam mkha' ltar de gnyis ni ma skyes pa de kho na la gsungs pa ste de bsgom pa'o/_/de gnyis kyi stobs kyis dbang po dman pa de mchog tu 'gyur ba yin no/_/zhe sdang rigs la sogs pa'i mchod pa ni dam tshig rjes su dran pa ste lo grangs bcu gnyis zhes pa ni tha ma gsungs pa ste gong ma
[\[170a.4\]]gnyis kyang sbyar ro/_/rigs kyi sbyor ba zhes pa ni rang gi rig ma'i sbyor ba'o/_/'dir ni de bzhin gshegs pa'i sku zhes pa la sogs pa ni rjes su dran pa thams cad kyi 'bras bu ste de bzhin gshegs pa'i sku zhes pa la sogs pa ni mchog go/_/sku dang zhes pa la sogs pa ni rigs 'dzin no/_/phra mo
[\[170a.5\]]zhes pa ni mi snang ba la sogs pa te de rnams kyi rgyud kyi cho ga sbyar ba tsam gyis 'grub ces pa'i don to/_/le'u bdun pa'i 'grel pa rdzogs so//_//da ni thun mong du gyur pa'i mchod pa'i sdom pa zhes gsungs pa/_de nas zhes pa la sogs pa'o/_/dkon mchog dpal zhes pa ni de'i bdag po
[\[170a.6\]]yin pas don yod grub pa gzung bar bya'o/_/rdo rje rgyal po zhes pa ni lha rnams kyi mchog ces pa'o/_/theg pa che zhes pa ni de nyid 'bras bu'i theg pa yin no/_/nam mkha'i spyod pa ni nam mkha' ltar dag pa'i spyod pa ste/_de rnam par sbyor bar mdzad pa'i don to/_/rdo rje kun gyi zhes pa ni lha thams cad
[\[170a.7\]]kyi mched pa'i dbyings ni rgyu ste rdo rje 'chang de yin no/_/rgyal mchog ni bod pa ste spyir zhus nas phye ste gsungs pa 'dod chags zhes pa la sogs pa'o/_/'dod chags la sogs pa de kho na rdo rje'i theg pa ste rab ston zhes pa ni ston pa po sku yin no/_/nam mkha'i dbyings dang mtshungs zhes pa ni sku de shin tu
[\[170b\]]
[\[170b.1\]]dag go zhes pa'i don to/_/thar pa'i lam zhes pa ni sngags kyi tshul dkyil 'khor la sogs pa ste ston pa zhes pa ni gsung nyid do/_/theg pa gsum ni phyi nang gsang ba gsum ste de dang mi 'bral ba ni gnas pa yin gyi yang de la stsol ba ni ma yin no/_/sangs rgyas skal mchog ces pa ni skal ba
[\[170b.2\]]mchog stsol bar mdzad ces pa'i don to/_/gsung de nam mkha' ltar dag ces bsdu'o/_/sems zhes pa ni thugs te de ni chen po la gzigs pas spyan no/_/chos kyi 'khor lo rab bskor ba/_/zhes pa'i don to/_/thugs de yang sku la sogs pa dang ldan pa sku dang zhes pa la sogs pa smos so/_/de
[\[170b.3\]]ma thag lan gsungs pa de nas zhes pa la sogs pa'o/_/thams cad ces pa ni sku la sogs pa'o/_/kun dbang po zhes pa ni kun gyi bdag po'o/_/de rdo rje dang rin po che 'dzin zhes sbyar ro/_/thams cad dbang bskur ni rdo rje ye shes kyi spyod pa'o/_/mchod pa'i mchog ces pa ni bshad ces 'brel te/_rdo rje mi
[\[170b.4\]]phyed nyid sku dang gsung dang thugs kyi skal ba mchog ste/_de lta bu'i rgyal ba 'byung ba'i mchod pa'o/_/de'i ngo bo gsungs pa na chung zhes pa la sogs pa'o/_/byol song ni bud med yin la skye gnas ni nyi shu lnga pa ma rnyed na byang chub kyi sems dang ldan nam mi ldan pa brtag pa ste/_ji tsam ro rtsa ba'i mtshan
[\[170b.5\]]ma mig dang sen mo la sogs pa brtag go zhes pa'am/_yang de nyid las rak+ta 'byung ba'i 'du shes par bya'o/_/de ni lo grangs las ma yin no/_/sa phyogs gtsang zhing zhes pa ni gdug pa rnams med pa'o/_/dben pa ni skye bo nyung ba'o/_/rgyal ba'i bdag nyid zhabs kyis bcags pa nyid do/_/_
[\[170b.6\]]gnas kyi khyad par 'di ni le'u bcu gcig pa las shes par bya'o/_/de yang bzang po zhabs kyis/_gang la yid dga' gnas su ni/_/zhes pa nas tho rangs shar bltas zhes pa'i bar du gsungs so/_/nu ma dang klad pa dang rkang pa'i bar zhes pa ni snying la sogs pa'o/_/lte ba nyid rked pa'o/_/_
[\[170b.7\]]khyad par gyi cho ga de rnams dang /_gzhan yan lag bzhi dang ldan pa'i rig ma ni ye shes rgya mtsho ste zab pa'i bdag nyid kyi phyir ro/_/bdag nyid ces pa ni ye shes sems dpa' ste/_gzugs ni ma yin te de ltar yang phyi ma las/_rig ma yang ni thabs kyis rgyal/_/zhes gsungs so/_/zla ba zhes pa
[\[171a\]]
[\[171a.1\]]ni nyi ma la bzung ste 'dod pa'i khyad par ro/_/de'i cho ga yang bzang po zhabs kyis/_de bzhin 'bring la rgyu mthun sogs/_/zhes pa nas/_sangs rgyas lnga yis gang bar bsgom/_/zhes pa'i bar du tshigs su bcad pa phyed dang gnyis dang snying po lnga gsungs pa ste/_
[\[171a.2\]]zhi ba rdo rje 'dzin 'dod na/_/zhes pa ni zhi ba chos kyi sku de rdo rje 'dzin du 'dod na/_sangs rgyas bsdu ba dag kyang bya'o zhes ye shes rgya mtsho dang bdag lhan cig bskyed do zhes pa'i don to/_/de'i gnas gsungs pa rin chen zhes pa la sogs pa'o/_/sna bzhi zhes pa ni phyogs la gsungs pa ste rin po che nyid ni sna
[\[171a.3\]]lnga yin no/_/dus gsum gyi zhes pa ni dus gsum gyi sems can gyi 'byung gnas ye shes rgya mtsho yin la gnas mchod rten yin no/_/bdag gi ba spu bu ga zhes pa ni bdag gi rig ma zhes pa'i don to/_/ut+pal zhes pa ni kha dog bzhi'i lha mo'o/_/de bas na bdag ces mang po'i tshig byas so/_/pad+ma
[\[171a.4\]]ni rA ga kho na ste de ni ro'i rdo rje ma'o/_/dzA ti kha dog las chos kyi dbyings rdo rje ma yin la rnam gsum zhes pa ni rnam par thar pa'i rang bzhin no/_/karni ka la sogs pa ni spyan ma la sogs pa'o/_/kha cig na re me tog nyid yin no zhes zer te de ni ma yin te/_phyi ma las 'di la me tog ces
[\[171a.5\]]brjod pa/_nam mkha'i khams kyi bud med do/_/zhes bshad do/_/gnas kyi khyad par gsungs pa dpag tshad ces pa la sogs pa'o/_/'khor lo zhes pa ni rtag pa'i rnal 'byor pa'o/_/gzhan gyi gsungs pa/_pad+ma rdo rje rin chen dang /_/zhes pa la sogs pa'o/_/de ltar gsang ba'i
[\[171a.6\]]mchod pa gsungs nas phyi'i gsungs pa/_rin chen mchod pa la sogs pas/_/zhes pa la sogs pa'o/_/de ltar ma'i gsungs nas sring mo'i gsungs pa rin chen 'byung gnas zhes pa la sogs pa ste/_lo grangs bcu drug ma ni mchod/_/ces gsungs so/_/gong du gsungs pa'i byin
[\[171a.7\]]gyis brlab pa dang mchod pa la sogs pa ni 'dir yang sbyar te de bzhin 'og ma la yang sbyar ro/_/khyad par gsungs pa/_rin chen sna tshogs mchog gis brgyan/_/zhes pa la sogs pa ste dbu rgyan la sogs pas bklubs pa'o/_/bsgrub tshe zhes pa ni sbyor ba gsum gyi bsnyen pa'i tshe zhes so/_/_
[\[171b\]]
[\[171b.1\]]rin chen rnams ni zhes pa ni gsang ba'i mchod pa'o/_/zhing 'dir zhes pa la sogs pa ni de'i 'od zer las sprul pa'i mchod pa ste sbyin pa'i pha rol tu phyin pa'i tshogs bsags pa'i phyir nyin re dus bzhir dbul zhes pa'i don to/_/'di rnams kyang ltag 'og tu sbyar ro/_/gsang ba'i mchod pa la gtogs
[\[171b.2\]]pa rang gi reg pa'i dga' ba kho na gnyis su med par kun la dbul bar gsungs pa bdag po'i zhes pa la sogs pa'o/_/da ni nang gi mchod pa gsungs pa/_nam mkha'i dbyings kyi dbus gnas par/_/zhes pa la sogs pa'o/_/yang bu mo'i gsungs pa/_bzhin bzangs zhes pa la sogs pa ste
[\[171b.3\]]lo bcu gnyis ma yin no/_/khyad par gsungs pa mig bzang zhes pa la sogs pa ste de yang gong ma gnyis la yang sbyar ro/_/de rnams kyi don yang bzang po zhabs kyis/_de ltar dbang bskur rang snying 'dod/_/ces pa nas mthar thug pa gsungs so/_/de'i yon tan gsungs pa 'di ni zhes pa la
[\[171b.4\]]sogs pa'o/_/le'u brgyad pa'i 'grel pa rdzogs so//_//da ni sgrub pa chen po la gtogs pa spyad pa'i dam tshig gsungs pa de nas zhes pa la sogs pa'o/_/de la thams cad ces pa ni sku la sogs pa ste gong du sbyar ba rnams las kun du shes par bya'o/_/sku dang gsung dang thugs
[\[171b.5\]]longs spyod/_/ces pa ni nges pa'i bsam gtan de kho na zhe sdang la sogs pa'i dkyil 'khor te gsum zhes pa ni gtsor gsungs pa'o/_/nyams ni rab tu dga' ba zhes pa ni dmyal ba la sogs pa'i 'gro ba dgag pa'i yon tan yod pa'i phyir ro/_/sangs rgyas dkyil 'khor zhes pa ni rtag pa las
[\[171b.6\]]byung ba'i pho brang ngo /_/de'i dbus su mi bskyod pa bsgoms te/_'di'i skabs su lag tu rdo rje rtse lnga pa kha bzhi pa bsgom zhes ji snyed pa'o/_/dus gsum 'byung ba'i sangs rgyas rnams/_/zhes pa ni dkyil 'khor gyi lha thams cad sgom pa ste/_phyi ma las/_zhe sdang 'khor lo bskyed par bya/_/zhes te 'og
[\[171b.7\]]mar yang de ltar sbyar ro/_/rdo rjes phye mar rlag ces pa ni de nas spro ba dang bsdu ba la sogs pa gdug pa can dmyal bar 'gro ba'i don du gzhom pa'i sbyor ba la sogs pas phye mar rlag go zhes ji snyed pa'o/_/thugs kyi dngos grub ces pa sgrub pa po de yang gsal ba rnam par dag pa nyid kyis thugs rdo rjer
[\[172a\]]
[\[172a.1\]]'gyur ba ste/_phyi ma las/_bdag nyid zhe sdang rdo rjer 'gyur/_/zhes so/_/bsgrub bya yang yon tan gsungs pa rdo rje gsad pa zhes pa la sogs pa ste/_sems can thams cad ces pa ni dgra rnams kho na'o/_/de yang phyi ma las/_rnal 'byor de yis gzhag byas pa'i/_/_
[\[172a.2\]]zhes pa la sogs pa gsungs so/_/ser sna can gyi don du gti mug gis don bya ba gsungs pa/_de nas zhes pa la sogs pa ste/_rab tu 'jug pas zhes pa ni bka' stsal to zhes 'brel to/_/rin chen kun gyi sbyor ba ni rku ba'i rnal 'byor te/_de'i rim pas phrogs nas zhes sbyar ro/_/ji ltar zhe na/_
[\[172a.3\]]rdo rje gsum du rnam bsgoms nas/_/zhes te de kho na rdo rje gzugs zhes bya ste de yang phyi ma las/_yan lag thams cad yi gsum bdag_/ces gsungs so/_/de'i sa bon las zla ba dang spro ba la sogs pa'i rim pas phrogs nas bsgrub bya dang sgrub pa po gnyi ga ji ltar gsungs par 'gyur ro/_/rigs
[\[172a.4\]]rgya mtsho thams cad ces pa ni thun mong du gyur pa ste/_rtag pa ma yin pas kyang spyad/_/ces bya ste gong 'og gzhan la yang de bzhin du sbyar ro/_/yang phrag dog can gyi don du 'dod chags kyis don bya bar gsungs pa/_de nas zhes pa la sogs pa'o/_/bud med lta bu zhes pa ni rang gi rig mar
[\[172a.5\]]sbyar zhes so/_/dam tshig bzhi ni bsnyen pa la sogs pa'i yan lag bzhi'o/_/thams cad ces pa ni phrag dog can gyi bud med do/_/bsgom par bya zhes pa ni dgug pa la sogs pa'i sbyor bas zhes ji snyed pa'o/_/de ltar lus kyi las rnam par dag pa gsungs nas ngag gi gsungs pa de nas zhes pa
[\[172a.6\]]la sogs pa'o/_/de la gang brdzun gyis 'dul ba dag mthong nas cho ga thams cad spyad de/_phan pa'i tshig ni rdo rje'i tshig_/ces bya ste yang dag par bden pa zhes bya ba'i don to/_/de ltar yang /_gzhan la gcig tu phan pa bden/_/phan pa med phyir cig shos med/_/ce'o/_/des mnyes
[\[172a.7\]]pas ma gos pas/_/nam mkha'i gsung ni dri ma med/_/ces bya'o/_/don ji lta ba bzhin du spro/_/zhes pa ni rdo rje gsum gyi sa bon las de'i don du spro ba dang bsdu ba la sogs pa bya ste phyi ma las/_nyid kyis bzla zhing spro bar bya'o/_/zhes so/_/ngag gi dam tshig lhag ma gsungs pa/_de nas zhes pa
[\[172b\]]
[\[172b.1\]]la sogs pa ste/_'dir yang des 'dul ba rnams la cho ga thams cad spyad de smra ba'o/_/sogs zhes pa ni ngag rkyal pa dang phra ma bsdu'o/_/yid kyi las ni gzhan gyi don ma yin te mnar sems la sogs pa ni nyon mongs pa kho na yin pas mi bskyed la ci ste rkyen gyis byung na yang phyi ma las bshad pa bzhin
[\[172b.2\]]lha'i rnam par bsgoms te/_de ni kun du spyod pa yin gyi sngags kyi spyod pa ni ma yin no/_/de rnams kyi don yang bzang po zhabs kyis/_'gro ba'i don ni ci rigs par/_/zhes pa nas/_de rtogs ye shes la ni med/_/ces pa'i bar du tshigs su bcad pa phyed dang bzhi gsungs so/_/da ni le'u lnga
[\[172b.3\]]par the tshom bsal na yang yid ches par dka' ba'i tshul gyis ngo mtshar gyi klan ka spangs pa gsungs pa/_de nas zhes pa la sogs pa'o/_/dam tshig rdo rje zhes pa ni sa'i snying po'o/_/de bzhin gshegs pa thams cad ces pa ni 'khor rnams sngar bshad do/_/dngos su dman pa'i tshig ma zhus pas
[\[172b.4\]]dman pa'i 'du shes gsungs so/_/'di'i don ni nam mkha' ltar ma gos pa dang mi gnas pa dang sems can gyi bsam pa zhe sdang can la sogs pa la don du 'gyur bas bshad do zer ba 'di yin no/_/gtsub shing zhes pa'i dpe ni mi gnas kyang 'bras bu'i rnam pa ji skad gsungs pa yang mi slu ba'o
[\[172b.5\]]zhes ston pa'o/_/don dam pa zhes pa ni bsam gtan gyi las de dag rang bzhin med pas zin pa ste/_de yang phyi ma las/_sgyu ma 'dra ba'i dngos po kun/_/zhes pa dang /_gzhan yang 'di nyid las yang dang yang du bshad do/_/de kho na zhes pa ni nges par bya ba ste de ltar yang /_bdag nyid sdig pas
[\[172b.6\]]ma gos pas/_/gsang ba la sogs nges par gnyer/_/zhe'o/_/le'u dgu pa'i 'grel pa rdzogs so//_//da ni zhi ba'i bsnyen pas dam pa'i mtshan ma ma thos pa la drag shul gyi gtsor ston pa'i le'u gsungs pa de nas zhes pa la sogs pa'o/_/'dus te zhes pa ni mchod
[\[172b.7\]]pa byas te zhes pa'o/_/sngags zhes pa ni lha rnams te de'i snying po kun du bsdus pa ni drag shul gyi cho ga ji snyed pa'o/_/dngos grub chen po zhes pa ni mchog gi dngos grub po/_/de'i tshul ni thabs so/_/de'i mchog ni drag shul te chen po zhes pa ni gtsor gsungs pa ste/_thun mong rnams kyi tshul
[\[173a\]]
[\[173a.1\]]gyi 'ang mchog_/ces shes par bya'o/_/yang dag ces pa ni rgyu dang 'bras bu zhes pa'i don te/_de ni 'og nas 'byung ba 'bras bu rnams kyang zhus pa yin te/_sangs rgyas rnams kyi gsung gi ni zhu ba sngon du ma song bar tshul ma yin no/_/nyon mongs kun gyi rgya mtsho ni rigs
[\[173a.2\]]lnga'o/_/de'i gtso zhes so/_/de la lus dang ngag dang sems zhes pa la sogs pas ni sgrub pa gtsor gsungs pa ste/_de bzhin du thabs gzhan la des mtshon nas de sgrub pa'i rnal 'byor ba gal te ma grub na zhes mtshams sbyar ba'i don to/_/rig pa bye ba khrag khrig ces pa ni zhi ba la sogs pa
[\[173a.3\]]sems can gyi don gyi thabs te de yang bzang po zhabs kyis gsungs pa/_so sor zhi ba la sogs bskul/_/zhes pa dang /_phreng sngags la yang rig par gsungs/_/zhe'o/_/kyang zhes pa ni sngags kyi spyod pa bsnyen pa'i rnal 'byor pa brtson pa nyid kyi phyir spyan ras kyis mi 'tsho ba srid ces lhag
[\[173a.4\]]ma can gyi don to/_/rdzogs par 'gyur snyam pa ni brtson pa nyid kyi phyir ro/_/de bzhin gshegs pa ni sku'i ngo bo ste dam tshig ni grub pa'o/_/dmigs pa ni gsol bar mdzad pa ste de ltar 'og ma la'ang sbyar ro/_/'di nyid kyi zhes pa ni 'das pa'i sangs rgyas rnams kyis kyang gsungs zhes ston
[\[173a.5\]]pa ste sdud pa po'i tshig gis ni ma yin no/_/de nas zhes pa la sogs pa ni yon tan te de'i dus na yang de ltar gyur la/_rnal 'byor pa 'di zlos pa yang yon tan de thob pa ste/_rdo rje sems dpa' rjes su dran/_/zhes pa ni grub pa la sogs pa'i dam tshig dran pa'o/_/de ltar yin na grub pa'i
[\[173a.6\]]rang bzhin gyi sems kho na'i bag chags sbyangs pa las byung ba ste/_de ltar bco lnga pa las yid bzhin gyi nor bu'i dpe dang bzang po'i zhabs kyis kyang /_sems las yang dag byang chub 'byung /_/zhes pa la sogs pa gsungs so/_/da ni rnal 'byor pa rnams kyi sbyor ba la sems can thams cad
[\[173a.7\]]dbugs 'byung ba'i sbyor ba'i don du rdo rje sems dpa' bskyed pa la rdo rje nga rgyal ma gtogs pa'i mngon par byang chub pa'i rim pa gsungs pa de nas zhes pa la sogs pa ste/_dkyil 'khor bkod pa zhes pa ni thabs dang shes rab kyi ye shes kyi zla ba'o/_/de'i dbus nas zhes pa ni dbus kyi zla ba'i gdan
[\[173b\]]
[\[173b.1\]]la'o/_/yi ge hUM zhes pa zla ba gnyis las gyur pa'i sa bon no/_/rang gi gzugs zhes pa ni sa bon las gyur pa'i rdo rje'o/_/sangs rgyas kyi ni zhes pa la sogs pa ni de las gyur pa'i sku'o/_/kha cig na re de'i dbus nas zhes pa ni zla ba gnyis/_yang gang sa bon bar na gnas/_/zhes smra ba'o/_/_
[\[173b.2\]]de'i don dang nga rgyal dang bcas pa yang bzang po zhabs kyis/_rang gi mtshan dang ldan pa yi/_/zhes pa nas/_'od 'phro 'bar ba bsgom par bya/_/zhes pa'i bar du tshigs su bcad pa phyed dang lnga gsungs so/_/da ni rgyal ba mchog gi lha rnams bskyed pa'i sa bon gsungs pa/_rang gi dkyil 'khor
[\[173b.3\]]zhes pa la sogs pa ste dper na/_phag mo cig gi mngal du sa bon cig las phru gu mang por 'gyur ba ltar/_rang gi yi ge kho na las thams cad skyed pa ste de ni snying po bsdus pa yin no/_/de yang bzang po zhabs kyis/_snying zla'i ral gri snying 'od kyis/_/zhes pa la sogs pa gsungs pa las
[\[173b.4\]]shes par bya'o/_/da ni drag shul gyi snying po dang 'brel pa gsungs pa/_rang sngags skyes bu zhes pa la sogs pa'o/_/gnas bzhi zhes pa ni snying ga la sogs pa ste/_des ni sangs rgyas dgug pa spro ba'i don du phyag rgya bzhi gsungs pa yin no/_/phyag rgya de'i thugs ka yang yi ge dang bcas
[\[173b.5\]]pa'i mtshan ma bskyed pa'i don du sa bon gsungs pa/_snying ga'i zhes pa la sogs pa ste phra mo'i zla ba dang nyi ma bsams te de la yi ge dgod/_de las mtshan ma rdo rje chen po rtse lnga pa la sogs pa'o/_/de'i sa bon las 'phro ba'i kyo ba gsungs pa/_rdo rje kyo ba zhes pa la sogs pa ste
[\[173b.6\]]khyad par zhes pa ni 'khor lo la sogs pa'i kyo ba ste de yang bcu bzhi pa las/_'khor lo rdo rje pad+mo che/_/rdo rje kyo ba'i khyad par gyis/_/zhes so/_/rdo rje gsum rnams zhes pa ni sangs rgyas dgug pa la ni rdo rje gsum po la gzugs gnyis spro ba'i don te/_'og nas shes par bya'o/_/_
[\[173b.7\]]hUM la sogs pa'i dbus kyi yi ge ste des gong du bshad pa'i snying po lnga po dag bskul ba'o/_/dzaHzhes pa ni ang+ku sha dzaHzhes kyo bas drang ba'o/_/phaT ces pa ni drag tu bskul ba'am/_kha cig na re phur pa gdab pa la ming dang mA ra ya phaT ces gdab pa yin no zhes zer ro/_/rdo rje rigs kyi gsungs nas/_
[\[174a\]]
[\[174a.1\]]'khor lo'i rigs la sogs pa gsungs pa 'khor lo pad+ma zhes pa la sogs pa'o/_/mchog stsol ba dag rnam par gzigs/_/zhes pa ni spyan ras kyis 'tsho zhes pa'i don to/_/de ma thag dngos grub stsol ba gsungs pa/_yid 'jigs shing zhas pa la sogs pa'o/_/_
[\[174a.2\]]'gal bar byas zhes pa sgrub pa po des bskul ba'i sems ma yin par zhe sdang kho nas/_sangs rgyas la drag shul byas pas 'tshang /_de nas zhes pa la sogs pa gsungs pa'o/_/de la sngags kyis bskyed pa'i skyes bu ni sngags kyi skyes bu ste sngags kyi sems dpa' ma yin pa'i don to/_/de ni dang
[\[174a.3\]]po'i las can no/_/de bzhin ni gzhan dag pa'i don to/_/da ni dang po'i las can la sogs pa dang /_rig pa'i brtul zhugs la gtogs pa'i dam tshig dang /_dam tshig gi dkyil 'khor la sogs pa gsungs pa ni sngags kyi sems dpa' zhes te/_ji snyed pa zhes pa ni rnal 'byor pa thams
[\[174a.4\]]cad do/_/rdo rje gsum gyi ye shes rdzogs/_/zhes pa ni sgrub pa ste lus kyi lha'i mchog yin te gtsor smos kyi yan lag lhag ma yang sbyar ro/_/dngos po thams cad brtag par zhes pa ni bde ba chen po'i byang chub kyi sems te de brtag ces so/_/de yang g.yo ba dang mi g.yo ba kun gyi rnam pa gnyis
[\[174a.5\]]su med pas dngos po thams cad ces te/_de ni dam tshig ste shes rab ye shes kyi dbang du smra ba ni ma yin no/_/de'i thabs dang shes rab kyi dkyil 'khor ni rig ma dbang phyug ces pa la sogs pa ste/_de'i don ni hUM gis rdo rje bskyed pa la sogs pa thams cad rdzogs par byas te shes rab la
[\[174a.6\]]chags pa'i sems kyis blta'o zhes pa 'di yin no/_/de'i bud med gsungs pa/_'jig rten zhes pa la sogs pa ste/_bcu drug pa las/_lha mo klu mo gnod sbyin mo/_/zhes pa la sogs pa la gsungs pa/_der spro bya zhes pa ni spro ba dang bsdu ba dag gis rigs lngar byin gyis brlab po zhe'o/_/_
[\[174a.7\]]de'i yon tan gsungs pa rdo rje gsum po zhes te de ni sku gsum yin no/_/byang chub sems zhes pa ni bde ba chen po yin no/_/rdo rje sems dpa'i tshe zhes pa ni mi 'gyur ba'i tshe des 'thob ce'o/_/'di'i cho ga zhib tu ni drug cu pas bstan to/_/le'u bcu pa'i 'grel pa rdzogs so//_//_
[\[174b\]]
[\[174b.1\]]da ni dngos grub kyi zhing zhes pa sbyor ba rnams kyi gnas gtsor bstan pa'i le'u gsungs pa de nas zhes pa la sogs pa'o/_/de la drug pa las thabs kyi thabs zhes pa de'i sa bon dang ngo bo gsal bar gsungs pa/_rdo rje gsum mchog ces pa la sogs pa ste/_lus kyi lha'i mchog yin na rdo rje gsum mchog
[\[174b.2\]]ce'o/_/byang chub thob pa'i thabs yin pas rdo rje gsum gyi phyag rgya chen po de ni thabs su zhes bya'o/_/yi ge'i sngags de nyid gsungs pa/_oM gyis sku rdo rje bskyed de/_de bzhin du 'og mar yang sbyar bar bya'o/_/da ni bzhi'i ting nge 'dzin la gtogs pa rdo rje rgya gram la gnas pa'i pho brang gi sa bon
[\[174b.3\]]gsungs pa dkyil 'khor zhes pa la sogs pa ste/_rdo rje kun zhes pa ni rtse mo gsum pa'i rgya gram mo/_/de las skyes pa'i pho brang gi sa bon ni b+h+rUM ste/_rdo rje sprin ni kun bskyed pa/_/zhes pa ni rdo rje rgya gram kho na yin no/_/rdo rje dkyil 'khor zhes pa la sogs pas ni gong du gsungs pa'i rdo rje gsum gyi
[\[174b.4\]]sa bon de'i gnas gsungs pa ste/_rdo rje dkyil 'khor zhes pa ni klad pa la gnas pa'i oM gyis bsnyen pa'i 'khor lo ste mi phyed pa'i phyir ro/_/de'i lte ba'i zla ba la gnas pa'i oM gyi rim pas sku'i rdo rje bskyed pa ste de bzhin 'og mar yang sbyar ro/_/gsal ba zhes pa ni pad+ma ste dri ma med pa'i phyir ro/_/chos
[\[174b.5\]]zhes pa ni rdo rje ste de kho na rig pa'i chos yin pa'i phyir ro/_/de ltar yang zla ba las/_sku gsung thugs kyi rdo rje can/_/rdo rje gsal chos 'khor lo yi/_/gnas de la ni brtag byas nas/_/zhes so/_/da ni le'u dang por zhus pa las/_bsnyen pa dang po nyid kyi ngo bo la gtogs pa'i lha mo bzhis
[\[174b.6\]]bskor ba dang /_bskul ba la sogs pa ma yin pa'i yi ge dang /_bdud rtsi'i rim pa gsungs pa/_yi ge b+h+rUM gyis zhes pa la sogs pa'o/_/rdo rje gsum 'byung zhes pa ni yi ge gsum ho dang bcas pa dang /_de las byung ba'i dam tshig bsgom/_/zhes pa'i don to/_/de kho na gsungs pa snying po
[\[174b.7\]]dus gsum zhes pa la sogs pa'o/_/mnyes byed ces pa ni rdo rje sems dpa' byang chub sems las gyur par pad+ma'i nang na gnas pa thabs dang shes rab kyi ngo bo ho gnyis gsungs so/_/sku gsung thugs ni de'i bar na gnas pa'i oM la sogs pa ste/_oM ni sangs rgyas sku yi mchog_/ces
[\[175a\]]
[\[175a.1\]]pa la sogs pa'o/_/sangs rgyas rgyu dang 'bras bu 'byung /_/zhes pa ni des rdo rje 'chang chen po 'am mi bskyod pa la sogs pa'i rig pa'i lha bskyed do zhes pa'i don to/_/rdo rje mi phyed gsum bsgoms pas/_/zhes pa ni de zhu ba las gyur pa'i ye shes kyi bdud rtsi ste de kho na
[\[175a.2\]]dam tshig go/_/rdzogs par 'gyur zhes pa ni de la bskul ba la sogs pa'i rim pas sku yongs su rdzogs par 'gyur zhi'o/_/yang bzang po zhabs kyis/_oM AHhUM zhes bya bas sems dpar ho zhes pa nas/_sku gnyis zhu bar byas pa la/_/zhes pa'i bar du tshigs su bcad pa phyed dang gnyis
[\[175a.3\]]gsungs so/_/da ni thun mong gi sgrub pa'i cho ga dag las bsam gtan la brten pa gsungs pa/_dben zhing zhes pa la sogs pa ste nyams dga' ba zhes pa ni me tog dang 'bras bu la sogs pas brgyan pa ste/_rigs bsgrub pa la bsngags pa'i phyir ro/_/rang gi sngags kyi dam tshig ces pa ni rtag pa'i
[\[175a.4\]]dam tshig sems dpa'o/_/yi ge oM ni snying gar gzhag_/ces pa ni ye shes sems dpa'i mtshan ma la b+h+rUM gsal te oM kho na gzhag ces pa'i don to/_/'od zer lnga yi sprin chen po/_/zhes pa ni ye shes sems dpa' ste rnam par snang mdzad kyi ngo bo'o/_/oM yang kha dog lnga pa yin no/_/rdo rje'i sku zhes
[\[175a.5\]]pa ni rnam par dag pa'i sku ni ma yin gyi mdog la sogs pa 'dra ba'o/_/ye shes lnga ldan zhes pa ni de'i rig ma ste/_ye shes lngas byin gyis brlabs pa'i phyir ro/_/cho ga 'di rnams ni 'og tu yang shes par bya ste/_'di rnams kyi thun mong gi cho ga le'u bcu gnyis par bshad par bya ste de kho na skabs yin pa'i
[\[175a.6\]]phyir ro/_/dam tshig ye shes pa la dam tshig ces pa ni dam tshig gi phyag rgya ye shes zhes pa ni ye shes sems dpa' ste/_de'i thugs kar yang oM ste tshig gi dam tshig ni oM yin no/_/tshig gi lam gnas zhes pa ni ngag gi lam la gnas pa nyid do/_/da ni chos kyi dbyings la gnas pa'i pad+ma dang rdo rje rgya gram
[\[175a.7\]]gsungs pa rdo rje kun dang zhes te rdo rje kun ni rgya gram mo/_/rgyal ba'i gnas ni pad+ma ste rnam par dag pa'i gnas yin no/_/'dir gang gtso bo gsum gyi rig 'dzin gsungs pa ltar rang rang gi yi ges kun la sbyar bar bya ste 'dir ni gtsor gsungs pa yin no/_/de bzhin du 'og ma kun la yang sbyar ro/_/mi snang bsgrub pa
[\[175b\]]
[\[175b.1\]]pa las dum bur bcad de de'i bdag po nyid kyi sgrub pa gsungs pa/_ye shes dkyil 'khor dbus su ni/_/zhes pa la sogs pa'o/_/ye shes dkyil 'khor ni rtag pa'i pho brang ngo /_/rdo rje chen po ni nam mkha'i snying po ste mi snang ba'i ye shes kyi rdo rje de'i bdag po yin pas chen po'o/_/lus rnams kun la zhes
[\[175b.2\]]pa ni gnas bzhi la rang gi mtshan ma khaM bsam mo/_/mkha' 'dra zhes pa ni mi snang ba'o/_/byang chub sems dpa' rnams kyi rig 'dzin gsungs pa rdo rje zhes pa la sogs pa ste/_'od zer zhes pa ni ye shes sems dpa' kha dog lnga pa zhes pa'i don to/_/bsam gtan de kho na longs spyod yin no/_/de
[\[175b.3\]]bzhin du byang chub sems dpa' gzhan rnams kyi longs spyod rjes su dpag go/_/'od zer 'bar ba'i yi ge th+hiM zhes pa ni/_mngon par shes pa'i sa bon du gsungs te/_lha gang yang rung ba'i sbyor ba can gyis rang dang 'dra ba'i sku'i rdul phra rab las grub pa'i lus la bsam zhes te/_ngag la zhes bya ba
[\[175b.4\]]ni de kho na rang gi gnas lnga la gzhag par byas pa ste cho ga ni 'og nas bshad do/_/sangs rgyas mngon shes dam tshig mchog/_/ces pa ni de'i bsam gtan de kho na dam tshig ste des sangs rgyas kyi mngon par shes pa dang mtshungs par 'gyur zhes bsngags pa'o/_/yang rig 'dzin gyi khyad par gsungs pa/_
[\[175b.5\]]nam mkha'i dbyings zhes pa la sogs pa'o/_/rdo rje sems dpa' ni rdo rje 'chang chen po 'am mi bskyod pa'o/_/rdo rje dam tshig gsum bsgoms pas/_/zhes pa ni stong pa nyid kyi ye shes kyi oM sku gsung thugs rdo rje mtshan ma la rang gi yi ge gsal nas dgod par bya'o/_/de bzhin du 'og ma kun la yang sbyar
[\[175b.6\]]ro/_/lus dang ngag sems rdo rje yis/_/zhes pa ni gong ma'i bsam gtan des zhes pa'i don to/_/ye shes gsang bar zhes pa ni stong pa nyid la sogs pa bzhi'o/_/'dir brtag pa tha mar byung ba ni de'i gzhi yin pa'i phyir ro/_/'dir yang lha thams cad la oM sbyar ro/_/da ni dngos grub kyi zhing nyid
[\[175b.7\]]gsungs pa shin tu dben pa'i zhes pa la sogs pa ste shin tu dben pa'i ri phug ni mi snang ba'i gnas yin no/_/rnam pa sna tshogs zhes pa ni me tog la sogs pa can ni rig 'dzin gyi yin no/_/rlung dang 'bab chu ni rgya mtsho rkang pas bcags pa yin no/_/dur khrod ni mngon spyod kyi yin no/_/sogs zhes
[\[176a\]]
[\[176a.1\]]pa ni dgug pa la ni lam gyi gzhi mdo la sogs pa'o/_/mngon shes la ni drang srong gi gnas la sogs pa yin no/_/bsnyen pa'i dus su ni zhi ba'i gnas de thams cad yin te brgyad pa las/_zhi ba'i gnas rnams su zhes bstan to/_/'di rnams ni nye bar
[\[176a.2\]]brtags pa ste thams cad du ma nges pa'i phyir re re la yang gnas kyi khyad par mang po smra ba yin no/_/bsam gtan bsdus pa zhes bya bas ni dngos grub thams cad yin no/_/mngon par shes pa rdzogs pa gsungs pa/_mi bskyod ye shes dag la sogs/_/zhes pa la sogs pa ste sangs rgyas mchog ces
[\[176a.3\]]pa ni zhabs kyis bcags pa dang /_drang srong mchog rnams kyi gnas su mngon par shes pa sbyar ba ste/_rdo rje chen po rtse lnga pa/_/zhes pa la sogs pa'i don ni rdo rje sems dpa'i sbyor bas mig dang rna ba dang dpral ba dang snying ga dang lte ba dag la rang gi sa bon las bskyed pa'i rdo rje lnga/_de'i lte ba la
[\[176a.4\]]th+hiM lnga sbyar bas de ltar 'gyur te zhes pa yin no/_/'khor lo la sogs pa yang de bzhin sbyar ro/_/da ni bzhi'i ting nge 'dzin la gong du bshad pa'i b+h+rUM las gyur pa'i 'khor lo dang /_de las gyur pa'i rtag pa'i sku gsungs pa/_rdo rje nam mkha' zhes pa la sogs pa ste sangs rgyas 'dug pa zhes
[\[176a.5\]]pa ni spro ba dang bsdu bas so/_/sangs rgyas mchog dang 'dra zhes pa ni rtag pa'i sku de kho na'o/_/da ni las kyi mchog gi sbyor ba la thig le'i sbyor ba gsungs pa sangs rgyas dkyil 'khor zhes pa la sogs pa ste/_bdag gi lus la snang mdzad gzhag_/ces pa ni ye shes sems dpa'o/_/oM
[\[176a.6\]]zhes pa ni 'dod pas oM nyid dang b+h+rUM mo/_/sngags kyi rnam pa shes pas bsgom ste de kho na 'gog pas rdo rje zhes te 'gog pa ni dbugs 'gog pa'o/_/rdo rje ni thig le'i lha rnams so/_/de kho na spro ba dang bsdu ba ste rang gi sems nyid dang gnyis su med par bsgoms te 'og mar yang de bzhin sbyar ro/_/_
[\[176a.7\]]oM zhes pa dang dzr-iM ngam aM nyid yin no/_/'di dang bzlas pa dag ni sbyor ba'i cha zhes bya ste bzang po zhabs kyis gsungs pa/_ye shes sems dpa'i snying po yi/_/thig le rang sems 'od dgod do/_/sngags kyi rnam shes bsgom pa ni/_/sbyang ba'i cha zhes bya bar bshad/_/bying ba'i sems las slong
[\[176b\]]
[\[176b.1\]]ba yi/_/de bzhin bzlas pa'i ngo bo yang /_/zhe'o/_/'dir gtso bo gsum la sbyar ba ltar kun la sbyar ro/_/de'i cho ga yang bzang po zhabs kyis/_snying 'od sprul pa'i 'gog pa'i sa/_/zhes pa nas/_'gro ba'i don du gang yang spro/_/zhes pa'i bar du tshigs su bcad pa bzhi gsungs so/_/_
[\[176b.2\]]yang rig 'dzin gsungs pa/_rdo rje nam mkha'i zhes pa la sogs pa'o/_/lus ngag sems la zhes pa ni rdo rje gsum gyi g.yas su 'am yang na de'i thugs ka'i g.yas su ste/_de'i thugs ka nyid ni ma yin te gong du bshad pa'i phyir ro/_/sku dang gsung dang thugs rdo rje'i zhes pa ni 'das ma thag
[\[176b.3\]]pa'i yon tan no/_/le'u bcu gcig pa'i 'grel pa rdzogs so//_//da ni 'bras bu'i ngo bo las thun mong gi sgrub pa rnams gsungs pa de nas zhes pa la sogs pa'o/_/skyed pa zhes pa'i rgyu'i rnam pa yin pa'i phyir ro/_/mkha' dang mtshungs pa nyams 'gyur ba/_/zhes pa nas/_rol mo 'di dag
[\[176b.4\]]rab tu bsgom/_/zhes pa'i bar du nam mkha' lta bu'i ngo bo dag las thun mong gi sgrub pa dang bsgom mo zhes spyir gsungs pa yin no/_/de dag kyang gang dag yin zhe na rig 'dzin dang /_mi snang ba dang /_mngon par shes pa dang /_las kyi khyad par dang /_rgya mtsho rkang pas bcags pa dang /_sngags kyi khyad
[\[176b.5\]]par rnams kyi sgrub pa dang /_mngag pa dang /_mig rnon te brgyad po de dag gi thun mong gi sgrub pa yin te/_de ltar yang /_thun mong sgrub pa brgyad dang ni/_/mchog gi sangs rgyas dngos po yin/_/zhes so/_/de dag gi khyad par gyi dbye ba ni rang rang gi skabs su dbye'o/_/de la 'di rnams kyi thun mong gi
[\[176b.6\]]cho ga ni thog mar bsnyen pa dang sgrub pa dag gis rnal 'byor bzhi'i rim pas grub pa dam pa'i mtshan ma thob nas/_rang gi sngags la de kho na gsum gyi mchod pa 'bum byas nas/_rang dang mthun pa'i gnas su lha rnams kyi gnas nas lha re re 'am tshang ba gang la ji ltar rigs pas nye ba'i sgrub pa
[\[176b.7\]]la sogs pa byas te de la ma gtogs par ji skad bshad pa'i cho ga dag gis bsgrub par bya ba 'di yin no/_/de ltar bzang po zhabs kyis/_yang na grub pa'i mtshan ma ni/_/zhes pa la sogs pa dang /_don bsdus pa'i tshigs bcad gsungs pa las shes par bya'o/_/da ni de rnams kyi
[\[177a\]]
[\[177a.1\]]cho ga bshad pa gsungs pa dgon pa chen po zhes pa la sogs pa ste mi snang ba'i gnas yin no/_/'og ma ni rig 'dzin gyi yin no/_/lus dang ngag sems rdo rje la/_/zhes pa ni rdo rje sems dpa' ste rkyen no/_/rdo rje 'jam pa zhes pa ni de zhu bas muM las bskyed pa'i 'jam
[\[177a.2\]]dpal ye shes kyi mdzod bsgom pa ste/_rkyen de ni gzhan 'dir sgyur na dgos kyi rang la ni ma yin te 'og nas ston to/_/de nas rang gi sngags kyis bskyed pa'i ral gri la gnas bzhir khaM bsgom par bya'o/_/spro ba la sogs pa ni rang gi sa bon kho na las bya'o zhes te de yan chad du bsam gtan las
[\[177a.3\]]byung ba'i rig 'dzin dang /_mngon par shes pa dang mi snang ba rdzogs so/_/rdzas la brten pa'i mi snang ba gsungs pa/_rdo rje mi phyed gsum las byung /_/zhes pa la sogs pa'o/_/rnal 'byor pa de kho na las byung ba'i bshang gci'i ri lu gser dang dngul dang gsum gyis ldan par bya ste gsang
[\[177a.4\]]bar bcug nas rang gi sngags kyis bskyed pa'i rang gi dkyil 'khor gyi 'khor lo der bsgom pa na zhes te/_'dir ma smos pa ni 'og tu shes par bya'o/_/yang rdzas la brten pa'i rig 'dzin gsungs pa/_'khor lo 'od 'phro zhes pa la sogs pa ste/_rtag pa'i sbyor ba can gyis rang gi mtshan ma
[\[177a.5\]]rang gi sngags las byung ba'i sangs rgyas kun gyi gnas su bsgoms nas zhes te de bzhin du gzhan la yang sbyar ro/_/ri rab sum cu drug ces pa ni stong gsum gyi stong chen po ste sum cu zhes pa ni stong gsum mo/_/rtsa drug ni de'i phyogs drug gi ngo bo zhes te/_de'i phyir don yod grub pa
[\[177a.6\]]la/_stong gsum na ni mchog tu dpa'/_/zhes smos pa yin no/_/ye shes lnga ldan zhes pa ni gong du bshad pa bzhin te kun la shes par bya'o/_/'dir ma rdzogs pa ni 'og tu sbyar ro/_/da ni ri lu'i 'phro 'du gsungs pa/_oM gyis zhes pa la sogs pa ste rdo rje 'jam pa'i sbyor bas gong du bshad
[\[177a.7\]]pa'i rim gyis rdo rje mi phyed pa las byung ba'i bshang gci'i cho ga bzhin spyad do/_/oM mam muM las byung ba'i phyi nang dkyil 'khor rang gi lha bdag por byas pa dang ldan pa'i ri lu tsan ka tsam gsang bar bcug nas/_yi ge gsum gyis bskul ba rang gi sngags bzlas te 'phar nas zos nas zhes
[\[177b\]]
[\[177b.1\]]te/_'di yang ma rdzogs pa'i cho ga ni bco lnga pa las shes par bya'o/_/yang rig 'dzin gyi 'phro gsungs pa/_mkha' dbyings gsal ba'i dkyil 'khor gnas par zhes pa la sogs pa'o/_/rtag pa'i sbyor ba las gong du bshad pa'i rim pas gser la sogs pa'i 'khor lo rang gi
[\[177b.2\]]sngags kyis bskyed pa'i nang gi dkyil 'khor rang gis gtso bor byas pa dag dkyil 'khor gyi dbus su gzhug ste/_gong ma bzhin du sngags bzlas nas 'khor lo de 'phag gam 'phar nas lag tu blangs na ji skad gsungs pa'i yon tan du 'gyur te de bzhin kun la sbyar ro/_/tri shU zhes pa la
[\[177b.3\]]sogs pa ni mtshan ma de dang ldan pa rnams te rdo rje khyad par zhes pa ni lha'i khyad par te/_de'i khod ma bzhin no/_/grub pa de dag thams cad la lha ni rang gcig pu'i sbyor ba yin no zhes shes par bya'o/_/da ni bsam gtan la brten pa'i dgug pa las sangs rgyas dgug pa gsungs pa/_lam gyi
[\[177b.4\]]bzhi mdo zhes pa la sogs pa'o/_/dgug pa'i khyad par zhes pa dgug par bya ba'i khyad par te gang 'dod pa dgug go zhes pa'o/_/de las sangs rgyas dgug na dang po la sogs pa'i sbyor ba gsum dang ldan pa'i sngags kyis skyes bu dkyil 'khor chen po'i 'khor lo dang ldan pas 'khor lo'i
[\[177b.5\]]kyo ba la sogs pa dag gis rlung la gnas pa dgug go zhes gsungs nas rnam par snang mdzad ces pa la sogs pa'o/_/rgyal ba dag gnas zhes pa ni rdo rje la sogs pa rdo rje gsum gyi thugs ka na gnas pa de nyid do/_/dgug pa'i don du 'phro ba'i lha gsungs pa/_rnam pa'i mchog rnams
[\[177b.6\]]zhes pa la sogs pa ste/_sangs rgyas dgug pa la rdo rje gsum po nyid spro zhes pa'i don to/_/kyo ba la sogs zhes pa ni zhags pa yang zhes pa'i don to/_/'dir ma rdzogs pa ni bcu bzhi pa las shes par bya'o/_/brgyad par bshad pa'i nang gi mchod pa'i don du lce'i sbyor ba bya ba dang de'i
[\[177b.7\]]rim pa gsungs pa/_rnam pa'i mchog rnams zhes pa la sogs pa ste/_rnam pa mchog rnams ni sna'o/_/sna'i rnam pa thams cad kyi mchog thabs dang shes rab kyi bdag nyid do/_/kun zhes pa ni lus kyi lha ma lus pa ste thams cad du de ltar shes par bya'o/_/sku zhes pa ni rtag pa'o/_/rdo rje
[\[178a\]]
[\[178a.1\]]sbyor bas zhes pa ni 'og nas 'byung ba'i sbyor ba'o/_/mchod pa gsang ba rab tu bsgrub/_/ces pa ni gsang ba'i mchod pa dang phyi'i yang byas te bstod nas nang gi mchod pa bya'o zhes pa'o/_/sha chen zhes pa la sogs pa ni gong du gsungs pa'i sgrub pa rnams kyi mthun pa'i zas
[\[178a.2\]]bstan pa ste/_rdo rje gsum mchog ces pa ni bsam gtan la brten pa'i gtso bo gsum gyi rig 'dzin no/_/rdo rje sbyor ba 'di byas nas/_/zhes pa ni 'og nas 'byung ba'i bdud rtsi'i sbyor ba'o/_/da ni sku'i rdo rje sgrub pa dang /_sgrub pa chen po'i phyag rgya gsungs pa rdo rje can gyi zhes pa la sogs
[\[178a.3\]]pa'o/_/de la sku'i rdo rje dang /_gsung gi rdo rje dang /_thugs kyi rdo rje dang /_ye shes sems dpa' bzhi ni rim bzhin du las dang chos dang chen po dang dam tshig gi phyag rgya dag ste de yang bzang po zhabs kyis gsungs pa/_sku gsung thugs kyi rdo rje rnams/_/las chos chen po'i bdag nyid
[\[178a.4\]]brjod/_/ces pa la sogs pa ste dbu rgyan dang lnga'o/_/de yang phyi ma las/_sangs rgyas byang chub sems dpa' dang /_/khro rgyal phyag rgya lngas rgyas gdab/_/ces so/_/lce dag par bya ba'i sbyor ba kho na gsungs pa/_lce'i dam tshig ces pa la sogs pa ste/_lce la hUM las byung
[\[178a.5\]]ba'i rdo rje nas tsam hUM gis byin gyis brlabs pa'o/_/des bza' ba'i bdud rtsi'i sbyor ba gsungs pa/_a dang zhes pa la sogs pa ste as b+han+d+ha bskyed pa'o/_/oM ni rdo rjes byin gyis brlabs pa'i de ma thag ye shes kyi bdud rtsir byin gyis rlob pa'o/_/dam tshig ni bza' ba lnga'o/_/_
[\[178a.6\]]'di yang phyi ma las zhib tu gsungs pa la bzang po zhabs kyis kyang /_nyi ma zla ba chu sman dri/_/zhes pa nas/_dkyil 'khor de yis tshim par bya/_/zhes pa'i bar du tshigs su bcad pa gnyis gsungs so/_/da ni gong du gsungs pa'i grub pa rnams kyi yon tan gsungs
[\[178a.7\]]rdo rje dam tshig gsum grub mchog_/ces pa la sogs pa'o/_/de la rdo rje dam tshig gsum bsam gtan la brten pa'i gtso bo gsum gyi rig 'dzin te/_de grub na sku la sogs pa dang 'dra bar 'gyur zhes pa ste bsam gtan la brten pa gzhan yang des shes par bya'o/_/'khor
[\[178b\]]
[\[178b.1\]]lo'i dam tshig ces pa ni rdzas la brten pa yin no/_/dam tshig dam pa thams cad kyi/_/zhes pa ni rgyud gzhan gyi cho gas grub pa dag las 'di mchog tu gyur pa zhes pa ste ci ste zhe na/_'di'i cho gas rdo rje bsgom pas so/_/de bzhin rdzas la brten pa gzhan yang shes par bya'o/_/stong
[\[178b.2\]]khams dag ni snang bar byed/_/ces pa ni stong dang po la spyod pa ste/_de la rig 'dzin ni ri rab sum cu rtsa drug ces pa dang /_stong gsum na ni zhes pas stong gsum la spyod la mi snang ba ni stong dang po la spyod do/_/mngon shes ni rjes su dpag nas stong 'bring por shes par bya ste de ltar yang
[\[178b.3\]]bzang po zhabs kyis/_mi snang ba ni kun gyi mchog_/ces pa la sogs pa gsungs so/_/lhag ma ni don gsal bsam phye'o/_/da ni dngos grub de dag gi thabs kyi bye brag gsungs pa/_bsnyen pa'i dam tshig sbyor ba dang /_/zhes pa la sogs pa'o/_/de la bsnyen pa ni lha mchog
[\[178b.4\]]gi cho ga'o/_/nye bar sgrub pa ni de'i rig ma'i cho ga'o/_/sgrub pa ni dngos grub mchog gi cho ga'o/_/sgrub pa chen po ni rgyal ba mchog gi lha rnams kyi ste de ltar yang phyi ma las/_'dod chags chen po'i tshul gyis ni/_/zhes pa nas/_bdag 'dra dkyil 'khor 'byin pa ni/_/sgrub pa chen po
[\[178b.5\]]zhes bya'o/_/zhes pa dang gzhan yang bzang po zhabs kyis kyang don bsdus pa las gsal bar bshad pa bzhin no/_/rdo rje bye brag ces pa ni gong ma de dag chung ngu la sogs pa'i bdag nyid de/_de la yang tshul bzhi bzhir gnas pa'i bcu drug ste/_de ltar yang phyi ma las/_thun mong mchog gi
[\[178b.6\]]bye brag gis/_/zhes pa dang /_de ltar yang chen po'i sgrub pa chen po'i mthar thug nas de ltar bye brag shes par byas nas zhes so/_/de la lha mchog gi ngo bo ye shes dman pas chung ngu de'i tshul bzhin gsungs pa/_bsnyen pa'i ting 'dzin rab sbyor ba/_/zhes pa la sogs pa'o/_/_
[\[178b.7\]]de la bsnyen pa'i ting nge 'dzin ni rdo rje sems dpa' yab yum sbyor ba'i byang chub sems las byung ba'i yi ge lnga po nas/_mi gnas pa'i mya ngan las 'das pa mchog la thug pa bsgom pa ste/_de yang bzang po zhabs kyis gsungs pa/_oM AHhUM zhes pa de'i sems/_/zhes pa nas/_
[\[179a\]]
[\[179a.1\]]rgyu mthun byed ba bshes gnyen gyis/_/zhes pa'i bar du ste rang dang 'dra ba'i 'od kyis bshes gnyen las gyur par chung ngu'i rgyu mthun pa'i 'bras bu'o/_/nye ba'i sgrub pa ni lha mchog de la sa'i snying po la sogs pa'i rdo rje dag gis skye mched la sogs pa'i spyod pa ste skye
[\[179a.2\]]mched ces pa ni nye bar mtshon pa ste 'di ni thams cad shes pa yin pas khams la sogs pa yang sbyar ro/_/de yang bzang po zhabs kyis gsungs pa/_rnam smin las ni kun shes 'gro/_/zhes pa nas/_sa bon rnams kyis zhes pa'i bar du ste mi 'dra bar smin pa nyid kyis na chung ngu'i rnam par smin
[\[179a.3\]]pa'i 'bras bu'o/_/sgrub pa'i tshe na sngags kyi bdag po rig pa'i lha bsgom pa'i tshigs su bcad pas bskul bar bya ste/_bskul ba ni 'bring po'i sgrub pa la sogs pas bya ba ma yin pas khyad par du gsungs kyi bskyed pa la sogs pa'i cho ga yang shes par bya ste/_de yang bzang po zhabs kyis
[\[179a.4\]]gsungs pa gong du smos pa ste skyes bur 'gyur zhes pa nas/_gsang ba gsum mtshan mthong nas su/_/zhes pa'i bar du'o/_/rang gi 'od kyis lus dang ngag gi las gtso bas na chung ngu'i skyes bu byed pa'i 'bras bu'o/_/sgrub pa chen po byed pa'i tshe/_rang sngags rdo rje can gyi des dbu rgyan la bdag
[\[179a.5\]]po bsam pa ste/_de yang bzang po zhabs kyis gsungs pa/_dri ma chung bral dag don du/_/zhes pa nas/_rig ma dbang phyug dbu rgyan mchog_/ces pa'i bar te dri ma dang bral ba nyid kyis na chung ngu'i bral ba'i 'bras bu'o/_/gong ma'i bsnyen pa kho nar 'dus pa'i ngo bor gsungs pa/_bsnyen
[\[179a.6\]]pa'i zhes pa la sogs pa ste thams cad ces pa ni dbyangs kyis bskul ba'i de ma thag 'od kyis bsdus te sangs rgyas thams cad kyi rang bzhin du brtag ces pa'o/_/da ni lha thams cad pas thun mong la ye shes kyi stobs kyis che ba'i tshul bzhin gsungs pa/_yang na zhes pa ni rdo rje bzhi'i yang
[\[179a.7\]]zhes pa'i don to/_/de la rdo rje bzhi ni phyi ma las/_dang po stong pa'i byang chub ste/_/des bsnyen pa'o/_/sku gsum zhes pa ni sgrub pa ste/_de bzhin nye bar sgrub la sogs pa yang shugs kyis shes par bya ste/_gtso bo'i cho ga la ltos pa'i phyir ma smos so/_/de yang bzang po zhabs kyis
[\[179b\]]
[\[179b.1\]]gsungs pa/_snying ga'i ral gri'i snying 'od kyis/_/zhes pa nas/_thugs kyi dbang phyug 'dzin par 'dod/_/ces pa'i bar du ste chen po'i rgyu mthun pa'i 'bras bu la sogs pa ni snga ma bzhin no/_/ye shes kyi nus pa 'bring du gyur pa'i rig ma'i tshul gsungs pa/_dus bzhi zhes pa la
[\[179b.2\]]sogs pa ste/_gnas lngar ni zhes pa ni sangs rgyas lngas byin gyis brlab ces pa ste/_khyad par du gyur pa'i cho ga smos nas yan lag bzhi pa ni rang gi cho ga la ltos par shes par bya ste de yang bzang po zhabs kyis gsungs pa/_'bring la de bzhin rgyu mthun sogs/_/zhes pa nas/_
[\[179b.3\]]sangs rgyas lnga yis gang bar bsgom/_/zhes pa'i bar du'o/_/de yang 'bring po'i rgyu mthun pa la sogs pa ni snga ma ltar ro/_/dngos grub mchog la gnyis su med pa'i sgrub pa sbyor ba thams cad la thun mong gi cho ga gsungs pa/_ye shes rdo rje yi ge oM/_/zhes pa ste oM zhes pa ni mtshon pa
[\[179b.4\]]ste/_AHdang hUM yang shes par bya'o/_/de'i oM gyis nor bu'i cha bskyed pa la sogs pa'i rim pas bsnyen pa la sogs pa bya'o zhes pa ste phyi ma las/_bsgrub bya sgrub pa'i sbyor ba gang /_/zhes pa la sogs pa'o/_/de yang bzang po zhabs kyis gsungs pa/_hUM AH'dab brgyad ces pa nas/_
[\[179b.5\]]oM sarba ta thA ga ta a nu rA ga zhes pa'i bar dang /_don bsdus pa las kyang gsal bas gsungs so/_/da ni dngos grub dag gi dus gsungs pa/_zhag bdun dang ni zhes pa la sogs pa ste/_rgyas par zhes pa ni rgyud gzhan dag las shes pa'i don to/_/gsang ba mchog ces pa ni rgyud 'di
[\[179b.6\]]ste gong du zla ba phyed kyis 'grub ces gsungs so/_/gzhan dag na re 'di ni drag shul gyis bsgrub pa'i dus te/_rab bskul bzhes pas de'i phyir te/_gong du bdun gyis 'grub par gsungs pas/_de ni mchog zla phyed pa yin no/_/zhes zer ro/_/da ni chung ngu'i sgrub pa la skul ba'i tshigs su bcad
[\[179b.7\]]pa gsungs pa/_de la 'di ni zhes pa ni sprul pa'i sku kho na nye bar sgrub pa ste sdom pa ni de'i bsam gtan/_de'i yul ni gsol ba gdab par bya ba ste yul lo zhes sbyar ro/_/de'i don ni sku rdo rje'i bsam gtan gyis gsol ba gdab par bya ba'i yul tshigs su bcad pa 'og nas 'byung ba
[\[180a\]]
[\[180a.1\]]dang po 'di gnyis brjod do zhes pa 'di yin no/_/de bzhin du 'og ma gnyis la sbyar ro/_/tshigs su bcad pa de las kyang dang po ni rang gi sprul pa la'o/_/'og ma ni phyogs bcu nas spyan drangs pa la'o/_/sgrub pa zhes pa ni longs spyod rdzogs pa'i sku kho na bsgrub
[\[180a.2\]]pa'o/_/de ltar sgrub pa chen por yang shes par bya'o/_/tshal par 'gas pa gdon mi za/_/zhes pa ni byin gyis rlob pa kho na'o zhes mi srid pa'i don to/_/le'u bcu gnyis pa'i 'grel pa rdzogs so//_//da ni sgrub pa chen po zhes grags pa'i bzlas pa gtsor ston pa'i le'u gsungs pa/_
[\[180a.3\]]de nas zhes pa la sogs pa ste dang po 'dir ni gong ma'i dngos grub kyi thabs bzhi la bstod pa ste ye shes nyid rdo rje ste de nyid mchog go/_/'dzin pa ni mnga' ba'i don to/_/thub pa zhes pa ni lus la sogs pa'i las yongs su dag pa'o/_/don kun ni kun don no/_/de la byang chub chen po'i
[\[180a.4\]]tshul zhes pa ni thabs bzhi po nyid do/_/sangs rgyas ni sku'o/_/chos ni gsung ngo /_/sngags ni thugs te de'i tshul du gyur pas na bzhi po ste bzang po dang shes pa dang brtan pa ste e ma'o zhe'o/_/ma skyes pa'i chos rnams kyang thabs bzhi po 'di dag ste 'bras bu dang bcas pas khyad par can
[\[180a.5\]]zhe'o/_/da ni de dag gi sems la 'dod pa zhus pa gsungs pa/_sngags rnams thams cad bsdus pa'i mchog_/ces pa la sogs pa ste/_lha rnams kyi mchog rdo rje mi phyed pa gsum bsgoms pas sku gsum dang bde ba chen po'i ye shes 'thob par 'gyur zhes te/_bzlas pa'i sngon du
[\[180a.6\]]'gro ba thams cad las sgrub pa gtsor gsungs pa yin no/_/rigs dang zhes pa ni phreng ba'i sngags so/_/sngags rnams zhes pa ni rang gi sa bon dang spyan drang ba'i sngags te yang gsungs pa/_sgra yig thig ler ldan pa yi/_/mtshan gyi sngags kyis dbyung bar bya/_/zhes pa dang /_
[\[180a.7\]]phreng sngags la yang rigs par gsungs zhes te de zlo ba ni rdo rje lha rnams kyi bzlas pa'o/_/de nyid don chen po byed pas ye shes mchog ste de'i sbyor bas sangs rgyas kun gyi byin gyis rlob pa ste de bshad du gsol zhes sbyar ro/_/yang las kyi rgyal ba mchog la gtogs pa'i rdo rje bzlas
[\[180b\]]
[\[180b.1\]]pa zhu ba gsungs pa/_ye shes rgya mtsho gnas pa'i zhes pa la sogs pa ste/_ye shes rgya mtsho ni rig ma ste de dang lhan cig gnas pa'i sku gsung thugs kyi rdo rje'i mtshan ma yi ge gsum ste de'i bzlas pa dang sbyor ba ji snyed pa bshad du gsol zhes so/_/sogs zhes pa ni ye shes sems dpa'o/_/_
[\[180b.2\]]de'i yon tan gsungs pa/_sangs rgyas dus gsum las byung rnams/_/zhes pa la sogs pa'o/_/lan gsungs pa de nas zhes pa la sogs pa ste thog mar las kyi mchog bzlas pa ston te/_de la sngags lha rnams kyi don kun zhes pa ni las kyi mchog gi bzlas pa ste/_de ni rdo rje
[\[180b.3\]]gsum gyi mtshan ma yi ge gsum rdo rje dbye ba gsum gyi thugs kar bkod pa nyid rdo rje gsum ste de las spro ba la sogs pa 'di yin no/_/sku gsung thugs kyi gnas gsum las/_/spro ba rnam pa gsum dag bya/_/zhes te/_rim pas sa bon re re las de gsungs pas gzugs spro ba zhes so/_/_
[\[180b.4\]]de la mchod pa gsungs pa sangs rgyas rnams kyi zhes pa la sogs pa ste/_nam mkha' thams cad khyad par spro ba'i sangs rgyas de dag la rang gi rig ma la thim pa'i shin tu bde ba'i mchod pas mchod ces pa'o/_/cis thim zhe na/_gzugs kyi mchog ces te sa bon de las 'phros pa gzhan yang
[\[180b.5\]]gzugs kyi rdo rje ma la sogs pa rang gi rig ma la thim ste bde ba dam pas mchod pa'i don to/_/ye shes rdo rje zhes pa ni gnyis su med pa'i sems dang ldan pa'o/_/yang na dbye ba rnam gsum gyis zhes pa'i dus gcig tu spro ba'o/_/so so zhes pa ni rang re'i sa bon las rang kho na spro ba'o/_/ye shes sems dpa'i spro ba
[\[180b.6\]]gsungs pa/_lus dang ngag sems bdag med par/_/zhes te/_'di la ni lus la sogs pa'i spro ba'i bdag nyid dang mi 'dra'o zhes pa ste dus cig kho na ra rigs lnga spro ba'o/_/shes pa ni ye shes sems dpa'o/_/sems ni sa bon no/_/spro ba rnams kyi dus gsungs pa brjod nas zhes te dbugs kyi yi ge dang po
[\[180b.7\]]brjod nas spro'o/_/bsdu ba'i dus ni rdzogs nas zhes te mchod pa la sogs pa'i las rdzogs nas bsdu zhes te/_de ni snying po la bzlas pa'o/_/de ltar yang bzang po zhabs kyis/_/sku gsungs thugs kyi rdo rje las/_/zhes pa nas/_bdag nyid dbus su thim par bya/_/zhes pa'i bar du
[\[181a\]]
[\[181a.1\]]tshigs su bcad pa bzhi gsungs so/_/de ltar lha rnams kyi thun mong gi bzlas pa bstan nas phye ba'i rnam pa gsungs pa/_sku dang gsung thugs byang chub pa/_/zhes pa la sogs pa'o/_/de la sku yang gsung la sogs pa dang ldan pas na gsung thugs zhes te rtag pa'i
[\[181a.2\]]rnal 'byor pas sku'i dngos po dang dngos po med par dpyad pa ni sangs rgyas zhes bya ba ste de'i bzlas pa'o/_/gsung gi dam tshig byang chub pa'i tshe dpag med sbyor bas/_sgra yi rnam par dag sgra min/_/zhes brjod pa las 'das pa zhi bar brtag go/_/thugs kyi dam tshig byang chub pa rdo rje
[\[181a.3\]]sems dpa' zhes pa'i rdo rje ngo bo rnams gzung 'dzin dang bral bar dpyad pa'o/_/mnyam pa nyid kyi don rtogs pa'i rin chen 'byung ba'i sbyor ba pas dus gsum gyi sangs rgyas dag mnyam zhing gnyis su med par brtags pa'o/_/don yod sbyor ba can gyi mchod pa la sogs pa'i don du
[\[181a.4\]]sku'i sprin spro ba dang bsdu ba bya zhes te/_de rnams ni gcig gi bzlas pa de gzhan gyi yang yin te/_'dir gtsor gsungs pa yin no/_/da ni rig pa dang sngags rnams kyi bzlas pa gsungs pa/_khro bo'i dam tshig ces pa la sogs pa ste khro bo'i dam tshig gsad pa la sogs pa sbyor ba dag
[\[181a.5\]]gis phreng ba'i sngags rang gi dkyil 'khor du grags pa'i sgra dbyung ba'o/_/de la rang gi zhes pa ni gang yang rung ba'i khro bo bdag por byas pas de smos pa'i dkyil 'khor te/_de ltar yang sgyu 'phrul dra ba las gsungs pa/_lha ni gang yang rung ba zhig_/dkyil 'khor dbus su bzhag nas
[\[181a.6\]]ni/_/de yi ming smos rdo rje yi/_/dkyil 'khor yin zhes sangs rgyas gsung /_/zhe'o/_/'dod pa'i don gyis smos gyur pa/_/zhes pa ni gti mug la sogs pa dbugs kyi yi ge'i bar du bcug pa rang gi sa bon dang spyan drang ba'i sngags/_bsgrub bya'i ming dang bskul bar bcas te bzlas nas ser
[\[181a.7\]]sna can la sogs pa'i don byas zhes pa'am yang na rigs kyi lha mo'am khro bo'i phreng sngags kyis te sgrub pa chen por 'dod pa nyid yin no/_/de la 'dod pa'i don gyis smos pa ni ser sna ste de dang ldan pa'i sems can la phan par dga' ba zhes te/_'og ma rnams la yang phrag dog can zhes pa la
[\[181b\]]
[\[181b.1\]]sogs pa sbyar ro/_/gti mug gnas la zhes pa ni gti mug rdo rje'i rnal 'byor la gnas te zhe'o/_/gzhan zhes pa ni de'i don byas pa'o/_/'dod chags rdo rje las byung ba/_/zhes pa ni de'i gnas gsum nas spros pa ste/_lus dang ngag dang sems kyi gzugs kyis don byed do/_/de yang gong 'og tu
[\[181b.2\]]sbyar ro/_/'dod chags rgya mtsho zhes pa ni 'dod chags rdo rje'i rnal 'byor du gnas pa ste 'og tu yang shes par bya'o/_/dam tshig yang dag rdo rje gsum/_/zhes pa ni rdo rje gsum gyi rang bzhin yi ge gsum mo/_/dbu ma ni tshe'i ngo bo a te des na snang ba mtha' yas ni tshe dpag med ce'o/_/ma ning
[\[181b.3\]]zhes pa ni spro ba dang bsdu ba ma yin pa'o/_/de'i don ni rnal 'byor pa gang yang rung bas snying ga'i pad+ma la gnas pa'i a srog gi rang bzhin dmar po bsams te/_oM gyis srog kha dog lnga'i bdag nyid sna'i lam nas spros te/_hUM gis bsdus nas a la thim ste ring du brtan te bzla'o/_/ji srid
[\[181b.4\]]'dod pa spros pa'i gnas sam rang gnas su mtshan ma byung nas de nyid la thim ste phyir mi 'chor ba ni tshe sgrub yin zhes pa 'di yin no/_/rdo rje bdag po gzugs kyi rdo rje ma la sogs pa'i bzlas pa ni 'di'i rnal 'byor can gyis rang gi bdag po'i rnam par dag pas de'i dbus su gnas te/_nyin re dus
[\[181b.5\]]bzhir sbyor ba gsum gyi 'khor gyi 'khor lo'i chags pa skyes pa nyid kyis tshul ji lta ba bzhin bzlas na byang chub 'thob po zhes thun mong gi cho ga ste de ltar yang bzang po zhabs kyis/_nyin re zhing ni mtshams bzhi la/_/zhes pa nas/_kun la de yis shes par bya/_zhes pa'i bar du tshigs su bcad pa lnga
[\[181b.6\]]gsungs so/_/rig pa chen mo spyan la sogs/_/zhes pa ni 'di rnal 'byor pa ni ma yin te phreng ba'i sngags la bya'o/_/rnal 'byor ni rdo rje'i bdag po dang mthun par zad do/_'dod pa'i longs spyod ces pa ni bcu gsum pa las la ni 'di 'brel pa'i sngags dang ming dang bskul bas phyung ste zhi ba la
[\[181b.7\]]sogs pa'i las byas pa ni longs spyod de brten na 'dod pa 'grub ces so/_/de gnyis ni 'dod chags kyi sems las byung ba'o/_/gti mug las byung ba bstan pa'i phyir gti mug dam tshig ces pa smos te/_rig pa'i rgyal po sa'i snying po la sogs pa'i bzlas pa can gyis pho dang mo'i rnam pa med
[\[182a\]]
[\[182a.1\]]pa'i ye shes kyis gnas mtshan ma'i rnam pa mi shes pa'i gti mug sgom zhes pa 'di yang thun mong dang sbyar ba'o/_/zhe sdang gnas las skyes pa yang khro bo'i phreng ba'i sngags zlo ba can gyis srog gcod pa la sogs pa la zhe sdang gi sems kyis bya'o zhes pa ste zhe sdang rdo rje
[\[182a.2\]]smra ba ni ma yin no/_/sgrub pa mchog chos can zhes pa ni gsod pa la sogs pa'i cho ga ji snyed pa dang ldan pa'o/_/da ni ye shes sems dpa' bzlas pa'i sa bon la sogs pa gsungs pa/_ye shes 'khor lo can rnams kyi/_/zhes pa la sogs pa ste ye shes zhes pa ni ye shes sems
[\[182a.3\]]dpa'o/_/'khor lo can zhes pa ni rtag pa'i rnal 'byor can te/_ye shes sems dpa'i snying gar 'khor lo'i lte bar gsal ba la sngags don bsgoms te bzla zhes te sngags kyang yin la don yang yin pas de skad de/_sbyor ba 'di ni kun la shes par bya'o/_/sangs rgyas lnga zhes pa ni gtsor
[\[182a.4\]]gsungs pa ste dkyil 'khor gyi thams cad sbyar ro/_/'od zer lnga zhes pa ni rigs lnga ste de'i don ni bdag gi sngags zlo ba la dkyil 'khor gyi lha thams cad kyis kyang zlos shing ye shes sems dpa'i sa bon de las rigs lnga'i gzugs spro zhing bsdu zhes pa 'di yin no/_/sku gsum rdo rje'i bye
[\[182a.5\]]brag gis/_/zhes pa ni/_rdo rje gsum dang ye shes sems dpa'i bye brag ces pa ste/_rdo rje gsum la rim par spro ba dang lhan cig spro ba'o/_/ye shes sems dpa' ni lhan cig kho nar nges pa yin no zhes pa'i don to/_/lus kyis sku'i ngo bo nyid ces pa la sogs pa'i don ni/_bzlas pa'i
[\[182a.6\]]mchod pa la rang gi rigs kyi lha mo'i lus kyis mchod ces gnas ma 'khrugs par ston to/_/da ni sgrub pa dag las las kyi khyad par ston te/_de la bsam gtan gyi las dang phreng ba'i sngags dang 'brel pa gnyis so/_/'o na yang bsam gtan la sngags dgos la/_sngags dang 'brel
[\[182a.7\]]pa la yang bsam gtan dgos so/_/bsam gtan gyi las la yang gnyis te rang gi 'khor los bya ba dang bkra shis pa'i lhas bya ba'o/_/de ni zhi ba dang rgyas pa dang dbang dang mngon spyod dang dgug pa dang bskrad pa dang dug gzhom pa la sogs pa'o/_/sngags dang 'brel pa'i dbye ba ni
[\[182b\]]
[\[182b.1\]]de'i skabs su bshad par bya'o/_/de la bsam gtan gyi las nye bar gsungs pa/_dkyil 'khor chen po'i 'khor lo yis/_/zhes pa la sogs pa ste/_dkyil 'khor chen po'i 'khor lo la gnas te zhes thams cad la sbyar ro/_/rdo rje rtse lnga zhes pa ni gtso bo lnga zhes pa'o/_/'di'i don
[\[182b.2\]]ni lha gang yang rung ba rang gi lha yi las gzhi'i me dang dbang chen la sogs pa'i dkyil 'khor du rdo rje gsum dang ldan pa dag gis gzugs gtso bor gyur pa de las kyi dbye bas kha dog bsgyur te/_snying ga rnams su ye shes sems dpa' la sogs pa'i sngags don bsgoms na las gang
[\[182b.3\]]yang byed do zhes rang gi 'khor lor byas pa 'di yin no/_/bsam gtan nyid rdo rje bas de skad de 'dir gtsor byed pas bsam gtan gyi las so/_/yang shis pa'i lhas bya ba gsungs pa/_zhi ba la ni spyan gyi tshul/_/zhes pa la sogs pa'o/_/tshul zhes pa ni rang gi thabs dang 'dra ba'i rtag
[\[182b.4\]]pa'o/_/rdo rje pad+ma can ni snang ba mtha' yas so/_/rnam par snang mdzad ces pa ni bsgyur nas don yod rdo rje gzung ngo /_/da ni mngon spyod kyi tshul gsungs pa/_ma chags pa'i sems can dang zhes pa la sogs pa ste de ni theg pa chen po smad pa yin no/_/rab tu bskul ba zhes pa ni phyi dang nang gi
[\[182b.5\]]gsod pa la ming dang mA ra ya phaT ces bskul ba'o/_/de bstan pa khams gsum gnas pa'i zhes pa la sogs pa ste rkang pa gsum gyi nang gi bstan to/_/de nas las ni rab tu bsgrub/_/ces pa ni phur pa la sogs pa phyi'i ste/_nang gi byas nas phyi'i spyad do zhe'o/_/de la gcig tu mi bskyod
[\[182b.6\]]pas mngon du bya ba gsungs pa/_nam mkha' dbyings kyi dbus dag tu/_/zhes pa la sogs pa ste 'khor lo rtse lnga zhes pa ni rdo rje rtse lnga pa mu khyud dang bcas pa'am/_yang na khro bo'i rdo rje gdengs par shes par bya'o/_/rdo rje sems dpa' zhes pa mi bskyod pa bskyed pa'i rkyen te/_de zhu ba'i dam
[\[182b.7\]]tshig las 'khor lo rtse lnga pa/_de las rang gi mtshan ma/_de las mi bskyod pa ste/_rkyen 'di ni rnal 'byor pa gzhan mi bskyod par bsgyur na bya'i rang gi lha'i rkyen ni ma yin te/_grub pa thams cad ni mtshan ma thob pas bya bar gsungs la/_de ni ye shes 'ga' la dbang thob pa dag kyang
[\[183a\]]
[\[183a.1\]]rang gi sku mi skyed la nye ba'i sgrub pa la sogs pa dang por gyur pa ste/_de ltar yang bzang po zhabs kyis gsungs pa/_brtul zhugs tshul khrims sngags ldan pa/_/mig lus la sogs byin brlabs pas/_/zhes pa la sogs pa'o/_/de nas grub pa'i cho ga
[\[183a.2\]]thams cad la lha gzhan du bsgyur ba la 'di dgos par shes par bya'o/_/sangs rgyas 'khor lo zhes pa ni mi bskyod pa de dkyil 'khor chen pos bskor ba'o/_/phyogs bcu nas byung sems can rnams/_/zhes pa la sogs pas ni nang gi gsad pa gsungs te/_sngags kyis bskul bas phyogs
[\[183a.3\]]bcu'i sems can rdo rje gtum pos gsang ba'i sbyor ba byas pas zhi ba'i sku'i tshul gyis bdag la bsdus nas slar yang spro bar bya ste/_oM hUM rak+ShaM che ge mo mA ra ya phaT ces bskul ba'am/_rang gi mtshan gyi sngags sam mA ma kI'i phreng sngags kyis bskul te phyag rgya sna tshogs thogs pa'i rdo rje srin po
[\[183a.4\]]bka' nod pa dag btang bas bsgrub bya la bcings nas khrid de bskrad pa dang brdeg pa la sogs pa bya ba dang gzhug pa dang bcing ba yang byas te/_yang bka' stsal pas gsad pa'i sbyor ba byas pas rgyu ma la sogs pa yang kun du drangs te 'og nas 'byung ba'i pho nya rnams kyis kyang za bar
[\[183a.5\]]bsam zhes ji snyed pa'o/_/nyi ma bdun du zhes pa ni nyi ma gung ngam nam phyed dag la zhag bdun bya'o/_/'chi bar 'gyur ba gdon mi za/_/zhes pa ni mi srid pa'i don du bstan pa'o/_/da ni ri mo'i dkyil 'khor gyis gzung ba'i phyir bsam gtan gyis bgegs bskrad pa gsungs pa/_nam mkha'
[\[183a.6\]]dbyings kyi dbus zhes pa la sogs pa'o/_/rnam par snang mdzad rab tu bsgom/_/zhes pa ni de'i gnas so/_/de'i don ni gsol ba gdab pa dang sbyin sreg la sogs pa'i de ma thag stegs bu'i dbus su rtag pa'i pho brang bsgoms te/_der rdo rje 'chang chen po'i sbyor ba gsum bya ba ste de'i
[\[183a.7\]]don yang bzang po zhabs kyis/_sngon du bsnyen pa spyod pa yis/_/zhes pa nas/_ting 'dzin gsum po mchog yin no/_/zhes pa'i bar du tshigs su bcad pa lnga gsungs so/_/phyogs bcu nas byung sems can rnams/_/zhes pa la sogs pa ni gsol ba btab pas langs nas bgegs
[\[183b\]]
[\[183b.1\]]bskrad ba gsungs pa ste/_snga ma bzhin du phyogs bcu'i sems can dag bsdu ba dang spro ba la sogs pa gnyis su med pa'i ye shes can gyis byas te langs nas rdo rje gsor nas sa la lan gsum bskor zhing 'og ma'i tshigs su bcad pa lan gsum brjod do/_/bka'i 'khor lo zhes
[\[183b.2\]]pa ni bdag nyid dbus su gnas te phreng ba dang bskul ba'i sngags kyis 'khor lo'i lha la mngon spyod la sogs pa'i las bka' stsal pa'o/_/rab sbyor ba zhes pa ni bdag nyid rdo rje 'dzin pa yin pa'i phyir gal te bdag gi tshig las 'das na lha yang rung ste/_bka'i 'khor lo'i
[\[183b.3\]]sbyor bas gzhig par bya'o zhes bsdigs pa'i don to/_/de yang bzang po zhabs kyis gsungs pa/_'jam rgyal khro bos bltas nas su/_/zhes pa nas/_de dag 'gas pa gdon mi za/_/zhes pa'i bar du tshigs su bcad pa phyed dang drug go/_/yang mngon spyod kyi cho ga de gshin rje gshed kyis
[\[183b.4\]]bya bar gsungs pa/_sangs rgyas dkyil 'khor 'khor lo can/_/zhes pa la sogs pa ste sangs rgyas dkyil 'khor ni rtag pa las gyur ba'i pho brang ngo /_/'khor lo che zhes pa ni gshin rje gshed kyi dkyil 'khor chen po'o/_/rang gi rdo rje zhes pa ni rang gi bdag po'i me long lta bu'i rnam par dag
[\[183b.5\]]pa dang sbyar nas gshin rje gshed bdag por gyur pa'i rdo rje dkyil 'khor te spyan drang ba yang dzi na dzika ces sbyar ro/_/de bzhin lha mo dang khro bo gzhan dag rigs kyi bdag po'i rnam par dag pa dang sngags dang sbyar na 'khor lo'i bdag por 'gyur te de yang bzang po zhabs kyis gsungs pa las/_dbus su
[\[183b.6\]]gnas gyur gang yin pa'i/_/'khor lo'i bdag por de shes bya/_/zhes bya ba la sogs pa gsungs so/_/zhugs pa dag ces pa ni gong du gsod pa'i sbyor ba byas nas bdag la zhi ba'i skus bsdus pa dag go/_/'di yang cho ga ni mi bskyed pa bzhi ste khyad par du yang bskul ba la rang
[\[183b.7\]]gi phreng ba'i sngags so/_/de bzhin khro bo gzhan yang shes par bya'o/_/da ni srung ba'i 'khor lo gsungs pa/_sku gsung thugs kyi rdo rje 'am/_/zhes pa la sogs pa'o/_/rang gi sngags kyi yon tan ni rig pa'i lha'o/_/gtsug tor ni khro bo gtsug tor rdo rje'o/_/yang na zhes pa ni gzi
[\[184a\]]
[\[184a.1\]]brjid phung po gzung ngo /_/de'i don ni thog ma'i thabs dang shes rab bsgoms pa'i rjes la theg pa chung ngu pa dang thun mong ma yin pa'i don du lha gang yang rung bas khro bo bcu'i 'khor lo'i cho ga ji lta ba bzhin 'bar bar bya zhes pa 'di yin no/_/de yang bzang po
[\[184a.2\]]zhabs kyis/_hUM mdzad yang na gtsug tor ram/_/zhes pa sh+lo ka gcig gsungs so/_/da ni bcu gcig par gsungs pa'i rtag pa las gyur pa'i pho brang gsungs pa/_nam mkha' rdo rje dbus dag tu/_/zhes pa la sogs pa ste dam tshig ni pho brang ngo /_/chos ni byang chub phyogs
[\[184a.3\]]kyi ngo bo nyid do/_/gnas pa ni nyi ma la sogs pa'i bdag ti de yang bzang po zhabs kyis gsungs pa/_nyi zla legs par mnan pa ni/_/sna tshogs pad+ma'i lha stan can/_/zhe'o/_/da ni bcu par gsungs pa'i rdo rje'i sprin bsdu ba byas nas nga rgyal bya ba gsungs pa/_mkha' dbyings sangs
[\[184a.4\]]rgyas thams cad kyis/_/zhes pa la sogs pa ste/_rang sngags yi ge ye shes tshig_/ces pa ni oM badzra swa b+hA ba At+ma ko\u0f85haM zhes pa'o/_/thugs kyi rnam par bsgom par bya/_/zhes pa ni de'i nga rgyal lo/_/de'i don ni rdo rje las byung ba'i 'od rang gi 'khor lor spros nas slar bsdus
[\[184a.5\]]pa de btsud nas sngags brjod de nga rgyal bya zhes pa de yin no/_/de yang gsungs pa/_gzugs can don du rgyal 'od byed/_/de yi bdag nyid nga yin brjod/_/ces so/_/da ni thun mong grub pa gcig gsungs pa/_rnam pa'i mchog rnams kun ldan pa'i/_/zhes pa la sogs pa'o/_/_
[\[184a.6\]]rdo rje sems dpa' zhes pa ni chu'i rdul phra rab dag rdo rje sems dpar bsgom pa ste rigs kyi lhar bsgom pa'i rkyen no/_/sangs rgyas rim par bkod ces pa ni rtag pa'i rnal 'byor pas lo tsa na la sogs par chu bsgom pa dang /_gzhan yang rang gi rigs gang dang gang yin pa'o/_/chu yi steng du rkang
[\[184a.7\]]pas bcag_/ces pa sra bar grub nas chu la 'gro bar bya'o zhes pa'o/_/mnyam par gzhag ces pa ni 'gro ba'i dus su rang gi lhar sbyor ba'o/_/spyi bo'i steng du zhes pa ni chu'i lha'i spyi bor rang bdag por byed pa'o/_/da ni las kyi khyad par bsam gtan pa las dgra dang de'i dpung gnon pa gsungs pa/_
[\[184b\]]
[\[184b.1\]]dbang chen dkyil 'khor bsgoms nas su/_/zhes pa la sogs pa ste/_'di skad du ming gi yi ge dang pos bskyed pa'i bsgrub bya mdun du mos te de'i rnam shes dgug pa la sogs pa byas nas/_de'i spyi bor suM gyis bskyed pa'i ri rab la laM gyis bskyed pa'i dbang chen ser po gru bzhi pa grwa na
[\[184b.2\]]rdo rje rtse gsum pas mtshan pa la sna tshogs pad+ma dang rdo rje rgya gram de la pho brang sprul nas/_der khro bo ser po'i rkang pa dag gis brdzis pa bsgoms te rang gi sngags bskul ba dang bcas pa bzlas zhes ston par 'gyur ro/_/dpung dang cho ga de kho na ste yan man bskang bar bya'o/_/dpung gzhom pa
[\[184b.3\]]gsungs pa/_dgra yi 'khor gyi dam tshig gi_/zhes pa la sogs pa ste/_'dis kyang ji skad du/_dpung gi gzugs brnyan rus phye dang /_/dug dang chu 'gram gnyis kyi sa la sogs pas byas te dang po'i yi ges bskyed nas dur khrod kyi ras ma la ji skad gsungs pa'i rdzas kyis bris pa'i phreng ba'i
[\[184b.4\]]sngags ming dang bskul bar bcas pas khong par bcug ste nang gi gzhom pa dag byas nas/_lcags sam rus pa'i phur bu tshad sor brgyad pa ste rtse lnga pa hUM las bskyed pa oM g+ha g+ha zhes pa la sogs pa'i sngags kyis de'i snying gar khros nas gdab par bya'o zhes ston par 'gyur ro/_/'dir ma rdzogs pa ni
[\[184b.5\]]bco lnga pa las ston to/_/bdag gis ni shes par sla ba'i phyir tshad gcig tu bris so/_/da ni rims la sogs pa gzhil bar gsungs pa/_grong ngam zhes pa la sogs pa ste/_'di'i don ni gang yang rung ba'i rnal 'byor pas nam mkha' la hUM las byung ba'i rdo rje rtse lnga pa bsams te/_sngags kyi phreng
[\[184b.6\]]ba shAn+tiM ku ru zhes bskul nas bzlas pas rdo rje'i 'od bskal pa'i me dang 'dra bas nad bsregs nas slar bsdus pa dang /_rgyas pa dang skyon dgag pa'i don du rin po che'i 'od rnams dang /_sangs rgyas kyi sprin bdud rtsi'i chos 'dzin pa rnams spros te dbang bskur bar bya'o zhes pa yin no/_/de'i
[\[184b.7\]]yon tan gsungs pa/_'di yis zhes pa la sogs pa'o/_/yi dam bcas pa rdzogs nas kyang /_/zhes pa ni gong du bsnyen pa rdzogs nas zhes pa ste thams cad du shes par bya'o/_/da ni ri mo'i dkyil 'khor bsrung ba'i don du phur bus gdab pa gsungs pa/_rdo rje bdud rtsi rgyal chen po/_/_
[\[185a\]]
[\[185a.1\]]zhes pa la sogs pa'o/_/'di'i don ni bsam gtan gyis bgegs bskrad pa gsungs pa/_seng ldeng gi phur bu dris bsgos pa srad bu dmar pos btags te/_hUM las bgegs dgra'i gzugs su bsams te sngon du blo yis rab tu brtags nas/_phyis phyogs
[\[185a.2\]]bcur ram gcig las 'phros pa'i gzugs kyis sa la bskor te/_g+ha g+ha zhes pa'i sngags brjod nas/_tho bas brdungs pas sa la bzung ba yin no/_/de yang bzang po zhabs kyis/_sa la yongs su bskor byas te/_/zhes pa nas/_bgegs de thams cad gzhom par bya/_/zhes bya ba'i bar
[\[185a.3\]]du gsungs so/_/da ni zhi ba'i las gsungs pa/_mdangs bzang dkyil 'khor dam pa ni/_/zhes pa la sogs pa'o/_/'di'i don ni rtag pa'i rnal 'byor pas rang gi ye shes sems dpa'i snying gar dang po'i yi ges 'dod pa'i bsgrub bya bskyed de rnam par shes pa dgug la der bzhag nas/_oM ru ru s+phu ru
[\[185a.4\]]dz+wa la tiSh+Tha sid+b+ha lo tsa ni sarba sA d+ha ni che ge mo shAn+tiM ku ru oM zhes brjod pas/_spyan la sogs pa rang gi rigs kyi lha mos nam mkha' khyab par spros nas 'od kyi gong bur slar bsdus te nad pa'i lus la khyab nas nad bsregs nas slar spro/_skyon dgag pa'i don yang bsdus te bdud rtsi bum pas dbang
[\[185a.5\]]bskur te nad pa de gtang bar bya'o/_/de'i yon tan ni de yis zhes pa la sogs pa ste go sla'o/_/rgyas pa gsungs pa/_zla ba'i dkyil 'khor dbus su ni/_/zhes pa la sogs pa ste 'di'i don yang zla ba la gnas pa'i dbang chen gyi steng du snang ba mtha' yas ser po bsams te/_sngags kyang
[\[185a.6\]]gang snying gar 'dod pa bzhag pa ste/_oM ka Te bi ka Te ka taM ka Te che ge mo puSh+TiM ku ru swA hA/_zhes rgyas pa la oM gyi gnas su swA hA gzhug par bya ste/_de yang bzang po zhabs kyis gsungs pa/_zhi ba dang ni rgyas pa dang /_/dbang dang dgug dang dbye ba dang /_/bskrad pa dang ni mngon spyod la/_/oM
[\[185a.7\]]swA hA ho dzaHhUM phaT/_sngags kyi mthar ni bsgrub par bya/_/zhe'o/_/de bas na swA hAs bskul bas dkar mo la sogs pas nam mkha' gang bar bsgom ste/_dkar mo zhes pa ni la dkar bsnams pa'i phyir ro/_/de nas yang rin po che'i 'od lta bur slar bsdus nas bsgrub pa'i lus dang ngag dang sems la
[\[185b\]]
[\[185b.1\]]dgang bar bya/_rgyas pa kho na'i phyir yang spros te nor la sogs pa rgyas par 'dod na/_rin po che'i char gyis de'i khyim dgang ba dbang bskur ba dag bya'o/_/chos rgyas par 'dod na snang ba mtha' yas kyi gzugs kyis stobs dang mi 'jigs pa la sogs pa chos kyi sprin bstan to zhes khyad par
[\[185b.2\]]ro/_/dbang gsungs pa/_nam mkha'i dbyings kyi dbus su ni/_/zhes pa la sogs pa ste/_'di yang zla gam la gnas pa'i nyi ma'i steng du rdo rje mkha' don yod grub pa chos mchog dmar po'i gzugs su bsams te/_'dod pa snying gar bzhag nas/_oM tA re tu t+tA re tu re che ge mo ba shaM ku ru hoH_
[\[185b.3\]]zhes brjod pas snga ma bzhin las thams cad bya'o/_/gzi brjid dbab pa zhes pa ni 'od zer lnga'i sbyor bas zhugs te bsgrub bya gzi byin bskyed pa kho nas 'grub po/_/da ni mngon spyod dang 'brel ba'i cho ga gsungs pa/_nam mkha' rdo rje srin po dang /_/zhes pa ste sngar bshad zin to/_/me yi dkyil
[\[185b.4\]]'khor la gnas te/_/zhes pa ni/_mngon spyod la mi bskyod pa la sogs pa dag me'i dkyil 'khor gru gsum la gnas te bya zhes so/_/da ni lha de dag gi mdog la sogs pa'i bsam gtan gsungs pa rnam par snang mdzad ces pa la sogs pa'o/_/zhal gsum ni rnam par thar pa gsum
[\[185b.5\]]gyi rang bzhin no/_/dkar po la sogs pa'i tshul gsum ni sku gsum gyi dag pa'o/_/phyag drug ni pha rol tu phyin pa drug gis dag pa ste/_de dag ni kun la sbyar ro/_/dkyil 'khor gyi lha la nye ba dang dgug pa la sogs pa'i las la nye ba'i khro bo'i sgom pa gsungs pa/_khro bo chen po gshin rje
[\[185b.6\]]gshed/_/ces pa la sogs pa ste/_srung ba'i 'khor lo nye ba ni ma yin/_'og nas rdo rje sems dpa' bskyed pa snang ba'i phyir ro/_/'og na yang bsam gtan ni de 'dra'o/_/las kyi khyad par la nye ba'i khro bo gsungs pa/_Tak+ki rgyal po zhes pa la sogs pa ste dkyil 'khor gyi lha ma yin pa dang /_
[\[185b.7\]]sngar bshad pa'i gtan tshigs kyis srung ba la sogs pa nye ba ni ma yin no/_/phyag bzhi nye ba ni gnyis rig ma la 'khyud pa ste thams cad du shes par bya'o/_/zhi ba zhes pa ni rin po che'i rgyan no/_/gzi brjid phung po ni hUM mdzad do/_/gtsug tor rgyal ba ni gtsug tor rgyal po ste/_gzhan yang zhes pa ni de
[\[186a\]]
[\[186a.1\]]gnyis ni bsrung bar bya ba la bsgom mo zhes pa'i don to/_/'di rnams dang mthun pa ru zhes pa ni shis pa'i las dang mthun par khro bo dag sngags gsungs te/_'di ni phreng ba'i sngags kyi rjes la sbyar ba'i dan to/_/da ni gong ma de dag rdo rje sems dpa' las gyur to zhes
[\[186a.2\]]gsungs pa/_nam mkha'i dbyings kyi dbus su ni/_/zhes pa la sogs pa ste me long lta bu zhes pa ni de'i ye shes te de bzhin du gzhan dag kyang rang gi ye shes las byung bar sbyar ro/_/mtshan rnams zhes pa ni sku'i rdo rje nyid mtshan no/_/sgyu ma zhes pa ni mig dang yid 'phrog pa'i gzugs
[\[186a.3\]]kyis dga' bar byed pa ste de ltar yang sgyu 'phrul dra ba las/_sgyu mas dga' byed bzhi yang spro/_/zhes so/_/ut+pal mthing ga zhes pa ni dmar po'o/_/ut+pal zhes pa ni pad+ma nyid do/_/sgrol ma zhes pa ni dam pa'i chos kyi phyag rgya brkyang nas sems can dag sgrol bas so/_/gshin rje gshed
[\[186a.4\]]la sogs pa'i phyag mtshan ni phyi ma las shes bar bya'o/_/lha mo dang khro bo de dag kyang rang gi bdag po'i rnam par dag pa dang /_sngags dang sbyar na 'khor lo'i bdag po yin pas rdo rje dkyil 'khor zhes pa la sogs pa smos pa yin no/_/'dod pa'i rgyal po zhes pa ni gzung ba'i ngo bo yin pa'i
[\[186a.5\]]phyir ro/_/stobs po che zhes pa ni yan lag gi tshig re re 'ang sred med kyi bu'i stobs las che ba'i phyir ro/_/rdo rje sngon po ni mdog las btags pa'o/_/mi g.yo ba ni byang chub kyi don la mi g.yo ba nyid kyi phyir ro/_/'khor lo 'bar bas yongs su bskor/_/zhes pa ni 'od zer gyi kha
[\[186a.6\]]las byung ba'i 'khor los bskor ba'o/_/de yang bdud kyi gtsug tor gyi yi ge dang ldan pas gtsug tor 'khor lo zhes so/_/sum+b+ha ni sngags rnams kyi bdag po gnyis bas mdzes pa'i phyir ro/_/'gog pa zhes pa ni dbugs 'gog pa'i khro bo'i sbyor ba ste/_des dgug pa la sogs
[\[186a.7\]]pa'i las rdo rje ltar gzhan gyis mi phyed pa grub ces pa'i don to/_/le'u bcu gsum pa'i 'grel pa rdzogs so//_//da ni drag shul gtsor ston pa'i le'u las sngags dang 'brel ba'i las dang por bstan pas gsungs ba de nas zhes pa la sogs pa'o/_/de la yang gnyis te shis pa
[\[186b\]]
[\[186b.1\]]dang khyad par ro/_/shis pa ni zhi ba dang /_srung ba dang /_chos rgyas pa dang /_/dbang dang /_dgug pa dang /_bskrad pa dang /_dug gzhil ba dang /_dbye ba dang /_gsad pa dang /_char dbab pa dag ste bcu'o/_/khyad par ni rang gi skabs su dbye'o/_/de la zhi ba dam tshig mchog_/ces pa la
[\[186b.2\]]sogs pa'i ting nge 'dzin ni rang gi bdag po'i ting nge 'dzin te rjes su dpag go zhes pa smras zin to/_/btsun mo 'di zhes pa ni de dang gnyis su med pa'i sngags so/_/sangs rgyas rdo rje rjes su dran pa ni mthu bstan pa ste de'i dus na yang de ltar 'gyur la/_rnal 'byor pa dag gis kyang das bskul
[\[186b.3\]]na zhi ba la sogs pa'i phrin las dran nas mdzad do zhe'o/_/las rnams thams cad rab sgrub pa/_/zhes pa ni de nyid mdog dang /_gdan dang bskul ba'i sngags kyis bsgyur nas gang 'dod pa byed do zhes te/_de dag ni kun la shes par bya'o/_/rdo rje dam tshig skul mdzad pa/_/zhes pa ni rang gi
[\[186b.4\]]yi dam zhi ba'i las la des bskul ba'am/_ye shes kyi bdud rtsi las dbyangs kyis skul bar byed pa'o zhes so/_/shi ba sos par byed ces pa ni de'i shis pa'i las te/_'di'i cho ga ni bsgrub pa'i mkhan pos yongs la grags pa'i cho gas zhib tu bshad pas de las cher shes par bya ste bdag
[\[186b.5\]]gis ni ma byas so/_/'o na yang sgra'i don tsam ni bshad par bya ste kun la de ltar shes par bya'o/_/srung ba gsungs pa/_de nas zhes pa la sogs pa'o/_/rdo rje srung ba'i zhes pa ni 'jigs pa srung ba ste/_de yi sbyor bas stobs su 'gyur/_/zhes pa'i don to/_/chos rgyas pa gsungs ba de nas zhes
[\[186b.6\]]pa la sogs pa'o/_/chos ni stobs dang mi 'jigs pa la sogs pa'o/_/bzlas pa tsam gyis zhes pa ni cho ga thams cad spyad de/_gsung gi bka' bzlas pa tsam gyis zhes pa'i don to/_/dbang gsungs pa de nas zhes pa la sogs pa'o/_/ye shes thob par 'gyur zhes pa ni ye shes kyi pha rol tu phyin pa
[\[186b.7\]]rnam par dag pa'o/_/dgug pa gsungs pa de nas zhes pa la sogs pa ste/_gzugs mdzes zhes pa ni srubs gcig pa 'am srubs gnyis pa'o/_/bdud ni mnan pa'i tshul zhes pa ni g.yon brkyang ba ste/_de'i don ni ji skad gsungs pa'i thod pa la gnas pa'i bsgrub bya g.yon brkyang nas
[\[187a\]]
[\[187a.1\]]g.yas pas mnan nas sngags kyi phreng ba swA hA'i gnas la che ge mo A kAR+Sha ya zhes bskul la lan gsum brjod na 'grub ces pa yin no/_/mA ma kI 'am zhes pa ni dgug pa'i de srung ba dang zhi bar bya zhes te/_khro bos bkug la kun la de sbyar ro/_/bskrad pa
[\[187a.2\]]gsungs pa/_de nas zhes pa la sogs pa ste tshul bzhin byas na zhes pa ni rang gi cho ga gang yin pa'o/_/dbye ba gsungs pa de nas zhes pa la sogs pa ste/_'di'i don ni srin po la sogs pas zin pa la 'am/_'di rnal 'byor pas cho gas thams cad rdo rje sems kyis sbyar nas che ge mo
[\[187a.3\]]rak+Sha sa de bi mo tsa ya zhes bskul nas dbye zhes pa ste de bzhin du gzhan yang rang rang bskul ba shes par bya'o/_/dug gzhil ba gsungs pa de nas zhes pa la sogs pa'o/_/khro bo'i rgyal po zhes pa ni de'i phreng ba'i sngags te bskul ba dang bcas pa'i zhes pa'i don to/_/gsad pa
[\[187a.4\]]gsungs pa de nas zhes pa la sogs pa ste brgya rtsa brgyad bzlas pa zhes pa ni nyi ma gung ngam nam phyed na ming dang bskul bar bcas te bzlas pa yis zhes pa'i don to/_/char dbab pa gsungs pa de nas zhes pa la sogs pa ste go sla'o/_/yang sngags kyi khyad par dgug bar gsungs pa de nas
[\[187a.5\]]zhes pa la sogs pa ste/_rdo rje sems dpa'i sbyor ba yis/_/zhes pa ni rkyen las byung ba'i 'dod pa'i rgyal po'i rnal 'byor pa'o/_/ling+ga rkang pa g.yas pas mnan/_/zhes pa ni gshin rje gshed kyi cho ga kho nas thod pa la mnan pa'i bsgrub bya g.yas pas mnan te rang gi lcags kyu
[\[187a.6\]]dang ldan pa'i lha dag gis dgug ces pa'i don to/_/lha rnams dgug pa gsungs pa de nas zhes pa la sogs pa'o/_/khro bo chen po sngags 'di yis/_/zhes pa ni ji skad gsungs pa'i sbyor ba dang ldan zhing bskul ba dang bcas pa'i sngags kyis zhes pa'i don to/_/lus ni kun du
[\[187a.7\]]'gas bzhin dgug_/ces pa ni chung ma la sogs pa ban+d+ha la gnas pa ji snyed pa'o/_/lha la sogs pa'i bu mo dgug pa gsungs pa de nas zhes pa la sogs pa ste rdo rje sems dpa'i zhes pa ni gnod mdzes de 'bras bu'i ngo bo yin pa'i phyir de skad bya ste/_kun bdag po zhes pa ni
[\[187b\]]
[\[187b.1\]]bdag po gnyis pa yin pa'i phyir ro/_/da ni bsam gtan la brten pa'i dgug pa gsungs pa de nas zhes pa la sogs pa'o/_/de la/_sangs rgyas rdo rje sku gsum la/_/zhes pas ni sangs rgyas dgug pa ston te rdo rje zhes pa ni mi bskyod pa'o/_/rdo rje sems dpa' zhes pa ni spro ba'i lha'o/_/sangs
[\[187b.2\]]rgyas sku zhes pa ni rtag pa'o/_/gsung ni snang ba mtha' yas te gtso bo gsum gyi gsungs pa'o/_/'khor lo chen po zhes pa ni 'khor tshad med pa'o/_/mi'i bu mo dgug pa gsungs pa/_thams cad rdo rje dngos zhi ba/_/zhes pa la sogs ba'o/_/rang sngags skyes bu ni rig pa'i lha gang
[\[187b.3\]]yin pa'i sbyor ba'o/_/snying gar zhes pa ni snying ga'i pad+ma la'o/_/rlung gi dkyil 'khor zhes pa ni yaM las bskyed pa'i rlung ste bsgrub par bya ba'i 'og tu bsam ste dgug par bya ba thams cad la shes par bya'o/_/zla ba'i dkyil 'khor dag la ni/_/zhes pa la sogs pas ni sha ci
[\[187b.4\]]dgug pa gsungs te de'i don ni rtag pa las gyur pa'i zla ba la sha ci bzhag nas bdud rtsi 'khyil pa'i rnal 'byor pas rang gi sngags lan lnga bcu sha tsi'i ming A kAR+Sha ya zhes bskul na nges par dgug ces pa 'di yin no/_/yang 'dod ba'i rgyal pos dgug pa gsungs pa/_rdo rje kyo ba
[\[187b.5\]]gzugs chen po/_/zhes pa la sogs pa'o/_/gzugs po che zhes pa ni kyo ba dang ldan pa'i phyag rgya chen po'o/_/rdo rje dkyil 'khor zhes pa ni rlung gi dkyil 'khor ro/_/nam mkha'i bu mo ni lha'i bu mo'o/_/sum+b+has dgug pa gsungs pa rang gi khro bo zhes pa la sogs pa ste sa 'og
[\[187b.6\]]na 'og gi khro bo zhes pa'o/_/de'i don ni gnod mdzes kyi rnal 'byor pas gsal shing dang kyo bar ldan pa'i khro bo spros te gsal shing gis bsgyel nas kyo bas dgug ces pa'i don to/_/yang gsungs pa btsag gam zhes pa la sogs pa ste/_de'i don ni gang yang rung ba'i rnal 'byor pas
[\[187b.7\]]zla ba gzas zin pa'i tshe btsag la sogs pa las lcags kyu'i gzugs byas te/_rang rang gi rig ma'i sbyor ba'i bu mo'i gsang bar bcug ste/_de dang rang gi mtshan ma las 'od zer lcags kyu 'phro ba de la bstims te/_rang gi sngags kyis ji srid grol gyi bar du byin gyis brlab par bya'o/_/de
[\[188a\]]
[\[188a.1\]]nas lam gyi bzhi mdor ming bskul bar bcas pa bri zhes pa yin no/_/gnod sbyin mo dgug pa gsungs pa rnam pa mchog rnams zhes pa la sogs pa ste/_rdo rje 'jam pa'i 'khor lo'i rnal 'byor pas gnod sbyin mo'i mgo bor gshin rje gshed bskal pa'i me dang 'dra ba
[\[188a.2\]]bsgoms te kyo ba dang sbyor ba'i lha rnams kyis dgug ces ji snyed pa'o/_/kun gyi phyag rgya'i khyad par dang /_/zhes pa'i don te rang gi phyag rgya chen po'i sbyor bas rang gi sngags bzlas nas dgug gi gzhan gyi bzlas pas ma yin zhes pa'i don to/_/rdo rje sems dpa' zhes pa ni gnod
[\[188a.3\]]mdzes te/_'di skad du khyad par ma smos pa'i dgug par bya ba thams cad kyi mgo la gnod mdzes bsams te/_de nyid 'bras bu'i ye shes rtag pa'i phyir ro/_/rdo rje thor tshugs gcig ma dang khro gnyer ma'i rig sngags gsungs pa de nas zhes pa la sogs pa ste/_'di yang bsgrub pa'i
[\[188a.4\]]mkhan pos bshad pas de kho na las cher shes par bya ste/_de bzhin du rig pa'i tshogs gzhan las byung ba thams cad kyang 'dir rjes su dpag nas sbyar te/_rig pa'i tshogs bye ba khrag khrig ces gsungs pa'i phyir ro/_/da ni dgug pa la nye bar brtags nas thun mong gi bsnyen pa
[\[188a.5\]]gsungs pa/_'gog pa'i rdo rje rgyal po ni/_/zhes pa la sogs pa ste dbugs 'gog pa la spyod pa'i sbyor ba gsum gyis ye shes kyi mtshan ma thob pas yongs su rdzogs pas rang gis 'bum du bzlas na zhe'o/_/yang na zhes pa ni bzlas pa yang zhes pa'i don to/_/da ni mngon spyod
[\[188a.6\]]las phyi'i cho ga dang bskrad pa gsungs pa/_rdo rje slob dpon smod pa dang /_/zhes pa la sogs pa ste sngags kyi dngos grub ces pa la sogs pa ni thun mong ngo /_/phyogs bcu'i sems can thams cad kyis/_/zhes pa la sogs pa ni nang gi gsad pa byas te phyi'i bya'o zhes mtshams
[\[188a.7\]]sbyor ba'o/_/phyi'i yang rnam pa gsum las mtshan ma mnan nas bzlas pa gsungs pa khrag dang zhes pa la sogs pa ste/_'di'i don ni chu 'gram gnyis kyis dang /_dug dang rkang rjes kyi sa dang sha chen la sogs pa khrag gam bong bu'i bdud rtsis sbrus pas bsgrub bya'i gzugs
[\[188b\]]
[\[188b.1\]]byas te dur khrod kyi ras ma la dug dang tshwa ba dang mar nag dang sol ba dang /_mtshon gyis shi ba'i khrag dag gis khro bo'i rdo rje la gnas pa'i sngags dang ming bris te khong par bcug nas khro bo gang yang rung ba'i sbyor bas gcer bur phud de skra bshig nas nang gi gzhom pa sngon du byas te/_ling+ga
[\[188b.2\]]rkang pa g.yon pas mnan nas brgya rtsa brgyad bskul na 'jig ces ji snyed pa'o/_/chu yis gsher ba'i gos la sogs pa yang cho ga ni de kho na'o/_/de'i gnas gsungs pa ma mo'i gnas sam zhes pa la sogs pa'o/_/phur bu'i phyi'i cho ga gsungs pa/_mi yi rus pa las byas
[\[188b.3\]]pa'i/_/zhes pa la sogs pa ste 'di'i don ni snga ma'i pho mtshan dang /_gong du gsungs pa'i rdzas las byas pa'i bsgrub bya la cho ga ji lta ba bzhin du ming rus kyi phur bu hUM las bskyed pa la brgya rtsa brgyad bzlas te/_g+ha g+ha zhes pa'i sngags kyis snying gar bskul te btab nas dgra'i
[\[188b.4\]]sgo khar sba ba yin no/_/shes dang mi shes rnam spangs pa/_/zhes pa ni rnam par rtog pa spangs pa'i sangs rgyas so/_/da ni bskrad pa'i cho ga gsungs pa yang na zhes pa la sogs pa ste/_'di'i don ni thor tshugs gcig ma'am/_gang yang rung ba'i rnal 'byor pas thod pa mtshan
[\[188b.5\]]dang ldan pa la shing nim pa dang btsod dang zhu mkhan gyi lo ma dag gi khu bas rlung la gnas pa'i gzugs sgro rtsa'i smyu gus bris te snying gar sngags kyi phreng ba'i ming dang /_u tsa ta ya phaT ces bskul te bris nas grong la sogs par sbas te/_nim pa dang rus dum gyis bkab ste bzhag na bskrad
[\[188b.6\]]par 'gyur ro/_/thod pa ma rnyed na tA la'i lo ma dang dur khrod kyi ras la sogs pa la ste cho ga de kho na'o/_/ma bskrad na yang 'chi ba'am skams par 'gyur ro/_/da ni khams gsum pa la gdab pa'i phur bu gsungs pa/_mi yi rus pa'i phur bu'am/_/zhes pa la sogs pa ste de'i phyir sku gsum
[\[188b.7\]]'jig par byed ce'o/_/mi'i rus pa zhes pa ni sku'i rigs te dkar ba'i phyir ro/_/gzhan yang de ltar shes par bya'o/_/mdangs bzang po zhes pa ni hUM gi ye shes las bskyed pa'i phyir ro/_/rdo rje sems dpa' mnyam gzhag pa/_/zhes pa ni thugs la gdab pa'i phur bu gzhan gyis mi
[\[189a\]]
[\[189a.1\]]thub par bsgoms te/_de bzhin du sku la gdab pa la yang rnam par snang mdzad ces te rang gi rigs so/_/de'i phyir gshin rje gshed ces te gsung la yang rta mgrin gyi tshul lo/_/de ltar yang phyi ma las/_rigs kyi bye brag tshul gyis ni/_/rdo rje phur bus gdab par bya/_/_
[\[189a.2\]]zhe'o/_/gdab pa'i gnas gsungs pa/_rdo rje bdud rtsi zhes pa la sogs pa ste/_rdo rje sbyor bas zhes pa ni khro bo sum+b+ha ste des ni sangs rgyas la gdab po/_/gong du 'ang dam tshig de nyid bya/_/zhes pa ni gdug pa rnams la yang zhes pa'i don to/_/sku rdo rje la gdab pa'i sngags dang phyag rgya
[\[189a.3\]]gsungs pa/_de nas zhes pa la sogs pa ste tshim ma zhes pa ni zhe sdang spangs pa'o/_/phan tshun dkri ba'i tshul du zhes pa ni lag pa rgyab sbyar te sor mo rnams de kri ba'o/_/mthe bong gnyis ni rab tu bsdam/_/zhes pa ni g.yas pa'i mthil du mthe bong gnyis kha sprad pa ste 'khor lo'i
[\[189a.4\]]phyag rgya'o/_/'di'i don ni ji skad gsungs pa'i zhi ba'i cho ga dag gis mtshan ma ma thob pa la ji skad gsungs pa'i rdzas las byas pa'i sangs rgyas gzugs mtshan ma khong pa na gnas pa la dgug pa'i cho ga la sogs pa byas te/_bdag rnam par snang mdzad kyi tshul du gnas nas gong du
[\[189a.5\]]bshad pa'i phur bu phyag rgya 'dis bzung ste/_bskul ba'i bsam pas sngags 'dis bskul ba dang bcas pas btab pa'am/_yang na sngags dang phyag rgya 'dis bzung nas phyis rdo rje khu tshur gyis bzung ste rdo rje tho bas oM badzra mung+ga ra zhes pa la sogs pa'i sngags kyis gdab bo/_/dam
[\[189a.6\]]tshig mchog gis ldang bar 'gyur/_/zhes pa ni dngos grub stsol ba'i don to/_/'og ma gnyis la yang cho ga ni de kho na ste khyad par du rang gi tshul dang sngags dang phyag rgya mi 'dra bar zad do/_/de dag gi phyag rgya ni rdo rje dang pad+ma'o/_/de nas mnyes te bstod pa gsungs pa/_de nas zhes pa la
[\[189a.7\]]sogs pa ste/_e ma'o gsang ba'i gnas kyi mchog_/ces pa ni gshin rje gshed kyi phur pa ste sku'i rigs yin pa'i phyir ro/_/de bzhin du 'og ma gnyis kyang shes par bya ste de gsum ni rdo rje rnam 'joms she'o/_/le'u bcu bzhi pa'i 'grel pa rdzogs so//_//_
[\[189b\]]
[\[189b.1\]]da ni dngos grub kyi mtshan ma rmi lam gtsor ston pa'i le'u gsungs pa las/_dang po 'dir phyag rgya chen po mchog gi dngos grub kyi sgrub pa chen po gsungs pa/_de nas zhes pa la sogs pa'o/_/de la ni 'di rtag pa'i sgrub pa ste/_sme sha can zhes pa ni rdo rje'i rigs te lo bcu gnyis ma nyid
[\[189b.2\]]kyi phyir ro/_/de bas na 'di ni 'og tu shes par bya la/_btso blag mkhan gyi bu mo lo grangs bcu drug ma mdog dkar mo gzung ngo /_/rtag tu zhes pa ni gtan du gzung ba'i don du shes par bya'o/_/rdo rje 'khyil pa zhes pa ni mtshan ma dam pa thob pa'i rnal 'byor pa nyid bdud rtsi 'khyil
[\[189b.3\]]par bsgoms te bgegs bcom nas bshang gci la sogs pa 'bar bar byas nas rnam par thar pa'i khang pa gru bzhi pa bya zhes so/_/mtshan nyid thams cad ces pa 'dir ni mdog dang na so la sogs pas dag pa'i khyad par ro/_/dkyil 'khor lnga zhes pa ni rigs lngas byin gyis
[\[189b.4\]]brlab pa'o/_/mchod pa nyams dga' zhes pa ni bde ba chen po'i ngo bo'o/_'dir ma rdzogs pa ni 'og nas shes par bya'o/_/rdo rje 'dzin pas gsungs pa rdo rje sems dpa' zhes pa ni rdo rje 'chang chen po'am mi bskyod pa'o/_/ut+pal mthing ga'i mdog ces pa ni sme sha can gyi bu mo dang
[\[189b.5\]]sbyor ba yin no/_/sbyor ba'i cho ga de nyid ni/_/zhes pa ni rtag pa'i skabs su bshad pa'i cho ga thams cad 'dir yang sbyar ro/_/chos rnams kun dang mtshungs zhes pa ni stobs dang mi 'jigs pa la sogs pa sangs rgyas kyi chos thun mong ma yin pa thams cad la reg pa'i don to/_/snang ba mtha'
[\[189b.6\]]yas kyis gsungs pa/_rdo rje chos ni rnam bsgoms pas/_/zhes pa la sogs pa'o/_/sa bcu la ni gnas par 'gyur/_/zhes pa ni sa bcu'i 'bras bu sangs rgyas kyi sa la gnas pa ste/_rdo rje'i mtshan ma ni rdo rje sems dpa' kho nar gyur pa'o/_/de bas don bsdus pa las/_rdo rje sems dpa'
[\[189b.7\]]dngos de yi/_/sa bcu gsum pa gnas pa yin/_/zhes gsungs so/_/da ni de dag gi sgrub pa'i ngo bo gzung ba gsungs pa/_rdo rje nyi ma nub nas ni/_/zhes pa la sogs pa'o/_/gsang ba'i rdo rje kho na nyi ma ste pad+ma la nub nas bskyod pa'i ngo bo sgrub pa brtsams te sems bsdus pa'i ngo bo skya rengs
[\[190a\]]
[\[190a.1\]]shar ba dang /_'dod chags ma yin chags bral med/_/ces pa la sogs pa ye shes gsum gyi cha rig pa ste gtan du gzung ba ni/_bsgom pa mchog gis 'grub par 'gyur/_/zhe'o/_/sangs rgyas mtshan gyis mtshan par 'gyur/_/zhes pa ni rig 'dzin lta bu ni ma yin
[\[190a.2\]]pa'i don to/_/sbyor ba thams cad ces pa ni phyag rgya'i tshogs thams cad bdag bzhin du sbyor zhing 'dzin pa ste bshang gci'i dam tshig ces pa ni de'i zas te thams cad mngon du 'bar bar byas te/_de'i dus thams cad du za ba'o/_/dbang po gnyis kyi sbyor ba zhes pa ni rdo rje dang pad+ma zhes pa ste de'i
[\[190a.3\]]zhi ba zhes pa ni mi gnas pa'i mya ngan las 'das pa ste chos nyid do/_/gnas zhes pa ni rdo rje 'dzin pa kun gyi gnas so/_/bla na med pa zhes pa ni thabs bya zhes pa'i don to/_/'dir ma rdzogs pa ni 'og tu shes par bya'o/_/da ni khyad par gyi las ston te de yang gnyis te gshin rje gshed kyi
[\[190a.4\]]dang bgegs dgra'o/_/de la gshin rje gshed kyi khyad par gyi las gsungs pa/_de nas zhes pa la sogs pa'o/_/de la yang sa bla dang bsam gtan pa gnyis la dang po 'dir bu mo dgug pas bla ba yin no/_/'di'i don ni gshin rje gshed kyi rnal 'byor pas dur khrod kyi thal ba las hom khung gru
[\[190a.5\]]gsum byas nas/_tsher ma'i me bus te me'i dbus su yang de nyid spyan drangs nas zhag gsum du nyi ma gung ngam nam phyed na dug la sogs pa stong rtsa brgyad bsreg cing /_oM hr-IHSh+T-I bi kr-i tA na na sar+b+ba shatrUM na ya bu mo che ge mo stam+b+ha ya hUM hUM bu mo che ge mo A kaR+Sha ya hUM phaT ces bskul na dgug gi zhes
[\[190a.6\]]pa yin no/_/bsam gtan pa gsungs pa bcu bzhi 'am zhes pa la sogs pa ste/_rnal 'byor pas des dur khrod kyi sol ba mar ngo'i tshes brgyad dam bcu bzhi la stong rtsa brgyad dang che ge mo nA sha ya A kAR+Sha ya zhes gang yang rung ba'i gdon dang bu mo'i ming bskul bas btab ste/_lam gyi bzhi mdor
[\[190a.7\]]bris na des de ster bar 'gyur ro/_/yang gsad pa gsungs pa thob ces pa la sogs pa ste/_zla ba shi ba'i nub mo yi ge dang pos bskyed pa'i bsgrub bya mdun du mos te rnam par shes pa dgug pa la sogs pa byas nas de'i phyag cha tho ba brgyab na 'chi zhe'o/_/yang gsungs pa hUM zhes pa ste/_gong
[\[190b\]]
[\[190b.1\]]ma kho na las hUM las bskyed pa'i rdo rjes bteg ces pa ni mi 'dra bar zad do/_/yang gsungs pa rdo rgyus zhes pa la sogs pa ste ji lta ba bzhin du rdo rgyus la sogs pa'i sa ma ra na zhes pa bskul ba'i sngags gong ma stong rtsa brgyad bzlas te/_dur khrod kyi sa la des bsgrub bya'i gzugs bris
[\[190b.2\]]nas hUM las bskyed pa'i sta res mid pa bcad par bsams na mgo gcod par 'gyur ro/_/yang bsam gtan la brten pa'i las/_las char pa bcad pa gsungs pa/_las kyi rdo rje rab 'bar ba/_/zhes pa la sogs pa ste/_rdo rje sems dpa'i rnal 'byor pa ser pos nam mkha' hUM las
[\[190b.3\]]bskyed pa'i las kyi rdo rje ser po/_de'i lte ba la yang rdo rje phra mo ser po de'i bum pa la bdag gnas te de'i 'od dang bdag gi 'od bskal pa'i me lta bus klung rnams skams pa dang sprin kun gtubs te rang gi sngags ma hA b+h+ri ste te de zhes bskul te bzlas na char mi 'bab po/_/da ni ri mo'i
[\[190b.4\]]dkyil 'khor gyi rlung la sogs pa gcad pa gsungs pa/_dkyil 'khor dag ni 'dri ba ni/_/zhes pa la sogs pa ste mche ba'i phyag rgya ni bgegs dgra'i phyag rgya chen po ste de'i sngags ring po'i mthar phaT ces bskul nas bskrad par bya'o/_/de yang bzang po zhabs kyis/_bdud rtsi
[\[190b.5\]]'khyil pa'i rdo rje yis/_/zhes pa la sogs pa'i tshigs su bcad pa gcig dang sngags rnams gsungs so/_/da ni le'u bcu gcig par bstan pa bsnyen pa dang po la gtogs pa gsungs pa/_ye shes sems dpa'i sbyor ba yis/_/zhes te srid pa bar ma'i sems ye shes kyi bdud
[\[190b.6\]]rtsi de las gyur pa'i gzugs rig pa'i lha dbus kyi gdan la bsgom zhes bya'o/_/bud med rtag tu gzhag ces pa ni de'i bskul ba'i don du shes par bya'o/_/da ni sgrub pa chen po la gtogs pa'i cho ga gsungs pa/_rgyan rnams thams cad ces pa la sogs pa ste/_pad+mo rab tu rgyas
[\[190b.7\]]byas zhes pa ni rig pa'i pad+mo mdzub mo dang lce dag gis brud pas rgyas par bya zhes so/_/hUM zhes pa ni sngon du pad+mo'i 'dab ma la sogs pa rdzogs par bya ba'i don to/_/rang lus ngag sems rdo rje la/_/zhes pa ni lus la sogs pa'i ngo bo'i b+ha ga dang gsang ba'i rdo rje'o/_/de gnyis la
[\[191a\]]
[\[191a.1\]]rang rang gi sems phab nas gzung ngo zhes pa'i don to/_/da ni rdo rje 'jam pa'i ri lu'i 'phro gsungs pa/_bzhin bzang phan par 'dod pa yis/_/zhes pa la sogs pa ste de ni 'jam dpal gyi rnal 'byor pas rang gi rig ma'i bu mo la mchod pa la sogs pa
[\[191a.2\]]brtsams te/_ji skad gsungs pa'i ri lu gsang ba dang bcas te bza' ba yin no/_/ri lu'i rdzas gsungs pa bshad pa'am zhes pa la sogs pa ste 'am zhes pa ni nyi ma la sogs pa yin no/_/da ni bdud rtsi lnga dang 'bras chan nam sha dag la sogs pa gang 'byor ba'o/_/blang ba'i cho ga
[\[191a.3\]]gsungs pa/_bshad pa zhes pa la sogs pa ste/_cho ga ni bshad pa blangs nas khar ba'i snod du ra dkar gyi 'o mas bsnur te bskam par byas nas/_kham phor bug pa can gyi steng du sbyar ba de'ang sa la rlung la gnas pa'i me'i dkyil 'khor brkos te de la gzhag par bya/_der me bcug
[\[191a.4\]]ste bskol na bug pa med pa la 'jim pa blangs nas brgya rtsa brgyad du bskul te ri lu bya zhes so/_/khyi sha la sogs pa'i cho ga ni zangs kyi snod du ba dmar mo'i 'o mas bskam pas kham phor cho ga snga ma bzhin du bya zhes so/_/rnal 'byor pa gzhan gyis gsungs pa/_rdo rje 'dzin pa gang yang
[\[191a.5\]]rung /_/zhes te cho ga ni 'jam dpal dang mthun no/_/de nas mnyes pa gsungs pa de nas zhes pa la sogs pa ste mchog tu mi 'gyur zhes so/_/ngo bo nyid kyang dag pa dang shin tu dri ma med pa'i chos kyi sku la sogs pa rim pa bzhin te de kho na ngo mtshar che zhe'o/_/da ni dbang bskur ba'i
[\[191a.6\]]nges pa gsungs pa de nas zhes pa la sogs pa ste/_mi 'gyur che zhes pa la sogs pa ni snga ma nyid bsdus pa'o/_/sangs rgyas rdo rje can rnams ni rtag pa la sogs pa ste de dag ni rdo rje sbyor ba mi bskyod pas mnyes pa yin no/_/rdo rje 'dzin pa rnams ni rdo rje rgyu 'bras dbye bas so/_/spyan
[\[191a.7\]]la sogs pa rnams dang khro bo rnams ni rang gi gtsug tor gang yin pa'o/_/rig 'dzin pho dang mo ni dkon mchog dpal dang tshe dpag tu med pa'o/_/thams cad las byed pa'i phyag brnyan gsum pa la ni don yong grub pa'o/_/dpa' bo rdo rje la sogs pa'i sngags rnams ni rdo rje sems
[\[191b\]]
[\[191b.1\]]dpa' mi bskyod pas so/_/lhag ma ni go sla bas ma bkrol lo/_/da ni dkyil 'khor du bcug pa'i slob ma la pra dbab pa gsungs pa de nas zhes pa la sogs pa ste/_sngags bzlas pa yi sbyor ba yis/_/zhes pa ni A be sha zhes pa la sogs pa dag go/_/bsam gtan zhes pa ni
[\[191b.2\]]'phags pa bzhi la sogs pa'i bsam gtan no/_/de'i cho ga ni dbab snod yi ge a las rdo rje chos su bsams te/_de'i snying ga la sogs pa'i gnas gsum du laM la sogs pas bskyed pa'i dbang chen la sogs pa la gnas pa'i hUM la sogs pas byin gyis brlab par bya'o/_/_
[\[191b.3\]]rkang mthil du yang yi ge dz+haiM 'bar ba rang gi sa bon gyis rlung dang me la bzhag ste/_de'i 'od kyis bskul ba'i hUM la sogs pa'i 'od dang /_A be sha ya zhes pa la sogs pa'i sngags dang dril bu'i sgra dag gis sku la sogs pa dbab ste/_yi ge brgya pa lan bzhi bcus brtan par byas
[\[191b.4\]]nas lce la a dmar po bsams te cir 'gyur 'dris pa 'di yin no/_/de yang bzang po zhabs kyis de nas slob mas smra ba zhes pa nas/_tiSh+Tha badzra de la thim/_/zhes pa'i bar du gsungs so/_/sa bla zhes pa ni rlung la gnas pa'i me'o/_/'phags pa bzhi po zhes pa ni yi ge bzhi'o/_/_
[\[191b.5\]]da ni ye shes 'ga' la dbang thob pa'i rnal 'byor pas ri mo'i dkyil 'khor la thig dang rdul tshon gyi don du dbab pa gsungs pa/_bu mo lo grangs bcu gnyis ma/_/zhes pa la sogs pa ste cho ga thams cad ces pa ni sngar bshad pa kho na'o/_/de yang gsungs pa/_shin tu ye
[\[191b.6\]]shes 'babs thob pa/_/zhes pa nas/_de ni dbab pa'i cho ga'o/_/zhes pa'i bar du'o/_/rnam pa gzhan du byas na ni/_/zhes pa ni thig la sogs pa de bdag nyid kyis byas na zhes pa'i don to/_/lhag ma ni go sla'o/_/khru gang tsam mam zhes pa ni sku phebs pa'i yon tan te ngag la
[\[191b.7\]]sogs pa'i yang yon tan du shes par bya'o/_/snga ma bzhin du thams cad 'gyur/_/zhes pa ni las dang po bzhin du mchod pa la sogs pa dag bya'o zhes pa'i don to/_/da ni bgegs dgra'i khyad par gyi las gsungs pa/_de nas zhes pa la sogs pa ste/_rtse gcig ma gyur pa
[\[192a\]]
[\[192a.1\]]ni mtshan ma ma thob pa ste 'o na yang dbugs 'gog pa'i brtul zhugs brtan na ni 'di yin no/_/las ni gdug pa thams cad gzhig pa ste dgug pa la sogs pa ni ma yin no/_/'di skad du 'di'i rnal 'byor pas dur khrod du de'i thal ba las hom khung gru
[\[192a.2\]]gsum byas te bshang gcis byugs nas tsher ma'am nim pa'i me sbar te de nyid spyan drangs nas de'i zhal gdangs par sha chen la sogs pa'i gzugs brnyan ming dang ji lta ba bzhin du byas te/_nang gi gsad pa yang sngon du byas nas mtshon rnon pos rkang pa g.yon nas brtsams te
[\[192a.3\]]gtubs nas khros te bsregs nas 'og nas 'byung ba'i sngags bskul ba dang bcas te stong rtsa brgyad du bzlas zhes bya ba ston to/_/bsam gtan pa gsungs pa/_dgra'i gzugs brnyan zhes pa la sogs pa ste 'di ni chu 'gram gnyis kyis dang ske cho la sogs pa dang ldan par
[\[192a.4\]]byas te/_ji lta ba bzhin du gzugs brnyan byas nas shin tu gdug pa'i sbrul gyi tsher mas til 'bru tsam du phug ste bskul na zhes pa yin no/_/sol khus zhes pa la sogs pa ni rus phye la sogs pa'i gzugs brnyan la ji lta ba bzhin du byas te/_rang gi bskul ba'i gsang sngags
[\[192a.5\]]che ge mo ra khra se khra ha zhes bskul bas srin bus khyer bar 'gyur te/_'og ma la yang ling+ga de kho na la rang gis bskul ba'i dbang gis bshang gci la sogs pa blugs na tsha bas btab par 'gyur ro/_/de'i las kyi khyad par gyi sngags gsungs pa de la 'di ni zhes pa la sogs pa'o/_/nang gi bshad
[\[192a.6\]]pa kho na la nye bar brtags pa dang khro bo bskyed pa'i rkyen gsungs pa/_rdo rje sems dpa' khro bo che/_/zhes pa ste rdo rje sems dpa' ni mngon spyod kyi khro bo bskyed pa'i rkyen no/_/khro bo che zhes pa la sogs pa ni gzhom pa'i don du spro ba ste bcu gsum par bshad zin to/_/sbrul nag rab tu khro
[\[192a.7\]]bo ni/_/zhes pa ni 'og tu bshad par bya'o/_/phyogs bcu'i sems can zhes pa la sogs pa yang gong ma ste kho na las gnyer brtags pa'o/_/de rnams rnam par dag pa gsungs pa e ma zhes pa la sogs pa ste/_ma skyes pa nyid las gsod pa'i ye shes las sprul pa ni rdo rje'i theg
[\[192b\]]
[\[192b.1\]]pa ste e ma'o/_/da ni bsam gtan la brten pa'i las phran tshegs gsungs pa/_de la 'di ni zhes pa la sogs pa ste/_'di'i don ni gang yang rung ba'i rnal 'byor pas rdo rje rgyus la sogs pa la khaM zhes lan brgya rtsa brgyad bzlas te/_rang gi dpral bar lce gnyis can gyis sbrul nag
[\[192b.2\]]po bris te de'i kha la khaM zhes pa dug gi rang bzhin bskal ba'i me 'dra ba bsams nas de gnas las 'gul zhing /_yang de'i kha la hri 'bar bar bsams te/_de'i 'od kyis dug rnams drangs te khaM gis bskul nas gtang bar bya'o/_/ci de 'dzin par 'dod na de la de btang bas
[\[192b.3\]]reg pa tsam gyis dogs pa med do/_/nya kyi ba la sogs pa la yang cho ga ni de kho na bzhin no/_/yang gtso bo gsum gyi snying pos dug gzhil ba gsungs pa/_de la 'di ni zhes pa la sogs pa ste/_lta ba rdo rje zhes pa ni gdug pa'i sbrul gang mthong bas dug tu byed pa'o/_/de bzhin du dri
[\[192b.4\]]tshor ba tsam la sogs pas kyang snom pa rdo rje la sogs par 'gyur ro/_/oM zhes pa ni rtag pa'i rnal 'byor pas lag pa g.yas pa la oM las bskyed pa'i 'khor lo'i lte ba la de nyid bkod de/_de'i 'od kyis bsgrub bya'i lus la khyab ste/_dug bsdus nas 'od zer gzhan gyis gtor te/_
[\[192b.5\]]yang bdud rtsi 'od zer 'bab pas phyir lus dgang bar bya ste 'di ni 'og tu yang shes par bya'o/_/hUM zhes pa ni rdo rje sems dpa' 'am mi bskyod pa dkar por 'gyur ba snga ma bzhin du hUM gis rdo rje bskyed de/_de'i 'od bsil bas bsgrub bya'i lus la khyab ste spyi bo la sogs pa'i gnas bzhir
[\[192b.6\]]lan gsum du bsdus te/_yang snying gar bsdus nas skyugs par bsams na nad med par 'gyur ro/_/a zhes pa ni snang ba mtha' yas dkar por bsgyur bas rtag pa'i cho ga kho nar sbyar na nye ba'i dug med par 'gyur ro/_/sdud pa na ni zhes pa ni dug dang 'dres pa'i phyir nag po yin
[\[192b.7\]]la/_bskul ba ni de dang ma 'dres pa gzhan ma yin pas dkar po ste rtag pa la yang 'di shes par bya'o/_/yang mtshan gyi sngags kyis kyang rlung la sogs pa'i phyi nang gi nad bsal ba gsungs pa/_de la 'di ni zhes pa la sogs pa ste/_'di'i don ni yi ge gang gis nad gzhom par
[\[193a\]]
[\[193a.1\]]'dod pa de'i gzugs rtag pa la sogs par bsgoms la ci ste mi bskyod pa'am gzhan yin na mdog dang gdan la sogs pa rdo rje las kyi go 'phang dkar po la sogs pa bsgyur te/_de'i mtshan ma 'khor lo la sogs pa dang /_sa bon gyi 'od dang nang
[\[193a.2\]]bskul ba'i tshig rang gi mtshan gyi sngags dbugs kyi yi ges bzlas te/_phya ti ma pa na hUM zhes pa bskul bas nad pa'i lus las spre'u la sogs pa dang 'dra ba'i gzugs gnas gsum nas byung bar bsams te/_yang rdo rje go 'phang nag po la sogs par bsgyur te/_des rang gi
[\[193a.3\]]sa bon dang mtshan ma dag las nang gi gsad pa sngar bshad pa bzhin spre'u la sogs pa de dag gzhom ste/_de nas zhi ba'i don du go 'phang dkar po la sogs par yang bsgyur te bdud rtsis nad pa la bkang bas zhi bar byas te/_de dag zhag bdun du nyin re la yang mtshams bzhi la
[\[193a.4\]]brgya rtsa brgyad byas na mngon par nges pa'i las sdig las byung ba'ang med par 'gyur zhes ji snyed pa'o/_/de kho na gzhan gyi bya ba gsungs pa/_yang na zhes te rang gi rig pa'i lha gang yang rung bas cho ga gong mas so/_/da ni 'dod pa'i rmi lam gtsor ston pa gsungs pa de nas zhes pa
[\[193a.5\]]la sogs pa ste ye shes nyid dbang bsgyur ba'i kyo ba'o/_/'dod pa thar pa zhes pa ni srid pa dang mya ngan las 'das pa'i bdag nyid ces pa'i don to/_/chos rnams rmi lam lta bu zhes pa la sogs pas ni ma skyes pa'i de kho na nyid las rmi lam la sogs pa'i 'khrul pa gsungs pas de
[\[193a.6\]]la zhen par mi bya'o zhes ston to/_/rtag tu mthong zhes pa ni mthong ba ni 'di dag go zhes te go sla bas ma bshad do/_/da ni de las brtsams te gsang ba'i rgyud las gzhan dang thun mong ma yin pa dam tshig gi snying po rang gi sems brtag pa gsungs pa de la 'di ni zhes pa la sogs
[\[193a.7\]]pa'o/_/rang gi sems rdo rje la gnas pa kho na brtag pas gnas na chos can la sogs pa'i tha snyad dang bral ba mthong ba med pa'i tshul gyis mthong ste/_des na sangs rgyas kyi chos stobs la sogs pa thams cad rang bzhin gyis gnas so zhe'o/_/de la ngo mtshar gsungs pa/_de nas
[\[193b\]]
[\[193b.1\]]zhes pa la sogs pa ste/_'di cis zhes pa ni the tshom gyi gnas so/_/bcom ldan 'das rnams kyis zhes pa ni bshad pa zhes 'brel to/_/nam mkha' la nam mkhas bsgom du mi nus te gnyi ga med pa'i phyir ro/_/de bzhin ngo bo med pa las sangs rgyas kyi chos so zhes pa ni
[\[193b.2\]]ngo mtshar gyi lam ste e ma zhe'o/_/da ni rnam par byang ba'i snying po de las brtsams te le'u gnyis pa'i lus dang ngag dang sems lta bu zhes pa'i bar du sems tsam du bstan pa'i phyir gsungs pa de nas zhes pa la sogs pa ste/_sems kyi ngo bo nyid do zhes pa ni bsgrub par bya ba ste
[\[193b.3\]]des na dper na zhes pa ni yang dag par zhes pa'i don to/_/yang sems lus lta bu zhes pa ni ye shes kyi gzugs don dam pa'i sems rang bzhin med pa gsungs pa/_bcom ldan 'das zhes pa la sogs pa ste 'dir yang 'dod pa ni byang chub kyi sems de yang lus la mi gnas zhes
[\[193b.4\]]pa la sogs pa ste 'dir yang dper na zhes pa snga ma bzhin no/_/rmi lam lta bu zhes pa la sogs pa ni go rims bzhin rnam par thar pa gsum dang sbyar ro/_/yid bzhin gyi nor bu rin po che'i dpe 'di ni gong du de bzhin gshegs pa'i ye shes 'byung bar byed pa zhes bya ba de la
[\[193b.5\]]gsungs pa yin no/_/de bas na sangs rgyas kyi chos rnams rjes su 'brang ba zhes gsungs so/_/gong du sems tsam de smras pa kun rdzob pa'i sems rang bzhin med par gsungs pa/_de nas zhes pa la sogs pa ste 'dir yang 'dod pa ni lus dang ngag dang sems rdo rje de dag kyang zhes pa
[\[193b.6\]]la sogs pa ste/_gzugs dang sgra dang sems su snang ba rnams/_/zhes pa'i don to/_/cang mi smra bar zhes pa ni med pa ni brjod pa'i rgyu ma yin pa'i phyir ro/_/le'u bco lnga pa'i 'grel pa rdzogs so//_//da ni brtul zhugs zhes grags pa dbang bskur ba gtsor ston pa'i le'u las
[\[193b.7\]]dang po slob dpon gyi las le'u bzhi par gtogs pa ston pas gsungs pa de nas zhes pa la sogs pa ste/_de la gsol ba btab ces pa ni yang mchod pa byas te sngar zhus pa'i dkyil 'khor dag las gnyis dang /_de'i las ma bshad pas yang dang yang du bskul zhes pa'i don to/_/_
[\[194a\]]
[\[194a.1\]]de nas zhes pa ni de ni zhes pa'am yang na bzhi par bshad pa lta bu ste sbyar ba de ltar na bshad par bya zhes pa ni brtsam mo zhes pa'i don to/_/khru ni zhes pa la sogs pa ni sngar bshad do/_/sku yi rdo rje rab tu gnas/_/zhes pa ni rtag pa'i rnal 'byor du bdag nyid
[\[194a.2\]]gnas te/_rdo rje theg pa'i cho ga ji skad grags pas bri zhes pa'i don to/_/phyag na rdo rje'i gnas su bya/_/zhes pa ni rtag pa 'dir gnas kyang rdo rje 'chang chen po'i rang bzhin las ma 'das pas de skad do/_/lhag ma ni go sla'o/_/gsung gi dkyil 'khor gsungs pa de nas zhes pa la sogs pa
[\[194a.3\]]ste/_dkyil 'khor rnams ni kun gyi mchog_/ces pa ni rgyud gzhan dag las khyad par du gyur pa ste/_gong du yang de bzhin no/_/rdo rje bsgom pa zhes pa ni slob dpon te de kho na nyid kyi sku'i zhes pa ni gsung gi sku rdo rje sku'i yon tan snang ba mtha' yas su gnas te bri ba la sogs pa bya
[\[194a.4\]]zhes pa'i don to/_/yang ye shes 'ga' la dbang bas bri ba gsungs pa rgyal po chen po zhes te khye'u dang bu mo sngar bshad pa'i cho gas pra phab ste bri zha'o/_/cho ga bzhin zhes pa ni spyi'i cho ga ste de yang bzang po zhabs kyis gsungs pa/_de ltar kun ldan dkyil 'khor la/_/zhes pa
[\[194a.5\]]nas/_thams cad sgor ni shes par bya/_/zhes pa'i bar du'o/_/rab tu gsang ba'i dkyil 'khor zhes pa ni ci ste rin chen 'byung ba dang don yod rdo rje la mos na de kho na'i dkyil 'khor la de'i gzugs dbus su bri na de bdag por 'gyur ba'i gnas zhes pa'i don to/_/da ni sku la sogs
[\[194a.6\]]pa'i ngo bo yi ge gsum gsungs pa/_de nas zhes pa la sogs pa ste thig gdab pa'i don du yi ge gsum dang ldan pa'i skud pa bkal ba ste de yang bzang po zhabs kyis gsungs pa/_yi ge gsum ldan rnal 'byor pas/_/thig skud bzung nas bkal par bya/_/zhe'o/_/thig gi
[\[194a.7\]]cho ga 'di yang bzang po zhabs kyis gsal bar gsungs pas rgyas par ma bshad do/_/da ni ye shes 'ga' la dbang thob pas thig dang tshon gyi las gsungs pa/_rdo rje thig ni gdab pa dang /_/zhes pa la sogs pa ste/_sngags kyi sems dpa' zhes pa ni ye shes 'ga' la dbang
[\[194b\]]
[\[194b.1\]]bas ni mig la sogs pa byin gyis brlab pa la sogs pa bya'i rang gi lha ni d+hA tu zhes pa'i sngags kyis gsal ba tsam du zad pas so/_/gnas su zhes pa ni snying la sogs pa ste der hUM la sogs pas byin gyis brlab pa'o/_/dkyil 'khor rnams ni zhes pa ni de la byed du gzhug
[\[194b.2\]]ces pa ste rnam par snang mdzad ces pa ni dbab par bya ba'o/_/sku'i kha dog go 'phang mchog_/ces pa ni sku'i dkyil 'khor la khye'u ni rtag pa dang bu mo ni sbyin du bsgom pa ste/_de'i go 'phang yan lag bzhi dang ldan pas slob ma'i tshul du bsgom pa ste de yang gsungs pa/_
[\[194b.3\]]rdo rje slob dpon slob ma rnams/_/rgyu mthun sogs dag rnams kyis zhe'o/_/de bzhin du gsung dang thugs kyi dkyil 'khor du yang dbab snod snang ba mtha' yas la sogs par bsam mo/_/rdo rje chos zhes pa dang /_rdo rje sems dpa' zhes pa yang dbab par bya ba snod ni ma yin no/_/_
[\[194b.4\]]da ni sngags kyi sems dpa' zhes bya ba dag ston pa/_sngags kyi sems dpas bya ba yang /_/zhes pa la sogs pa ste/_khro bo'i rgyal po zhes pa ni ang+gu sha dzaHzhes pa ste/_de bzhin du gzhug pa la sogs pa la yang sbyar bar bya'o/_/dri med rdo rje gsum zhes pa ni phyi nang gsang ba
[\[194b.5\]]gsum gyi mchod pa'o/_/de spyan drang ba la sogs pa na mar sngags kyi sems dpas bya'o zhes pa yin no/_/mchod pa de yang gsungs pa/_'khor lo gsal bar gsungs nas su/_/bzlas dang bsgoms nas dgug par bya/_/zhes pa'i bar du'o/_/da ni mchod nas phyogs skyong
[\[194b.6\]]la phyi rol du gtor ma sbyin pa gsungs pa/_sngags rnams zhes pa la sogs pa ste bdud rtsi lnga'i sbyor bas sbyin te/_de yang gsungs pa/_pad+ma'i snod la gong ma bzhin/_/zhes tshigs su bcad pa gsungs so/_/las dang po pas thig gdab pa gsungs pa/_thig gdab
[\[194b.7\]]pa yi cho ga 'di/_/zhes pa ste sku'i dkyil 'khor la rang rtag pa'i sbyor ba ste sngar bshad do/_/slob ma ni rdo rje sems dpa' 'am bdud rtsi 'khyil pa lta bur bsgom mo/_/las kyi go 'phang zhes pa ni las la spyod pa'i yan lag bzhi'i go 'phang dang ldan pa ste des na dbang bskur ba zhes
[\[195a\]]
[\[195a.1\]]so/_/ye shes kun la dbang thob pa la sogs pa gnyis kyi cho ga ni bzang po zhabs kyis gsungs pa las shes par bya'o/_/thig skud dang rdul tshon rigs lnga'i dkyil 'khor la nyi shu rtsa lngar dbye ba gsungs pa/_sangs rgyas rgyal po zhes pa ste de yang
[\[195a.2\]]gsungs pa/_rtag pa la sogs rang mdog 'od/_/ces pa la sogs pa tshigs su bcad pa gcig gsungs so/_/sngar gtor ma byin nas nang du song ste dril bu gsil zhing dkyil 'khor la bskor ba'i cho ga gsungs pa/_sngags rnams thams cad nyid la yang /_/zhes te rdo rje hUM
[\[195a.3\]]zhes pa ni gzi brjid phung po ste nang du zhugs tsam na bdag gzi brjid phung por bsgyur te 'gro zhes so/_/de yang gsungs pa/_khams gsum rnam rgyal bsgyur nas su/_/zhes pa la sogs pa tshigs su bcad pa gcig gsungs so/_/sku gsung thugs kyi dam tshig mchog_/ces pa
[\[195a.4\]]ni bdag po gnyis gnod mdzes su gyur pa ste/_de dus kho na byin rlabs bskul ba'i phyir/_/sangs rgyas lnga dbul bsam pa yin/_/zhes thos so/_/de bas na drag shul gyi cho ga la yang de kho na bdag dang lha la dbu brgyan par shes par bya'o/_/da ni bum pa sta gon du gnas pa gsungs pa/_
[\[195a.5\]]rdo rje bum pa zhes pa la sogs pa ste/_sngags zhes pa ni rnam par rgyal ba la 'khor lo'i bdag po'i sngags kyis de'i lhar byin gyis brlab pa dang /_gzhan yang rang rang gi bdag po'i sngags kyis byin gyis brlab pa'o/_/rgyud ces pa ni kha rgyan dang na bza' dang dri chu dang rin po che la
[\[195a.6\]]sogs pa dang ldan pa'o/_/bdag po zhes pa ni de'i phyag mtshan mdzes par byas pa'o/_/lcags kyu zhes pa ni lcags kyu la sogs pa ye shes kyi lha rnams spyan drangs nas phyag rgya la thim ste/_me tog la sogs pas mchod nas so so'i gnas su gzhag pa'o/_/de yang gsungs pa/_
[\[195a.7\]]mgul pa ras kyis yang dag dkris/_/zhes pa nas/_chu yis mthon gtor gyur pa yin/_/zhes pa'i bar du'o/_/da ni mchod pa la sogs pa'i sbyin sreg gsungs pa/_dngos grub kun gyi 'bras 'dod pa'i/_/zhes pa la sogs pa ste/_rdo rje gsang ba'i zhes pa ni rgyud dag las gsungs
[\[195b\]]
[\[195b.1\]]pa ste bdud rtsi lnga'i yin no/_/dbus su zhes pa ni sngar me lha la mchod de yang me lha'i snying gar rang gi lha'i dkyil 'khor bzhag nas/_de'i zhal du mchod rdzas sa ma sreg rdzas 'bru mar la sogs pa dbab ce'o/_/dbang po gnyis zhes pa ni rdo rje pad+ma'i bdud rtsi'i bsgom pas so/_/brgya
[\[195b.2\]]rtsa brgyad ces pa ni mar la sogs pa'i sreg rdzas 'khor lo'i bdag po la ni brgya rtsa brgyad do/_/gzhan dag la ni bdun bdun du shes par bya'o/_/de yang gsungs pa/_sor bzhi tsam ni bor nas su/_/zhes pa nas/_gong ma'i cho gas gshegs par bya/_/zhes pa'i bar
[\[195b.3\]]du'o/_/da ni spro ba bskyed pa'i slob ma sdig pa bshags pa la sogs pa dang ldan pa la lta gon gyi cho ga gsungs pa/_rnam par snang mdzad sbyor ba yis/_/zhes pa la sogs pa ste sku'i 'khor lo la'am/_gzhan mos pa'i slob dpon rtag pa'i sbyor ba can gyis so/_/a ni zhes
[\[195b.4\]]pa ni mtshon pa ste hUM dang oM yang ste/_des na/_rgyal chen rdo rje sems dpa' dang /_/zhe'o/_/rdo rje gsum zhes pa ni yi ge gsum gyis spyi bo la sogs par byin gyis brlabs nas rdo rje dang bcas pa'i khu tshur gyis dri chu bsku zhes pa ste de yang gsungs pa/_snying mgrin spyi bor bsgom
[\[195b.5\]]bya ba/_/zhes pa nas/_snying mgrin spyi bor bskul byas nas/_/zhes pa'i bar du ste/_cho ga gzhan yang de kho nas shes par bya'o/_/yang gsol ba 'debs pa'i slob ma thun mong gi sdom pa dang ldan pa gdong g.yogs pa byas nas dkyil 'khor du gzhug pa'i tshig gsungs pa/_
[\[195b.6\]]de la 'di ni zhes pa la sogs pa ste/_yi ge 'di dag gis sam gshin rje gshed la sogs pa'i sngags kyis gzhug par bya ste de yang gsungs pa/_gshin rje gsheg la sogs pa yi/_/rang gi dam pa'i sngags kyis sam/_/zhes pa nas/_/yi ge lngas zhes pa'i bar du'o/_/cho ga
[\[195b.7\]]gzhan yang de kho na las shes par bya'o/_/da ni rig pa dang rig spyor gyi dbang dang dam tshig gsum gyi dbang dang ldan pa'i slob ma la phyir mi ldog pa'i dbang bskur ba gsungs pa de la 'di ni zhes pa la sogs pa ste/_'di'i don ni slob dpon rang gi yi ge gsum gyi 'od yungs kar lta
[\[196a\]]
[\[196a.1\]]bus bskul ba'i sangs rgyas sil snyan la sogs pa'i sgra'i khyad par dang spros pa la sogs pa mchod pa'i khyad par du ldan pa dang /_ye shes kyi chu'i bum pa 'dzin pa'i dam tshig gi lha mo spyan ma la sogs pa bkra shis pa'i tshig brjod pa dag gis dbang bskur
[\[196a.2\]]zhes pa yin no/_/rdo rje sems dpa' ting 'dzin gnas/_/zhes pa ni thugs kyi dkyil 'khor la'am mos pa'i slob dpon gyis zhes so/_/de yang gsungs pa/_btsud pa sgo yi khrir gnas pa/_/zhes pa nas/_tshigs bcad 'di yis bskul bar bya/_/zhes pa'i bar du tshigs su bcad
[\[196a.3\]]pa gnyis gsungs so/_/rig pa'i dbang dang rig sbyor gyi dbang dang /_de kho na gsum bstan pa la sogs pa yang de kho nas cher shes par bya'o/_/gsol ba 'debs pa'i slob ma dkyil 'khor du 'jug pa la bsgom pa gsungs pa/_rdo rje rnam par snang mdzad bsam/_/zhes te/_
[\[196a.4\]]slob ma rnam par snang mdzad du bsgoms te/_sku la sogs pa'i ngo bo dang thugs kyi rdo rje snying la dgod do zhes te/_de yang gsungs pa/_sngon bzhin sku sogs 'od 'bar te/_/zhes pa dang /_thugs kyi rdo rje snying la dgod/_/ces pa la sogs pa'o/_/rdo rje chen po dbang bskur ba'i
[\[196a.5\]]tshig gsungs pa/_de la 'di ni zhes pa la sogs pa ste go sla'o/_/de'i don du slob mas zhus pa gsungs pa/_de la 'di ni zhes te zhus nas dbang bskur bar bya'o/_/de'i phyir de nas de la zhes pa smos so/_/gong du bstan pa'i dbang bskur ba'i sangs rgyas dang lha mo de dag dbang
[\[196a.6\]]bskur nas de'i thugs kar thim ste/_ye shes sems dpa' bskyed pa gsungs pa/_lha yi gzugs su sbyor ba yis/_/zhes so/_/rdo rje slob ma blo ldan la/_/zhes pa ni/_bcug nas gdong g.yogs dgrol ba ste 'di ni gong du bstan par bya'o/_/rig pa dang /_rig sbyor ba dang /_
[\[196a.7\]]phyir mi ldog pa dang /_gsang ba dang /_shes rab ye shes kyi dbang bskur ba'i slob ma la gsang ba'i dam tshig bsgrags pa gsungs pa/_sangs rgyas kun gyis gsungs pa yi/_/zhes pa la sogs pa ste/_sems can thams cad bskur bar bya/_/zhes pa ni de dag gi don bya'o zhes
[\[196b\]]
[\[196b.1\]]pa'i don to/_/de yang gsungs pa/_dkyil 'khor lha yi de nyid dang /_/zhes pa la sogs pa dang /_dkon mchog la gnod gsad par bya/_/zhes pa la sogs pa'o/_/rig pa'i dbang la sogs pa dang ldan pa la sngags dang phyag rgya sbyin pa gsungs pa/_sngags kyis bskul ba smra
[\[196b.2\]]ba yis/_/zhes te/_sngags kyis bskul ba ni/_phyir mi ldog dbang dkyil 'khor la/_/zhes pa nas/_rtag tu bdag ni slob dpon bgyid/_/ces pa'i bar du gong du bskul ba'i ngo bo'o/_/sngags sbyin pa 'di yang gsungs pa/_yang dag dbugs 'byin dam tshig gsum/_/cho ga rim pas
[\[196b.3\]]sngags kyang sbyin/_/zhes so/_/gsang ba'i dbang byin pa la shes rab ye shes kyi sbyin pa gsungs pa/_sngags kyi rgyal po zhes pa ste byang chub sems kyi dam tshig gi gsang ba'i dbang byin la brtag go zhes te de yang gsungs pa/_dpal dang shes rab dang sbyor ba/_/zhes pa nas/_nor
[\[196b.4\]]bu'i dkyil du gnas par brtag_/ces pa'i bar du'o/_/phyir mi ldog pa'i dbang bskur ba la gsang ba'i dbang gsungs pa/_khu ba'am zhes pa la sogs pa ste/_bshad pa yang cho ga bzhin du byas te/_de dang ldan pa'i slob dpon gyi khu ba dang bza' zhes te/_rdo rje blo zhes pa ni rnam par snang
[\[196b.5\]]mdzad du sbyor ba'i slob ma'o/_/de yang gsungs pa/_de nas gzugs la sogs ldan ma/_/zhes pa nas/_sna tshogs bzhin te sna tshogs 'gyur/_/zhes pa'i bar du'o/_/rnam pa 'di bzhi zhes pa ni gsang ba'i dbang gi sdom pa ste/_srung ba'i dam tshig bzhi yin no/_/sngags kyi 'khor
[\[196b.6\]]lo ni sngags kyis bskyed pa'i 'khor lo 'am/_sa bon gsum gyi sngags las spros pa'i rdo rje gsum gyi gzugs brnyan gyi 'khor lo ste kun la shes par bya'o/_/sems can don spyod phyir gnas pa/_/zhes pa ni 'khor lo gsum gyi don spyad pa srung ba'i dam tshig go zhes pa'i don
[\[196b.7\]]to/_/zas 'bar bar byas la nye ba'i slob dpon gyis slob ma spro ba bskyed pa'i don du mthu bstan pa dang /_zas kyis bsnyen pa gsungs pa/_glang po'i sha dang zhes pa la sogs pa ste/_de la oM la sogs pas zas 'bar bar byas te slob ma la brten nas bza' zhe'o/_/gzhan gyi don
[\[197a\]]
[\[197a.1\]]dang 'bras bu 'brel pa gsungs pa/_dngos grub thams cad bsgrub pa dang /_/zhes pa la sogs pa ste/_dkyil 'khor dag gi zhes pa ni dkyil 'khor du dbang bskur bas zhes pa'i don to/_/'di ni rjes su gnang ba'i don du shes par bya ste de yang gsungs
[\[197a.2\]]pa/_ji lta ji ltar 'dul 'gyur ba/_/zhes pa la sogs pa'o/_/gong ma'i zas kyi 'phro gsungs pa/_bshang gci zhes te kham phor ni b+han+d+ha'o/_/spyan ma zhes pa ni me dang rlung ngo /_/lhan cig 'khor zhes pa ni lhan cig bza' zhes pa'i don to/_/da ni thun mong gi sgrub pa dag las
[\[197a.3\]]phyag brnyan sgrub pa gsungs pa de la 'di ni zhes pa la sogs pa ste/_'di'i don ni gang yang rung ba'i rnal 'byor pas mdun gyi nam mkha'i dbus la rdo rje sems dpa' las gyur pa'i yi ge d+hI 'bar ba bsams te/_de la sangs rgyas kyi tshogs 'od kyis phab nas de las gyur
[\[197a.4\]]pa'i a la sogs pa dang /_rang gi mtshan ma de la gshin rje gshed la sogs pa'i phyag brnyan gsum gyi gzugs don yod grub pas dbu brgyan pa bskyed nas bskul ba ste/_sku la sogs pa ni de'i rigs kyi khro bo rnams so/_/de dag gi ye shes sems dpa' la yang a la sogs
[\[197a.5\]]pas byin gyis brlabs nas gsang ba'i gnas su gzhag par bya ste bsgrub par bya'o/_/phyag na rdo rje zhes pa ni gshin rje gshed do/_/gsang ba'i gnas ni gang la gnas nas de dag bskul ba ste/_nyi ma dang zla ba la gnas pa'i mi bskyod pa la sogs pa'i 'khor lo chen po'i sbyor bas
[\[197a.6\]]rigs bzhi bskul bar bya'o/_/de nas rdo rje gsum gyi sa bon hUM la sogs pa'i 'od thun mong gi dam tshig bzhi'i sdug bsngal ba dang /_a la sogs pa las 'phros pa khro bo bdud rtsi che ba la sogs pa dag gis 'og nas 'byung ba'i thun mong gi dam tshig gi tshogs rang gi lha drag tu
[\[197a.7\]]bskul te/_de dag gi ye shes sems dpar bcings nas rnal 'byor pa rang gi yi ge dang a la sogs pa bskul ba dang bcas pas ji skad gsungs pa sangs rgyas zhing du khrid pa la sogs par 'gyur ro/_/sangs rgyas thob pa zhes pa ni sa bon shin tu gzhag par shes par bya'o/_/de dag gi
[\[197b\]]
[\[197b.1\]]sgrub pa gsungs pa/_de la 'di ni zhes pa la sogs pa ste rdo rje sems dpa' la sogs pas brgyan no zhes pa'i don to/_/yang de'i yon tan gsungs pa/_nam mkha'i dbyings chen dag pa ni/_/zhes te nam mkha' la d+ha la sogs pa rmad du byung ba'i gzugs byed do zhe'o/_/thun
[\[197b.2\]]mong du gsungs pa de dag las rnal 'byor pas ni phyag brnyan gcig bskul bar shes par bya'o/_/bsam gtan la brten pa'i dbang gsungs pa/_sangs rgyas rdo rje sems dpa' 'ang rung /_/zhes pa la sogs pa ste/_'di'i don ni rdo rje 'jam pa'i rnal 'byor pas dbu rgyan
[\[197b.3\]]dmar ba'i rtse mor mda' dmar po lnga lag pa g.yon pa'i khu tshur gyis btsugs te/_cho ga bzhin du de'i ling+ga yi ge dang pos bskyed pa la dgug pa la sogs pa sngon du byas nas de'i spyi bo la sogs par mda' de dag khro bor bsams te/_sngags kyis bskul nas btsugs
[\[197b.4\]]pas brgyal bar bsgoms na dbang du 'gyur ro zhes pa yin no/_/byis pa'i blo ni grangs chen gyis/_/zhes pa ni mtshan ma thob pa'i don to/_/da ni gong du gsungs pa'i cho ga gsungs pa sangs rgyas dkyil 'khor zhes pa la sogs pa ste/_'di ni ji skad gsungs pa'i rnam par snang mdzad lta bu'i slob
[\[197b.5\]]ma'i gnas gsum du rdo rje la sogs pa'i mtshan ma la sogs pa la hUM la sogs pa bkod de/_mig tu yang oM bkod nas mtshan ma'i gzugs rdo rje la sogs pa de bdud rtsi 'khyil pa'i bar du dkar po la sogs pa'i tshul dang ldan pa'i sku thabs dang shes rab tu bstan to zhes pa yin
[\[197b.6\]]no/_/de yang gsungs pa/_rdo rje sems dpa' nyid kyis deng /_/zhes pa nas/_bdud rtsi 'khyil pa'i bar du'o/_/rnal 'byor pa'i bkres skom gzhom pa gsungs pa/_bkres skom zhes pa la sogs pa ste 'di skad du rtag pa'i rnal 'byor pas lce la oM bsams nas de'i steng du
[\[197b.7\]]bi bum pa lta bu rin po ches brgyan pa bza' bas bkang ba khas phub ste de las byung ba'i bza' btung gis lha rnams tshim par bya'o zhes ston to/_/da ni thun mong gi sgrub pa dag las sngags kyi las can rnams kyi sgrub pa dag las dpa' bo rdo rje sgrub pa gsungs pa/_de nas zhes pa la
[\[198a\]]
[\[198a.1\]]sogs pa ste/_de ni gang yang rung ba'i rnal 'byor pas rdo rje sems dpa' rkyen du byas pa bi ser po dang rdo rje ser po las gyur pa'i dpa' bo rdo rje ser po phyag na bsnams pa/_rig mas 'khyud pa mi bskyod pas dbu brgyan pa cung zad 'gying ba ji lta ba bzhin du phyung
[\[198a.2\]]nas bdag gi yi ge dang bskul ba'i yi ges gang 'dod pa'i las thams cad bskul bas nyan par bsams nas 'grub ces ji snyed pa'o/_/skul byed ma'i gsungs pa de nas zhes pa la sogs pa ste/_snga ma bzhin rdo rje sems dpa' rkyen du byas pa'i tsuM dang pad+ma dkar po las tsun+de
[\[198a.3\]]ma mdog dkar po thabs la 'khyud pa pad+ma dkar po 'chang ba mi bskyod pas dbu brgyan pa bsams te/_oM na maHsa man+ta samyak+saM bud+d+ha ko Ti naM zhes pa la sogs pa las kyi dbye bas sngags kyi tshig bskul na 'grub po/_/yang dzam+b+ha la la gsungs pa/_de nas zhes pa la sogs pa ste/_
[\[198a.4\]]de yang snga ma bzhin dzaM dang bi dza pU ra ne'u le'i rgyal pa ser po las gyur pa gnod sbyin ma bzhis bskor ba'am/_'di las gcig pu rig ma la 'khyud pa phyag rgya bzhis rgyas btab pa snying ga la sogs pa'i gnas lnga la mi bskyod pa la sogs pa lngas brgyan pa rdo rje sems dpa' mi bskyod
[\[198a.5\]]pas dbu la brgyan pa bsam mo/_/phyag rgya bzhi ni gong du yang sbyar ro/_/rdo rje bdud rtsi chu dag ni/_/zhes pa ni rnal 'byor pa'i lag pa g.yas pa la a las bskyed pa'i zla ba la dzaM gis bskyed pa'i bum pa'i chus nge'i zhal du drang ngo zhes pa'i don to/_/de nas ni nor la sogs pa'i 'dod
[\[198a.6\]]pa bskul bar bya'o/_/de bzhin du sngags la dbang ba gzhan yang rjes su dpags te sbyar yang nyes pa med do/_/da ni 'jig rten pa gsungs pa/_de nas zhes pa la sogs pa ste/_'dir yang ji ltar gsungs pa'i pho brang du 'jam pa'i rdo rje'i rnal 'byor pas lus la sogs pa byin gyis
[\[198a.7\]]brlab pa dang ldan te/_de'i mdun du k+Shi 'bar ba las gnod sbyin mo ral pa sil bu dang rna cha la sogs pa dang ldan pa mdzes pa'i gzugs phyag rgya bzhi dang gshin rje gshed kyis mgor brgyan pa kha phrad par bsams te/_snying gar gshin rje gshed kyi sngags bkod nas drag shul du sbyor
[\[198b\]]
[\[198b.1\]]ba brtsams pa'i sgras nam mkha' la gnas pa'i gnod sbyin mo thams cad de la phab nas/_de bzhin du yang 'jig rten pa'i rig pa can dang srin mo dang 'phrog ma la sogs pa yang rang gi sa bon dang las las 'phags te/_da ni de dag gi yon tan gsungs pa/_de nas zhes pa la
[\[198b.2\]]sogs pa ste/_kun grub pa zhes pa ni rdo rje 'dzin pa gang gis yang mi snang ba ni mdog mtshungs so/_/rigs 'dzin dag gi zhes pa ni rig 'dzin grub pa dag ni mthong nas gzhan dga' bar 'gyur zhe'o/_/gnod sbyin ni grub na nor gyi bdag por 'gyur zhes sbyar ro/_/da ni rig pa'i
[\[198b.3\]]brtul zhugs la gtogs pa'i cho ga bshad par bya ste/_de gsungs pa de nas zhes pa la sogs pa'o/_/de'i sku nyid ces pa ni sku gsung thugs kyi don du dam pa'i mtshan mar shes par bya'o/_/chen po zhes pa ni rtag pa'i sbyor ba'o/_/cho ga bzhin zhes pa ni de'i yan lag tshul dang ldan
[\[198b.4\]]pa'o/_/lo grangs bcu gnyis zhes pa ni nges pa med pa'i don du gsungs pa'o/_/spyan gyi go 'phang zhes pa ni de'i rig ma'o/_/go 'phang ni yan lag go/_/rdo rje mtshan zhes pa ni gsang gnas kyi sbyor ba ste de dag gis ni dam tshig gi dkyil 'khor bstan to/_/sangs rgyas byang chub la gnas
[\[198b.5\]]la/_/zhes pa ni rdo rje 'dzin pa'i gnas te dam tshig gi ngo bo'o/_/dus bzhi zhes pa ni dbang po dman pa dag zla ba drug 'das na lo gcig tu dpyid la sogs pa'i dus su zhe'o/_/kha cig ni tho rangs la sogs pa'o zhes zer te/_de ni las dang po pa yin la 'di ni ye shes kun la dbang thob
[\[198b.6\]]pas nyin mtshan med par sbyor ba ste de bas na de ni rigs so/_/bza' dang bca' ba spyad par bya/_/zhes pa ni de dag la bdud rtsi'i sbyor ba spyad pa ste drug las zas gzhan dag ni ma zos na zhes pa'i don gyis shes par bya'o/_/bdag po ni rang ngo /_/ye shes rgya mtsho ni rig ma'o/_/de dag
[\[198b.7\]]kun zhes pa ni thun mong gi don du gsungs so/_/nor rku zhing zhes pa ni bdag tu 'dzin pa'i nor gyi rdzas 'phrog pa zhes pa'o/_/bsad pa zhes pa ni gnyis su med pa'i de bzhin gshegs pa'i 'khor bsad pa zhes bya'o/_/de bzhin du sgyu ma'i rnam pas brdzun zhes pa dang /_de gnas kyis gang
[\[199a\]]
[\[199a.1\]]zhes pa'i 'dod chags dag ni bsrung ba'i dam tshig bzhi ste de nyid sdom pa'o/_/kyo ba mo zhes pa ni 'dod chags rdo rje'i yid 'phrog pa ste gos dkar mo dang 'dra ba'i rig ma'o/_/mchog sems zhes pa ni rdo rje sems dpa' 'am mi bskyod pa'o/_/gzhan gyi go 'phang
[\[199a.2\]]gsungs pa rdo rje can gyi zhes te/_gzhan dag gi yang rang gi rig ma'i phyag rgya'i go 'phang zhe'o/_/yi ge zhes pa ni sngags kyis bskul ba zhes pa'i tha tshig go/_/de kho na las sgrub pa nye bar brtags te gsungs pa rdo rje gsum gyi ye shes brten zhe'o/_/'khor lo rdo rje gsum las 'byung /_/_
[\[199a.3\]]zhes pa ni gtso bo gsum gtsor gsungs pa'o/_/le'u bcu drug pa'i 'grel pa rdzogs so//_//da ni sgrub pa chen por grags pa la gtogs pa bsrung ba'i dam tshig gtsor gsungs pa de nas zhes pa la sogs pa ste/_gsol ba btab ces pa ni bsrung ba la sogs pa'i
[\[199a.4\]]dam tshig zhu bar 'dod pa'i bsam gtan bstod pa'i phyir ro/_/ye shes che zhes pa ni stong pa nyid kyi ye shes pas so/_/rdo rje dbyings zhes pa ni rdo rje sems dpa'i rang bzhin du bzung na rkyen du smra ba yin no/_/rdo rje gsum mchog ni sku la sogs pa'i mchog go/_/dkyil 'khor
[\[199a.5\]]gsum zhes pa ni sku la sogs pa'i dkyil 'khor kho na mchog ce'o/_/de bzhin du gzhan la yang rang gi ye shes rnams dang yon tan las rjes su dpags te shes par bya'o/_/de'i don gsungs pa/_sangs rgyas kun gyis bskul ba yi/_/zhes pa la sogs pa'o/_/bstod tshig
[\[199a.6\]]dag kho na la rdo rje 'chang bas yongs su dag pa bsdus te gsungs pa/_de nas zhes pa la sogs pa ste chos kyi dbyings ni stong pa nyid kyi ye shes te de a la sogs pa'i yi ge med ce'o/_/'od gsal ba ni me long lta bu'i ye shes so/_/yongs su dag pa ni bya ba nan tan gyi ngo bo'o/_/_
[\[199a.7\]]dri ma med pa ni lhag ma gnyis te nam mkha'i dbyings bzhin zhes pa ni kun la sbyar ro/_/da ni 'dod pa'i don gsol ba btab pa kho na la gsungs pa de nas zhes pa la sogs pa'o/_/dam tshig bzhi zhes pa ni bsrung bar bya ba'i sdom pa brtul zhugs kyi skabs su bstan ma thag pa'o/_/_
[\[199b\]]
[\[199b.1\]]sha chen zhes pa ni bza' ba'i dam tshig ste bshang gci la sogs pa yang sbyar ro/_/'di ni sku la nye bar brtags pa ste de bzhin 'og tu yang sbyar ro/_/khams gsum pa rnams kyi dam tshig las rang sangs rgyas kyi dam tshig gsungs pa de nas zhes pa la sogs pa ste/_lus kyi ston pa ni ngag
[\[199b.2\]]gi lus kyi bya bas sems can dag gi don byed la/_thugs rdo rje chen po'i sngags pas de bsdu ba'i phyir de'i tshul gnas pa ni rdo rje skul rab tu gnas she'o/_/'dir ni rang sangs rgyas sgrub pa ni ma yin te/_theg pa chen po'i don med par 'gyur ba'i phyir ro/_/de bzhin 'og tu yang shes par bya'o/_/_
[\[199b.3\]]byed pa'i ye shes spangs zhes pa ni gnyis su med pa mi shes pa'o/_/mos pa chung ngu zhes pa ni theg pa chen po la ma mos pa'o/_/gti mug lam gyis zhes pa ni mtshan ma'i rnam par shes pa med de de las ngag sgom pa ni byis pa dag skrag par byed pas na 'jigs shing zhes te/_de kho nas
[\[199b.4\]]sangs rgyas su sbyor ro/_/da ni oM dang gun+d+he las gyur pa'i tshangs pa gdong bzhi pa ser po phyag rgya chen po bzhi dang ldan pa gun+d+he thogs pa mi bskyod pas dbu brgyan pa bsgoms te de'i dam tshig bsgoms na phyis 'dod pa can gyis sku rdo rjer 'gyur zhes te/_de bzhin du drag po dang /_byi snu'i
[\[199b.5\]]rigs las shes par bya'o/_/de la drag po ni a dang tri shU la las bskyed pa nag mo'o/_/byi snu ni hUM dang dung las bskyed pa dkar po'o/_/de gnyis kyi yang 'gyur ba gsungs pa/_gtogs 'dod ces te smad chen ni drag po ste 'dod pa tsam gyis gsung thugs rdo rje'i skur 'gyur ro/_/gnod
[\[199b.6\]]sbyin ma la sogs pa'i dam tshig kyang ngo bo tsam gsungs te/_de dag kyang rang rang gi sa bon la sogs pa spyi'i cho gas bsgrub po zhes sngar bshad zin to/_/'og ces pa ni phal cher ri'i 'og na gnas pa yin no/_/bdug pa zhes pa ni tshil chen gyi bdug pa'o/_/gnas kyi mtshan
[\[199b.7\]]zhes pa ni ma mo'i gnas so/_/phan 'dod pa zhes pa ni snying rjes brlan pa'i rnal 'byor pa ste des bsdus pa'i dngos po ngo bo nyid 'byung ba'i dam tshig spyad par bya zhes bsdus pa'o/_/nyan thos la sogs pa dag kyang theg pa chen po'i sgrib pa gdong sbyong bas khams gsum pa
[\[200a\]]
[\[200a.1\]]zhe'o/_/de dag gi don yang gsungs pa/_ci rigs 'gro ba'i don dang ni/_/zhes so/_/yang lus la sogs pa'i dam tshig gsungs pa/_de nas zhes pa la sogs pa ste rdo rje dra ba zhes pa ni srid pas ma gos pa'o/_/tshig gi lam nas zhes pa ni brdzun la sogs pa
[\[200a.2\]]bzhi'o/_/yid kyi rdo rje zhes pa ni mnar sems la sogs pa ste de ni dngos su bstan pa ma yin te rtsa ba chad pa'i phyir ro/_/des ni gang byung na'ang rdo rje 'dzin pa'i rang bzhin yongs su dag par bsgom zhes so/_/de dag ni thams cad la spyod pas na kun du bzang po zhes so/_/sbyor ba shin
[\[200a.3\]]tu nges pa rnams kyi dam tshig gsungs pa de nas zhes pa la sogs pa ste/_sku gsung thugs su sbyor ba nyid tshogs yin gyi/_phyag gis ni ma yin te zhe'am/_yang na phyi'i blos tshogs mi 'gyur zhe'o/_/'o na ji ltar bya zhe na/_de nas yang zhes pa ste/_kun du rdo rje sems dpa'i
[\[200a.4\]]dkyil 'khor dbyer med pas bsams te zhe'o/_/rdo rje gsum sbyor ba zhes pa ni dang po la sogs pa'i sbyor ba gsum dang ldan pas zhes pa'i don to/_/de nas yang tshogs chen po bsam pa gsungs pa/_sems can khams rnams zhes pa ste/_thams cad bdag dang
[\[200a.5\]]dbyer med par phyag 'tshal lo zhes bsam pas bskul lo zhe'o/_/da ni chen po'i sgrub pa chen po rdzogs nas/_mchod pa'i dam tshig gsungs pa/_de nas zhes pa la sogs pa ste 'dir ni nang gi gsungs pa yin no/_/gnyis ni 'og nas ston to/_/bsrung ba'i dam tshig bzhi'i rkyen
[\[200a.6\]]gyi dam tshig gsungs pa de nas zhes pa la sogs pa ste/_mi snang ba zhes pa ni dam tshig bzhi po kho na rkyen med pa'i blos blta bar dka' ba'i phyir ro/_/rdo rje ma zhes pa ni las kyi phyag rgya kho na gsungs pa yin te de ni rkyen no/_/yang rdzas kyang rtag tu dbrog ces pa ni de la sbyor bas
[\[200a.7\]]phyung ba'i byang chub kyi sems zos pas bdag tu 'dzin pa'i rdzas phrogs pa ste sangs rgyas kyi 'khor gsod pa la sogs pa yang sbyor ro/_/yang rig 'dzin gyi dam tshig gsungs pa/_de nas zhes te rig 'dzin sbyor ba pho dang mo la dkon mchog dpal dang tshe dpag med dbu rgyan du bsam
[\[200b\]]
[\[200b.1\]]zhes pa'i don to/_/las dang po pa rnams kyi dam tshig gsungs pa/_de nas zhes pa la sogs pa ste/_lus kyi rdo rje la sogs pa la phyi rol gyi kha zas kho na'i ston mo spyad ces mdor gsungs te/_'di'i sbyor ba ni 'og nas ston to/_/phyi rol zhes pa ni bsam gtan gyi bsal dbang ma
[\[200b.2\]]thob pa'i phyir ro/_/da ni thugs kyi chos bstan pa gsungs pa de nas zhes pa la sogs pa ste/_cang mi gsung zhes pa ni mnyam pa nyid la brjod du med pa'i phyir ro/_/de nas byang chub sems dpa' rnams kyis de'i don zhus pa gsungs pa de nas zhes pa la sogs pa ste go sla'o/_/de'i lan
[\[200b.3\]]gsungs pa de nas zhes te/_de ni brjod pa'i tshig gang dmigs su med pa de la ngo bo nyid med pas bsams te mi gsung zhe'o/_/bsam pa brtan pa gsungs pa rigs kyi bu zhes te/_sku la sogs pa ma skyes pa nyid la brjod pa ni gzhan dag skyes pa'i rnam pas log par zin te 'gyur snyam
[\[200b.4\]]du dgongs pa yin no/_/de nas yang zhus pa phyin ci log tu zin pa kun 'byung ba mi brtag tu gsol zhes pa de ci'i phyir zhe na/_mthu'i ngo bo nyid spyod par gyur pa ste/_mi skye ba'i ston pa nyid yin la/_bdag cag kyang de'i rjes su 'dzin pas log par mi 'dzin te zhe'o/_/ngo bo nyid med par
[\[200b.5\]]bsams nas zhes pa de la zhus pa/_tshangs pa la sogs pa'i mngon par shes pa thob pa dag 'o na ci sngar bshad pa dag chos rdo rje sems dpa'i ngo bo yod par shes nas 'chad dam snyam pas na de skad ma gsung shig ces pa'o/_/mngon par shes pa zhes pa ni rdo rje ye shes kyi spyod pa
[\[200b.6\]]las mnyam pa nyid mthong ba'i don to/_/de'i lan gsungs pa de nas zhes pa la sogs pa ste/_rjes su 'dzin zhes pa de nged kyis kyang mi shes shing mi 'dzin zhes te ngo bo nyid med pa'i phyir ro/_/yang tshangs pa la sogs pa ni sems can chen po zhes te/_'dod chags chen pos
[\[200b.7\]]'dul bas na chen por gtogs pa'o/_/chos nyid yin pa'i phyir zhes pa ni de rang bzhin can de snam bu dkar po bzhin te 'bras bu thob pa'i snod yin no/_/rdo rje ye shes thob ces pa ni mngon par shes pa kho na ste rkyen gyis sangs rgyas thob pa'i phyir rtog pa de mi 'byung zhe'o/_/de kho na'i
[\[201a\]]
[\[201a.1\]]rjes su ston pas gsal bar gsungs pa de nas zhes te/_de ni ngo bo nyid kyis ngag la skye ba med do zhes chos kyi dbyings su rtog pa smra ba dag ni yang dag par smra ba ma yin no zhes pa'o/_/de kho na brtan por bya ba gsungs pa de nas zhes pa la sogs pa ste/_
[\[201a.2\]]nam mkha' ni ci la yang mi gnas so zhes pa 'di yin no/_/de la ngo mtshar gsungs pa/_e ma zhes pa la sogs pa ste lus la sogs pa'i dngos po med pa'i chos nyid kho na las lus la sogs pa bsgom ste de kho na/_/e ma'o rdo rje tshig smras pa/_/zhes so/_/da ni rig pa'i lha'i
[\[201a.3\]]sgrub pa chen po'i phyir gsungs pa de ni zhes pa la sogs pa ste/_rdo rje'i sku zhes pa ni rtag pa ste de'i spyi bor rdo rje zhes pa mi bskyod pa'o/_/sku gsum las byung ba zhes pa ni kha dog gsum ste/_des rnam par dag pa'i phyir ro/_/rnam par g.yo ba zhes pa ni shing la sogs pa las
[\[201a.4\]]byas pa lta bu ni ma yin gyi/_de dang sems dang bcas pa'i g.yo ba dang ldan par shes pa'i don to/_/rdo rje 'khor lo 'dzin zhes pa ni mi bskyod pa dbu la gnas pa ni rdo rje 'dzin la bzhi ni 'khor lo 'dzin zhes pa'i don to/_/gzhan yang gsungs pa/_thams cad rigs kyi bye brag
[\[201a.5\]]gis/_/zhes te de'i don du/_sangs rgyas rdo rje can rnams kun/_/zhes pa la sogs pa gsungs pa yin no/_/de'i rig ma'i sgrub pa chen po'i mthar thug nas chags pas mnyes par bya'o zhes gsungs pa/_dbyings las byung bar gyur pa'i zhes pa la sogs pa ste/_khyu mchog
[\[201a.6\]]ces pa ni lha'i mchog ste bdag nyid do/_/yang bdag gi bsnyen pa la sogs pa de dag gcig tu dam tshig gsungs pa/_de nas yang zhes pa la sogs pa ste/_dam tshig rgya chen zhes pa bsnyen pa la sogs pa phyag rgya chen po'i tshogs dag go/_/cho ga bzhin du zhes bya ni sngar bshad pa
[\[201a.7\]]bzhin du zhes pa'i don to/_/mtshan nyid kun gyis zhes pa phung po la sogs pa zhes pa'am/_yang na 'bring po'i yan lag la sogs pas kyang gzung ngo /_/yang gsang ba'i dam tshig gsungs pa/_de nas zhes pa ste sems kyi cho ga kho na gtso bo yin gyi lag pa'i phyag rgya ni g.yeng ba'i rgyu
[\[201b\]]
[\[201b.1\]]yin pas ma yin no/_/yang bskul ba la sogs pa'i dam tshig gsungs pa de nas yang zhes pa la sogs pa ste/_bshang gci zhes pa ni sngar bshad na yang mi smad do zhes pa 'dir 'dod do/_/cho ga bzhin zhes pa ni bdud rtsi'i sbyor ba ji skad bshad pa'o/_/dam tshig ji snyed yod pa kun/_
[\[201b.2\]]zhes pa ni dus gsum gyi sangs rgyas rnams zhes pa ste rdo rje gsum zhes pa ni sbyor ba gsum ste de kho na gcig tu sems la byas pas sangs rgyas dag mnyes par bya ba ni thugs kyi dam tshig yin no/_/da ni nye bar sgrub pa la sogs pa rnam par dag pa'i sbyor ba'i dam tshig gsungs pa/_
[\[201b.3\]]de nas yang zhes pa la sogs pa ste/_rdo rje gnas zhes pa ni bdag po'i dbang gis lus rnams la yang de skad de skye mched rnam par dag pa'o/_/mkha' dbyings zhes pa ni khams kyi zhar la gsungs pa ste rdo rje zhes pa ni lha rnams so/_/'dzin pa ni gzhi'i nam mkha' zhes te ston pa ni ma yin
[\[201b.4\]]no/_/mi ldog pa'i dbang gis yon tan dang rtsa ba'i dam tshig gsungs pa de nas zhes pa la sogs pa ste/_gsang ba 'dus pas zhes pa ni rgyu nam mkha'i sangs rgyas la sogs pas gzung ba'i byang chub kyi sems te sangs rgyas thams cad kyi rang bzhin yin pa'i phyir ro/_/kha cig na re
[\[201b.5\]]rgyud 'dis zhes zer te/_de ni rgyud gzhan las kyang gsang ba 'dus pas dbang bskur ba la zhes snang bas 'gal lo/_/yang 'khor gyi de bzhin gshegs pa dag gis 'og zlos su lan gsungs pa/_rigs kyi bu zhes pa la sogs pa'o/_/yang zhus pa ci'i slad du zhe'o/_/gtan
[\[201b.6\]]tshigs kyi lan gsungs pa/_slob dpon de ni zhes pa la sogs pa ste/_gsang ba 'dus pa dbang bskur ma thag tu slob dpon zhes ming thob pas na slob dpon de ni zhe'o/_/yang de la sri zhu bya ba'i don gsungs pa/_rigs kyi bu zhes te/_de ni sangs rgyas dang byang chub sems
[\[201b.7\]]dpa' phyogs bcu nas lhags nas slob dpon de mchod de de ni lus kyi sri zhu'o/_/ngag gi sri zhu yang 'di skad du bdag cag de bzhin gshegs pa rnams kyi slob dpon khyod pha yin no/_/de bzhin du ma yin no/_/ston pa yin no zhes 'dod de/_slar yang rang gi zhing du 'gro bar 'gyur ro zhes so/_/yang
[\[202a\]]
[\[202a.1\]]slob ma rnams kyis de la ji ltar gzung ba'i rtsa ba'i dam tshig gsungs pa 'di lta ste zhes pa la sogs pa ste/_slob mas de ltar gzung ngo zhe'o/_/yang zhus pa ci'i slad du zhe'o/_/lan btab pa'i rigs kyi bu zhes te/_byang chub kyi sems dang slob dpon mi
[\[202a.2\]]gnyis pas byang chub kyi sems de skad do/_/de nas byang chub sems dpa' byams pa 'di snyam du de 'dra'i slob dpon la brnyas pa dag mnar med par skye'o snyam nas 'jigs pa skyes te cang mi smra bar gyur ro/_/yang slob dpon gyi sri zhu bsten par bya ba'i phyir ched du de bzhin
[\[202a.3\]]gshegs pa rnams kyis gsungs pa de nas yang zhes pa la sogs pa ste/_ye shes kyi bdag po zhes pa ni gsang ba 'dus pas dbang bskur ma thag sangs rgyas thams cad kyi slob dpon du gyur pa ste/_tshe 'di la sangs rgyas kyi grangs su bgrang ba yin no/_/de bas na phyir mi ldog pa'i dbang
[\[202a.4\]]zhe'o/_/de yang phyi ma las gsungs pa/_shin tu brtul zhugs dbang bskur ba'i/_/zhes pa la sogs pa ste/_dbang bskur ba de kho na dngos grub kyi snod du gsungs pa de nas zhes pa la sogs pa ste go sla'o/_/da ni ri mo'i dkyil 'khor la ye shes kyi 'khor lo spyan drang ba gsungs
[\[202a.5\]]pa de nas zhes pa la sogs pa ste/_gong du bzhugs pa'i ting nge 'dzin las bzhengs nas bka' stsal zhes 'brel to/_/nam mkha'i dbyings kyi dbus su ni/_/zhes pa la sogs pa ni ji lta ba'i gnas gsungs pa'o/_/bsam gtan rdo rjes zhes pa ni thabs dang shes rab sbyor
[\[202a.6\]]ba'i sgra dang ye shes sems dpa'i 'od kyis de dag bskul ba ste de yang bzang po zhabs kyis gsungs pa/_shes rab 'khyud pa gong ma bzhin/_/zhes pa nas/_bgegs rnams bskrad nas mngon par bsrung /_/zhes pa'i bar du phyed dang gnyis gsungs so/_/de rnams dgug pa la
[\[202a.7\]]sogs pa gsungs pa/_rdo rje'i dkyil 'khor zhes te 'dir bsam gtan zhes pa ni gshin rje gshed la sogs pa'i sngags yin no/_/ye shes 'khor lo zhes pa ni ye shes sems dpa'i 'od kyis bskul ba dag ste/_de ltar phyi ma las/_ye shes sems dpa' gang reg pa/_/ye
[\[202b\]]
[\[202b.1\]]shes 'khor lo zhes su bshad/_/ce'o/_/bzhugs pa bya zhes pa ni nye ba'i sgrub pa la sogs pas de dag zhugs par bya'o zhes pa ste de yang gsungs pa/_gshin rje gshed la sogs pa yis/_/zhes pa nas dbang bskur zhes pa'i bar du'o/_/mchod pa'i cho ga de nyid kyis/_/zhes pa
[\[202b.2\]]ni/_rdo rje dri med gsum dag gis/_/zhes gang du bstan pa de nyid kyis shes pa'i don to/_/de yang gsungs pa yon tan zhes pa nas mgu bar bya zhes pa'i bar du ste de dag ni bsam gtan gyi dkyil 'khor la yang shes par bya'o/_/dkyil 'khor dang brtul zhugs dang 'brel pa
[\[202b.3\]]gsungs pa/_slob dpon zhes pa la sogs pa ste/_de ni rang dang slob ma dag la bdag po snying gar bsam mo/_/gnas gsum gyis zhes pa ni nam mkha'i sangs rgyas bskul ba la rdo rje gsum gyi gnas sam yang na spyi bo la sogs pa ste/_sbyor ba de ni 'dir gsang ba dang
[\[202b.4\]]shes rab ye shes kyang gzung ngo /_/da ni bsam gtan gyi las la gtogs pa'i dgra bo bskam pa gsungs pa de nas zhes pa la sogs pa ste/_ji skad du rdo rje sems dpa' las gyur pa sku la sogs pa'i snying po gsum las gyur pa'i tri shU la las bskyed pa rdo rje mkha' 'gro nag po nyi
[\[202b.5\]]ma la 'dug pa/_phyag rgya bzhi dang ldan pa/_tri shU la dang tho ba bsnams pa mi bskyod pas dbu brgyan pa/_rang gi rig ma la 'khyud par bdag nyid bsams te bsgrub bya'i sha la sogs pas nam mkha' la bkang ste/_bdag gi lce la yi ge gong ma dag 'od zer can du bsams
[\[202b.6\]]nas dbugs kyi bsam gtan dang /_oM badzra DA ki nA a mu ka sam+ha rak+ta A kaR+Sha ya hUM phaT ces pa'i sngags kyi sbyor bas thod pa drangs nas btung bar bya'o/_/de nyid kyi don du phur bu gdab pa gsungs pa/_tri shU la rdo rje zhes te phur pa'i sngags kyis tri shU la dang bur pa yang de'i
[\[202b.7\]]gzugs dang po'i yi ges bskyed pa mdun du mos te gdab par bya'o zhes ston to/_/las dang po ba'i dam tshig gong du gsungs pa'i sbyor ba gsungs pa de nas zhes pa la sogs pa ste/_cho ga bzhin zhes pa ni gong du bstan pa'i cho gas shes pa ste de la gsungs pa/_snying ga zla ba'i
[\[203a\]]
[\[203a.1\]]dkyil 'khor la/_/zhes pa nas/_phyi yi sbyin sreg rjes su dpag_/ces pa'i bar du tshigs su bcad pa gnyis dang rkang pa gsum gsungs so/_/yang gong du gsungs pa las phyi'i mchod pa dang gsang ba'i mchod pa'i dam tshig gsungs pa de nas zhes pa
[\[203a.2\]]la sogs pa ste/_khu ba la sogs pas zhes pa ni khu ba las gyur pa'i lha mo dang reg pa dag kyang zhes pa'i don to/_/ji srid phyi'i bud med yod na khu ba nyid kyang 'bar bar bsams te bdag gis khas blangs nas zos pas mchod par bya'o/_/phyi'i bud med kho na ched du btsal ba bstan
[\[203a.3\]]pa'i phyir yang gsungs pa de nas zhes pa sogs pa ste/_dam tshig 'dzin pa'i ma zhes pa ni gsang ba'i dbang gi sdom pa len pa'i phyir de skad du 'dir sring mo dang bu mo yang gzung bar shes par bya'o/_/sngags kyi snying po'i sdom pa gsungs pa de nas zhes te/_lus dang ngag
[\[203a.4\]]sems longs spyod ces pa ni sgom pa mchog gi dngos po'o/_/gsang ba gsum zhes pa ni rig ma'i gsang ba'o/_/rdo rje ni gsang pa'i rdo rje'o/_/gnas zhes pa ni de gnyis la gnas pa'i byang chub kyi sems te/_bdag gis gzung bas bsgrub po zhes pa'o/_/de kho na ye shes
[\[203a.5\]]chen po yin pas bzang po zhe'o/_/yang nyam chung ba bsal ba'i dam tshig gsungs pa de nas zhes pa la sogs pa ste/_ji ste rang gi snying po rtogs pas nyams zhan na rig ma'i glus bskul te/_bdag gi spyi bor mtho gang tsam du zla ba la gnas pa'i bdud rtsi lnga la oM gyis mtshan
[\[203a.6\]]pa/_dbugs kyi lcags kyus drangs te lha rnams tshim par byas so zhes pas te de yang gsungs pa/_rang gi snying po de nyid sems dpa'i tshe/_/zhes pa nas/_lus ngag yid ni tshim par bya/_/zhes pa'i bar du tshigs su bcad pa gnyis gsungs so/_/yang sbyor ba brtan pa
[\[203a.7\]]rnams kyi dam tshig gsungs pa de nas zhes te/_de la tsha tsha la sogs pa phyi'i dge ba dag gis ni byang chub la spyod par 'dod pa ma yin te/_sems kyi cho ga kho na mchog tu bslab pa yin no/_/de yang gsungs pa sems nyid cho ga thams cad ces pa la sogs pa'o/_/da ni bsam
[\[203b\]]
[\[203b.1\]]gtan pa'i las las lus dug 'byin pa la sogs pa gsungs pa de nas zhes pa la sogs pa ste/_'byin pa ni gtong ba'o/_/'dren pa ni bsdus nas 'byin pa'o/_/b+h+rUM zhes pa 'dir rtag pa 'am gtsug tor 'khor los sgyur bas lag pa g.yas pa la b+h+rUM las
[\[203b.2\]]bskyed pa'i 'khor lo la b+h+rUM nyid bsams te gong du rtag pa la bstan pa bzhin gtor bar bya'o zhes so/_/ci ste gnod par 'dod na sku ser por bsgyur nas b+h+rUM gyi 'od ser pos gnas gsum du bsdus nas de nyid du kha zas dug gi steng du 'khor lo ser po dang hUM gis mnan par
[\[203b.3\]]bya'o/_/ci ste 'dren na b+hUM kho nas gong du hUM la sbyar ba'i cho ga ltar shes par bya'o/_/'od zer gsum zhes pa ni mnan pa ser po dang gzhan la nag po dang dkar po ste de dag gis gnas gsum la sogs pa nas 'byin par 'gyur zhe'o/_/da ni sngags kyi cho ga gsungs pa de nas zhes pa la
[\[203b.4\]]sogs pa ste/_'di'i don ni gang yang rung ba'i rnal 'byor bas gur kum la sogs pas grog 'am shing lo dag la rdo rje rgya gram bris te/_de'i lte ba la yang 'khor lo rtsibs brgyad pa/_de'i lte ba la ha dang bsgrub bya'i ming yang shar la sogs pa'i rtsibs la mi bskyod pa la sogs pa
[\[203b.5\]]yang mtshams bzhi la spyan ma la sogs pa de bzhin du gzugs kyi rdo rje ma la sogs pa yang gnas ji lta ba bzhin du dgod do/_/gshin rje gshed la sogs pa yang phyogs bzhir dgod do/_/mu khyud ni phreng ba'i sngags kyis bskor te gzhag go/_/de nas yang de la ji lta ba bzhin du
[\[203b.6\]]ye shes kyi lha rnams dgug pa la sogs pa byas nas legs par mchod de ras la sogs pa'i snod du bzhugs nas bsgrub bya yang khrus la sogs pa yang byas te dkon mchog gsum la skyabs su gtong ba la sogs pa byas te sa de'i mgul pa 'am dpung pa la gdags pa byas
[\[203b.7\]]na gdon la sogs pa bsrung bar 'gyur zhe'o/_/da ni thun mong gi bsgrub pa las lus pa mig rnon gyi cho ga gsungs pa de nas zhes pa la sogs pa ste/_de'i don ni gang yang rung ba'i rnal 'byor pas lam gyi bzhi mdo la sogs par tshes nyi shu dgu'i nam phyed na b+han+d+ha la khrag chen
[\[204a\]]
[\[204a.1\]]pos pad+mo bris pa'i steng du 'dug ste/_yang b+han+d+ha gcig gi nang du bdud rtsi lnga dang tshil chen po la sogs pa'i bzhus pa'i mar la ras kyi skud pa sdong bu pad+ma'i rtsa ba'i skud pas dkris te me btang bas b+han+d+ha gcig gis steng nas phub ste sngags bzla bar bya'o/_/_
[\[204a.2\]]de nas yang b+han+d+ha blangs te gong du gsungs pa'i phreng ba'i sngags brgya rtsa brgyad btab ste mig la bskus na sku la sogs pa'i dngos grub tu 'gyur zhes pa yin no/_/da ni rgyud 'di ni yi ge gsum gyis bsdus pa'i che ba ston te/_de nas zhes pa ni gsang ba'i yi ge rnam par dag pa'i phyir
[\[204a.3\]]ro zhes pa nas cang mi smra bar gyur to zhes pa ni de ma thag pa'o/_/byang chub sems dpa' chen po de dag ces pa ni 'og nas 'byung ba'i gsang ba'i yi ge ma thob cing mngon par sangs rgyas so zhes pa dag go/_/dad cing sgrub par 'gyur zhes pa ni ji ltar na skul ba mchis shing sgrub par
[\[204a.4\]]'gyur zhes pa'o/_/da ni rgyud 'di rnyed par dka' ba dang lam nye ba dang 'bras bu chen po dag gis gzhan las khyad par du gyur pa gsungs pa de nas zhes pa la sogs pa ste/_de la de nas zhes pa ni dngos grub rnams su 'gyur ro zhes pa'i de ma thag go/_/lhag ma ni go sla'o/_/_
[\[204a.5\]]de ci'i phyir zhe na zhes pa ni ma gsungs pa'i rgyu 'dri ba'o/_/lan gsungs pa/_bcom ldan 'das zhes pa la sogs pa ste de'i dus sems can rnams la gsang ba chen po bshad pa'i skal ba med do zhes pa yin no/_/des ni rnyed par dka' ba ston to/_/'on kyang zhes pa ni don chen po
[\[204a.6\]]byed pa yin no zhes pa ste skad cig ces pa la sogs pa ni lam nye bar ston to/_/sangs rgyas kyi byang chub ces pa la sogs pas ni 'bras bu chen po ston te/_khyad par gyur pa kho na yin no/_/tshe 'di nyid la zhes pa ni dbang bskur ba dag gi rkyen gyis sangs rgyas dang dbang bskur nas
[\[204a.7\]]cho ga chen pos bsgrub pa dag ni bla na med pa'i sangs rgyas tshe 'di nyid la 'grub pa'i phyir ro/_/sdug bsngal gsum zhes pa ni lus la sogs pa'i sdug bsngal lo/_/gsang ba'i yi ge rnam par dag pa zhes pa ni shin tu zab par ston to/_/da ni le'u dang po la gtogs pa'i de bzhin
[\[204b\]]
[\[204b.1\]]gshegs pa'i phrin las la 'bras bu rdo rje 'chang bskyed pa'i phyir ro/_/chos kyi skur bzhugs pa la gong du phyung ba'i mtshams kyi lha mos bskul ba gsungs pa de nas zhes pa la sogs pa ste/_de la de nas zhes pa ni 'og nas 'byung ba'i chos ma yin zhes pa nas cang mi gsung bar gyur
[\[204b.2\]]to zhes pa'i de ma thag go/_/gnas kyi dbang phyug ces pa ni gnas kyi bdag po'o/_/dga' ba zhes pa ni reg pa las byung ba'o/_/yid 'ong zhes pa ni bde ba'o/_/de kho na don chen te bsgrub par bya ba'i mchog yin pa'i phyir ro/_/'dod pa zhes kyang de kho nas te des bskyab tu gsol
[\[204b.3\]]zhes nas gnad la bor te bskul ba gsungs pa/_mgon po gal te zhes pa la sogs pa ste go sla'o/_/de bzhin du lhag ma rnams kyang go sla bas bdag gis ni ma bshad do/_/dam tshig gi 'khor lo zhes pa ni de ma thag dam tshig las gyur pa 'khor lo'i rgyan nye bar gnas pa'i tshul
[\[204b.4\]]gyis zhes pa'i don to/_/da ni rdo rje ye shes kyi spyod pa la gtogs pa/_rdo rje sems dpa'i thugs kar sangs rgyas thams cad zhugs pa'i de ma thag tu dbang bskur ba gsungs pa de nas zhes pa la sogs pa ste/_de la de nas zhes pa ni le'u dang po las thugs kar zhugs so zhes
[\[204b.5\]]pa'i de ma thag go/_/nam mkha'i dbyings zhes pa ni rig ma'i gsang ba'i nang ngo /_/rdo rje gsum gyi ye shes zhes pa ni sku la sogs pa'i bzhi chos kyi sku ye shes lnga ste mngon par shes pa'o/_/kun du bzang po zhes pa ni spyi'i rnam pa ste/_phye nas ni dam tshig rdo rje la sogs pa de
[\[204b.6\]]yang gsungs pa/_sa yi snying po la sogs drug_/ces pa la sogs pa'o/_/rdo rje ye shes kyi spyod pa/_/zhes pa ni ye shes kho na rdo rje ste de thob par byed pa'i spyod pa'o/_/btsun mo las 'das zhes pa ni rdo rje sems dpa'i btsun mo'i b+ha ga las chos kyi dbyings kyi pho brang du 'thon
[\[204b.7\]]zhes pa ste 'thon zhes kyang gong ma'i don la ngo mtshar gsungs pa/_bcom ldan 'das zhes pa la sogs pa'o/_/'dod chags kyi yi ge zhes pa ni 'dod chags las gyur pa'i byang chub kyi sems so/_/lhag ma ni go sla'o/_/da ni sgrar snang ba'i rgyud kyis phan gdags pa'i phyir bka'
[\[205a\]]
[\[205a.1\]]bsgrags pa'i don du bsgo ba gsungs pa de nas zhes pa la sogs pa ste/_de la de nas zhes pa ni gong du 'di gsum mo zhes pa nas phyag 'tshal nas cang mi gsung bar gyur to zhes pa'i de ma thag ste/_'di ni spyir bsgo ba yin no/_/yang dmigs kyis
[\[205a.2\]]rdo rje chos la bsgo ba gsungs pa/_de nas zhes pa la sogs pa ste go sla'o/_/yang khas blangs pa gsungs pa de nas zhes te/_cang mi gsung ba zhes pa ni 'dod pa'i don rdzogs pa'i don to/_/da ni bsgo ba de kho na de bzhin bgyi'o zhes khas blangs nas sems can rnams la
[\[205a.3\]]bsgrags pa'i phrin las gsungs pa de nas zhes pa la sogs pa ste/_de la de nas zhes pa ni rtsa ba dang phyi ma'i sgra'i rgyud kyi rnam pa mtha' dag rdzogs pa'i de ma thag go/_/de nas sems can rnams la rdo rje gsum sems dpa'i rgyud bsgrags so zhes pa ste yongs su rdzogs
[\[205a.4\]]pa'i don to/_/rtsa ba'i rgyud rdzogs nas rang gi las la zhugs pa gsungs pa de nas zhes pa la sogs pa ste/_de la de nas zhes pa ni de bzhin bgyi'o zhes pa nas cang mi gsung zhes pa'i de ma thag go/_/cang mi gsung bar gyur to zhes pa ni khams gsum thams cad kyi lus dang de
[\[205a.5\]]bzhin gshegs pa thams cad kyi sku mnyam pa nyid la dmigs pa kho na'i phyir te/_'di'i phyir rnal 'byor pa dag kyang sbyor ba rnam pa gsum rdzogs nas gshegs su gsol ba la rdo rje gsum gyi thugs kar mtha' dag bsdus te/_de yang nam mkha' ltar mnyam pa nyid du bsams
[\[205a.6\]]pa'o/_/de yang gsungs pa/_de nyid bdag nyid gsung ldan pa'i/_/sangs rgyas thogs med slar gshegs gsol/_/zhe'o/_/le'u bcu bdun pa'i 'grel pa rdzogs te/_rtsa ba'i rgyud kyi 'grel pa rdzogs so//_//da ni phyi ma zhes grags pa bshad par bya ste/_kha cig na
[\[205a.7\]]re sangs rgyas kyis ni rtsa ba'i rgyud las rtogs la/_byang chub sems dpas ni ma rtogs pas byams pa la sogs pas zhus zhes zer ro/_/de yang rigs par kho bos ni ma mthong ste ci'i phyir zhe na/_thos te rtogs nas zhes pa dang /_sems can rnams la phan pa'i phyir zhes pa'i
[\[205b\]]
[\[205b.1\]]tshig gis na ma rtogs pa yang ma yin la rang gi ched kyang ma yin no/_/byams pa la sogs pas gsol to zhes 'brel to/_/ci dang ldan zhe na/_de bzhin gshegs pa zhes pa la sogs pa smos te bde ba la sogs pa gsum ni dbang ste/_de yang rim pas dri ma bsal ba'i chos nyid
[\[205b.2\]]mthong bar 'dod de rigs pa'i chos so/_/sku gsung thugs kyi gsang ba ni sgrar snang ba ste lung ngo /_/de gnyis bstan pa'o/_/ji lta bur zhes pa ni phyin ci ma log pa'o/_/dngos po thams cad kyis zhes pa ni ye shes ma lus pas so/_/dam tshig ji lta ba bzhin zhes pa ni gzhi'i le'u
[\[205b.3\]]la sogs pa'i rim pas so/_/mthong zhing zhes pa ni rigs pa'i chos te ye shes kyi mig gis shes pa'i tha tshig go/_/thos te rtogs zhes pa ni lung gi bdag nyid do/_/de bzhin gshegs pa rnams la zhes pa ni 'khor rnams la 'gro ba'i tshul lo/_/chos mthong ba dang ldan zhes pa
[\[205b.4\]]ni gtsor smos pa ste thos te rtogs zhes pa yang sbyar ro/_/chos de gnyis nyid gsol ba e ma'o zhes pa la sogs pa'o/_/thams cad bzang bas na kun du bzang po ste/_de'i rdo rje gsum la kun gyi ni zhes pa la thams cad kyi rdo rje gsum bzhugs zhes te/_des ni sangs rgyas
[\[205b.5\]]rnams gnyis su med do zhes so/_/sems can thams cad ces pa ni sems can dang gnyis su med par ston to/_/ngo bo nyid ces pa ni chos nyid ces pa'i tha tshig go/_/de ni lung rtogs pa'i mchog gsol ba ste rdo rje sems dpa'i ngo bo'o/_/byang chub sems gnas thob pa zhes pa
[\[205b.6\]]rigs pa ste rdo rje sems dpas dbang bskur ba'i rkyen gyis sangs rgyas thob pa'o/_/rdzu 'phrul che zhes pa ni rdo rje sems dpas byin gyis brlabs te de ni phrin las so/_/de ni gnyis su kun du bzang po'i sku gsung thugs kyi nges pa zhes bya'o/_/de gnyis kho na las tshigs su bcad pa gcig
[\[205b.7\]]gis ngo mtshar gsungs pa e ma zhes pa la sogs pa'o/_/'di zhes pa ni ngo bo'o/_/des ni ngo mtshar smras so/_/dbang po las 'das pa'i phyir zhib ste dam pa'o/_/e ma'o 'khor ba dag gi rgyan zhes pa phyed 'og mas phrin las la ngo mtshar ba dang dam pa'o/_/de nas mngon par
[\[206a\]]
[\[206a.1\]]'dod pa'i don zhu bar brtsams pa/_gsang ba dang zhes pa la sogs pa ste bla na med pa zhes pa ni nang gi'o/_/zhu ba'i don dmigs kyis bsal bas gsungs pa/_e ma'o shin tu rnyed dka' ba'i/_/zhes pa la sogs pa'o/_/gang gsungs yang dag gsungs
[\[206a.2\]]ba yi/_/rtogs dka' gsol zhing mchis zhes sbyar ro/_/ci'i don du zhe na de nyid kyi don ched du de'i rim pas sems can byang chub dang sbyor ba la phan pa'i phyir ro/_/legs so zhes pa ni zhus pa'o/_/yang legs so zhes pa ni byang chub sems dpa' nyid la'o/_/yang legs so zhes pa ni
[\[206a.3\]]zhus pa de don yod pas so/_/zhus pa'i tshig rnams ni lan las bshad do/_/rdo rje 'dzin pa chen po la dmigs pa ni gnyis su med pa la gzhag pa ste/_de'i don brjod du med pas na cang mi gsung zhes rtsa ba'i skabs su bshad do/_/de nas yang dang yang du bskul ba dang /_thugs rdo rje rjes su
[\[206a.4\]]gzung ba gsungs pa/_sku gsung thugs kyi rdo rje la/_/zhes pa la sogs pa'o/_/rdo rje 'dzin pa'i bdag nyid la rang rang gi ngo bo nyid du gzhog la tshul bzhin du nyon zhes ba'o/_/rjes su gzung ba'i dam tshig spyi bos blangs zhes pa ni de bzhin du bgyi zhes khas blangs pa'o/_/cang mi
[\[206a.5\]]gsung ba ni rdo rje 'dzin pa bsam pa'i phyir te yang dang yang du bshad do/_/thugs rje chen po ni gzhan gyi don la brtse bar gyur pas de dmigs nas so/_/byin gyis brlabs zhes pa ni le'u dang po nyid du ste 'dir dran par byas so/_/gsung gcig tu zhes pa ni tshangs pa'i gsung kho nas
[\[206a.6\]]zhes pa'i tha tshig go/_/de la 'gro ba'i tshul gyis lan gsungs pa/_gsang ba zhes byar bstan pa ni/_/zhes pa la sogs pa'o/_/sku gsung thugs zhes pa ni de'i rang bzhin yi ge gsum ho dang bcas pa'i tha tshig go/_/dbyangs kyis bskul ba'i de ma thag 'od kyis sangs rgyas
[\[206a.7\]]thams cad bsdus pa ni 'dus pa zhes so/_/rgyud kyi 'brel ba'i lan gsungs pa lnga pa zhes pa la sogs pa'o/_/bzhi po de las dam tshig bzhi dang ldan pa'i sngags pa dang /_de'i ngo bo'i de kho na nyid dang de'i ngo bo'i srung ba dang bza' ba'i dam tshig go rims bzhin du gsungs te/_de ni
[\[206b\]]
[\[206b.1\]]sgrub pa chen po zhes ming du btags pa sangs rgyas dang byang chub sems dpa' thams cad kyi sngags dang kun du spyod pa'i dam tshig tu gsungs so/_/bzhi pa dang ni zhes bya ba la sogs pa bzhis ni gzhan gyi don dang 'bras bu'i ngo bo gsungs te/_de yang bzhi pa las ni dkyil
[\[206b.2\]]'khor zhes ming du btags pa slob ma gzhug pa la/_mthar thug pa'i slob dpon gyi las gsungs so/_/bcu drug pa las dbang gsungs so/_/brgyad pa las mchod pa'i sdom pa gsungs so/_/bcu gnyis pa las thun mong gi dngos grub gsungs te/_sdom pa dang thun mong gi
[\[206b.3\]]dngos grub ni rang gi don la yang 'brel te/_'dir le'u bzhir byas pa mdzes pa dang /_de yang 'brel ba'i phyir gsungs te/_de bzhin du 'og nas 'byung ba'i drug pa dang bdun pa la sogs pa yang rjes su dpag go/_/brgyad pa dang ni zhes pa la sogs pas ni rang gi don gnyis
[\[206b.4\]]las drag shul gyi sgrub pa gsungs te brgyad pa ni drug pa'o/_/de las ni rjes su chags pa dang nye bar sgrub pa gsungs pa/_gnyis pa las byang chub kyi sems kyi sdom pa gsungs pa bcu pa dang bcu bzhi pa las drag shul gyi cho ga gsungs te/_le'u de rnams kyis rang gi don la zhag
[\[206b.5\]]bdun du bsgrub par bya zhes par 'brel te/_gzhan la yang de ltar shes par bya'o/_/bdun pa dang ni zhes pa la sogs pas rang gi don bsnyen pa'i ngo bo rjes su dran pa la sogs pa'am/_kha cig 'dod pa de ltar ma yin pa'i ngo bo gsungs te/_bdun pa las sgrub pa'i sdom pa rjes su dran
[\[206b.6\]]pa gsungs/_gsum pa las mchog gi bsnyen par gtogs pa gsungs/_gcig las rdo rje ye shes kyi spyod pa la sogs pa de bzhin gshegs pa kun gyi las gsungs/_bcu gcig pa las dngos grub kyi zhing ri dang dgon pa la sogs pa gsungs/_bco lnga pa las rmi lam gyi mtshan
[\[206b.7\]]ma gsungs te 'di yang ri dang dgon pa la sogs pa'i bzhi nas mtshan ma byung ba'i bar dang /_rjes su dran pa'i bar gyi chos thams cad sbyar te 'di rnams ni le'u'i chos gtsor gzung bar zad do/_/de ltar le'u'i don gyi 'brel pa rnams gsungs nas gzhan yang lhur 'brel pa rnams
[\[207a\]]
[\[207a.1\]]gsungs pa/_dul ba gdul dka' zhes pa la sogs pa'o/_/de la zhi ba'i sems can ni dkyil 'khor du gzhug pa la sogs par 'brel to/_/gdul dka' ba'i gdug pa can rnams ni drag pos tshar bcad par 'brel to/_/thun mong dang mchog gi lha bskyed
[\[207a.2\]]pa la rdo rje bzhi dang cho ga bzhis bsnyen par 'brel to/_/thun mong dang mchog gi dngos grub dang de'i las kyi gzhung 'brel to/_/dkyil 'khor las dang brtul zhugs so/_/de lta bu'i gzhung de rnams dang slob dpon no/_/yang slob dpon dang slob ma ste de lta bu'i dbang bskur ba ni bdag nyid chen
[\[207a.3\]]po zhes te/_de kho na sangs rgyas dang byang chub sems dpa'i rnal 'byor bstan pa nyid kyis yongs su grol bar 'dod do/_/sbyor ba'i lan ni thabs dang shes rab snyoms par 'jug pa ste/_de'i ngo bo ni stong pa dang snying rje las byung ba'i mtshan nyid de zab pa dang rgya che ba'o/_/rgyud kyi 'brel
[\[207a.4\]]pa zhes pa dang /_'di'i sbyor ba zhes pa'i sgra'i don gsungs pa/_rgyud ces bya bar 'brel pa'i don zhes pa la sogs pa'o/_/de la gzhi ni gzhi'i ting nge 'dzin te de ni thabs zhes ming du btags so/_/rang bzhin ni lha rnams sbyor ba ste de yang mya ngan las 'das pa zhes pa rang bzhin
[\[207a.5\]]med par 'dod pa'i rgyu'o/_/'du ba med pa ni 'bras bu ste 'du ba'i rnam pa thams cad dang bral bas so/_/bye brag ces pa ni rgyu 'bras kyi rim pa tha dad pas gsum zhes te/_de gsum ni de bzhin gshegs pa'i rgyud de le'u dang por gsungs la/_rnal 'byor pa'i yang de bzhin zhes
[\[207a.6\]]pa'i sgras shes par bya'o zhes pa la 'dod do/_/bdag cag gi bla ma gcig pa kha cig na re/_'dir rgyu dang 'bras bu'i skye ba ni 'brel pa ste/_de la rgyu'i rnam pa rdo rje sems dpa' ni gzhi ste de ni thabs so/_/rang bzhin ni de'i shes rab ste de ni rang bzhin med pa'i dngos po'o/_/'dir rgyu'i sgra ni
[\[207a.7\]]dngos po'i sgra'o/_/'du ba med pa ni reg pa'i lha ste 'bras bu'i rnam pa kho nas 'du ba med pa zhes so/_/de dag gi 'dod pa ni gsang ba 'dus pa ni bdag ste rig pa'i lha'i sku gsung thugs kyis 'dus pa'i phung po la sogs pa ji snyed pa gang zag gcig gi rgyud du bsdus pa ni 'dus pa
[\[207b\]]
[\[207b.1\]]yin la/_bdag pha ma las 'byung ba ni de'i rgyud do zhes nges pa'i tshig go/_/yang gzhan gyi man ngag las gsang ba ni rig pa'i lha'i gsang bas bsdus pa'i phung po la sogs pa'o/_/'dus pa ni de'i rig ma dang gnyis su med par sbyor ba ste 'dus pa ni tshogs pa'o/_/de yang 'brel pa ni
[\[207b.2\]]snga ma bzhin te/_rig pa'i lha ni gzhi ste thabs zhes pa la sogs pa'o/_/'du ba med pa ni tshogs pa tha dad pa'o zhes smras te/_gang phyir rnam gsum rgyud kyi don du bsdus/_/zhes 'byung ba'i phyir de dag ltar yang mi 'thad do/_/de bas na dris tshig dang po'i don las byung ba'i gzhi la
[\[207b.3\]]sogs pa gsum ni rgyud do zhes bya ba ni rig pa ste gzhi la sogs pa'i bshad pa ni 'das ma thag pa bzhin no/_/rgyud kyi dbye ba gsungs pa/_rigs ni rnam pa lnga dang zhes so/_/phyi ma'i don gsungs pa byang chub rdo rje zhes pa la sogs pa ste/_byang chub rdo rjes bcas pa la rigs lnga rnams kyi bshad
[\[207b.4\]]pa ni phyi ma zhes bya'o/_/de kho na nyid rnam pa du gsungs zhes pa la sogs pa bzhi la gsungs pa/_de kho na nyid rigs lngar gsungs zhes pa la sogs pa'o/_/rigs brgya zhes pa ni rgyu dang 'bras bu rnam par dbye ba ste/_rgyu las ye shes lnga dang 'bras bu bcu dgu la lnga lnga ste brgya'o/_/gzhan
[\[207b.5\]]dag gis ni gzhan du bshad de de ni ma yin no/_/'di rnams ni lan dang sbyar nas gsungs kyi/_de bzhin du 'jig rten las 'das pa'i ngo bo sa'i snying po dang 'dod pa'i rgyal po dang dpa' bo rdo rje la sogs pa rang gi rig pa ye shes lngar 'dus pa rnams kyi dbye ba mtha' yas so/_/byang chub
[\[207b.6\]]sems kyi lan gsungs pa/_skye 'gag med pa zhes pa la sogs pa ste/_dngos dang dngos med mi zad ces pa ni de gnyis ka rang bzhin med ce'o/_/gtso zhes bya ba ni mchog gi sgra'o/_/thabs dang shes rab gnyis med pa/_/zhes pa ni gnyis su med pa'i sbyor ba las byung zhes pa'i tha tshig go/_/_
[\[207b.7\]]de'i rnam pa la chos thams cad 'du ba gsungs pa/_srid dang zhi ba 'byung ba kun/_/zhes te 'khor ba dang mya ngan las 'das pa thams cad rnam pa gcig go zhes pa'i tha tshig go/_/de'i don ni rtsa ba las kyang /_rang gi sems ni brtag pa la/_/zhes pa la sogs bas gsal bar gsungs so/_/_
[\[208a\]]
[\[208a.1\]]rig pa'i skyes bu'i lan gsungs pa/_rang gi lus ngag ces pa la sogs pa ste/_mi phyed pa de gnyis kyi rnam par phye nas rig pa des na ldan pa de de'i skyes bu zhes so/_/badzra d+h+r-ig la sogs pa lnga'i lan gsungs pa/_rgyu lnga dag gi zhes pa la sogs pa'o/_/de la
[\[208a.2\]]'og dang steng na lnga lnga gnas pa ni rgyu dang 'bras bu ste ye shes lnga'i rdo rje'o/_/d+h+r-ika ces bya ba ni de gang gi chang pas 'dzin pa'o/_/rnam shes zhes pa ni rnam par shes pa'i phung po ste/_des rnam par dag pa'i rgyu 'bras gnyis gzung ngo /_/yod med dbus las 'das pa'i ngo bo las/_sems
[\[208a.3\]]can kun gyi 'byung ba dang de las gyur pa'i byung ba nyid kyis skyes pa de rnam par dag pa rgyal bas 'dzin ces so/_/gzugs zhes pa yang de'i phung po ste nges rnam par dag pa'i snang mdzad do/_/de'i phyir phyag na 'khor lo thogs ma la sogs pa'i rim pa med pa rnams so/_/don thams cad
[\[208a.4\]]'byung bas na sems la rin chen zhes so/_/tshor ba zhes pa ni gong ma bzhin no/_/tshor ba des sems rang rig cing 'dzin pas na de'i phyag na rin chen bsnams so/_/thams cad nas zhes pa ni rnam pa'o/_/thams cad du zhes pa ni dus so/_/rol ba'i mtshan nyid thams cad mtshon cing
[\[208a.5\]]zhes pas A ro l-i ka go/_/'dod pa'i mtshan nyid mtshon zhes pa ni 'du shes te 'di yang sngar bshad pa bzhin no/_/de'i phyir 'di'i phyag na thams cad shes pa'i ma chags pa'i pad+ma bsnams so/_/rnam shes zhes pa ni mtshon pa ste gzugs la sogs pa'i phung po lnga'i mtshan nyid gsal
[\[208a.6\]]bar byed pa ni shes rab bo/_/'du byed ces pa yang phung po ste 'du byed des shes rab 'dzin te de'i gzhi yin pas so/_/de'i phyir phyag na ral gri 'dzin to/_/rigs kyi lan gsungs pa rigs ni rgyud ces pa la sogs pa'o/_/rigs dang rgyud kyi sgra 'dra'o zhes te/_de'i thog ma ni gnyis su med
[\[208a.7\]]pa'i byang chub kyi sems rdo rje'o/_/des na sgra las kyang thog mar 'dir mtshon par byed pa e waM zhes so/_/de ltar yang bzang po zhabs kyis gsungs pa/_gnyis med thog ma bzhir ldan pa/_/yi ge gnyis kyi de bzhin mtshon/_/zhes so/_/de'i gtso bo ni skye 'gag med pa'i stong pa ste stong pa
[\[208b\]]
[\[208b.1\]]nyid kyi ye shes dag pa'i rgyu 'bras ni rigs lnga'i gtso bo zhes so/_/gong du gsungs pa'i sku de la ye shes lnga dang sbyor ba gsungs pa/_rnam shes zhes pa la sogs pa'o/_/de la rnam shes ni gong du bstan pa'i rnam par shes pa'i phung po rnam par dag pa'i sku'o/_/de gnyis su
[\[208b.2\]]med pa'i ye shes dang sbyor bas na zhe sdang zhes te/_phan tshun thug pa ni zhe sdang zhes 'og nas 'byung ngo /_/ye shes de ni sku gnyis dang sbyor bas na/_rgyu dang 'bras bu gnyis su grags/_/zhes so/_/gzugs zhes pa ni gong du bstan pa bzhin te 'og ma kun la yang sbyar ro/_/de ni mtshan
[\[208b.3\]]ma'i rnam par shes pa med pas na glen pa'i me long lta bu'i ye shes dang sbyar te/_des na gti mug ces btags so/_/mnyam pa nyid kyi ye shes kyis zhen cing gong rlom pa de ni nga rgyal zhes so/_/so sor rtog pa'i mtshan nyid gang gnyis su med pa'i dngos po la chags pas 'dod chags zhes so/_/_
[\[208b.4\]]bya ba nan tan gyi ngo bo rtag tu sems can gyi don la brtson pa la bdag nyid kho na rol cing gtong bas phrag dog go/_/gzhi'i le'u las gsungs pa/_'dod dang grol ba rab sgrub pa'o/_/zhes pa don gsungs pa/_'dod chags zhe sdang zhes pa la sogs pa ste/_'dir ye shes gsum gsungs
[\[208b.5\]]pa ni gtso bo ste gnyis kyang sbyar ro/_/mtshan nyid sna tshogs 'dra ba'i rdo rje sems dpa' ste de ni 'dod pa de la phyogs shing bsgoms pa'i 'bras bu'o/_/mo ha la sogs pa bzhi dang /_de'i dga' ma dang phun sum tshogs pa'i lan gsungs pa/_gnyis med chos kyi zhes bya ba la sogs pa'o/_/_
[\[208b.6\]]phyi rol zhes pa ni mtshan ma'o/_/nga rgyal zhes pa ni mtshan ma'i rnam pa mi shes pa ste de ni me long lta bu gong du gti mug tu bstan to/_/phan tshun thug pa ni gnyis su med ces gong du bstan zin to/_/'dis kyang ye shes kyang gnyis su med pa yod pa de ni zhe sdang ngo zhes bstan to/_/'dod chags kyang
[\[208b.7\]]de bzhin du shes par bya'o/_/ye shes 'di zhes bya ba ni dbyer med pas rdo rje'o/_/gtso bo rnal 'byor pa de rnams kyi dga' ba ni lha mo bzhi'i reg pa'i longs spyod las byung ba de rnams ni dga' ma zhes so/_/bud med de rnams kho na las dga' ba'i rim pas yang dag pa'i bde ba ye shes kyi rang
[\[209a\]]
[\[209a.1\]]bzhin pas mchog phun sum tshogs pa de 'byung bas na phun sum tshogs zhes so/_/de ni zhes pa de dga' ba nyid do/_/de'i rim pas bde ba'i ye shes sangs rgyas thob pas na nyon mongs pa'i dga' ba nyid rdo rje theg pa'o/_/kha cig gis de ni zhes pa dga' ma bzhi
[\[209a.2\]]bzung ste de yang mi 'thad de/_de bzhi ni shes rab yin pas thabs zhes bya ba'i sgra dang mi 'byor ba dang /_de ltar na thabs kyang rdo rje theg par 'gyur ba las ma bzung bas so/_/ya mAn+ta kr-ita la sogs pa bzhi'i lan gsungs pa/_rnam par mi 'jog ces pa la sogs pa'o/_/bzhi po 'di'i
[\[209a.3\]]sgra ni phrin las kyi sgo nas 'jug pa ste/_de la ya mAn+ta kr-ita kyis spyan drangs pa'i skus 'dul ba'i zhing rnams la skye ba med pa'i phyir 'jig pa dang bral ba'i chos bstan pa ste phrin las so/_/de ni dngos po kun zhes pa me long lta bu dang /_snying rje dang sbyin pa la sogs pa mi 'da' ba'i dam
[\[209a.4\]]tshig go/_/de nas gshin rje gshed mthar byed de zhes pa ni phrin las des 'og nas byung ba'i ma rig pa la sogs pa mthar byed pas so/_/'dir bshad pa 'di ni kun la sbyar ro/_/rnam par mi shes zhes pa ni a la sogs pa'i yi ge med pa'i phyir 'dzin pa'i shes pa med par bstan pa'o/_/_
[\[209a.5\]]sems zhes pa stong pa nyid dang byams pa dang tshul khrims la sogs pa'o/_/ming dang gzugs kyi blo ni brjod pa'i rgyu ste de med pas brjod du med ces pa'o/_/chos rnams ni so sor rtog pa la sogs pa'o/_/gzugs la sogs pa rang bzhin gyis zhi bas rnam par mi rtog pa'i chos bstan
[\[209a.6\]]pa'o/_/shes na bde ba thob par 'gyur/_/zhes pa ni de ltar bstan pa'i 'dul ba'i zhing dag gis so/_/da ni sgra 'jug pa'i don gsungs pa gti mug ces pa la sogs pa'o/_/dag pa'i gti mug longs spyod pas gti mug chen po me long lta bu de'i dam tshig phyin ci log gi gti mug gong du bstan
[\[209a.7\]]pa'i khro bo'i las kyis zad par byed do/_/gzugs rnams zhes pa ni de'i 'jig tshogs la lta ba spangs pa'o/_/shes bya zhes pa ni shes bya'i sgrib pa'o/_/nyes pa ni zhe sdang ngo /_/sems zhes pa ni mthar 'dzin par lta ba'o/_/tshig ces pa ni log par lta ba ste lta ba gsum la lus ngag yid gsum gyi
[\[209b\]]
[\[209b.1\]]ming du bstan pa ni de'i rigs kyi phyir ro/_/snyoms 'jug ces pa ni skye ba'i sgrib pa'o/_/nyon mongs kun zhes pa ni gti mug la sogs pa gsum mo/_/rdo rje kun zhes pa ni lta ba mchog tu 'dzin pa ste/_lta ba gong ma kun la 'dzin pas so/_/sgrib pa kun zhes pa ni las kyi sgrib pa ste thams cad kyi
[\[209b.2\]]las yin pas so/_/gong du shes pa ni bde ba thob par 'gyur zhes pa de bshad pa/_sems can nyon mongs rdo rje sgrib/_/ces te sngon lta bu'i chos bstan pas gnas la zhen pa'i sems kyi nyon mongs pa dang rdo rje'i sgrib pa dag ni shes bzhi zhes pa'o/_/de dang ldan na ma lus pa la sogs pa'i las
[\[209b.3\]]dag par 'gyur ro/_/de dag ni de'i 'bras bu bde ba'o/_/de dag gi don yang bzang po zhabs kyis gsungs pa las shes par bya'o/_/dris pa med na yang khro bo drug la sogs pa'i don gsungs pa/_gzung ba dang zhes pa la sogs pa'o/_/de la gzung ba ni byang chub kyi don 'dzin pa'o/_/dga'
[\[209b.4\]]ba ni de la chags pa'o/_/de bzhin ni de 'dra ba'o/_/mi g.yo ba ni de la sems brtan pa'o/_/rgyu ni de nyid rgyu'i ngo bo'o/_/'bras bu ni rgyu de nyid gsal bar gyur ba'o/_/thugs las yang dag byung zhes pa ni de dag ni gong du yang ri mo bri ba ma yin gyi yang dag pa'i ting nge 'dzin las 'byung ngo
[\[209b.5\]]zhes pa'i don to/_/lhag ma ni gsal lo/_/sku gsung thugs kyi rdo rje yis/_/zhes pa ni spyi'i sngags yi ge gsum mo/_/bdag nyid chen po zhes pa ni ye shes las grub pa'i bdag nyid can gyi lha mo drug ste de dag 'byin par bshad do/_/spyod pa gnyis kyi lan gsungs pa/_rdzogs pa'i rim
[\[209b.6\]]par zhes pa la sogs pa'o/_/de la rdzogs pa'i rim pa ni bskyed pa dang rdzogs pa ste de'i sbyor bas shes rab dang thabs las phung po dang khams dang skye mched kyi lha rnams 'byung ba de bsdus pa'i sbyor ba nges par byas nas rgyu zhing spyad ces so/_/bsam pa ci dang ldan zhe na/_dag par mos pa la
[\[209b.7\]]sogs pa ste dag par mos pa ni gnyis su med par mos pa'o/_/'jigs pa spangs pa ni thams cad zil gyis mnan pa'o/_/dogs pa med pa ni dga' ba'o/_/seng ge bzhin zhes pa ni nga rgyal dang ldan pas so/_/'di la mi bya zhes pa la sogs pa ni lus dang ngag dang yid kyi las ma
[\[210a\]]
[\[210a.1\]]bkag pa'o/_/mnyam gzhag med pa ni langs pa'o/_/mnyam par gzhag ces pa ni lhag pa'i lha'i sbyor ba'o/_/de ltar bzang po zhabs kyis/_ting nge 'dzin las langs nas su/_/zhes pa la sogs pa gsungs so/_/yul dang dbang po la brten pa'i shes
[\[210a.2\]]pa ni mAn zhes bya'o/_/tra zhes pa ni ngan 'gro dang srid pa las skyob pa'o/_/de'i spyod pa ni 'jig rten spyod pas grol ba ste srog gcod pa la sogs pa gang nyes pas ma gos pa'o/_/de lta bu'i dam tshig bskyang ba ni sngags kyi spyod pa ste sdom pa ni rtsa ba bskang pa 'am rnam grangs so/_/de ltar yang
[\[210a.3\]]bzang po zhabs kyis/_'gro ba'i don du ci rigs par/_/zhes pa la sogs pa gsungs so/_/bzlas brjod kyi lan gsungs pa/_so so rang gi ngo bo dag_/ces pa la sogs pa ste de la so so rang gi ngo bo dag ni yi ge rnams so/_/snying la zhes pa ni phyag rgya bzhi'i snying gar ro/_/de las spro ba dang
[\[210a.4\]]bsdu ba la de kho na'i sngags bye brag tu brjod do zhes thun mong gi cho ga gsungs nas/_ye shes sems dpa'i gsungs pa zhes pa ste/_sna tshogs rdo rje ni rigs lnga'i bdag nyid kyi sangs rgyas so/_/de rnams ye shes sems dpa'i sa bon kho nas spro ba dang bsdu ba dang gzung ba dag bya'o zhes ji snyed pa'o/_/rdo rje
[\[210a.5\]]gsum gyi gsungs pa/_gzugs bzhin zhes te de las ni rang dang 'dra ba'i gzugs kho na spro zhes so/_/de zhes pa ni gzugs gsum ste spro ba dang bsdu ba dang gzung ba dag bya ba ni bzlas she'o/_/lha rnams kyis sngags kyis ngo bo sa bon bzhi brjod pa ni bzlas pa zhes bya ste/_sngags de yang
[\[210a.6\]]dbugs kyi rgyun dang 'grogs pas na dbugs kyi rang bzhin de kho na nyid gsum gyis bskul lo/_/ji ltar snying gar zhes pa la sogs pas mchod pa gsungs so/_/ting nge 'dzin yang de bzhin no/_/zhes pa ni rang gi rigs kyi lha mo zhes pa'i tha tshig go/_/de ltar yang rtsa ba nyid las/_lus kyi sku yi ngo
[\[210a.7\]]bo nyid/_/ces pa la sogs pa gsungs so/_/spyi bor dbang bskur zhes pa ni mchod pa'i bsnyen sgrub gsungs pa ste dbang bskur ni gtsor gsungs pa'o/_/rig ma dang sbyor ldan zhes pa la sogs pas ni spro ba'i lha rnams kyi longs spyod bzhi gsungs pa ste rdo rje 'dzin ni bdag rang ngo /_/de'i longs
[\[210b\]]
[\[210b.1\]]spyod bzhi bzhin du dang por ni rang byin gyis brlab bo/_/de nas rig ma la sogs pa'i dran par bya zhes so/_/de ltar bzang po zhabs kyis/_sku gsung thugs kyi rdo rje las/_/zhes pa nas/_sbyor ba bsnyen sogs de bzhin bsgom/_/zhes pa'i bar du tshigs su bcad pa gsungs so/_/rgyas
[\[210b.2\]]'debs kyi lan gsungs pa dpa' bo zhes pa la sogs pa'o/_/dpa' bo ni sems dpa' rnams so/_/rdo rje ni rgyal ba rnams so/_/rgyud gzhan las rigs lnga gsungs pa 'di ma yin par bstan pa re re zhes so/_/bstan pa de gang zhe na snying po zhes pa la sogs pa ste snying po ni rdo rje
[\[210b.3\]]sems dpa'o/_/phyag rgya ni phyag rgyar 'dod pa gsum mo/_/sngags ni de la ma gtogs pa gnyis so/_/de rnams kyis rang gi rigs bzhin gdab po/_/'o na rgyu 'bras gnyis ji lta zhe na/_rgyu la zhes te phan tshun rgyas gdab ces bya ste 'bras bu ni mi bskyod pa'o/_/ci thams cad kyang
[\[210b.4\]]de'i 'bras bu yin na 'di 'ba' zhig la 'bras bu zhes bya zhe na/_de ni stong pa nyid kyi ye shes su rnam par dag pa gcig pas gtso bo ste/_dper na rgyal po dpung dang bcas pa'i nang na pha spad du gyur pa mang yang yab sus zhes bya ba mi phyed yang rgyal po la bya ba bzhin no/_/chos kyi 'byung
[\[210b.5\]]gnas kyi lan gsungs pa/_longs spyod bzhi dang zhes pa la sogs pa'o/_/rdo rje can zhu ba las byung ba sku gsung thugs kyi bye brag gi rgyu gsum du bsgom mo/_/'di'i gnas ni 'khor lo ste/_de'i dbus ni de'i lte ba'o/_/gnas de'i bsgom pa gsungs pa/_ye shes bcu zhes pa la sogs
[\[210b.6\]]pa'o/_/ye shes bcu ni sdug bsngal dang sgra ji bzhin pa la thug pa'o/_/rdzogs pa zhes pa ni 'di'i sbyor ba rdzogs pa'i tshul lo/_/rtse gcig ni dmigs pa gcig go/_/mdzes pa ni khro bo'i tshul lo/_/mi g.yo lta bu zhes pa ni shin tu myur ba'i phyir ro/_/spro zhes pa ni de rnams kho na las 'od
[\[210b.7\]]du 'phro ba'o/_/dri ma med ces pa ni dkar po'i mdog tu bsgom zhe'o/_/zhi zhes pa ni zhi ba'i sangs rgyas kyi 'od 'phro ba'o/_/skad cig nyid du zhes pa ni rjes thogs so/_/sangs rgyas spyan zhes pa ni des de'i bdag po rnam par snang mdzad mtshon pa gzhal yas kyi rgyu bsgom zhe'o/_/'di
[\[211a\]]
[\[211a.1\]]yang bzang po zhabs kyis gsungs pa las gsal lo/_/sdom pa'i lan gsungs pa/_rdo rje can gyis zhes pa la sogs pa'o/_/bskyed pa dang rdzogs pa la brten pa'i bstan pa la rjes su sgrub cing nan tan byed pa ni dam tshig sdom pa ste/_de ni sngon du rtsa ba'i
[\[211a.2\]]rgyud kho na las bshad ce'o/_/de ltar yin yang byang chub sems dpa'i 'dod pa'i sdom pa kho na bye brag tu gsungs pa gzugs sgra zhes pa la sogs pa'o/_/gang 'dod pa rnams la bde ba dang sdug bsngal gyi rnam pa bskyed pas 'dod chags dang zhe sdang bar ma rnams las mun pa 'byung ste/_de
[\[211a.3\]]'dod chags ni rdo rje dang /_zhe sdang ni rin chen 'byung ba dang /_mun pa ni gti mug rdo rje'i ngo bor bsam zhe'o/_/yang spros pa'i rnam pa med pa gsungs pa dam tshig 'dra zhes te/_rdo rje sems dpa' rnam par bsgom pa'o/_/'dod chags la sogs pas ji ltar don byed pa de la gsungs
[\[211a.4\]]pa rnam pa med pa'i zhes pa la sogs pa'o/_/rnam pa med pa'i rnam pa ni shes rab dang thabs kyi rnam pa'o/_/de'i yan lag ni gnas gsum du'o/_/yi ge gsum gyi bdag po ni rdo rje gsum mo/_/de'i sa bon las bsad pa dang dbrog pa la sogs pa'i don du bzlas shing spro zhes te bsdu ba la
[\[211a.5\]]sogs pa yang gzung ngo /_/sa gsum du ni bskyed bya zhing /_/zhes pas sgrub pa bstan to/_/kun du rgyas gdab ces pa'i bar ni sgrub pa la sogs pa gsungs te/_'di yang 'og nyid nas/_sgrub pa chen po'i mtha' ru yang /_/byas nas las su brtsam par bya/_/zhe'o/_/de ltar spyi'i cho ga
[\[211a.6\]]gsungs nas rang rang gi gsungs pa/_rnal 'byor ba yis zhes pa la sogs pa'o/_/zhe sdang tshul zhes pa ni zhe sdang nyid de'i don byed pas thabs so/_/'og ma la yang de ltar sbyar te de yang /_gang dag 'dod chags snyoms 'jug pa/_/de ni 'dod chags nyid kyis sbyar/_/zhes bstan
[\[211a.7\]]te/_zhe sdang 'khor lo ni mi bskyod pa la sogs pa drug po rnams gtsor gyur pa'i 'khor lo'o/_/rdo rje gtum pos bcom zhes pa ni gzhom pa'i sbyor ba cho ga bzhin byas nas bsdu ba la sogs pa bya zhes so/_/ye shes rdo rje can ni mtshan ma thob pa ye shes kyi rdo rje'o/_/de'i yon tan ni bdag
[\[211b\]]
[\[211b.1\]]nyid zhe sdang rdo rje zhes pa la sogs pa'o/_/gti mug 'khor lo ni ser sna can gyi don du rtag pa gtsor gyur pa'i 'khor lo'o/_/dga' bsdus bde zhes pa ni rig pa'i dga' ba dang bsdus pa'i bde ba'i sbyor ba'o/_/de rnams kyi thun mong gi yon tan gsungs ba/_dkyil 'khor zhes pa la sogs pa'o/_/_
[\[211b.2\]]las ni zhi la sogs pa'o/_/de dag byin gyis brlabs tsam gyis 'grub ces te de dag ni le'u dgu pa nyid las zhib tu bshad do/_/dkyil 'khor dang phyag rgya dgod pa'i lan gsungs pa byang chub sems dpa' la sogs pa'o/_/byang chub sems kyi dkyil 'khor ni rig pa'i pad+ma la gnas
[\[211b.3\]]pa'o/_/b+ha ga'i ni chos kyi dbyings na gnas pa'o/_/lus ni phyag rgya rnams kyi gnas te brtag ces pa ni sngags kyis bskyed pa zhes pa'i don to/_/dkyil 'khor gyi don nyid ni phyag rgya dgod pas gsal bar byed de phung po ni rigs lnga'o/_/skye mched ni lha mo drug go/_/khams ni bzhi'o/_/_
[\[211b.4\]]de dag la nye ba'i sgrub pa la sogs pa'i ngo bo'i phyag rgya bkod pas snying po rnams 'dus pa ni dkyil 'khor te/_de ltar yang bzang po zhabs kyis gsungs pa/_snying po 'dus phyir dkyil 'khor ro/_/zhes so/_/phyag rgya dgod pa'i skabs su khro bo rnams kyi phyag mtshan dang kha dog gsungs
[\[211b.5\]]pa lcags kyu zhes pa la sogs pa'o/_/grwa ru rnam par dgod ces pa ni grwa la gnas pa'i khro bo'i phyag mtshan no zhes pa'i don to/_/gnod mdzes zhes pa ni rdo rje'o/_/de gnyis ni 'og dang steng ngo /_/'di rnams kyi kha dog ni 'og nas 'byung ngo /_/nye ba'i sgrub pa'i ngo bo'i phyag rgya dag gi phyag mtshan
[\[211b.6\]]dang kha dog gsungs pa rig pa'i rgyal po zhes te/_sems dpa' drug po phyag mtshan dang kha dog ni 'khor los sgyur ba drug gi'o/_/sems ma drug ni phyi'i dkyil 'khor dang 'dra bar nang du yang zhe'o/_/rdo rje can zhes pa ste rgyal po drug go/_/de'i kha dog gis she'o/_/sgrub pa dang sgrub pa
[\[211b.7\]]chen po'i ngo bo'i phyag rgya gsungs pa sangs rgyas zhes te lnga dang /_byang chub sems dpa'i ngo bo lha mo rnams dang /_khro rgyal bzhi la rdo rje gsum dang /_ye shes sems dpa' dang dbu rgyan dang lngas gdab ces te/_rtsa ba las kyang de bzhin gsungs so/_/rgyas 'debs dang kha dog gi ngo bo
[\[212a\]]
[\[212a.1\]]drug gi gsungs pa/_de nas gzhan yang zhes te dpa' bo ni mi 'khrugs pa'o/_/kha dog kyang rigs kyi brtag ce'o/_/kha dog ni kun du bzang po dang gnod mdzes la dpa' bo rdo rje sems dpa'i dbu rgyan zhes 'dod de/_de ltar yang gang gi phyir kun du
[\[212a.2\]]bzang po la sogs pa nye ba'i sgrub pa la gtogs pa rin po che'i dbu rgyan kho na yin la/_phyi'i ni bshad zin pa dang gnod mdzes kyang rtsa ba las/_mi bskyod dam tshig dbu rgyan la/_/zhes gsal bar bshad pa'i phyir mi 'thad do/_/me tog dang mchod rten gyi lan ni 'di la me tog ces pa
[\[212a.3\]]la sogs pa ste go sla'o/_/ye shes 'khor lo'i lan ni sems can shes pa sems dpa' zhes pa ste ye shes sems dpa'i 'od kyis reg cing bskul ba ni de skad ces bya'o/_/sngags kyi thabs la sogs pa'i lan gsungs pa/_yi ge zhes pa la sogs pa'o/_/sa bon ni thabs so/_/_
[\[212a.4\]]de las 'od 'phro ba ni stong pa'o/_/des grub pa 'dod pa che ge mo zhes bya ba la sogs pa byin gyis brlab pa'i don du gshegs shing smras pa ni bod pa'o/_/de nas tshigs su bcad pa smra ba ni bskul ba'o/_/de nas thams cad kyi yi ge la bsdus pa ni bcings pa'o/_/dbang bskur
[\[212a.5\]]gyi lan gsungs pa/_sku gsung thugs kyi zhes pa la sogs pa'o/_/sku gsung thugs kyi rgya zhes pa ni gtsor gsungs pa ste thams cad sbyar ro/_/rgyud 'di zhes pa ni rtsa ba las so/_/bum pa zhes pa ni phyir mi ldog pa'i ngo bo ji snyed pa'o/_/de ltar de bzhin zhes pa gnyi gal bzhi pa'o
[\[212a.6\]]zhes pa sbyar te/_de ltar zhes pas dbang la bsnyegs so/_/de bzhin zhes pas ye shes su smra ste 'di'i don ni bla ma'i kha las 'byung ba de yang dbang dang ye shes so zhes smras so/_/kha cig na re shes rab dang ye shes la sbyar zhes zer ro/_/des ni dga' ba la shes rab tu 'dod la
[\[212a.7\]]bde ba la ye shes su 'dod do/_/de ni ma yin te shes rab ni 'dir rig mar 'dod la dga' ba ni reg pa las byung bar 'og nas ston to/_/gzhan dag ni shes rab ni sems par smra la ye shes ni shes bya'i 'byung ba zad pa zhes sbyor te/_de ltar na yang sems rtse gcig pa kho na nyid yin pas
[\[212b\]]
[\[212b.1\]]bsam gtan gyi yan lag drug tu 'gyur bas kho bos ni de ltar ma rangs so/_/me tog bcas zhes pa ni dus su 'byung ba 'am me tog gi phreng ba dang ldan pa'o/_/gnas mchog ces pa ni thabs nyid do/_/sbyor ba gcig goms zhes pa ni gnyis su med pa'i ting nge 'dzin la bslabs
[\[212b.2\]]pa'o/_/dam tshig ces pa ni rgyud la bslabs pa'o/_/gzungs ma 'di'i sbyor ba slob dpon gyi bya bar gsungs pa/_de la bla mas zhes so/_/gti mug ces pa ni bdag nyid gti mug rdo rjer sbyor ba ste/_rgyun gyi zhes pa ni gti mug dga' ma slob ma'i snying la thim par bya'o zhe'o/_/de bzhin
[\[212b.3\]]du kun la sbyar ro/_/dbang de gnyis kyang bzang po zhabs kyis bshad pa las gsal bas 'bad pa ma byas so/_/rig pa'i brtul zhugs kyi lan gsungs pa/_de nyid kyi lha mo zhes pa la sogs pa ste/_de nyid ni gong du bstan pa'i gzungs ma de kho na'o/_/slob mas de bzhin gshegs
[\[212b.4\]]pa kun du dran par byas la bla mas smra'o/_/de yang gang zhe na/_thams cad chos ni zhes pa la sogs pa'o/_/bdud rtsi lnga'i lan gsungs pa/_lus kyi chos la rang bzhin gyis/_/zhes pa la sogs pa'o/_/ye shes lnga zhes pa ni yi ge lnga'i ngo bo'o/_/dro ba dang ni 'bar ba yis/_/_
[\[212b.5\]]zhes pa ni mes bskol bar bya'o zhe'o/_/sngags kyi gzugs ni zhes pa lha'i rnam pa'o/_/de ltar bza' zhes gsungs nas de'i cho ga gsungs pa/_bar snang zhes te rang gi sa bon las byung ba'i rlung dang me la gnas pa'i pad+ma as bskyed de/_der bza' ba'i dam tshig lnga rim par bzhag
[\[212b.6\]]nas rim par yi ge lngas brlabs te de'i bar snang la hUM gis bskyed pa'i rdo rje bzhag nas/_de gnyis mnyam par sbyor ba'i ngo bo rdo rje'i 'od kyis me 'bar bar byas pas bskol te/_dri ma bsal zhing 'bar ba dpe med pa'i ros tshim zhing rgyas par byas te/_yang de la oM bkod nas sangs rgyas
[\[212b.7\]]kyi ngo bos ye shes kyi bdud rtsi de'i 'od kyi mtshon chas drangs nas thim ste/_lce dag pa la sogs pa bza' ba'i sbyor ba byas te bza' zhes pa'o/_/dpa' bo lan gsungs pa/_yi ge gsum zhes pa la sogs pa'o/_/yi ge gsum ni oM AHhUM ngo /_/tshul zhes pa ni gong du bstan pa'i cho
[\[213a\]]
[\[213a.1\]]ga'o/_/bsgrub bya zhes pa ni mi snang ba la sogs pa'o/_/de ltar bzang po zhabs kyis/_nyi ma zla ba chu sman dri/_/zhes pa la sogs pa gsungs so/_/thun mong dang mchog gi dngos grub kyi lan gsungs pa/_mi snang ba la sogs zhes pa la sogs pa'o/_/_
[\[213a.2\]]sangs rgyas pa ni rkyen gyi sangs rgyas ma yin pa'i don to/_/de'i thabs kyi lan gsungs pa/_byang chub rdo rjes gsungs pa ni/_/zhes pa la sogs pa'o/_/de la bsnyen pa ni rang gi cho ga'o/_/nye bar sgrub pa ni rig ma'i cho ga'o/_/sgrub pa ni de gnyis kyi snyoms par 'jug pa'o/_/sgrub pa
[\[213a.3\]]chen po ni de las byung ba'i rgyal ba mchog gi lha rnams kyi cho ga'o/_/de ni le'u bcu gnyis pa las kyang zhib tu bshad de/_gal te 'dir bsgrub par bya ba zhes pa'i tshig gis thabs ma yin no zhe na/_rdo rje can gyi theg pa med de 'bras bu yang rgyu'i rnam par 'jug la/_rgyu gsal ba yang 'bras
[\[213a.4\]]bu'o zhes sngar smras pa'i phyir ro/_/thun mong mchog ces pa la sogs pa ni bsnyen pa'i ngo bor 'dod pa'i bye brag ji snyed pa'o/_/de la rdo rje bzhi dang sbyor ba'i yan lag drug gi thun mong gi'o/_/ye shes bdud rtsi dang mchog grub pa'i bsnyen pa ni mchog gi'o/_/rdo rje bzhi gsungs pa/_dang po
[\[213a.5\]]stong pa'i zhes te stong pa ni rig ma ste/_de'i pad+ma la gnas pa'i sems ni dang po'o/_/yig 'bru ni gnyis pa'o/_/de la phyi nang gi 'khor lo rdzogs pa ni gsum pa'o/_/yi ge badzra d+h+r-ika la sogs pas spyan drangs te ye shes kyi 'khor lo dgug pa nas mnyes pa'i dgod pa yan chad ni bzhi
[\[213a.6\]]pa'o/_/ye shes bdud rtsi nyid ces pa la 'dir gcig pur 'dzin pa ma yin te rtsa ba las bshad pa de nyid mchog yin no zhes dran pa'o/_/sbyor ba'i yan lag drug ces pa la sbyor ba ni ting nge 'dzin gsum mo/_/de'i yan lag ni cha'o/_/de ni so sor sbong ba dang zhes pa la sogs pa'o/_/_
[\[213a.7\]]so sor spong ba bshad pa dbang po rnam bcu zhes te/_kun du spyod pa'i ngo bo gang yul rnams 'dod pa'i ngo bo ltar rang rang gnas pas phyi rol gyi ngo bo spong ba ste/_khyi'u'i khye'u 'byin pa'i tshul lo/_/bsam gtan ni 'di ste/_'dod pa lnga ni 'dod chags chen po la sogs pa ste/_de la 'dod
[\[213b\]]
[\[213b.1\]]chags zhe sdang gti mug gi sems ni 'dod par gsungs pa ste zhes gong du bshad do/_/de rnams gtso bo lngar sbyar ba ni gtsor gsungs pa ste/_gzhan yang tshad med pa dang pha rol tu phyin pa dang stobs lnga yang bsdus nas lha mo rnams dang khro bor sbyar ro zhes te/_sbyor ba dang po dang
[\[213b.2\]]chen po'i lha'i sbyor ba ni bsam gtan du bzhed do/_/de yang yan lag lnga ste/_bsam gtan rtog pa la sogs pa zhes so/_/de yang gsang ba gsum yang mchog gi lha'i phyir na gtsor gsungs pa ste/_nye bar sgrub pa la sogs pa yang rtog par sbyor ro/_/de rnams ni gong du smos
[\[213b.3\]]ba'i lha las lhag pa'i lha dang de'i rig ma la bya'o/_/de nyid gnyis su med par sbyor ba ni gnyis pa'o/_/de'i reg pa las byung ba'i dga' ba ni gsum pa'o/_/de gnyis kyi sems rdo rje dang pad+ma la bsdus pa'i bde ba ni bzhi pa'o/_/rang gi sems de shes bya'i 'byung ba zad pa'i ye shes ni
[\[213b.4\]]lnga pa'o/_/yan lag gsum pa gsungs pa sangs rgyas kun gyi zhes pa la sogs pa ste sangs rgyas kun ni rang gi sems so/_/de'i dngos gzhi ni de'i bzhon pa'i dbugs so/_/'dod pa thams cad ni dngos grub bo/_/ye shes lnga dang 'byung ba lnga ni dbugs te/_kha dog lnga dang
[\[213b.5\]]gang de'i rang bzhin du ldan pa'o/_/de'i 'od kyi gong bu lta bur rdo rje las byung nas sna rtse la bsgom ste/_kha dog lnga pa rin po che zhes pa ni phyi nang gi 'khor lo dang ldan pa'i ngo bo ste des ni phra mo'i sbyor ba gsungs so/_/ji ste de bzhin du 'gyur zhing nyams na slar yang gzung ba gsungs pa/_
[\[213b.6\]]rang sngags zhes pa la sogs pa ste/_de las nyams pa'i rnal 'byor pas phra mo'i gtso bo rang gi ngo bo ye shes sems dpa'i snying la sa bon bkod pa'i thig le la dbugs ye shes kyi 'od du bsgoms nas sngar gyi rin po che de slar yang gzung zhe'o/_/des yang mtshan ma dbyung ste de nas
[\[213b.7\]]dbugs de rdo rje'i lam nas pad+ma la spro'o/_/ci ste de las kyang nyams na de ni dbang po shin tu rtul bas phyi rol las kyi phyag rgya ma btsal te le'u bdun pa ltar sbyar nas yang de'i tshul du spros nas so sor snang ba ni rjes su dran pa'o/_/ting nge 'dzin gsungs pa thabs dang zhes pa la sogs pa ste/_
[\[214a\]]
[\[214a.1\]]ye shes thams cad la dbang thob pas dngos po kun bsdus te gong bu rdo rje las byung nas shin tu phra ba'i rdul lta bu'i nang du lha'i gzugs rnams kyi ye shes skad cig mas rdzogs pa'i tshul du gzhan la phan pa'i don du spro ba dang bsdu ba dag byed pa dam pa'i mtshan ma thob pa ni
[\[214a.2\]]ting nge 'dzin no/_/de rnams kyi yon tan gsungs pa so sor spong ba zhes pa la sogs pa'o/_/de ltar thun mong gi bsnyen pa gsungs nas/_de'i zhar la thun mong de kho na'i sgrub pa'i ngo bo drag shul gsungs pa/_zla ba'i rdo rje zhes pa la sogs pa'o/_/de la snying la gnas pa'i zla ba la
[\[214a.3\]]sems kyi ngo bo'i sa bon bkod nas de las 'phros pa'i sngags rang dang 'dra ba'i gzugs kyi mtshon gyis rang gi dkyil 'khor 'dus pa'i lha rnams drangs nas mchod pa la sogs pa'i cho ga sbyar te rang gi tshigs bcad brjod nas de rnams sems de la thim nas/_sems de rnams 'od zer
[\[214a.4\]]rnam pa lnga gsal bar 'bar ba'i ye shes su byas pa ni nye bar sgrub pa zhes brtags te/_rang gi byang chub ces pas ni rig ma la sogs pa'i tshigs bcad mi brjod pa'i don to/_/'di yang ched du sgrub pas gtsor gsungs kyi thams cad sbyar ro/_/de lta bu des brtan pa'i mtshan ma mthong
[\[214a.5\]]nas 'dod pa la longs spyod nas zla ba drug dang des ma 'grub na bco brgyad du brtsam zhes te/_de bzhin gyis ni gzhan du bshad do/_/gnyis ba zhes pa ni zhi ba dang drag shul zhe'o/_/mthong bar ma gyur zhes pa ni lha'i gzugs kyi ye shes skad cig gis brtan par ma mthong ba'o/_/ma
[\[214a.6\]]grub ces pa ni sku gsum gyi sems 'od 'bar ba'i byang chub pa'o/_/de ltar yang ma grub na sgrub pa'i ngo bo drag shul te dgug pa la sogs pa byas nas/_rang gi rigs kyi khro bo'i phur bas mnan no/_/dbang du bya dang srung ba yang /_/zhes pa ni rtsa ba las bshad pa'i dbang du byas pas kyang bsgrub
[\[214a.7\]]bo zhes te srung ba yang mA ma kIs gnyi ga la bya'o zhes pa'i don to/_/de ltar 'das ma thag pa de gnyis ni ting nge 'dzin gyi cho gar mngon no/_/gong du bshad pa'i bsam gtan de sbyor ba gnyis kyi rnam pa gsungs pa/_'dod chags chen po'i tshul zhes pa la sogs pa'o/_/de yang 'dod chags
[\[214b\]]
[\[214b.1\]]chen po'i tshul la sogs pa ni le'u dang bor bshad do/_/de'i rim pa'i cho gas bdud rtsir zhu ba la gong du phyung ba'i bud med bzhis bskor ro zhes gsungs pa/_dkyil 'khor phyag rgya bzhi dag gis/_/de yang yongs su bskor ba brtag_/ce'o/_/bdag nyid dbus su gnas byas zhes pa la sogs
[\[214b.2\]]pas ni 'di ltar gsungs te/_lha mo'i dbus na gnas pa des bskul ma thag tu ye shes kyi dkyil 'khor thams cad bsdus te kun gyi ngo bor byas nas byang chub de bsgom zhe'o/_/de nas yang de la bskul ba kho na'i phyir ye shes lta bu'i skur bsgom pa gsungs pa/_rnam bzhi'i dbyangs kyis
[\[214b.3\]]bskul ba yis/_/zhes pa la sogs pa'o/_/de'i kha dog ni ma nges te lhag ma'i cha gang 'dod pas de 'gyur ro/_/des ni mchog gi bsnyen pa gsungs nas/_nye ba'i sgrub pa la sogs pa gsungs pa/_de bzhin ro yi thugs su 'gyur/_/zhes pa la sogs pa ste/_ro'i mthus thugs
[\[214b.4\]]ni nye ba'i sgrub pa dang sgrub pa'i ro bsgom zhe'o/_/rang gi rgyus kyang dbang bsgyur ba/_/zhes pa ni sgrub pa chen po'o/_/de la rgyu de ni gzhi'i ngo bo'i 'bras bu kho nas bye brag tu 'gyur ro/_/sgrub pa chen po 'di kho na las le'u bcu bzhi pa'i tshig gi don zhar la 'ongs pa gsungs pa/_'khor los
[\[214b.5\]]sgyur ba'i zhes pa la sogs pa'o/_/de ni bsnyen pa bdag gi cho ga shes pa la bzhir phye ba la chung ngu'i bsnyen sgrub bo/_/rig ma'i cho ga nye ba'i sgrub pa la bzhir phye ba gsungs pa gsang sngags kyis ni zhes pa la sogs pa ste/_de ltar yin na yang de rang dang dus gcig tu sa bon de kho na las
[\[214b.6\]]bskyed pa gsungs pa gsang sngags kyis ni zhes so/_/thabs kyi rgya zhes pa ni de'i ye shes sems dpa' yang pho'i ngo bo zhes te/_gzugs kyi ni mo'i tshul lo/_/cho ga 'di'i tshul zhes pa ni yan lag bzhi po de rang gi cho ga kho na ltar bya'o zhe'o/_/ye shes ni rig ma'o/_/lus ni bdag
[\[214b.7\]]go/_/lus dang ngag yid rdo rje dag_/gnyis su med par byas te bsgrub/_/ces pa ni de'i gnyis su med pa kho na la sgrub par brtags so zhes pa'i don to/_/'di yang yan lag bzhi ni 'og nas ston to/_/de ltar 'dod pa chen po'i tshul nas thug pa 'di ni gnyis las dang po'i sbyor
[\[215a\]]
[\[215a.1\]]ba'o/_/da ni chen po ston te gong du smos pa'i zhes pa la sogs pa'i don to/_/rim pa kho nas rgyal ba mchog gi lha rnams rang dang 'dra ba'i yan lag bzhi dang ldan par phyung ba la sgrub pa chen por 'dod ces pa 'di yin no/_/de kho na'i yan lag bzhi gsungs pa/_bsnyan
[\[215a.2\]]dus gtsug tor chen po'i zhes pa la sogs pa ste/_gtsug tor chen po ni bdag po'o/_/de'i shes rab dang sbyor ba las byung ba de bsnyen pa zhes te/_des na sgrub pa chen por 'dod pa 'di rnams ni bsam gtan gyi yan lag spyod par 'dus te de'i 'bras bu'i rim pa yin pa'i phyir ro/_/gzugs
[\[215a.3\]]nas zhes pa ni nye bar sgrub pa 'di ni gzugs nas brtsams te bya bar gsungs te rnam par shes pa rang gi ngo bor gzung ba'o/_/de ni sngar rang la thim par bya ba ma yin zhes pa'i don to/_/cho ga bzhin zhes pa ni gong du bshad pa'i cho ga bskul ba dang sngags ma gtogs pa'o/_/bye brag ces pa ni bzhi
[\[215a.4\]]la che 'bring gi yan lag bcu drug tu phye ba ste rtsa bar bshad pa bzhin no/_/da ni sgrub pa'i yan lag bzhi mchog la sbyar te gsungs pa/_bsgrub bya zhes pa la sogs pa ste/_tshul zhes pa ni hUM gis rdo rje bskyod pa la sogs pa de nyid yang dag ba'i thabs yin no zhes pa'i tha tshig go/_/rang bzhin gyis
[\[215a.5\]]zhi ba'i bde ba de kho na sgrub pa chen po ste mchog yin pas so/_/'dir bshad pa bzhi po 'di ni las kyi phyag rgya dang sbyor ba kun la yang thun mong du gyur pa'o/_/de ltar bsam gtan gyi sbyor ba gnyis gsungs so/_/las kyi mchog gi dbugs dgag gtong ba la sogs pas bstan te/_des na
[\[215a.6\]]yan lag drug po cha dang bcas te las dang po pa la sogs pa'i sbyor ba gsum gsungs/_de la cha ni thig le dang bzlas pa ste de ltar yang bzang po zhabs kyis gsungs pa/_ye shes sems dpa'i snying po yi/_/thig le rang sems 'od bkod de/_/sngags kyi rnam shes bsgom pa ni/_/sbyor ba'i cha
[\[215a.7\]]zhes bshad pa yin/_/bying ba'i sems las slong ba yi/_/de bzhin bzlas pa'i ngo bo yang /_/zhes so/_/thabs bya'i lan gsungs pa/_dpal ldan zhes pa la sogs pa ste gong du bstan pa'i zhi ba de kho na sangs rgyas kun gyi bdag nyid dang gnas dang chos nyid yin zhes te bco lnga pa las
[\[215b\]]
[\[215b.1\]]gsungs pa/_rang gi sems ni brtag pa zhes pa la sogs pa'i tshigs su bcad pa gcig gsungs so/_/bka' ji ltar stsal pa'i lan gsungs pa/_gang las dang zhes pa la sogs pa ste/_zhi ba la sogs pa'i las gang dang mthun pa'i rtag pa la sogs pa'i sbyor ba byas te/_
[\[215b.2\]]de'i las dang rjes su mthun pa'i phreng ba'i sngags dang /_shAn+tiM ku ru oM zhes pa la sogs pa'i bskul tshig gi cho ga ji skad gsungs pa lha thams cad la bka' stsal pa'o/_/las de la yang srung ba gsungs pa/_dam tshig mi zad pa sgom par bya/_/zhes pa la sogs pa'o/_/yang
[\[215b.3\]]na dkrugs pa la ltos pa nyid kyis chos kyi 'byung gnas kyi skabs su sbyar ro/_/gdug pa'i sems can la las sna tshogs kyi lan gsungs pa/_gang zhig bsgrub bya'i lus kun yang /_/zhes pa la sogs pa'o/_/yang zhes pa'i don ni phyogs bcu'i sems can thams cad
[\[215b.4\]]bsdu'o/_/de nas sems can thams cad kyi 'khor lo rdo rje phung po dag gis 'di ni nyes pa chen po zhes rang gis bsgo nas/_de'i gzhom pa'i sbyor ba bya ba nas phur bu'i bya ba las gsungs pa/_dngos po thams cad drangs nas ni/_/rang gi phur bus gdab par bya/_/zhe'o/_/de ltar mdor
[\[215b.5\]]gsungs nas de'i cho ga zhib tu gsungs pa/_ji skad gsungs pa'i rdzas ldan pa/_/zhes pa la sogs pa ste rtsa ba las bshad pa'i rdzas kyis ling+ga byas nas khro bo'i sems kyis mnan pa'o/_/de'i rdzas la nang gi mngon spyod gsungs pa/_de nas khro bo zhes te/_bka' nod pa ni chos
[\[215b.6\]]kyi rje bka' ci stsal zhes nod pa'o/_/de yang gang 'od las sprul pa'i rdo rje srin po bya rgod la sogs pa de'i 'khor gyis bskor ba phreng ba dang bskul ba'i sngags kyis phyung ste/_kyo ba dang zhags pas bzung zhing bcings te khrid nas tho ba la sogs pas brdeg cing bskrad pa dang gzhug pa
[\[215b.7\]]byas nas gsad pa'i phyir sbyor ba zhes ji snyed pa'o/_/de yang sgyu 'phrul dra ba las gsungs pa/_gsod pa'i ye shes las sprul pa/_/nang gi yang ni zhes pa la sogs pa ste de kho na 'dir blta'o/_/de'i rjes thogs la phyi'i mngon spyod phur pa gdab pa gsungs pa/_de nas bsgrub bya drang zhes pa la
[\[216a\]]
[\[216a.1\]]sogs pa ste/_de'i ling+ga la gzhug pa dang bcing ba la sogs pa byas te sngags kyis byin gyis brlabs pa'i phur bus gdab bo/_/ling+ga de kho na la yul gyi 'tshe ba la sogs pa mngon spyod bya bar gsungs pa/_de nas bsgrub bya drang zhes pa la sogs pa ste/_de
[\[216a.2\]]ltar phur pa bshad nas gnyis kyang gsungs pa/_de bzhin sbyor ba thams cad ni/_/zhes te cho ga ji skad gsungs pa zhes pa de ni le'u bcu bzhi pa dang bco lnga par ro/_/thabs ni lus kyi las so/_/sngags ni ngag gi las/_sbyor ba yid kyi'o/_/bye brag ces pa ni gnyis kyi ngo bo ste de kho na gsungs pa/_
[\[216a.3\]]mtshan ma mnan nas bzlas pa'am gdug ba'i sems can sbyin sreg tu dbul lo/_/phyi'i ngo bo de rnams kyang sgyu 'phrul dra ba las/_mi rus las byung phur bu 'am/_/zhes pa la sogs pa'o/_/de la phur bu bzlas pa ni le'u bcu bzhi par gsungs las blang ba ni bco
[\[216a.4\]]lnga par bshad de/_nang gi mngon spyod de 'og ma gnyis la yang shes par bya'o/_/de nas zhes pa la sogs pa sdud pa po'i nan tshig tu gsungs nas/_byang chub sems dpa' rnams kyis bstod pa sngon du byas nas bshad pa kho na la the tshom zhus pas gsungs pa/_de nas
[\[216a.5\]]zhes pa la sogs pa ste/_thams cad mdzad ces pa ni mngon spyod gtsor byas nas gsungs pa'o/_/sku gsung thugs ni sangs rgyas kyi'o/_/lus ngag yid ni sems can te thams cad sangs rgyas kyi ngo bor mnyam pas na bsgrub bya dang sgrub byed ga la yod ces bya ba 'di ni the tshom
[\[216a.6\]]gcig yin no/_/gnyis pa ni mnyam pa nyid kyis sgrub pa po de ni sangs rgyas gsod pa yin te/_des na ji ltar rang sdig pas mi gos te sdig pa shin tu che bas 'bras bu ji ltar thob snyam pa yin no/_/de nas legs so zhes sngon du gsungs nas lan gsungs pa de nas zhes pa la
[\[216a.7\]]sogs pa'o/_/de la sems dpa' che zhes pa ni bod pa'o/_/bdag nyid ni sku'o/_/dbyangs ni ngag go/_/che ba ni thugs so/_/gnyis su yod par gsungs pa/_byang chub ces pa la sogs pa ste slob dpon de dang byang chub rdo rje 'dra ste sangs rgyas kun gyi bdag nyid yin la/_de lta
[\[216b\]]
[\[216b.1\]]bu des sgyu ma ltar shes nas spro ba dang bsdu ba dag byed de/_des na sgyu ma'i rnam pa ltar gnyis su snang ba'i don to/_/'bras bu gsungs pa de nas zhes te sgyu ma ni yang dag par med pas bsod nams dang sdig pa med do/_/gang yang med pa ni byang chub nyid du 'gyur ba'i don to/_/bsgrub
[\[216b.2\]]bya'i yang 'bras bu gsungs pa/_mgon po de yis zhes pa la sogs pa ste gnyis su med pa'i ye shes kyis rgyas btab pas na yon tan de dag tu 'gyur ro/_/sgrub pa chen po'i mtha' ni sgrub pa chen po ste yang zhes pa ni las ni mchog kyang byas nas las bya zhes so/_
[\[216b.3\]]de nas byang chub sems dpa' rnams kyis legs par brjod nas ngo mtshar gsungs pa de nas zhes pa la sogs pa'o/_/mgon po zhes pa ni bod pa'o/_/thub pa dang chos dang thugs rje ni sku la sogs pa rim bzhin no/_/kye ma ni 'di la ngo mtshar ba'o/_/de nas byang chub sems
[\[216b.4\]]dpa' dag yid ches nas de bzhin gshegs pas nan tshig tu gsungs pa de nas zhes pa la sogs pa'o/_/ci'i phyir 'jigs par mi bya zhe na zhe sdang rdo rje zhes te/_zhe sdang rdo rje ni mngon spyod kyi las gtsor byed pa'o/_/de yang gong du smos pa'i tshul gyis byang chub rdo rje'i rgyur 'gyur bas
[\[216b.5\]]na las de mi spang bar spyad par bya'o zhes pa'i don to/_/de ltar yang bzang po zhabs kyis gsungs pa/_ji skad gsungs pa'i cho ga yis/_/'jigs pa med par sdang rnams la/_/zhes pa la sogs pa'o/_/de ltar yang the tshom med par byas pas drin len du bstod pa de nas zhes
[\[216b.6\]]ba la sogs ba'o/_/dus gsum rdo rje 'byung ba ni rgyud dang bor 'gro ba ste des na rigs ni thog ma zhes gong du byas so/_/srid pa las thar pa ni mya ngan las 'das pa'o/_/sgrib pa ni shes bya'i sgrib pa la sogs pa'o/_/dngos po zhi ba ni dbang po las 'das pa'o/_/de kho na dbang phyug ste byang chub rdo rje'o/_/_
[\[216b.7\]]de ltar rang gi don la bstod nas gzhan gyi don 'byung ba'i sku rnams la bstod pa/_gang dag gzugs dang zhes pa la sogs pa'o/_/de rnams kho na 'dod chags la sogs pa dag cing rang gi rig ma dang sbyor ba las byung ba'i rim pas dngos grub mchog dang ldan pas phyag 'tshal bar gsungs pa/_gang dag 'dod
[\[217a\]]
[\[217a.1\]]chags zhes pa la sogs pa'o/_/gong du smos pa la gtogs pa'i khro bo rnams la bstod pa/_dang por gzung dang zhes pa la sogs pa ste sems dang 'brel pa ni mun pa la sogs pa'o/_/gong du smos pa'i rim pas phyin ci log gi mun pa ste/_de dag gzhom pa ni srid pa la sogs
[\[217a.2\]]pa dang shes bya la sogs pa'i sgrib pa dang /_/lta ba'i rdo rje zad par byed pas khro bo bzhi ni zhe'o/_/de ltar mngon du gyur pa'i sangs rgyas rnams la bstod nas des yongs su smin pa'i sems can gang gsang ba'i dbang la sogs pa dang ldan pa la yang bstod pa gsungs pa/_/gang dag thog pa
[\[217a.3\]]med pa'i zhes pa la sogs pa'o/_/gang dag dngos grub kyi thabs bzhi sgom pa de la yang bstod pa 'dod chags zhe sdang zhes pa la sogs pa'o/_/gang mtshams bzhi la sbyor ba gsum sgom pa'i las dang po pa de la yang bstod pa/_gang dag gis mtshams zhes pa la sogs pa'o/_/gang dag
[\[217a.4\]]rgyud 'di nyan pa la sogs pa la yang bstod pa gang gis shin tu zhes pa la sogs pa'o/_/gang dag mngon spyod la sogs pa'i yul du gyur pa yang ye shes kyi rgyas btab pas bstod pa/_gang zhig bsgrub bya zhes pa la sogs pa'o/_/gang dag bla ma la phyogs pa de dag kyang shin tu dge bas bstod pa gang
[\[217a.5\]]dag gis kyang zhes pa la sogs pa'o/_/de ltar bstod pas mnyes pa gsungs pa/_bstod tshig zhi ba zhes pa la sogs pa'o/_/yang rgyud 'di thun mong ma yin pa'i gleng gzhi'i ngo bor 'dod pa gsungs pa legs par gsungs pa'i zhes pa ste/_byang chub kyi sems rdo rje gsang ba gnyis su med pa de las byung
[\[217a.6\]]zhes te 'dis kyang thog ma'o/_/de nas cang mi gsung zhes te bya ba rdzogs nas gnyis su med pa bsam pas na cang mi gsung ba'i don to/_/'di ltar bdag ni grub pa med cing shes rab mchog med de/_/'on kyang dam chos tshol la shin tu 'bad pa byas pa yis/_/sbyor rgyud dag dang
[\[217a.7\]]bshad rgyud gzhan dang dpon gzhan bshad pa dag_/mang du mthong yang bla ma'i gzhung 'di mchog tu mthong bas bris/_/de ltar bzang po zhabs sogs bla ma'i rjes 'gro bdag gis ni/_/tshig mang skyon gyi 'jigs pas sgra yi sbyor ba ma byas shing /_/mi shes dbang gis gang yang
[\[217b\]]
[\[217b.1\]]'dir ni log par smras pa dag_/rdo rje 'dzin la sogs pas bzod pa dang du bzhes par mdzod/_/de ltar bla ma'i drin las byung ba'i bdag gi rtsol ba yis/_/bskrun pa'i dge ba gang yin dri med zla ba lta bu des/_/'gro ba thams cad thabs dang shes rab sbyor ldan yongs 'gyur te/_/da lta
[\[217b.2\]]nyid du de las byung ba'i bde mchog sku thob shog_/rgyud kyi rgyal po chen po dpal gsang ba 'dus pa'i 'grel pa bla ma'i man ngag nyid las bris pa dam pa rnams kyi spyi bos blangs pa paN+Di ta chen po smri ti dz+nyAn kI rtis mdzad cing paN+Di ta de nyid kyis rang 'gyur du mdzad pa rdzogs so//_//_
[\[217b.3\]{D1915}]@##/_/rgya gar skad du/_tsa tur de ba ti pa ri pr-iMts+tsha byA khya naM u pa de sha bauSh+Ta kaNA ma/_bod skad du/_lha mo bzhis yongs su zhus pa'i rnam par bshad pa man ngag rgyas pa zhes bya ba/_dpal rdo rje sems dpa' la phyag 'tshal lo/_/'dod chen bcom ldan dga' chen po/_/bde chen kun bdag chags
[\[217b.4\]]chen po/_/mgon po rdo rje sems dpa' la/_/btud nas rnam bshad 'di bris so/_/rgyud don bla ma la thos pa/_/slob mas zhus pas 'di byas kyang /_/'di la skyon yod bdag nyes te/_/mkhas pas slad nas dpyad du gsol/_/rgyud 'di ni thams cad gsang ba'i mchog ces bya ba stong phrag gcig bzhugs
[\[217b.5\]]te/_de'i rgyud phyi ma lha mo bzhis yongs su zhus pa 'di'o/_/'di'i bshad pa la rtog pa sngon du byed pa'i shes rab la rjes su 'brang ba'i sems can dad pa la rjes su 'brang bar bya ba'i don du tshig dang don dang tshig dang don mtshams 'brel pa dang /_dgos pa dang dgos pa'i yang dgos pa lnga
[\[217b.6\]]yang gdon mi za bar brjod par bya'o/_/de la tshig ni gsum ste/_gzhung tshig dang /_le'u'i tshig dang /_tshigs bcad do/_/de la gzhung tshig ni rgyud do/_/le'u'i tshig ni le'u bzhi'o/_/tshigs bcad ni tshig rkang bzhi'o/_/don ni gsum ste/_bsdus pa'i don dang /_rgyas pa'i don dang /_khyad par gyi don to/_/_
[\[217b.7\]]lhag pa byang chub kyi sems kyi ngo bo bde ba chen po rdo rje sems dpa' la lha mo bzhis yongs su bskor ba ni bsdus pa'i don to/_/chos kyi dbyings 'phro ba dang /_chos kyi dbyings kyi rim pa dang /_chos kyi dbyings bsdu ba dang /_chos kyi dbyings kyi don sgrub pa ni rgyas pa'i don to/_/yig 'bru
[\[218a\]]
[\[218a.1\]]gzhom pa la sogs pa ni khyad par gyi don to/_/tshig dang don mtshams 'brel pa ni bsdus pa'i don gzhung tshig dang 'brel zhing rgyas pa'i don le'u'i tshig dang 'brel la/_khyad par gyi don tshigs bcad dang 'brel to/_/dgos pa ni rnam par mi rtog pa'i bde ba chen
[\[218a.2\]]po'i ye shes mngon du bya ba shin tu sbyor bas skye bo rnams kyi log pa'i 'dod chags la sogs pa nyon mongs pa'i skyon can bcom nas yang dag pa'i 'dod chags la brten nas bla na med pa yang dag par rdzogs pa'i sangs rgyas nyid thob pa'o/_/dgos pa'i yang dgos pa ni sangs rgyas zin
[\[218a.3\]]nas kyang sems can gyi don byed pa'o/_/'o na 'dod chags kho na srid pa na 'khor ba la 'jig rten pa las 'gal bar 'dod chags byang chub kyi rgyur byas nas 'di lta bu'i rgyud bcom ldan 'das kyis bstan pa ci'i phyir zhes smra na lan btab pa/_'dod chags la spyod pa'i sems can
[\[218a.4\]]thams cad thabs gzhan gyis sangs rgyas nyid du mi 'gyur te/_de bas na sems can gyi don du 'dod chags yang dag par spyod pa'i sgo nas byang chub pa bcom ldan 'das kyis bstan pa ste/_ci'i phyir zhe na/_'dod chags zhes bya ba'i nyon mongs pa don dam par ni rang bzhin med cing mi
[\[218a.5\]]dmigs pa'o zhes de ltar yang dbu ma las gsungs pa/_gang ngam chags pa gang du'am/_/chags pa gang gis sam chags pa/_/chos de dag ni mi dmigs te/_/dmigs su med pa'i chags pa ni skyon med ces so/_/yang mnyam sbyor las kyang gsungs pa/_chags med
[\[218a.6\]]chags pa dang bral min/_/dbu mar yang ni mi dmigs te/_/bud med thams cad sgyu ma'i rgyu/_/gnyis su med pa'i theg ba'i mchog_/ces pa'o/_/de bas na de kho na bzhin du zhe sdang spyod pa'i sems can rnams la yang phan pa'i don du thugs rje chen po dang ldan pa'i bcom ldan
[\[218a.7\]]'das kyis kyang sdang ba'i tshul khro bo'i rgyud bstan pa'o/_/de ltar yang dag pa'i chos las gsungs pa/_snod mi rung ba'i bu rnams la/_/de rnams snod rung mdzad bzhed pas/_/thugs rje khro rgyud bstan pa ste/_/sdang ba nor 'dod ma yin no/_/yang mnyam sbyor las kyang gsungs
[\[218b\]]
[\[218b.1\]]par shin tu sdang zhing gtum pa la/_zhi ba nyid ni mi 'byor te/_/sdang ba thabs dang shes rab dngos/_/de bzhin gshegs pa kun gyis mdzad/_/ces so/_/de ltar gti mug can gyi sems can rnams la yang gti mug gi dbang gis bdag dang bdag gis 'dzin pa la sogs pa'i phyin
[\[218b.2\]]ci log gi lta ba gzhom pa'i don du nyan thos kyi theg pa la gang zag la bdag mod pa'i don bstan pa dang /_byang chub sems dpa'i theg pa la chos la bdag med pa'i don bstan pa dang /_bla ma dang bcas pa'i sangs rgyas la chos thams cad bdag med par bstan pa dang /_rdo rje'i theg
[\[218b.3\]]pa la ma rig pa gzhom pa'i don du/_shes rab kyi 'khor lo bsgom pa la sogs pa zhi ba'i pho gzugs kyi lha bsgom pa la sogs pa bcom ldan 'das kyis bstan to/_/de ltar yang thams cad gsang chen rgyud las gsungs pa/_chos bdag med pa'i sbyor ba yis/_/bcom nas rang
[\[218b.4\]]nyid 'jigs byas te/_/rang sems kho na sangs rgyas nyid/_/rang sems kho na shes par bya/_/zhes so/_/de ltar ye shes zhabs kyis kyang gsungs pa/_yang dag byang chub sems bskyed nas/_/byams pa chen por rab 'byor te/_/chos thams cad la bdag med par/_/de ltar shes na
[\[218b.5\]]rnam par grol/_/zhes so/_/de bas na 'dod chags dang /_zhe sdang dang /_gti mug can gyi sems can rnams la du ma'i thabs kyis sems can gyi don byed pa la 'gal ba med do/_/de ltar yang bkra shis sgrub pa las gsungs pa/_gang dang gang gis bcings 'gyur ba'i/_/skye bo drag
[\[218b.6\]]po'i las rnams kyi/_/thabs dang bcas na de nyid kyis/_/srid pa'i bcing ba las grol lo/_/zhes pa'o/_/de ltar yang de nyid bsdus pa'i rgyud las gsungs pa/_ji lta ji ltar 'dul 'gyur ba/_/sems can rang bzhin du ni 'gro/_/de lta de ltar sems can don/_/'dod chags la sogs
[\[218b.7\]]dag pas bya/_/zhes so/_/de lta bas na rnal 'byor ma'i de kho na nyid kyi rgyud 'di yang 'dod chags can la phan 'dogs pa'i don du bstan to/_/de nas dang la sdud pa po rnams kyi rgyud dag par bya ba'i don du phun sum tshogs pa bris pa/_lha mo bzhi dang mnyam ldan zhing /_/sangs rgyas
[\[219a\]]
[\[219a.1\]]gzugs kyis nyer brgyan pa/_/shin tu dga' ba'i sbyor chen la/_/rdo rje sems dpa' cher bzhugs te/_/zhes te/_de la lha mo bzhi zhes pa ni/_sdud pa po phun sum tshogs pa ste/_'og nas spyan ma la sogs pa bzhis zhus pa'i phyir ro/_/lha mo zhes pa
[\[219a.2\]]ni rang gi 'od la longs spyod pa dang /_lha'i ris su gyur pa'i phyir ro/_/lha mo yang de bzhi yang de nyid pas lha mo bzhi zhes pa ni gsum dang lnga'i grangs sun phyung ba ste rang bzhin tshad med pa bzhi dang 'byung ba chen po bzhi'i ngo bo nyid kyi phyir ro/_/lha mo de dag gis yongs su bskor ba ni
[\[219a.3\]]de dag mnyam ldan zhes pa ste/_lha mo de bzhis yang dag par ldan pa'i phyag rgya bzhi pa'i dkyil 'khor ro/_/'di lta ste/_dbus kyi gtso bo ni rdo rje sems dpa' yab yum bzhugs pa las me mtshams na spyan ma dang /_bden bral gyi mtshams na mA ma kI dang /_rlung gi mtshams nan bza'
[\[219a.4\]]dkar mo dang /_dbang ldan gyi mtshams na sgrol ma bzhi'i sku ste phyag rgya bzhis bskor nas bzhugs pa'o/_/de ltar yang gsang ba 'dus pa'i rgyud phyi ma las gsungs pa/_spros nas phyag rgya bzhi dag ni/_/dkyil 'khor de la bskor bar brtag_/bdag nyid dbus su gnas byas te/_/_
[\[219a.5\]]'khor lo thams cad bsdu bar bya/_/zhes so/_/yang na lha mo bzhi dang mnyam ldan zhes pa ni gsang ba'i bsnyen sgrub yan lag bzhi'i sgo nas thabs dang shes rab rol pa la rdo rje sems dpa' lha mo bzhi dang ldan te/_bsnyen pa la spyan ma/_nye bar sgrub pa la mA ma kI/_/sgrub pa la na bza'
[\[219a.6\]]dkar mo/_/sgrub pa chen po la sgrol ma rang gi rig ma la sgom pa'i phyir ro/_/gsang ba'i bsnyen sgrub bzhi ni 'di lta ste/_thabs dang shes rab sku sbyor ba ni bsnyen pa'o/_/gsang ba'i rdo rje dang pad+mar sbyor ba ni nye ba'i bsnyen pa'o/_/bskul zhing sngags bzla ba ni sgrub pa'o/_/bde ba chen po ni
[\[219a.7\]]sgrub pa chen po'o/_/de ltar yang gsang ba 'dus pa'i rgyud phyi ma las gsungs pa/_bsgrub bya sgrub par sbyor ba gang /_/de ni bsnyen pa zhes su gsungs/_/rdo rje pad+mo mnyam sbyor ba/_/nye bar bsnyen pa zhes bya ste/_/hUM phaT tshul dang ldan pa ru/_/bskyod pa sgrub par gsungs pa'o/_/rang
[\[219b\]]
[\[219b.1\]]bzhin rang bde zhi ba ni/_/sgrub pa chen po zhes bya'o/_/zhes so/_/zhing zhes ba ni gzhan gyi don la bsnyegs pa ste/_/lha mo bzhi kho na dang ldan pa ma yin te/_lus kyi dkyil 'khor gyi lha rnams dang yang ldan pa'i don ston pa'o/_/'khor phun sum tshogs pa bstan pa/_sangs rgyas gzugs
[\[219b.2\]]kyis nyer brgyan pa/_/zhes te/_de la sangs rgyas zhes pa ni bla na med pa yang dag par rdzogs pa'i sangs rgyas rigs lnga dang /_rig ma bzhi dang /_lcags kyu ma la sogs pa bzhi dang /_spos me ma la sogs pa bzhi dang /_sgeg mo la sogs ba bzhi dang /_byang chub sems dpa' brgyad de/_
[\[219b.3\]]pad+ma bzhin du sangs rgyas kyi chos thams cad thugs su chud nas ma lus par byang chub la blo rgyas pa'i phyir ro/_/de dag gi sku phyag rgya ni sangs rgyas gzugs zhes so/_/sangs rgyas kyi gzugs des rdo rje sems dpa'i phung po lnga dang /_'byung ba chen po bzhi dang /_rnam par shes pa brgyad dang /_
[\[219b.4\]]yab yum gyi bdud rtsi la sogs pa'i rigs lnga la sogs par nye bar sbyor ba dang ldan pas na/_sangs rgyas gzugs kyis nyer brgyan pa/_/zhes pa ni mdzes pa'o/_/yang na sku gsung thugs dang ldan zhing spro ba dang bsdu ba mdzad pas sangs rgyas gzugs kyis nyer brgyan pa zhes so/_/gnas
[\[219b.5\]]phun sum tshogs pa bstan pa/_shin tu dga' ba'i sbyor chen la/_/zhes pa ste/_de la shin tu dga' ba'i zhes pa ni khyad par du skyon med cing rtag par kun du khyab pa'i sems can gyi don la chags pa'i rdo rje 'dzin pa'i sku'i gsang ba'o/_/de ltar yang mnyam sbyor gyi rgyud phyi ma las gsungs pa/_
[\[219b.6\]]skyon med rtag pa gtan du ni/_/thams cad 'dod chags rjes chags pas/_/de nyid gsang ba bcom ldan 'das/_/'dod chags chen po dga' ba che/_/zhes so/_/yang na shin tu dga' ba'i zhes pa ni rnam par mi rtog pa'i ye shes kyi ngo bo bde ba chen po'o/_/de gnyis mngon du bya ba'i don
[\[219b.7\]]du thabs dang shes rab mnyam par sbyor ba ni sbyor chen zhes pa ste/_/sems can gyi don chen po mdzad pa'i phyir ro/_/la zhes pa ni gnas de la zhes pa'i don to/_/ston pa phun sum tshogs pa bstan pa/_rdo rje sems dpa' zhes pa ste de yang dam tshig sems dpa'i sgo nas ni rigs lnga'i
[\[220a\]]
[\[220a.1\]]bdag nyid ye shes lnga'i ngo bo nyid do/_/'di lta ste/_stong pa nyid kyi rang bzhin rdo rje steng 'og gi rtse lnga ni rigs lnga dang ye shes lnga'i don bsam pa bstan pa'i phyir ro/_/de ltar yang gsang ba 'dus pa'i rgyud phyi ma las gsungs pa/_rgyud lnga dang ni 'bras dag
[\[220a.2\]]ni/_/rdo rje zhes su bstan pa yin/_/zhes so/_/yig 'bru 'joms pa ni/_rdo ni me long lta bu'i ye shes dang rnam par snang mdzad/_rje ni mnyam pa nyid kyi ye shes dang rin chen 'byung ldan/_se ni so sor kun du rtog pa'i ye shes dang snang ba mtha' yas/_ma ni bya ba nan tan gyi ye
[\[220a.3\]]shes dang don yod grub pa/_sa ni chos kyi dbyings kyi ye shes dang mi bskyod pa/_de dag dang ldan pa'i don ni dpa' ba'o/_/yang na rdo rje sems dpa' zhes pa ni ye shes sems dpa'i gnas skabs su mchog gi byang chub ye shes las byung ba'o/_/de ltar yang thams cad gsang ba'i rgyud las
[\[220a.4\]]gsungs pa/_mchog gi byang chub dngos ye shes/_/de ni rdo rjer 'dir gsungs te/_/rdo rje ye shes las byung ba/_/de ni rdo rje sems dpar gsungs/_/zhes so/_/dus phun sum tshogs pa mtshon pa ni cher bzhugs te zhes pa ste/_rdo rje sems dpa' sbyor ba chen po la bzhugs pa'i
[\[220a.5\]]dus su rgyud 'di bstan pa yin no zhes pa'i don to/_/de la cher zhes pa ni thabs dang shes rab rol pa rnam pa sna tshogs rnam pa gcig tu bskal pa gzhan dang gzhan gyi mtha' med par bde ba chen po'i longs spyod la bzhugs pa'o/_/bzhugs so zhes pa ni bcom ldan 'das bde ba chen
[\[220a.6\]]po'i ngo bo byang chub sems kyi thig ler yum gyi gsang ba'i pad+mar gnas pa'o/_/de lta bas na rnal 'byor pa rnams kyis kyang lha dang sbyor ba mngon du byed 'dod na 'di la goms par bya'o/_/da ni re zhig bcom ldan 'das kyis sku'i sgo nas chos bstan pa 'od zer 'chang zhing zhes pa la sogs
[\[220a.7\]]pa ste/_de la 'od zer zhes pa ni de bzhin gshegs pa'i ngo bo kha dog lnga dang ldan pa'i don to/_/'chang zhing zhes pa ni 'od zer gyis chos kyi 'byung gnas la chags pa'o/_/'khrigs pa'i zhes pa ni snga ma bsdu ba dang phyi ma bsnol ba'o/_/gsang chen zhes pa ni bde ba chen po'i rnam par mi
[\[220b\]]
[\[220b.1\]]rtog pa'i ye shes te theg pa 'og ma dang thun mong ma yin pa'i phyir ro/_/yon tan de dag dang ldan pa'i chos kyi 'byung gnas ni/_'od zer 'chang zhing 'khrigs pa yi/_/gsang chen chos kyi 'byung gnas zhes pa ste gsang ba ni gsang ba'i pad+ma'o/_/de la chos zhes pa ni phung po dang khams dang
[\[220b.2\]]skye mched la sogs pa'i 'khor ba dang mya ngan las 'das pa'i mtshan nyid de/_mtshan nyid 'dzin pas chos zhes bya/_/zhes gsungs pa'i phyir ro/_/de dag gi skye gnas ni chos kyi 'byung gnas zhes so/_/'di lta ste chos kyi 'byung gnas e gru gsum ni sku gsung thugs kyi rang bzhin yin
[\[220b.3\]]pa dang /_chos thams cad sku gsung thugs kho na 'phros pa yin no/_/de ltar yang gsang ba 'dus pa'i rgyud phyi ma las gsungs pa/_/sku gsung thugs kyi bye brag gis/_/gru gsum la ni rnam par bsgom/_/zhes so/_/yang de kho las gsungs pa/_sems can thams cad 'byung ba ni/_/_
[\[220b.4\]]dus gsum rdo rje'i ngo bo nyid/_/ces pa'o/_/la zhas pa ni 'phros pa'i gnas mtshon pa'o/_/byang chub sems zhes pa ni gsang ba'i rdo rje dang pad+ma'i sbyor ba las byung ba brjod kyis mi lang ba'i bde ba chen po'i ngo bo lhag pa'i byang chub kyi sems te/_don dam pa'i byang chub kyi sems thob pa'i
[\[220b.5\]]rgyur gyur pa'o/_/de ltar yang zla gsang thig le'i rgyud las gsungs pa/_byang yig rdo rje zhes gsungs te/_/yi ge chub ni gzungs ma'i tshig_/sems yig bzhu ba gsungs pa te/_/yi ge dpa' ni bde ba che/_/zhes so/_/'phros nas su zhes pa ni de bzhin gshegs pa thams cad kyi snying po thig le'i
[\[220b.6\]]gzugs sems can gyi bdag nyid ye shes lnga'i ngo bo lhag pa'i byang chub sems su gyur nas gsang ba'i rdo rje nas gsang ba'i pad+ma la phab pa'o/_/chos kyi dbyings zhes pa la chos zhes pa ni bshad zin to/_/dbyings zhes pa ni rgyu'o/_/don ni 'di lta ste chos thams cad kyi sa bon phra mo'i yig 'bru yi ge
[\[220b.7\]]k+ShUM gi ngo bor bzhugs pa'o/_/yi ge 'bru de zhu mdzad do/_/zhes pa ste/_'od kyi gong bur byed pa'o/_/da ni gsung gi sgo nas chos bstan pa thos par 'dod nas lha mo spyan mas chos kyi dbyings 'phro ba'i don zhus pa/_zhu ba'i dngos po de mthong nas/_/zhes pa la sogs pa ste/_de la zhu ba'i dngos
[\[221a\]]
[\[221a.1\]]po zhes pa ni bshad zin to/_/de mthong nas zhes pa ni sku'i sgo nas chos ston pa'i rdo rje sems dpa' de mthong nas lha mo spyan mas yongs su zhus pa zhes te/_de la lha mo ni bshad zin to/_/lha mo yang de spyan ma yang de bas na lha mo spyan ma zhes te/_spyan dang 'dra ba'i dam
[\[221a.2\]]tshig gi phyag rgya'i bdag mo yin pa'i phyir ro/_/yongs shes pa ni don ma lus pa'o/_/zhus pa zhes pa ni rang gi stan las langs pa dang bla gos phrag pa gcig tu gzar ba dang /_lan gsum bskor nas phyag byas pa dang /_pus mo sa la btsugs te thal mo sbyar ba rnams zhu ba'i tshul lngas gsol
[\[221a.3\]]ba btab pa'o/_/gang la zhus she na/_bcom ldan 'das rdo rje sems dpa' la zhes te/_ston pa po la zhus pa'i tha tshig go/_/yig 'bru 'joms pa ni bcom ldan 'das yang ste/_rdo rje sems dpa' yang de yin pas bcom ldan rdo rje sems dpa'o/_/de la bcom ldan zhes pa ni theg pa
[\[221a.4\]]bzhi'i bye brag gis bshad de/_rdo rje'i theg pa la theg pa 'og ma'i don bcug kyang mi 'gal te/_rdo rje sems dpa' theg pa kun las sangs rgyas pa'i phyir ro/_/de ltar yang sangs rgyas mnyam sbyor gyi rgyud las gsungs pa/_sems dang sems dpa'i ting 'dzin dang /_/byang chub
[\[221a.5\]]spyod pa sna tshogs nyid/_/bdud dang de bzhin bdud las rgyal/_/byang chub sangs rgyas der 'gyur ro/_/zhes dang /_yang mnyam sbyor gyi rgyud phyi ma las gsungs pa/_dngos grub chen po kun gyi mchog_/dbang phyug la sogs lhag pa'i lha/_/rgyal po rdo rje 'dzin pa che/_/yig 'bru dam pa
[\[221a.6\]]mchog tu dga'/_/zhes so/_/'di lta ste/_nyan thos kyi theg pa bcom ldan zhes pa ni nyon mongs pa dang /_'chi bdag dang /_phung po dang /_lha'i bu'i bdud bzhi bcom zhing zad pa dang mi skye ba'i ye shes dang ldan pa'o/_/de ltar yang mdo las gsungs pa/_nyon mongs las dang skye ba
[\[221a.7\]]dang /_/nyon mongs shes bya'i sgrib de bzhin/_/rnam par smin chos gang de ni/_/bcom pas des na bcom ldan 'dod/_/ces pa'o/_/bcom pa'i rim pa ni 'di lta ste byang chub kyi shing drung du rdo rje'i gdan mnan pa'i dus su srod kyi dus dang po la 'dod pa'i zag pa zad bas lha'i bu'i bdud
[\[221b\]]
[\[221b.1\]]bcom/_nam phyed kyi dus gnyis pa la lha'i spyan phye bas 'jig rten thams cad gzigs te tho rangs kyi dus gsum pa la ma rig pa'i zag pa zad pas nyon mongs pa'i bdud bcom/_rtswa mchog gi grong khyer du yon bdag bram ze mo dze tA'i don du zla ba gsum srog gi 'du byed byin
[\[221b.2\]]gyis brlabs te srid pa'i zag pa zad pas shi ba'i bdud bcom mo/_/de'i 'og tu mya ngan las 'das pa'i dus mkhyen nas rang gi tshe'i 'du byed btang ste lta ba'i zag pa zad pas phung po'i bdud bcom mo/_/de gnyis gzhom pa ni kha cig chu bo ni rany+dza nA'i 'gram na til phyed kyi zas
[\[221b.3\]]la brten nas lo drug gi bar du dka' thub mdzad pa'i dus su 'chi ba'i bdud dang /_phung po'i bdud bcom zhes zer na de yang bden te/_der bcom par gyur na yang 'dir bcom pa'i don mngon du bstan pa'o/_/de bas na lang kar gshegs pa'i nang na rtswa mchog gi grong khyer du shi ba'i
[\[221b.4\]]bdud dang phung po'i bdud bcom zhes bstan to/_/byang chub sems dpa'i theg pa chen po la bcom ldan zhes pa ni dbul po dang /_ngan song dang /_mi sdug pa'i gzugs dang /_grags pa med pa dang /_dpal med pa dang /_ma rig pa go rims su pha rol tu phyin pa drug gis bcom ste/_
[\[221b.5\]]'bras bu dbang phyug dang /_mchog dang /_gzugs bzang dang /_grags pa dang /_dpal dang /_ye shes rnams dang ldan pa'i phyir ro/_/da ltar yang gsungs pa/_dbang phyug dang ni mchog dang ni/_/gzugs bzang dang ni grags dang dpal/_/ye shes nan tan thos pa drug_/bcom
[\[221b.6\]]ldan zhes bya 'dod pa'o/_/rdo rje'i theg pa la bcom ldan zhes pa ni sems tsam gyi lta ba la kun gzhi dang nyon mongs pa'i yid dang /_rnam par rtog pa'i rnam par shes pa dang /_sgo lnga'i rnam par shes pa bcom zhing me long dang /_mnyam pa dang /_so so dang /_bya ba dang /_chos kyi dbyings
[\[221b.7\]]dang /_rdo rje lta bu'i ye shes drug dang ldan pa'i phyir ro/_/dbu ma'i gnas skabs su gnyis su med pa'i shes rab kyis nyon mongs pa thams cad bcom zhing rnam par mi rtog pa'i ye shes dang ldan pa'o/_/de yang gsungs pa/_nyon mongs shes rab kyis bcom nas/_/shes rab bcom
[\[222a\]]
[\[222a.1\]]zhes 'dod pa'o/_/zhes so/_/de lta bu'i khyad par can rdo rje sems dpa' la zhes pa ste bshad zin to/_/tshig 'di dag ni zhes pa ni/_chos kyi dbyings rnams 'phro ba ni/_/zhes pa nas/_bdag gi the tshom lhas bka' stsal/_/zhes bya ba'i bar gyi tshig la
[\[222a.2\]]mtshon pa'o/_/chos kyi dbyings rnams 'phro ba ni/_/gang las skye bar 'gyur ba lags/_/zhes pa ni chos kyi dbyings kyi khungs zhus pa ste yig 'bru ni bshad zin to/_/dang po ji ltar 'ong ba yin/_/zhes pa ni chos kyi dbyings 'phro ba'i lam zhus pa'o/_/de bzhin phyir 'gro ji ltar lags/_/_
[\[222a.3\]]zhes pa ni chos kyi dbyings 'phro ba'i gnas zhus pa'o/_/yan lag med pa gang de ni/_/zhes pa ni chos kyi dbyings spyi'i mtshan nyid kyi sgo nas zhus pa'o/_/yan lag dang bcas gyur nas su/_/lus dngos 'gyur ba ji ltar lags/_/zhes pa ni rang gi mtshan nyid rags pa'i don zhus pa'o/_/_
[\[222a.4\]]lus de'i nying lag skye mched dang dbang po'i don zhus pa'o/_/mig dang rna ba sna dang ni/_/de bzhin lce dang lus dang yid/_/dbang po zhes pa ste de la mig ces pa ni mig gi rnam par shes pa'i rten nang gi gzugs dang ba go snyod kyi me tog 'dra ba gang de mig gi dbang po'o/_/rna ba zhes pa ni
[\[222a.5\]]rna ba'i rnam par shes pa'i rten nang gi gzugs dang gro ga gcus te bcad pa 'dra ba gang de rna ba'i dbang po'o/_/sna dang ni zhes pa ni sna'i rnam par shes pa'i rten nang gi gzugs dang ba zangs kyi mo khab gshibs pa 'dra ba gang de sna'i dbang po'o/_/de bzhin lce dang zhes pa ni lce'i rnam par shes pa'i
[\[222a.6\]]rten nang gi gzugs dang lce'i dkyil na zla ba kham pa 'dra ba gang de lce'i dbang po'o/_/lus dang zhes pa ni lus kyi rnam par shes pa'i rten nang gi gzugs dang ba bya reg 'jam gyi pags pa 'dra ba gang de lus kyi dbang po'o/_/yid ces pa ni mig la sogs pa'i rnam par shes pa drug 'das
[\[222a.7\]]pa'o/_/de ltar yang chos mngon pa las gsungs pa/_drug po 'das ma thag pa yi/_/rnam shes gang yin de yid do/_/zhes so/_/dbang po zhes pa ni mig la sogs pa lngas bzhi la dbang byed pa'i phyir ro/_/bzhi gang zhe na/_bdag mdzes par bya ba dang /_bdag gir bya ba dang /_rang rang gi
[\[222b\]]
[\[222b.1\]]rnam par shes pa skyed pa dang /_rang rang gi spyod yul la spyod pa bzhi'o/_/de ltar yang chos mngon pa mdzod las gsungs pa/_dbang po lngas ni don bzhi la dbang byed ces so/_/yid ni gnyis la dbang byed de/_/srid pa gzhan la 'brel pa dang /_/dngos la 'jug pa la dbang byed pa'o/_/yang
[\[222b.2\]]phung po dang khams kyi sgo nas zhus pa phung po'i dngos rnams dang /_khams rnams su ni 'jug pa yang /_/zhes pa ste/_de la phung po zhes pa ni 'dus pa'i don te/_gzugs la sogs pa'i phung po lnga'o/_/'di lta ste/_de la gzugs kyi phung po ni dbang po lnga dang yul lnga ste bcu'o/_/de
[\[222b.3\]]yang dus gsum gyi gzugs bzang ngan dang che phra gcig tu 'dus pa'o/_/gzhan bye brag tu smra ba na re/_rnam par rig byed ma yin pa'i gzugs dang bcu gcig 'dod do/_/tshor ba'i phung po ni myong ba'i mtshan nyid de bde ba dang /_sdug bsngal ba dang /_bde ba yang ma yin/_sdug bsngal
[\[222b.4\]]ba yang ma yin pa mig gi 'dus te reg pa la sogs pa drug gsum bco brgyad 'dus pa'o/_/'du shes kyi phung po ni mtshan mar 'dzin pa'i mtshan nyid de/_dkar po zhes bya ba dang /_nag po zhes bya ba dang /_bzang po zhes bya ba dang /_ngan pa zhes bya ba dang /_ring po zhes bya ba dang /_thung
[\[222b.5\]]ngu zhes bya ba la sogs pa 'dus pa'o/_/gzhan mdo sde pa na re/_de yang gong ma bzhin du mig gi 'dus te reg pa las byung ba'i 'du shes la sogs pa bco brgyad la 'du shes zhes zer ro/_/'du byed ni phung po bzhi la ma gtogs pa'i 'du byed kyi chos kun te sems lase byung ba'i
[\[222b.6\]]chos can bzhi kas 'dus byas pa'i phyir ro/_/sems tsam pa na re/_sems las byung ba'i chos la sogs pa 'du byed lnga bcu rtsa gcig go/_/rnam par shes pa'i phung po ni yul tha dad pa so sor shes pa'i mtshan nyid de/_mig la sogs pa'i rnam par shes ba drug dang yid dang bdun
[\[222b.7\]]'dus pa'o/_/de yang sems tsam pa na re/_gong ma bdun dang kun gzhi rnam par shes pa dang brgyad 'dus pa la 'dod do/_/de bzhin du dbu ma pa na re/_rnam par shes pa drug 'dus pa la 'dod de/_de dag gi khungs ni bstan bcos la gsal bas ma bris so/_/dngos rnams dang zhes pa ni
[\[223a\]]
[\[223a.1\]]'byung ba chen po bzhi'o/_/khams rnams su ni 'jug pa yang /_/zhes pa ni de la khams ni rigs kyi don te/_chos kun gyi 'byung khungs yin pa'i phyir ro/_/khams de rnams kyi sgras ni grangs bco brgyad 'dren pa'o/_/'di lta ste/_mig gi dbang po'i khams dang /_
[\[223a.2\]]rna ba'i dbang po'i khams dang /_sna'i dbang po'i khams dang /_lce'i dbang po'i khams dang /_lus kyi dbang po'i khams dang /_yid kyi dbang po'i khams dang /_gzugs kyi khams dang /_sgra'i khams dang /_dri'i khams dang /_ro'i khams dang /_reg bya'i khams dang /_chos kyi
[\[223a.3\]]khams dang /_mig gi rnam par shes pa'i khams dang /_rna ba'i rnam par shes pa'i khams dang /_sna'i rnam par shes pa'i khams dang /_lce'i rnam par shes pa'i khams dang /_lus kyi rnam par shes pa'i khams dang /_yid kyi rnam par shes pa'i khams rnams so/_/'jug pa'ang
[\[223a.4\]]zhes pa ni chos kyi dbyings de dag gi rnam pa la khyab cing 'jug pa ji ltar lags zhes zhus pa'i tha tshig go/_/'ang zhes pa ni zhus pa'i rnam grangs bsnyag pa'o/_/nyon mongs pa'i sgo nas zhus pa/_ma rig bag chags sred pa yis/_/bcings pa'i nyon mongs 'dod chags sogs/_/_
[\[223a.5\]]zhes pa ste/_de la ma rig ces pa ni tshe snga ma'i 'dod chags la sogs pa'i nyon mongs pa ste yang dag pa'i don mthong ba'i sgrib pa'i phyir ro/_/bag chags zhes pa ni 'du byed de tshe snga ma'i dge sdig gi las bag la nyal bas tshe 'di'i rnam par shes pa la 'debs pa'i phyir ro/_/srid pa yis
[\[223a.6\]]zhes pa ni 'dod chags la chags pa ste tshe phyi ma byed pa'o/_/de bas na bcings pa zhes pa ste tshe snga ma'i ma rig pa dang /_'du byed kyis tshe 'di la grol bar mi byed pa dang /_tshe 'di'i sred pas tshe phyi ma'i srid pa las mi grol bar byed pa'i phyir ro/_/bcings pa'i dngos po nyon mongs pa
[\[223a.7\]]gang zhe na/_dngos po de bstan pa nyon mongs 'dod chags sogs zhes te de la nyon mongs zhes pa ni mnar med pa'i dmyal ba nas srid pa'i rtse mo'i bar gyi sems can gyi sems sdug bsngal gyi sa bon yin pa'i phyir ro/_/de ltar yang chos mngon pa mdzod las gsungs pa/_'dir ni
[\[223b\]]
[\[223b.1\]]nyon mongs sa bon yin/_/klu bzhin rtswa bzhin ljon shing bzhin/_/de bzhin shun pa bzhin du 'dod/_/ces so/_/nyon mongs pa yang de 'dod chags kyang de bas na/_nyon mongs 'dod chags sogs zhes pa ste/_de yang de la 'dod chags zhes pa ni zhen pa'i mtshan nyid de/_de yang
[\[223b.2\]]'dod pa'i 'dod chags dang sred pa'i 'dod chags so/_/sogs pa'i sgras ni zhe sdang dang gti mug la bzung ste/_de la zhe sdang ni gzhan la gnod par sems pa'o/_/gti mug ni dge ba dang mi dge ba la khyad par du mi shes pa'o/_/de dag bcing ba gsum yin te/_tshor ba gsum gyi rang
[\[223b.3\]]bzhin nyid kyi phyir ro/_/'di lta ste 'dod chags ni bde ba tshor ba'i mtshan nyid do/_/zhe sdang ni sdug bsngal ba tshor ba'i mtshan nyid do/_/gti mug ni bde ba yang ma yin sdug bsngal ba yang ma yin pa tshor ba'i mtshan nyid do/_/de ltar yang chos mngon pa mdzod las kyang gsungs pa/_tshor
[\[223b.4\]]ba'i dbang gis 'ching ba gsum/_/zhes so/_/nyon mongs pa des bcing ba'i rnam par shes pa dang /_khams gsum du gyur pa dang bsdu ba'i don zhus pa/_rnam par shes pa sna tshogs pa/_/ji ltar dngos su 'dus pa lags/_/zhes pa ste/_de la rnam par shes pa zhes pa
[\[223b.5\]]ni sems tsam la 'dod de/_de ltar yang rab tu byed pa nyi shu pa las gsungs pa/_sems dang yid dang rnam par shes/_/rnam par rig pa zhes rnam grangs/_/zhes so/_/sna tshogs pa zhes pa ni rnam par shes pa de khams gsum gyi snod dang bcud de dngos su gyur pa'o/_/ji
[\[223b.6\]]ltar dngos su 'dus pa lags/_/zhes pa ni 'jig pa'i bskal ba la khams gsum de yang rnam par shes pa tsam du ji ltar 'dus pa lags zhes zhus pa'i tha tshig go/_/bsgom pa'i don zhus pa/_dngos po med pa bsgom pa'i gzugs/_/zhes pa ste de la don 'di yod ma thag byed pa ni
[\[223b.7\]]dngos po zhes so/_/de yang don dam par dpyad na mi rung ba ni dngos po med ces pa ste/_gzung 'dzin kun brtags kyi phyir dang /_yod pa dang med pa mi skye ba'i phyir ro/_/de ltar dngos po dngos med la sku phyag rgya la sogs pa khyad par du bsgom pa'i gzugs zhes pa ste bsam pa'o/_/yang
[\[224a\]]
[\[224a.1\]]gong du 'phro 'du gzugs la sogs pa'i skye mched kyi sgo nas zhus pa/_gzugs sogs spyod yul mtshan nyid rnams/_/zhes pa ste de la gzugs sogs zhes pa ni gzugs kyi skye mched nas chos kyi bar du drug ste/_de la yang gzugs ni nyi shu ste/_sngon po dang /_ser
[\[224a.2\]]po dang /_dmar po dang /_dkar po dang /_ring po dang /_thung ngu dang /_lham pa dang /_zlum po dang /_mthon po dang /_dma' ba dang /_phya le ba dang /_phya le ba ma yin pa dang /_sprin dang /_du ba dang /_rdul dang /_khug rna dang /_grib ma dang /_nyi ma dang /_snang ba dang /_mun pa'o/_/sgra yi skye
[\[224a.3\]]mched ni brgyad de/_zin pa'i 'byung ba chen po bzhi'i rgyun can dang /_ma zin pa'i 'byung ba chen po bzhi'i rgyun can dang /_sems can dang sems can ma yin par ston pa bzhi phrag gnyis yid du 'ong ba dang yid du mi 'ong bas te brgyad do/_/dri'i skye mched ni bzhi ste/_dri zhim pa dang /_dri nga ba dang /_
[\[224a.4\]]dri mnyam pa dang /_dri mi mnyam pa'o/_ro'i skye mched ni drug ste/_ro mngar ba dang /_skyur ba dang /_lan tshwa dang /_tsha ba dang /_kha ba dang /_bska ba'o/_/reg bya'i skye mched ni bcu gcig ste/_'byung ba chen po bzhi dang /_'jam pa dang /_rtsub pa dang /_lci ba dang /_yang ba dang /_grang ba dang /_
[\[224a.5\]]bkres pa dang /_skom pa'o/_/chos kyi skye mched ni bdun te/_tshor ba dang /_'du shes dang /_'du byed dang /_rnam par rig byed ma yin pa dang /_so sor brtags pa'i 'gog pa dang /_so sor brtags pa ma yin pa'i 'gog pa dang /_nam mkha'o/_/spyod yul zhes pa ni gzugs la sogs
[\[224a.6\]]pa de dag mig gi dbang pos dmigs pa'i rten yin pa'i phyir ro/_/mtshan nyid rnams zhes pa ni gzugs la sogs pa'i rang gi mtshan nyid do/_/gong du bshad pa'i sngon po dang ser po la sogs pa'o/_/rang bzhin med cing zhes pa ni gzugs la sogs pa'i spyod yul te/_gcig dang du ma
[\[224a.7\]]mi 'byor ba'i phyir ro/_/de ltar yang dbu ma rgyan las gsungs pa/_de bzhin nyid du brjod pa yi/_/dngos po 'di dag rang bzhin med/_/gcig dang du ma mi 'byor phyir/_/rang bzhin gyis ni gzugs brnyan 'dra/_/zhes so/_/rang bzhin med cing dmigs med la/_/zhes pa ste dbang po la 'das
[\[224b\]]
[\[224b.1\]]pa'i phyir ro/_/de 'dra ba yi spyod yul la/_/dmigs pa dang bcas ji ltar lags/_/zhes zhus pa'o/_/zhus pa'i mjug bsdus pa/_de dag ngo mtshar chen po ni/_/bdag gi the tshom lhas bka' stsal/_/zhes pa de la de dag ces pa ni gong du thal ba'i zhus pa'i tshig rnams so/_/ngo mtshar
[\[224b.2\]]chen po ni zhes pa ni sngon ma rtogs pa'o/_/bdag ces pa ni lha mo spyan ma ste/_de'i the tshom zhes pa ni som nyir gyur pa'o/_/lha zhes pa ni rdo rje sems dpa' ste/_lha'i rjes su skye ba mdzad pa dang /_rang gi 'od zer la longs spyod pa'i phyir ro/_/bka' stsal zhes pa ni the tshom
[\[224b.3\]]de dag bsal bar bya ba'i don du gnas rnam pa lnga dang ldan pa'i gsung gi sgo nas ston cig par zhus pa'o/_/gnas rnam pa lnga ni 'di lta ste/_nges pa'i tshig dang /_de'i rgyu dang /_dpe dang /_nye bar 'gro ba dang /_nges par 'gro ba'o/_/de la nges pa'i tshig ni 'dus byas pa'i chos thams
[\[224b.4\]]cad mi rtag pa zhes smra ba lta bu'o/_/rgyu ni rgyu rkyen tshogs nas 'dus byas pa'i phyir zhes smra ba lta bu'o/_/dpe ni bum pa dang 'dra zhes smra ba lta bu'o/_/nye bar 'gro ba ni ji lta ba ni 'jim pa dang /_'khor lo dang /_skud pa dang /_rdza mkhan rnams 'dus nas byas pa'i phyir bum pa
[\[224b.5\]]mi rtag pa yin zhes smra ba lta bu'o/_/nges par 'gro ba ni de bzhin du 'dus byas pa'i chos kyang rkyen rnams tshogs nas byas pas mi rtag go zhes smra ba lta bu'o/_/de ltar yang tshig don thams cad la yang gnas rnam pa lnga shes par bya'o/_/da ni gsung gi sgo nas chos bstan pas
[\[224b.6\]]zhus pa'i lan gsungs pa/_de ltar zhus ma thag tu zhes pa la sogs pa ste/_de la de ltar zhes pa ni gong du zhus pa'i tshig la bsnyeg pa'o/_/zhus ma thag tu ni zhes pa ni de ma thag pa'i don to/_/lha mos zhus pa ste kho nar dus gzhan du ma bsnyad par lan btab po zhes pa'i tha tshig go/_/_
[\[224b.7\]]bcom ldan rdo rje sems dpas gsungs/_/zhes pa ni ston pa po ste bshad zin to/_/gsungs zhes pa ni brjod kyis mi lang ba'i chos yin yang thugs rje'i dbang gis bshad pa'o/_/ston pa'i chos nyid kyi don mtshon pa/_shes rab zab pa zad med ni/_/zhes pa ste de la shes rab ces pa ni
[\[225a\]]
[\[225a.1\]]gnyis su med pa'i shes rab ste/_gzung ba dang 'dzin pa dang bral ba'i phyir dang /_yod pa dang med pa dang bral ba'i phyir ro/_/de bas na de nyid zab pa zhes pa ste rnam par mi rtog pa'i phyir ro/_/de ltar yang 'jig rten snang ba las kyang gsungs pa/_mi rtog pa ni zab pa yin/_
[\[225a.2\]]bdag gzhan 'byung ba rgyas pa'o/_/zad med ces pa ni chos nyid de 'dus ma byas pa'i phyir bskal pa grangs med pa gzhan du yang de bzhin du gnas pa'i phyir ro/_/de ltar yang de nyid du 'dus pa las gsungs pa/_de bzhin gshegs pa byung yang rung de bzhin gshegs pa ma byung yang rung
[\[225a.3\]]chos nyid de bzhin du gnas pa'o zhes so/_/nyon cig ces pa ni bum pa kha mar sbubs ba dang /_bum pa zhabs rdol ba dang /_bum pa mi gtsang bas gang ba lta bu'i skyon gsum spangs te/_dad pa dang /_brtson 'grus dang /_yang dag pa'i lta ba gsum dang ldan na/_/rna ba'i dbang
[\[225a.4\]]pos sgra la dmigs/_/zhes smra ba'o/_/yang na shes rab gsum dang ldan nas nyon cig ces smra ba'o/_/spyan ma zhes pa ni bod pa'i tshig go/_/bshad par bya zhes pa ni gnang ba'i tshig go/_/bshad par dam bca' ba'o/_/da ni re zhig chos nyid de'i yon tan bstan pa ni dpyad du med
[\[225a.5\]]cing zhes pa la sogs pa ste/_de la dpyad du med cing zhes pa ni mngon sum dang rjes su dpag pas shes su med pa'o/_/de la mngon sum gyis mi shes pa ni dbang po'i rnam par shes pa dang /_yid kyi rnam par shes pas dpyad du med pa la so so yang dag par rig pa dang rnam
[\[225a.6\]]par mi rtog pa'i ye shes kyis dpyad pa'o/_/'o na gnyis kyis dpyad pa de la dpyad du med cing zhes bstan pa'i phyir zhe na lan btab pa/_dbang po'i rnam par shes pa dang /_yid kyi rnam par shes pa gnyis kyis dpyad du med pa'i phyir ro/_/dper na rta rkang lag gsum yod bzhin du lag pa
[\[225a.7\]]gcig bcad na 'jig rten pas rta rkang med gcig ces brjod pa lta bu'o/_/rjes su dpag pa gnyis kyis kyang dpyad du med pa ste/_mtshan gsum dang rtags gsum gyis dpyad du med pa'i phyir ro/_/de ci'i phyir zhe na/_chos nyid ni ji ltar snang ba de bzhin du ma yin pa'i phyir ro/_/de bas
[\[225b\]]
[\[225b.1\]]na shes bya min zhes pa ste thams cad mkhyen pa'i spyod yul gyi phyir ro/_/de ltar yang rab tu byed pa nyi shu pa las gsungs pa/_rang sems ye shes mi shes pas/_/ji ltar sangs rgyas spyod yul lo/_/zhes so/_/de'i phyir/_/de bzhin dpyad mkhan gyis shes dka'/_/zhes pa ste
[\[225b.2\]]shes rab kyi rjes su 'brang ba rnams kyis mthong ba dang thos pa tsam gyis mi rtogs pa'i phyir ro/_/'o na ci 'dra zhe na gsungs pa/_sangs rgyas kun gyi gsang chen ni/_/nam mkha' nam mkha'i spyod yul lo/_/zhes pa ste de la sangs rgyas kyang de kun yang de bas sangs rgyas kun zhes pa
[\[225b.3\]]ste/_phyogs bcu na bzhugs pa'i gang+gA'i klung gi bye ma lta bu'i bla na med pa yang dag par rdzogs pa'i sangs rgyas rnam par snang mdzad la sogs pa 'dir 'dod de 'di lta ste/_gsang ba'i rgyud rdo rje theg pa las sangs rgyas pa ni bla na med pa yin te de'i gong du theg pa gzhan med pa'i phyir ro/_
[\[225b.4\]]yang dag pa yang yin te theg pa chen po la gnas pa'i phyir ro/_/sbyor ba'i rgyud dang /_bya ba'i rgyud dang /_mdo sde chen po'i theg pa la sangs rgyas pa ni theg pa gong na yod pas bla dang bcas pa yin la yang dag par rdzogs pa yin te/_theg pa chen po la gnas pa'i phyir ro/_/theg
[\[225b.5\]]pa chung ngu las sangs rgyas pa'i nyan thos dang rang sangs rgyas ni bla dang bcas pa yang ma yin/_yang dag par rdzogs pa yang ma yin te/_theg pa gong na yod pa'i phyir dang yang theg pa chung ngu las phyir ldog dgos pa'i phyir ro/_/de lta bas na sangs rgyas rnam pa gsum du shes par
[\[225b.6\]]bya'o/_/de rnams kyi gsang chen ni zhes pa ni gong du bshad zin to/_/nam mkha' nam mkha'i spyod yul lo/_/zhes pa ni stong pa nyid kyi sems kyis dmigs pa med par stong pa nyid bsgom pa'o/_/de ltar klu sgrub zhabs kyis dbu ma las gsungs pa/_dmigs pa med pa'i sems dag
[\[225b.7\]]ni/_/nam mkha'i mtshan nyid du gnas te/_/nam mkha'i sgom pa kho na de/_/stong pa nyid bsgom 'dod pa'o/_/zhes so/_/de bas na gsang chen ni theg pa chung ngu ba rnams kyis kyang mi shes pa'i don gsungs pa/_mi shes mun pas sgrib pas na/_/nyan thos rnams kyis shes pa min/_/_
[\[226a\]]
[\[226a.1\]]zhes pa ste/_de la mi shes zhes pa ni nyon mongs pa can ma yin pas mi shes pa ste/_nyan thos rnams dang rang sangs rgyas la thams cad mkhyen pa dang mi ldan pa'i phyir ro/_/mi shes kyang de mun pa yang de bas na mi shes mun pa zhes pa ste/_yang dag pa'i don rnam par mi rtog pa'i ye
[\[226a.2\]]shes la mi gsal bar byed pa'i phyir ro/_/des bsgribs pa ni mi shes mun pas bsgribs pas zhes pa ste/_nyan thos kyis shes bya'i sgrib pa ma spangs pa'i phyir ro/_/de ltar yang shes rab kyi pha rol tu phyin pa las gsungs pa/_rab 'byor de bzhin gshegs pa'i zag pa med pa'i phung po mthong ngam/_
[\[226a.3\]]bcom ldan 'das ma mthong zhes so/_/de lta bas na/_nyan thos rnams kyis shes pa min/_/zhes pa ste/_de la nyan thos zhes pa ni nyan thos kyi sangs rgyas te/_ston pa la nyan zhing thos nas nges par 'byed pa'i cha bzhi mthar phyin te mthong ba'i lam mngon du gyur pa'i phyir ro/_/de rnams kyis shes pa min zhes pa
[\[226a.4\]]ste gzung ba dang 'dzin pa ma spangs pa'i phyir ro/_/spyod yul zhes pa ste gzugs la sogs pa'i phyi'i skye mched drug go/_/de dag tshe snga ma'i las kyi dbang gis med par snang ba ni spyod yul bag chags zhes so/_/de ni kun brtags tsam du rtogs pa ni/_spyod yul bag chags shes mkhan ni/_/rang sangs
[\[226a.5\]]rgyas su sprul pa ste/_/zhes pa ste/_de la rang sangs rgyas zhes pa ni tshe 'di'i sngon du nges par 'byed pa'i cha bzhi mthar phyin nas mthong ba'i lam du zhugs ma khad la tshe 'das nas phyi ma'i tshe la ston pa la nyan zhing thos mi dgos par rang gis nges par 'byed pa'i cha bzhi mthar phyin te mthong ba'i lam rang
[\[226a.6\]]mngon du gyur pa'i phyir ro/_/sprul pa ste zhes pa ni dbyung ba'o/_/de kun gyis kyang zhes pa ni rang sangs rgyas kun gyis kyang mi shes pa ste/_'dzin pa'i rtogs pa ma spangs pa'i phyir ro/_/de ltar yang mngon par rtogs pa'i rgyan las gsungs pa/_gzung don rtog pa spong phyir dang /_/'dzin pa mi spong phyir dang
[\[226a.7\]]ni/_/rten gyi bse ru lta bu'i lam/_/yang dag bsdus pas shes par bya/_/zhes so/_/kyang gi sgras ni nyan thos kyis mi shes pa de rang sangs rgyas kyis kyang shes pa ma yin no zhes pa'i don snyeg pa yin pa'o/_/shes med so so'i skye bo yis/_/zhes pa ni mi shes pa'i sgra ni gong ma la snyeg pa ste/_so so'i skye bo
[\[226b\]]
[\[226b.1\]]yis kyang mi shes zhes pa'i tha tshig go/_/de la shes med ces pa ni nyon mongs pa can gyi ma rig pa ste so so'i skye bo nyon mongs pa dang /_shes bya'i sgrib pa can yin pa'i phyir ro/_/shes med kyang de so so'i skye bo yang de bas na shes med so so'i skye bo'i zhes pa ste/_'phags pa las gzhan du gyur pa ste/_
[\[226b.2\]]'phags pa'i chos mthong ba'i lam ma thob pa'i phyir dang mi dge ba las ma grol ba'i phyir ro/_/dus kun la mi shes pa'i don bstan pa/_ma 'ongs pa dang /_'das pa dang /_da ltar byung ba'i dus gsum la zhes pa ste go sla'o/_/byol song zhes pa ni lha dang mi'i 'gro ba las byol nas song
[\[226b.3\]]ba ngan song gsum mo/_/de'i mi dge ba'i las ni byol song bag chags zhes so/_/de las skye ba ni de las byung ba'i/_dud 'gro yi dgas skye ba rnams/_/zhes pa ste/_de la dud 'gro zhes pa ni lha dang mi'i 'gro ba ma gtogs par phyugs kyi khams su gtogs pa yin pa de dud de 'gro bas na dud
[\[226b.4\]]'gro zhes pa ste de ni mi 'am ci la sogs pa'o/_/'on kyang phyugs la sogs pa don gyis shes par bya'o/_/yi dgas zhes pa ni 'di las ye nas phyir mi ldog par 'das pa'o/_/yang na bkres pa dang skom pas sdug bsngal ba'o/_/'gro ba de gnyis la lhung ba ni/_dud 'gro yi dgas skyes pa rnams/_/zhes pa'o/_/_
[\[226b.5\]]de kun gyis kyang mi shes te/_/zhes pa ni ngan song gsum sdug bsngal sna tshogs kyis gtses pa'i phyir ro/_/mi shes pa gang zhe na gsungs pa/_sangs rgyas spyod yul gsang chen ni/_/zhes pa ste yig 'bru ni bcom zin to/_/de ltar chos nyid kyi che ba'i yon tan bstan zin nas/_da ni don bstan pa la/_re zhig dang la
[\[226b.6\]]chos kyi dbyings rnam par 'phro ba ni/_gang las skye bar 'gyur ba lags/_/zhes pa'i lan gsungs pa/_snying po shin tu snying po mchog_/ces pa la sogs pa ste/_de la snying po zhes pa ni phyi'i dkyil 'khor te/_g.yo ba med pa'i phyir dang /_'dod pa'i 'bras bu smin par byed pa'i phyir ro/_/de ltar yang 'jig
[\[226b.7\]]rten snang ba las kyang gsungs pa/_snying po 'dus phyir dkyil 'khor gsungs/_/zhes pa ste/_dkyil 'khor de las khyad par du gyur pa ni/_snying po shin tu snying po mchog_/ces pa ste 'og nas 'byung ba'i lus kyi dkyil 'khor phra mo'i ting nge 'dzin te dkyil 'khor shin tu zab pa'i phyir ro/_/de mya ngan las 'das
[\[227a\]]
[\[227a.1\]]ba'i ngo bor gyur pa'i phyir mchog ces so/_/yang na snying po zhes pa ni sku gsung thugs te/_khams gsum gyi rang bzhin yin pa'i phyir ro/_/sku gsung thugs de'i rang bzhin du gyur pa ni shin tu snying po zhes pa ste/_rdo rje sems dpa'i ngo bo bde ba chen po rnam par mi rtog pa'i ye shes chos kyi dbyings so/_/de yang ci
[\[227a.2\]]'dra zhe na/_gang de kun bdag la gnas pa/_/zhes pa ste bcud dang snod kyi rang bzhin du khyab pa'o/_/sangs rgyas kun gyi gsang chen ni/_/lha mo khyod la bshad par bya/_/zhes pa ni bshad zin to/_/phra mo'i ting nge 'dzin bstan pa byang chub sems zhes pa la sogs pa ste/_de la byang chub sems zhes pa ni bshad zin
[\[227a.3\]]to/_/de nyid bdag ces pa ste gzung ba dang 'dzin pa'i skyon gyis ma gos pa'i phyir ro/_/de ltar sems tsam las gsungs pa/_gzhan gyi blo yis tshor ba min/_/des kyang gzhan la tshor ba min/_/gzung 'dzin dang ni bral ba'i phyir/_/rang de kho nar snang bar 'gyur/_/zhes pa'o/_/de bas na rang bzhin 'od gsal ba zhes pa ste/_
[\[227a.4\]]nam mkha' bzhin du nyon mongs pa'i dri ma glo bur ba yin pa'i phyir ro/_/de ltar yang rab tu byed pa dbus mtha' las gsungs pa/_chu khams gser dang nam mkha' bzhin/_/dag pa bzhin du dag par 'dod/_/ces so/_/phra mo'i ting nge 'dzin de'i mdog bstan pa/_zla ba'i shel dang mnyam pa'i 'od/_/ces pa ste chu shel gyi
[\[227a.5\]]mdog dang 'dra ba dkar ba'o/_/phra mo'i ting nge 'dzin gyi dngos po bstan pa/_de nyid ye shes lnga yi dngos/_/zhes pa ste de la de nyid ces pa ni bskal pa gzhan dang gzhan du yang mi 'gyur ba'i phyir ro/_/yang na de nyid ces pa ni rigs lnga'i rang bzhin dang ldan pa'i phyir ro/_/de ltar yang gsang ba 'dus pa'i rgyud phyi ma
[\[227a.6\]]las gsungs pa/_de kho na nyid rigs lngar gsungs/_/zhes so/_/ye shes lnga zhes pa ni me long lta bu'i ye shes dang /_mnyam pa nyid kyi ye shes dang /_so sor kun du rtog pa'i ye shes dang /_bya ba nan tan gyi ye shes dang /_shin tu rnam par dag pa'i chos kyi dbyings kyi ye shes so/_/de la me long lta bu'i ye shes ni/_kun
[\[227a.7\]]gzhi gnas gyur pa de bzhin nyid dang stobs bcu'i ngo bo rdo rje lta bu'i byang chub sems kyi rang bzhin shes bya'i sgrib pa bsal bar byed pa ni me long lta bu'i ye shes te/_dper na me long la bstan pa'i rdzas gsal ba bzhin du chos nyid la chos thams cad gsal bar rtogs pa'i phyir ro/_/mnyam pa nyid kyi ye shes ni nyon mongs pa'i
[\[227b\]]
[\[227b.1\]]yid gnas gyur pa yang dag pa'i mtha' dang mi 'jigs pa bzhi'i ngo bo sbyin pa'i pha rol tu phyin pa'i rang bzhin nyon mongs pa'i sgrib pa bsal ba ni mnyam pa nyid kyi ye shes te/_bdag dang gzhan du mi 'byed pa'i phyir ro/_/so sor kun du rtog pa'i ye shes ni rnam par rtog pa'i rnam par shes pa gnas gyur pa
[\[227b.2\]]mtshan ma med pa dang /_yang dag par rig pa bzhi'i ngo bor gyur pa/_shes rab kyi pha rol tu phyin pa'i rang bzhin las kyi sgrib pa bsal ba ni so sor kun du rtog pa'i ye shes te/_dag pa 'jig rten pa'i ye shes yin pa'i phyir ro/_/bya ba nan tan gyi ye shes ni sgo lnga'i rnam par shes pa gnas gyur pa don dam
[\[227b.3\]]pa dang snying rje chen po'i ngo bor gyur pa mi dmigs pa'i snying rje chen po'i rang bzhin skye ba'i sgrib pa bsal ba ni bya ba nan tan gyi ye shes te/_sems can kun gyi don byed pa'i phyir ro/_/de bzhi'i ni bar chad med pa'i lam la zad pa'i ye shes ngos 'dzin par bya'o/_/shin tu rnam par dag pa chos kyi dbyings kyi
[\[227b.4\]]ye shes ni/_chos kyi dbyings dang stobs la sogs pa gong gi chos bzhi'i ngo bor rnam par grol pa'i lam du mi skye ba'i rang bzhin ni shin tu rnam par dag pa chos kyi dbyings kyi ye shes te/_sangs rgyas kyi rgyur gyur pa'i phyir ro/_/de lnga'i ngo bor gyur pa ni ye shes lnga'i dngos zhes pa ste/_ye shes lnga dang phra mo
[\[227b.5\]]dbyer med pa'i phyir ro/_/phra mo'i tshad gsungs pa/_yungs kar che ba'i tshad tsam mo/_/zhes te go sla'o/_/de'i dbus su zhes pa ni yungs kar gyi dkyil lo/_/de la bkod pa'i yi ge k+ShUM ni bzhugs pa'i lha zhes pa ste rdo rje sems dpa'i ngo bo nyid kyi phyir ro/_/de ci 'dra zhe na/_mi gsal gsal ba'i gzugs can te/_/_
[\[227b.6\]]zhes pa ste/_de la mi gsal zhes pa ni 'khor ba'i dus su rang rig pa'i ye shes ni bu mo'i bde ba bzhin du gzhan la bstan du med pa'i phyir ro/_/gsal ba zhes pa ni zad pa dang mi skye ba'i ye shes thob pa'i dus su mngon du gyur pa'i phyir ro/_/de ltar sum cu pa las gsungs pa/_dgra bcom nyid la de 'gyur te/_/de la
[\[227b.7\]]brten nas gnas pa'o/_/zhes so/_/de 'dra ba'i ngo bo ni mi gsal ba'i gzugs can te zhes pa'o/_/phyed tshad tsam gyi phra mo'i mchog_/ces pa ni yungs kar gyi phyed phra ba yig 'bru'i mchog gi tshad do/_/don ni 'di ltar bsgom ste de bzhin gshegs pa thams cad rang gi lus la thim nas/_lhag pa'i byang chub sems su
[\[228a\]]
[\[228a.1\]]gyur nas gsang ba'i rdo rje'i lam nas phyung ste/_rang gi rig ma'i gsang ba'i pad+ma'i sna'i rtse mo la rdo rjer gyur pa bsgoms te/_rdo rje de'i dkyil du yungs kar gyi tshad phra mo la ye shes k+ShUM bsgom pa'o/_/de mtshan ma lnga ma byung gi bar du bsgom pa ste/_mtshan ma lnga byung ma thag 'phro ba bsgom pa'o/_/mtshan ma lnga ni gsang
[\[228a.2\]]ba 'dus pa'i rgyud phyi ma las gsungs pa/_dang po smig rgyu 'dra ba dang /_gnyis pa la ni du ba'i tshul/_/gsum pa srin bu me khyer 'dra/_/bzhi pa mar me bzhin du 'bar/_/lnga pa rtag tu snang ba ni/_/sprin med pa yi nam mkha' bzhin/_/zhes so/_/de ltar yang gsang ba 'dus pa'i rgyud las gsungs pa/_rin chen kha
[\[228a.3\]]dog sna lnga pa/_/yungs kar gyi ni 'bru tshad tsam/_/sna yi rtse mor nan tan du/_/rnal 'byor pa yis rtag tu bsgom/_/rin chen brtan par red nas spro/_/brtan par ma gyur yang mi spro/_/zhes so/_/de ltar phra mo'i ting nge 'dzin bstan nas/_thig le'i ting nge 'dzin bsgom pa bstan pa/_yid kyi dngos po thig le'i gzugs/_/zhes pa
[\[228a.4\]]la sogs pa ste/_de la yid ces pa ni rnam par mi rtog pa'i ngo bo'o/_/de ltar lang kar gshegs pa'i mdo las kyang gsungs pa/_las ni sems kyis sdud par byed/_/yid kyis kyang ni rnam par brtags/_/rnam shes kyis ni shes bya ste/_/lnga dag gis ni mthong bar brtags/_/zhes so/_/de'i ngo bor gyur pa'i thig le ni yid
[\[228a.5\]]kyi dngos zhes pa ste yid dang thig le dbyer med pa'i phyir ro/_/don de kho na ston pa thig le'i gzugs zhes pa ste sran ma'i 'bru tshad tsam gyi thig le'o/_/de ltar yang gsang ba 'dus pa'i sgrub thabs zla ba las gsungs pa/_'bru tsa na ka'i thig le'i 'bras bu zhes so/_/de'i gnas bstan pa/_rtag tu snying ga'i dbus gnas
[\[228a.6\]]pa/_/zhes te de la rtag tu zhes pa ni 'das pa dang ma 'ongs pa dang da ltar dang dus gsum mo/_/snying zhes pa ni lus kyi yan lag sgo lnga lta bu la bya ste/_'dir ye shes sems dpa'i thugs ka ni ma yin no/_/dbus gnas pa zhes pa ni thig le rang gi snying gi dkyil du bsgom pa'o/_/'od zer chen po 'bar ba can/_/zhes pa ni
[\[228a.7\]]thig le ste kun du 'od zer snang bar byed pa'o/_/don ni 'di ltar bsgom ste/_rnal 'byor pa rang gi snying ga'i dkyil du de bzhin gshegs pa thams cad bsdus te/_byang chub sems kyi 'od du gyur nas 'bru tsa na ka'i tshad yid dang dbyer med pa'i thig le bsgoms nas de'i dkyil du yi ge k+ShUM gong ma bzhin du bsgoms te/_de las byung
[\[228b\]]
[\[228b.1\]]ba'i 'od kyi thig le gsal bar byas te/_de las byung bas rang gi snying ga gsal bar byed/_snying ga nas byung bas rang gi lus kun gsal bar byed/_lus kyi ba spu nas byung ste 'jig rten thams cad gsal bar byas te/_phyir log pa rim pa bzhin du thim nas yig 'bru dang gcig tu gyur par bsgom mo/_/de ni bsgom pa'i
[\[228b.2\]]man ngag go/_/yang lhag pa'i byang chub sems tshes grangs kyi rim pas gnas pa'i gnas bstan pa/_ji snyed dgug pa'i bar du ni/_/zhes te nu ma dang /_lag pa'i rtse mo dang /_mgrin pa dang /_mchu dang /_'gram pa dang /_mig dang rna ba'i rtsa dang /_spyi bo dang /_gsang ba'i yan lag mchog rnams te dgu'o/_/de rnams la yang ngo la ni
[\[228b.3\]]mar brtsi ste mar ngo la ni yar brtsi bar bya'o/_/de ltar 'dod pa'i gtsug lag brgyad brgyad la yang gsungs pa/_nu ma lag rtse mgrin pa dang /_/ma mchu de bzhin 'gram pa mig_/sna rtse spyi bo yan lag mchog_/de dag kun la gdung byed pas/_/nam zla yar tshes mar yar ni/_/zla ba mar tshes log par bshad/_/ces so/_/yang lhag
[\[228b.4\]]pa'i byang chub sems kyi gnas bco lnga la sgra yig bcu drug tu bsgom pa bstan pa/_dpral ba la gnas rkang mthil bar/_/zhes pa ste mthe bong rtsa la yi ge a/_rje ngar la A dang /_brla gnyis la i dang /_gsang ba la I dang /_lte ba la u dang /_gsus pa la U dang /_nu ma la r-i dang /_lag pa la r-I dang /_mgrin
[\[228b.5\]]pa la l-i dang /_ma mchu la l-I dang /_'gram pa la e dang /_mig gnyis la ai dang /_rna ba'i rtsa la o dang /_spyi bor au dang /_lus kun la aM aHrnams kyi gzugs su bsgom pa'o/_/de ltar yang 'dod pa'i gtsug lag brgyad brgyad las gsungs pa/_mthe bo rtser ni yi ge a/_/rje ngar gnyis la de bzhin A/_/brla gnyis
[\[228b.6\]]la ni yi ge i/_/yi ge I ni gsang bar rten/_/lte ba'i rtsa la yi ge u/_/de bzhin gsus par yi ge U/_/nu ma'i rtse la yi ge r-i/_/yi ge r-I ni lag par gnas/_/mgrin pa kho nar yi ge l-i/_/de bzhin ma mchur yi ge l-I/_'gram pa'i phyogs su yi ge e/_/de bzhin ai ni mig gnyis la/_/rna ba'i rtsar ni
[\[228b.7\]]yi ge o/_/yi ge au ni spyi bor gnas/_/aM aHyan lag kun la gnas/_/cho ga rnams ni sbyar bar bya/_/zhes so/_/thig le de kho nar bsdus te zhes pa ni gnas dgu dang bco lnga la khyab pa'i byang chub sems snying ga'i pad+ma'i thig le la dang la 'dus pa'i don to/_/lte ba'i dbus su rnam par gnas/_/_
[\[229a\]]
[\[229a.1\]]zhes pa ni snying gi pad+ma las babs te lte ba'i pad+mar gnas pa'o/_/de ltar chos kyi dbyings skye ba'i khungs bstan nas/_dang po ji ltar 'ong ba yin/_/zhes pa'i lan gsungs pa la/_re zhig gong du bsgom pa'i yig rtsis bstan pa/_cha shas lnga pa can yin te/_/zhes pa ste yi ge k+ShUM yan lag lnga dang
[\[229a.2\]]ldan pa'i phyir ro/_/'di lta ste/_thig le dang /_zla tshes dang /_ka dang /_Sha dang /_zhabs skyed ring po u rnams te lnga'o/_/don de bstan pa/_bcu gnyis kyi ni tha ma la/_/zhes pa ste/_ma ning gi yi ge r-i r-I dang l-i l-I gzhag pa'i sgra yig aM a la sogs pa'i bcu gnyis kyi tha ma ni ka'o/_/cha shas drug pas mtshan pa
[\[229a.3\]]nyid/_/ces pa ni ya la sogs pa drug pas mtshan pa ste yi ge Sha'o/_/nga ro zhes pa ni zhabs skyed u'o/_/thig les rgyan byed pa zhes pa ni steng gi zla tshes dang thig le'o/_/rdo rje kho nas phyung nas su/_/zhes pa ni gsang ba'i rdo rje'i lam nas lhag pa'i byang chub sems yi ge k+ShUM gi ngo bo 'phro ba bsgom pa'o/_/da ni/_de bzhin phyir
[\[229a.4\]]'gro ji ltar lags/_/zhes pa'i lan gsungs pa/_sa bon skye gnas zhes pa la sogs pa ste/_de la sa bon zhes pa ni yi ge k+ShUM ste/_khams gsum gyi rgyu yin pa'i phyir ro/_/skye gnas dbus gzhag ste zhes pa gsang ba'i pad+ma'i nang du phab pa'o/_/chos kyi dbyings ni bzhu bar byed/_/ces pa ni yi ge k+ShUM chos thams
[\[229a.5\]]cad kyi rgyu lhag pa'i byang chub kyi sems kyi ngo bo'i chu'i khams su gyur pa'o/_/da ni/_yan lag med pa gang de ni/_/zhes pa nas/_khams rnams su ni 'jug pa yang /_/zhes pa'i bar gyis lan gsungs pa/_de ni rim par zhes pa la sogs pa ste/_de la de ni zhes pa ni yan lag med pa'i chos kyi dbyings so/_/rim par bskyed byas
[\[229a.6\]]nas zhes pa ni mer mer po dang /_nur nur po dang /_ltar ltar po dang /_mkhrang 'gyur dang /_rkang lag 'dus pa mngal gyi rim pas lngas ming dang gzugs su gyur pa'o/_/don de gsungs pa/_sgo dgu la ni kun du 'gro/_/zhes pa ste/_spyi bo tshangs pa'i bu ga dang /_mig dang /_rna ba dang /_sna dang /_kha dang /_snying ga dang /_lte ba dang /_
[\[229a.7\]]gsang ba dang /_chu mig gi bu ga rnams te dgu'o/_/de rnams la byang chub kyi sems khyab par gyur to zhes pa'i tha tshig go/_/de las kyang 'phro ba'i don gsungs pa/_khyab cing khyab nas 'gro kun la/_/mi g.yo la sogs g.yo dang bcas/_/zhes te go rims su 'gro ba kun la ni khyab cing mi g.yo ba la sogs pa ni khyab la gnas
[\[229b\]]
[\[229b.1\]]par gyur to zhes pa'i tha tshig go/_/de la 'gro kun zhes pa ni dus gsum dang khams gsum gyi bcud kyi 'jig rten 'gro ba rigs drug ste/_'di nas gzhan dang gzhan du bskyed pa'i phyir ro/_/mi g.yo zhes pa ni ri rab la sogs pa snod kyi 'jig rten no/_/sogs pa'i sgras ni gzhal yas khang la sogs pa'o/_/g.yo dang bcas
[\[229b.2\]]zhes pa ni bar snang la lding ba'i gzhal yas khang ngo /_/don de kho na gsal bar byed pa gsungs pa/_tshangs sogs lha dang lha min gyi/_/gzhi ni de las gyur pa'o/_/zhes te de la tshangs pa zhes pa ni 'dod pa'i nyon mongs pa zhi ba'i phyir ro/_/rnam pa gcig tu mu stegs pa'i gzhung gis tshangs pa zhes pa ni bden pa dang /_dka'
[\[229b.3\]]thub dang /_dbang po dul ba la 'dod do/_/byA ka ra Na'i sgra las ni tshangs pa zhes pa ni sa 'og ma'i tshe dang byad gzugs dang longs spyod la sogs pa 'phel bar byed pa la 'dod do/_/sogs zhes pa'i sgras ni khyab 'jug dang /_dbang phyug chen po dang /_brgya byin dang /_nyi ma dang zla ba la sogs pa'o/_/yang na sogs
[\[229b.4\]]pa'i sgras ni rgyal chen rigs bzhi nas 'og min gyi bar gyi lha ris la gzung bar bya'o/_/tshangs pa la sogs pa yang de lha yang de bas na tshangs sogs lha zhes pa ste/_rang gi 'od la longs spyod pa'i phyir ro/_/lha min zhes pa ni lha'i ris las smad pa'i rab kyi khong pa dang bar snang la gnas pa/_gza' rA hu la la sogs pa
[\[229b.5\]]ste/_rin po che'i 'od la longs spyod pa'i phyir ro/_/lha dang lha min de dag chos kyi dbyings de kho na las skyes pas na gzhi ni de las gyur pa'o zhes so/_/gang las gtso bo skyed byed pa/_/zhes pa ni gzugs dang gzugs med pa gang du yang chos kyi dbyings las 'phro ba yin no zhes pa'i tha tshig ste/_/chos thams cad
[\[229b.6\]]kyi sa bon gtsor gyur pa'i phyir ro/_/sa dang nam mkha'i ngo bo yang chos kyi dbyings yin pa bstan pa/_sa dang nam mkha' de zhes gsungs/_/zhes pa ste de las zhes pa ni dbyibs dang kha dog la mtshon pa'o/_/de yang sa 'og sa bla sa steng gsum ste/_de la sa 'og ni 'dzam bu'i gling man chad dmyal ba yan chad do/_/sa bla ni
[\[229b.7\]]nyi mas gar khyab pa'o/_/sa steng ni ri rab kyi rtse mo'o/_/nam mkha' zhes pa ni mi sgrib par go 'byed pa'o/_/de zhes gsungs zhes pa ni chos kyi dbyings las 'phro zhes pa'i tha tshig go/_/ma rig bag chags zhes pa nas/_ji ltar dngos su 'dus pa lags/_/zhes pa'i bar gyi tshig gi lan gsungs pa/_ji snyed
[\[230a\]]
[\[230a.1\]]lus la gnas pa'i bar/_/zhes pa la sogs pa ste/_de la ji snyed ces pa ni lus kyi tshad mtshon pa'o/_/lus zhes pa ni gzugs kyi phung po'o/_/gnas pa'i zhes pa ni ming bzhi'i phung por gyur pa'o/_/bar zhes pa ni dus kyi tshad do/_/de yis zhes pa ni chos kyi dbyings la
[\[230a.2\]]gzung ngo /_/las dang zhes pa ni lus ngag yid kyi dge ba'i las te 'jig rten du bsngags pa'i phyir ro/_/las min zhes pa ni lus ngag yid kyi las mi dge ba kho na ste 'jig rten pas smad pa'i phyir ro/_/de gnyis la 'jug pas na byed pa'o/_/de ltar yang mtshan yang dag par brjod pa'i rnam par
[\[230a.3\]]bshad pa las gsungs pa/_skye ba'i dge ba 'ba' zhig med/_/ces pa'o/_/don ni 'di lta ste/_ji snyed chos kyi dbyings kyi lus la gnas pa de snyed kyi bar dge ba dang mi dge ba'i las sna tshogs pa byed par 'gyur ro zhes pa'i tha tshig go/_/de snyed kyi sgra med na yang don gyis 'brel par shes par bya
[\[230a.4\]]ste/_gang dang de ni rtag tu 'brel/_/zhes sgra las gsungs pa'i phyir ro/_/don de kho na gsal bar mdzad pa/_bcom ldan 'das nyid kyis yang gsungs pa/_dge dang mi dge bsam pa kun/_/bya ba'i las kun byed pa yin/_/zhes pa ste de la dge dang zhes pa ni 'dod chags dang /_zhe sdang
[\[230a.5\]]dang /_gti mug med pa/_lus ngag gi las srog gcod pa la sogs pa med pa/_lus ngag gi las bcu ni 'jig rten pas smad pa las 'das pa'i phyir ro/_/yang na dge ba dang zhes pa ni rtswa ku sha bzhin du rno ba'i shes rab bsten par byed pa'i phyir ro/_/mi dge zhes pa ni 'dod chags dang /_zhe sdang
[\[230a.6\]]dang /_gti mug dang ldan pa'i lus ngag yid kyi las srog gcod pa la sogs pa lus ngag gi las te/_'jig rten gyis smad pa la 'jug pa'i phyir ro/_/yang na mi dge zhes pa ni ma rig pa sbyin pa'i phyir ro/_/de gnyis la rnam par rtog pa ni/_bsam pa yang zhes pa ste/_sems kyi las gtsor gyur pa'i
[\[230a.7\]]phyir ro/_/de ltar yang chos mngon pa mdzod las gsungs pa/_bsam pa yid kyi las yin te/_/de skyed ngag dang lus kyi las/_/zhes so/_/de ltar dge ba dang mi dge ba'i las byed pas na bya ba'i las kun zhes pa ste/_de la kun zhes pa'i sgras ni lung du ma bstan pa'i las la shes par bya'o/_/_
[\[230b\]]
[\[230b.1\]]de bas na kun nas nyon mongs pa dang /_rnam par byed pa'i chos dang /_dge ba dang mi dge ba'i chos kun chos kyi dbyings las 'phros pa yin par shes par bya'o/_/dngos po med la zhes pa nas/_dmigs pa dang bcas ji ltar lags/_/zhes pa'i bar gyi tshig gi lan gsungs pa/_sbyor ba rtag tu de
[\[230b.2\]]gsungs te/_zhes pa la sogs pa ste/_de la/_sbyor ba rtag tu de gsungs te/_/zhes pa ni gang gi chos kyi dbyings kyi rang bzhin phra mo'i ting nge 'dzin dang /_thig le'i ting nge 'dzin dang rtag tu sbyor ba'o/_/de ltar sbyor bas thabs dang shes rab kyi gsang ba'i mchod pa ni/_mchod pa bsgom
[\[230b.3\]]par gyur pa yin/_/zhes so/_/don ni 'di lta ste/_rnal 'byor pa dang /_rnal 'byor mas le'u bzhi pa'i lus kyi dkyil 'khor gyi lha bsgom ste/_phra mo'i ting nge 'dzin dang /_thig le'i ting nge 'dzin bsgoms nas/_thabs dang shes rab rol pa'i gsang ba'i mchod pas de bzhin
[\[230b.4\]]gshegs pa mnyes par bya'o/_/de ltar bsgoms pas cir 'gyur zhe na/_de'i 'bras bu gsungs pa/_gang tshe las kyi lus zhig na/_/zhes pa la sogs pa ste/_de la gang tshe zhes pa ni shi ba'i dus mtshon pa'o/_/las kyi lus zhes pa ni lus kyi dkyil 'khor bsgoms
[\[230b.5\]]pa'i dag pa'i bag chags dang ldan pa'i phung po'o/_/de gnas gyur pa ni lus zhig na zhes pa ste 'chi 'pho ba'o/_/de'i tshe zhes pa ni gang tshe dang 'brel pa'o/_/de'i rang mthu yis zhes pa ni rnal 'byor pa'i bsgom pa'i byin gyi rlabs kyis de 'dra'i lus su zhes pa ni lus kyi dkyil
[\[230b.6\]]'khor gyi bdag nyid de rnal 'byor pas thob par 'gyur te zhes pa ni mi gnas pa'i mya ngan las 'das pa mngon du gyur pa ste/_skye ba dang 'jig pa tha snyad tsam gyi phyir ro/_/de ltar yang klu sgrub zhabs kyis dbu ma las gsungs pa/_gnas pa skye ba shi ba yod med dman pa mnyam pa khyad
[\[230b.7\]]par ni/_/'jig rten tha snyad dbang gis gsung gi de bzhin nyid dbang gis ma yin/_/zhes so/_/de bas na chos kyi dbyings gang gis g.yo dang mi g.yo khyab par ni nam mkha' mnyam pa nyid 'dra ba tha snyad la ni yod la don dam par ni med pa kun nas kun du khyab pa bzhin du/_chos kyi dbyings de ni gnas
[\[231a\]]
[\[231a.1\]]pa snang ba rnal 'byor pas shes par bya'o/_/de ltar sa bcu pa las gsungs pa/_rgyal ba'i sras khams gsum ni sems tsam yin zhes smras pa'o/_/da ni de ltar bsgoms pa'i rnal 'byor pa'i yon tan gsungs pa/_bcu gnyis mtha' yi tshig gi don/_/zhes pa la
[\[231a.2\]]sogs pa ste/_de la bcu gnyis mtha'i tshig don zhes pa ni yi ge k+ShUM ngo /_/rnal 'byor pa gang gis rtag tu rgyun mi 'chad par gang gi rim pas yi ge k+ShUM bsgom byas na rnal 'byor pa des ni mchog gi dngos grub mi gnas pa'i mya ngan las 'das pa bsod nams dang ye shes kyi tshogs kyis rgyas
[\[231a.3\]]pa'i rdo rje 'dzin par ni sgrub pa po bdag nyid kyi bsgoms pa'i stobs kyis 'gyur zhes so/_/de ltar yang dpal mchog dang po'i rgyud las gsungs pa/_kun du bzang po'i ye shes ni/_/rang nyid kho nas thob pa'o/_/zhes so/_/de la rdo rje 'dzin pa zhes pa ni rdo rje sems dpa' ste/_/rdo rje
[\[231a.4\]]phyag tu ldan pa'i phyir ro/_/gnod sbyin dang /_byang chub sems dpa' rdo rje 'dzin pa ni ma yin pa'o/_/rnal 'byor pas bsgom pa'i yig 'bru de la yang don dam par rang bzhin med/_stong pa nyid kyi don bstan pa so dang mchu dang zhes pa la sogs pa ste/_de la
[\[231a.5\]]so dang mchu dang rkan dang lce zhes pa ni go sla'o/_/de dag 'dus nas byung ba'i yig 'bru'i sgra ni/_mgul nas gang la yod pa ni/_/zhes pa'o/_/de'i phyir gang la de ni yig 'bru nyid ces te yig 'bru'i ngo bo med do zhes pa'i tha tshig go/_/de ci'i phyir
[\[231a.6\]]zhe na/_de ni zad dang gnas phyir ro/_/zhes pa ste yig 'bru k+ShUM de ni rang bzhin mi rtag par gnas pa'o/_/'di lta ste/_ka brjod tsam na Sha med Sha brjod tsam na ka thal te 'gro'o/_/de bzhin du zhabs skyed brjod tsam na ka dang Sha thal te 'gro bas thig
[\[231a.7\]]le ma byung /_thig le brjod tsam na gong ma thal lo/_/de ltar mi rtog pa ni stong pa'o/_/de ltar yang byang chub sems 'grel las klu sgrub zhabs kyis gsungs pa/_mi rtag pa yi sems kyi ni/_/stong pa nyid du mi 'gal lo/_/_
[\[231b\]]
[\[231b.1\]]zhes so/_/'o na yig 'bru'i rang bzhin byang chub sems ci 'dra ba 'dod ce na/_gsungs pa/_brjod pa med cing the tshom pa/_/zhes pa la sogs pa ste/_de la brjod pa med cing zhes pa ni ming dang gzugs kyi ngo bo med pa'i phyir ro/_/de ltar yang gsang ba 'dus pa'i
[\[231b.2\]]rgyud phyi ma las gsungs pa/_brjod du med pa'i bdag nyid chos/_/ming dang gzugs blo'i ngo bo med/_/ces so/_/the tshom pa zhes pa ni dngos po yod pa yang ma yin med pa yang ma yin pa'i chos nyid mya ngan las 'das par 'dod pa'i phyir ro/_/de ltar chos
[\[231b.3\]]kyi sku'i bstod pa las gsungs pa/_gang zhig gcig min du ma min/_/bdag gzhan phan phyir bkra shis rten/_/dngos po yod min med pa'ang min/_/nam mkha' 'dra bar ro mnyam pa/_/sdug bsngal med pa'i rang bzhin can/_/'gyur
[\[231b.4\]]ba med pa nyes med pa/_/zhi ba mnyam med mnyam pas na/_/khyab cing spros med dpe med pa'i/_/so so rang rig rgyal ba yi/_/chos sku deng 'dir bdag phyag 'tshal/_/zhes so/_/de ltar yang rin po che'i phreng ba las gsungs pa/_dngos med mya ngan las
[\[231b.5\]]'das min/_/dngos nyid de ni gang la yin/_/dngos dang dngos med mchog 'dzin pa/_/zad pa mya ngan 'das par gsungs/_/zhes so/_/sgra yig rnam par spangs pa yi/_/zhes pa ni a la sogs pa bcu drug gi ngo bo me yin pa'i phyir ro/_/rang gi phyi nang zhes pa ni phyi nang gi
[\[231b.6\]]skye mched bcu gnyis kyi ngo bor gnas pa'o/_/de bzhin nyid ces pa ni 'gyur ba med pa'o/_/de 'dra ba'i mtshan nyid ni byang chub sems ni rgyud 'dir gsungs so/_/zhes 'dod pa'o/_/lha mo bzhis yongs su zhus pa zhes pa ni rgyud kyi spyi'i mtshan te go sla'o/_/las zhes pa ni de'i nang du yang lha mo spyan mas yongs su zhus pa zhes
[\[231b.7\]]pa ste/_spyan mas gtsor sdud pa po byas pa'i phyir ro/_/le'u zhes pa ni rim par phye ba'o/_/dang po zhes pa ni gnyis pa'i gong ma'o/_/lha mo bzhis yongs su zhus pa'i le'u dang po'i rnam par bshad pa'o//_//da ni le'u gnyis pa la chos kyi dbyings byang chub sems kyi rim pa mA ma kIs zhus pa/_de nas lha mo
[\[232a\]]
[\[232a.1\]]mA ma kIs zhes pa la sogs pa ste/_de la de nas zhes pa ni le'u dang po dang gnyis pa'i mgo mjug sbyor ba'i tshig go/_/lha mo zhes pa ni bshad zin to/_/lha mo yang de mA ma kI yang de nyid pas/_lha mo mA ma
[\[232a.2\]]kIs zhes pa ste/_sangs rgyas thams cad kyi yum zhes bya ba'o/_/rdo rje can zhes pa ni rdo rje sems dpa' ste phyag na rdo rje dang ldan pa'i phyir ro/_/la zhes pa ni zhus pa'i gnas bstan pa'o/_/'di zhes pa ni 'og nas 'byung ba'i zhus tshig go/_/zhus te zhes pa ni zhu ba'i rim pa lnga gong du bshad zin to/_/_
[\[232a.3\]]byang chub sems zhes pa ni chos kyi dbyings so/_/de'i rim pa ni byang chub sems kyi rim pa'o zhes pa ste 'og tu 'byung ba'i gnas dang /_kha dog gi rim par bskyed pa dang /_mdor bsdus pa'i rim pa'o/_/de zhus pa/_kha snying lte ba gsang ba la/_/'gro dang phyir 'ong bstan pa ni/_/zhes pa ste go sla'o/_/rdo rje
[\[232a.4\]]chen pos zhes pa ni ston pa rdo rje sems dpa' ste/_kun du khyab pa'i rang bzhin nyid kyi phyir ro/_/bka' stsal 'tshal zhes pa ni bshad zin to/_/cha shas rnam pa du zhig gsungs/_/zhes pa ni byang chub kyi sems yan lag gi sgo nas zhus pa'o/_/gnas kyi rnam pa bsgyur ba du/_/zhes pa ni chos kyi dbyings kyi
[\[232a.5\]]byang chub sems kyi gnas zhus pa'o/_/kha dog rnam pa du zhig gsungs/_/zhes pa ni chos kyi dbyings byang chub sems kyi kha dog gi rim pa zhus pa'o/_/de bzhin gdan yang ji ltar 'tshal/_/zhes pa ni chos kyi dbyings byang chub sems kyi gdan zhus pa'o/_/da ni ston pas lan gsungs pa/_/rdo rje can gyis
[\[232a.6\]]bka' stsal pa/_/zhes pa ste gong du bshad zin to/_/cha shas rnam pa du zhig gsungs/_/zhes pa'i lan gsungs pa/_cha shas bzhi dang mnyam ldan zhing /_/zhes pa ste yi ge k+Sha dang yi ge oM dang /_yi ge hUM dang /_yi ge AHrnams kyi cha bzhi dang ldan pa'i phyir ro/_/gnas kyi rnam pa bsgyur ba du/_/zhes
[\[232a.7\]]pa'i lan gsungs pa/_pad+ma bzhi la yang dag gnas/_/zhes pa ste kha'i pad+ma dang /_snying gi pad+ma dang /_lte ba'i pad+ma dang /_gsang ba'i pad+ma'o/_/kha dog rnam pa du zhig gsungs/_/de bzhin gdan yang ji ltar 'tshal/_/zhes pa'i lan gsungs pa/_snying gi pad+ma la gnas gnag_/ces pa la sogs pa
[\[232b\]]
[\[232b.1\]]ste de la snying gi pad+ma la gnas gnag ces pa ni chos kyi dbyings kyi yi ge oM kyi gzugs su kha dog gnag par gnas pa'o/_/kha yi pad+ma la gnas dkar/_/zhes pa ste chos kyi dbyings kyi k+Sha'i gzugs su mdog dkar bar gnas pa'o/_/nga ro lte pa'i pad+mar gnas/_/zhes pa ni chos kyi dbyings kyi yi ge hUM gi
[\[232b.2\]]gzugs kha dog dmar bar gnas pa'o/_/gsang ba'i pad+mar nga ro mtha'/_/zhes pa ni/_chos kyi dbyings kyi yi ge a'i gzugs su kha dog ser bar gnas pa'o/_/de lta bu'i rim pas/_stabs kyis mtha' ru 'gro byed nas/_/zhes pa ste chags pa'i dus su 'jig rten kun bskyed par byas nas/_'jig
[\[232b.3\]]pa'i dus su yang thig le'i dbyings su chos kyi dbyings byang chub sems/_thig le'i sbyor bas rab tu gnas/_/zhes pa'o/_/de lta bu'i rim pas bskyed pa'i don te gsal por gsungs pa/_snom byed pa dang thos byed pa dang gang zhes pa la sogs pa ste/_de la snom byed ces pa ni sna'i rnam par shes pas
[\[232b.4\]]dri la byed pa'o/_/de bzhin du thos byed la sogs pa yang shes par bya'o/_/dbang po'i go rims 'khrul na yang bcom ldan 'das kyi bka' la skur ba gdab par mi bya ste mdo sde gzhan du rim par shes par bya'o/_/de la bde ba zhes pa ni sim pa'o/_/bde ba ma yin sdug bsngal zhes pa ni sim pa ma yin pa'o/_/_
[\[232b.5\]]de gnyis dbang po dang yul dang rnam par shes pa gsum 'dus pa las myong ba ni tshor ba'o/_/tshor ba de yang chos kyi dbyings kyis byed pas na tshor byed ces so/_/de ltar shes rab kyi pha rol tu phyin pa la sogs pa nas/_mig gi 'dus te reg pas tshor ba dang zhes pa la sogs pa'o/_/gang las zhes pa la sogs
[\[232b.6\]]pa ni go sla'o/_/'byed pa zhes pa ni shing la sogs pa gnyis su gyur pa'o/_/gcod pa zhes pa ni sta re la sogs pa'o/_/de kho nas zhes pa ni de dag kyang chos kyi dbyings kyis byed do zhes pa'i tha tshig go/_/cho ga rnam pa mang po shes/_/zhes pa ni de las gzhan yang 'jig rten gyi gtsug lag thams cad do/_/_
[\[232b.7\]]rgyal po'i rigs su gyur pa la sogs pa'i ris kyang chos kyi dbyings las gzhan med pa'i don bstan pa/_rgyal po'i don yang byed 'gyur dang /_/zhes pa la sogs pa ste/_de la rgyal po zhes pa ni rnam pa gnyis te 'khor los sgyur ba'i rgyal po dang /_mkhar gyi rgyal po'o/_/de gnyis rgyal bar byed pa ni/_rgyal
[\[233a\]]
[\[233a.1\]]po'i don yang byed par 'gyur/_/zhes pa'o/_/'di lta ste/_'khor los sgyur ba'i rgyal po bzhi la/_gser gyi 'khor los sgyur ba'i rgyal pos ni/_gling bzhi mkhar gyi rgyal po la sogs pa tshur 'ong nas mnga' dbul te rgyal po'o/_/dngul gyi 'khor los sgyur ba'i rgyal pos ni byang sgra mi snyan ma
[\[233a.2\]]gtogs pa gling gsum la phar 'gro ste 'dul nas rgyal po'o/_/zangs kyi 'khor los sgyur ba'i rgyal pos ni sgra mi snyan dang /_lus 'phags ma gtogs pa gling gnyis la phar 'gro ste/_g.yul bshams nas 'dul bas rgyal po'o/_/lcags kyi 'khor los sgyur ba'i rgyal po ni sgra mi snyan dang /_lus
[\[233a.3\]]'phags po dang /_ban glang spyod gsum ma gtogs pa 'dzam bu gling gcig la phar 'gro ste/_'thab nas 'dul bas rgyal po'o/_/de ltar yang chos mngon pa mdzod las gsungs pa/_gser dngul zangs lcags 'khor lo can/_/de dag gling gcig gling gnyis dang /_/gsum dang bzhi la mas rim
[\[233a.4\]]bzhin/_/lhan cig gnyis min sangs rgyas bzhin/_/phas bsu rang 'gro g.yul bsham dang /_mtshon brtsams pas rgyal gnod pa med/_/ces pa'o/_/mkhar gyi rgyal po rnams ni/_/dmag gi dpung gi stobs kyis pha rol la gnon pa byas te 'dul bas rgyal po'o/_/de rnams kyang dbyings kyi rang bzhin las
[\[233a.5\]]gzhan med pa'i don to/_/yang zhes pa'i sgra ni don gzhan snyeg pa'o/_/dbang phyug don yang de bzhin du/_/zhes pa ni shing sA la lta bu phyug pa'i khyim bdag gi longs spyod byed pa yang chos kyi dbyings kyi rang bzhin yin pa'o/_/de bas na gzhan yang bran du gyur pa'i sems can dang sdug bsngal ba'i sems can
[\[233a.6\]]yang chos kyi dbyings byang chub sems kyi rang bzhin kho na don gyis shes par bya ste/_chos kun gnyis su med pa'i phyir ro/_/de ltar yang gsang chen thams cad rgyud las gsungs pa/_chos bdag med pa las byung ba/_/gnyis su med pa'i ye shes mchog_/chos nyid dam pa ye shes ni/_/chos kyi
[\[233a.7\]]dbyings zhes bya ba'o/_/zhes pa'o/_/bram ze zhes pa ni bskal pa dang po na dgon par bsnyags shing khyim spangs te/_brang brje ba'i phyir ro/_/rgyal po zhes pa ni bskal ba dang po na rkun ma tshar gcod pa'i don du 'bras sA lu'i zhing srung ba'i srung mar bskos pa'o/_/rje'u rigs dang zhes pa ni/_bskal pa dang por
[\[233b\]]
[\[233b.1\]]phyugs la brten pa'i phyir ro/_/dmangs rigs zhes pa ni bskal ba dang por zhing la brten cing gnas pa'o/_/smad pa zhes pa ni rigs ni lnga ste/_sog mig can dang /_nya las pa dang /_mda' mkhan dang /_btso blag mkhan rnams te/_smad pa'i las la 'jug pa'i phyir ro/_/de dag dang po bzung nas brgyud
[\[233b.2\]]pa'i rim pa ni rigs rnams dang zhes pa'o/_/de ltar yang gsang ba 'dus pa'i rgyud phyi ma las gsungs pa/_rigs ni brgyud mar bstan pa ste/_rgyud ni thog ma zhes bya'o/_/zhes so/_/bud med du ma sprul par byed/_/ces pa ni bskal ba dang po kho na la 'od gsal gyi lha babs pa pho 'ba' zhig kho na las
[\[233b.3\]]'dod chags kyi dbang gis mo'i gzugs su sprul pa'o/_/de dag kyang chos kyi dbyings kyi rang bzhin ma bskyed pa las gzhan med ces pa'i tha tshig go/_/dud 'gro yi dgas skye ba dang /_/zhes pa ni yig 'bru bcom zin to/_/gzugs can rnams dang zhes pa ni/_gzugs kyi khams bsam gtan bzhi'i lha
[\[233b.4\]]ste/_gzugs kyi khams la chags nas skye ba'i phyir ro/_/de la bsam gtan dang po'i gnas gsum ste tshangs ris dang /_tshangs pa mdun na 'don dang /_tshangs pa chen po'o/_/bsam gtan gnyis pa la yang gnas gsum ste 'od chung dang /_tshad med 'od dang /_'od gsal lo/_/bsam gtan
[\[233b.5\]]gsum pa la yang gnas gsum ste/_dge chung dang /_tshad med dge dang /_dge rgyas so/_/bsam gtan bzhi pa ni gnas brgyad de/_sprin med dang /_bsod nams skyes dang /_'bras bu che ba dang /_de la gtogs pa gnas gtsang ma lnga ste/_mi che ba dang /_mi gdung ba dang /_gya nom snang ba dang /_shin tu
[\[233b.6\]]mthong ba'o/_/'og min ni gnas bcu bdun no/_/de ltar yang chos mngon pa mdzod las gsungs pa/_gong ma'i gnas dag bcu bdun ni/_/gzugs khams yin de so so yi/_/bsam gtan sa ni gsum pa yang /_/bzhi pa sa ni brgyad pa yin/_/zhes pa'o/_/gzugs med dang zhes pa ni/_gzugs
[\[233b.7\]]med pa'i khams kyi sems can bzhi ste/_gnas ni med pa gzugs med pa'i khams la chags nas skye ba'i phyir ro/_/'di lta ste/_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_yod min med min skye mched bzhi'o/_/de ltar yang chos
[\[234a\]]
[\[234a.1\]]mngon pa mdzod las gsungs pa/_gzugs med khams na gnas med de/_/skye ba las ni rnam pa bzhi/_/zhes pa'o/_/de bzhin 'dod pa'i srid rnams las/_/zhes pa ni 'dod khams gnas ris nyi shu ste/_'dod pa la chags nas skye ba'i phyir ro/_/'di lta ste/_dmyal ba chen po
[\[234a.2\]]brgyad de/_yang sos dang /_thig nag dang /_bsdus 'joms dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med pa dang /_yi dgas dang /_byol song dang /_'dzam bu'i gling dang /_lus 'phags po dang /_ban glang spyod dang /_sgra mi snyan dang /_rgyal chen rigs
[\[234a.3\]]bzhi dang /_sum cu rtsa gsum pa dang /_'thab bral dang /_dga' ldan dang /_'phrul dga' dang /_gzhan 'phrul dbang byed rnams te nyi shu'o/_/de ltar yang chos mngon pa mdzod las gsungs pa/_dmyal ba yi dgas dud 'gro dang /_/mi rnams dang ni lha drug dag_/'dod pa'i khams yin dmyal ba
[\[234a.4\]]dang /_/gling dbye ba la de nyi shu/_/zhes so/_/'byung ba thams cad ces pa ni sa dang /_chu dang /_me dang /_rlung rnams so/_/de dag kyang chos kyi dbyings las skye ba'i phyir skyed byed pa zhes so/_/de kho na nyid ces pa ni chos kyi dbyings so/_/de stong gsum gyi stong chen po'i 'jig rten gyi khams su gyur pa ni/_de kho na
[\[234a.5\]]nyid rdzu 'phrul gnas zhes pa ste gcig las du mar gyur pa'i phyir ro/_/mo gzugs dang ni zhes pa ni skad phra ba dang /_nu ma che ba dang /_mo'i dbang po rnams kyis mtshan pa'o/_/pho'i gzugs zhes pa ni nga ro'i skad dang /_kha spu dang /_pho'i dbang pos mtshan pa'o/_/de gnyis kyi 'khrig pa'i 'dod
[\[234a.6\]]pa'i bde ba ngo bor yang chos kyi dbyings byang chub sems gnas pas na/_bde ba chen po'i go 'phang gnas/_/zhes so/_/de ltar zhes pa ni gong du bstan pa'i don la snyeg pa'o/_/de bzhin nyid ces pa ni 'gyur ba med cing kun du khyab pa'o/_/shes pa zhes pa ni rtogs nas don dam pa'i yig 'bru
[\[234a.7\]]mya ngan las 'das pa'i ngo bo k+Sha oM hUM AHshes pa'i rnal 'byor pa gang de ni gsang chen shes pa ste yig 'bru bshad zin to/_/de ci 'dra ba yin zhe na khyad par gsungs pa/_gang des bdag nyid kun gnas pa/_/zhes pa de bcud dang snod kyi rang bzhin du gyur pa'i phyir ro/_/gong du bstan pa'i yig
[\[234b\]]
[\[234b.1\]]'bru'i kha dog gi 'phro bstan pa/_kha dog med cing kha dog dmar/_/zhes pa la sogs pa ste/_de la kha dog med cing zhes pa ni nag po ste/_dkar po la sogs pa kha dog med pa'i phyir ro/_/kha dog dmar zhes pa la sogs pa ste go sla'o/_/thig le'i gzugs su gyur pa de/_/zhes pa ni yig 'bru de
[\[234b.2\]]dag tsa na ka'i tshad kyi thig le'i dbus su gnas pa'o/_/'gro dang phyir 'ong rnam par bstan/_/zhes pa ni pad+ma rnam pa bzhi las phyir 'gro ba la khams gsum du khyab cing phyir bsdu ba'i don to/_/don de kho na gsal por bstan pa/_gang de rig pa rdzu 'phrul che/_/mtha' yas bcas pa sna tshogs gzugs/_/_
[\[234b.3\]]zhes pa ste gang chos kyi dbyings de rig pa rdzu 'phrul che zhes pa ste gcig las du ma'i las byed pa'i phyir ro/_/mtha' yas bcas pa zhes pa ni gang gA'i klung gi bye ma snyed kyi 'jig rten grangs med par gyur pa'o/_/mtha' yas bcas pa yang de/_sna tshogs gzugs kyang de bas na/_/mtha' yas bcas pa sna
[\[234b.4\]]tshogs gzugs/_/zhes pa ste sems can gyi las kyi dbang gis bcud sna tshogs pa'o/_/'di lta ste/_bcud kyi 'jig rten 'gro ba rigs lnga'i nang na che ba dang /_chung ba dang /_bzang ba dang /_ngan pa dang /_phra ba dang /_spom pa dang /_dge ba dang /_mi dge ba dang /_pho dang /_mo dang /_bde ba dang /_mi bde
[\[234b.5\]]ba la sogs pa sna tshogs pa'o/_/snod kyi 'jig rten la ni dkar po dang /_ser po dang /_dmar po dang /_nag po dang /_thung ngu dang /_ring po dang /_zlum po dang /_phya le ba dang /_phya le ba ma yin pa dang /_rdul dang /_ri rab la sogs pa sna tshogs pa'o/_/de ltar yang chos mngon pa mdzod las gsungs
[\[234b.6\]]pa/_las las 'jig rten sna tshogs skye/_/zhes pa'o/_/de ltar khams gsum du khyab pa'i byang chub kyi sems chos kyi dbyings dang po skye ba dang /_'jig rten pa'i dus su bsdu ba'i don yang gsal por byed pa gsungs pa/_skye dang bsdus na zhes pa la sogs pa ste/_de la skye ba dang zhes pa ni snod dang bcud
[\[234b.7\]]chags pa'o/_/'di lta ste/_chags pa'i bskal pa la nam mkha' la sems can gyi las kyi dbang gis rlung gi dkyil 'khor dang /_chu'i dkyil 'khor dang /_dbang chen gyi dkyil 'khor dang /_ri bdun dang /_ri rab dang /_sum cu rtsa gsum nas bsam gtan gsum pa'i bar du mas bar gyi bskal pa
[\[235a\]]
[\[235a.1\]]gcig gi bar du skye/_bcud ni bsam gtan bzhi pa'i lha rnams gzhal yas khang dang bcas par skye ste/_de las mar bab pa mnar med pa'i dmyal ba na gcig skyes pa'i bar dang /_bar gyi bskal ba bcu dgu'i dus tshad do/_/bsdus na 'jig pa la zhes pa ni 'jig pa'i bskal pa med
[\[235a.2\]]pa 'jig pa'i 'jig rten mnar med pa'i dmyal ba na dmyal ba mi skye ste/_'jig rten gzhan gyi dmyal ba na skyer song ba dang po bzung nas yar 'pho ste bsam gtan bzhi pa'i lha gzhal yas khang dang bcas par mi snang ba'i bar du bar gyi bskal ba bcu dgur ro/_/snod 'jig pa ni mes 'jig pa'i dus su
[\[235a.3\]]mnar med pa'i dmyal ba pa nas bsam gtan dang po'i bar du 'jig pa dang /_chus 'jig pa'i dus su bsam gtan gnyis pa'i bar du 'jig pa dang /_rlung gis 'jig pa'i dus su bsam gtan gsum pa'i bar du 'jig go/_/de ltar 'jig rten skye ba dang /_'jig pa'i dus su byang chub sems chos kyi
[\[235a.4\]]dbyings yig 'bru can thig le'i gzugs su bsdus nas rab tu gnas so zhes so/_/da ni yon tan gsungs pa/_gang gis brgyad khri rtsa bzhi'i chos/_/zhes pa la sogs pa ste/_de la gang zhig ces pa ni rnal 'byor pa'am mkhas pa spyi la shes par bya'o/_/brgyad khri rtsa bzhi'i chos zhes pa ni sems can gyi
[\[235a.5\]]nyon mongs pa brgyad khri rtsa bzhi'i gnyen po'o/_/lam gyi bden pa chos kyi phung po brgyad khri rtsa bzhi'i chos bstan pa'o/_/phrag de gcig nas gnyis su brtsis pa stong phrag brgya zhes pa ni 'bum phrag gcig go/_/de snyed chos kyi don shes na yang mkhas pa de yis chos kyi dbyings de nyid mi shes pa ste rtogs pa ma
[\[235a.6\]]yin no zhes pa'i tha tshig go/_/de bas na chos kyi dbyings de kho na nyid shes ma thag chos kyi phung po brgyad khri bzhi stong shes pa'i mkhas pa de dag kun kyang bla na med pa'i mya ngan las 'das pa'i 'bras bu med do zhes pa'o/_/da ni gong gi cha shas kyi yi ge swas bstan pa/_bcu gnyis lnga yi lnga pa yang /_/zhes pa la
[\[235a.7\]]sogs pa ste/_de la bcu gnyis zhes pa ni a las brtsis pa'i yi ge bcu gnyis kyi mtha' ma a'o/_/lnga'i zhes pa ni pa'i sde ste ka'i sde las brtsis pa'i lnga pa ni pa'i sde'o/_/de'i lnga pa zhes pa ni/_pa las brtsis pa'i yi ge ma'o/_/des oM gyi klad kor byas ma thag oM 'dod pa'o/_/brgyad kyi mtha'
[\[235b\]]
[\[235b.1\]]zhes pa ni yi ge ya las brtsis pa'i yi ge ha'o/_/'byung ba 'dus zhes pa ni 'byung ba chen po bzhis bskor ba'i ha'o/_/sgra yig dang po yi ge a/_/zhes pa ni go sla'o/_/lnga pa yis ni zhes pa ni yi ge ma'o/_/des a la klad kor byas pa ste yang dag brgyan zhes pa ni yi ge oM mo/_snying rje chen po las byung ba/_
[\[235b.2\]]zhes pa ni yi ge ka'o/_/rgya gar gyi skad la ka ka ru zhes bya ba ni snying rje yin pa'i phyir ro/_/drug pa zhes pa ni ya las brtsis pa'i yi ge Sha'o/_/de'i yi ge ka la btags pa ni drug pas btags pa de zhes te yi ge k+Sha'o/_/kha mar lta zhes pa ni/_kha'i pad+mar mgo mar lta ba bsgom pa'o/_/yi ge 'bru
[\[235b.3\]]de'i khyad par gsungs pa/_gdod ma tha ma med pa'i lha/_/zhes pa ste/_de la gdod ma zhes pa ni skye ba'o/_/tha ma zhes pa ni 'jig pa'o/_/de gnyis med pa'i rang bzhin yig 'bru yin pas na gdod ma tha ma med ces pa ste/_mu stegs pa'i byed pa po ltar sngon du byas pa ma yin pa'i phyir dang /_rdo rje lta bu
[\[235b.4\]]don dam par 'jig pa med pa'i phyir ro/_/ci'i phyir zhe na/_gdod ma tha ma ni nam mkha' las 'byung ba'i mtshan ma tsam nyid kyi phyir ro/_/de ltar mnyam sbyor gyi rgyud phyi ma las gsungs pa/_nam mkha' las byung mtshan ma'i phyir/_/gdod ma tha ma med pa'i mchog_/ces pa'o/_/lha zhes pa ni yig 'bru de
[\[235b.5\]]dag 'od zer dang ldan pa'i phyir dang /_rdo rje sems dpa'i rang bzhin nyid kyi phyir ro/_/der ni spyi bor bstan pa yin/_/zhes pa ni yi ge k+Sha gong na bzhag pa'i tha tshig go/_/de dag ces pa ni yig 'bru bzhi po de dag chos kyi dbyings kyi rang bzhin yin pa'i phyir na gsang chen zhes te bshad zin to/_/dam pa zhes
[\[235b.6\]]pa ni yig 'bru de dag de bzhin gshegs pa thams cad kyi ye shes kyi sku'i rang bzhin yin pa'i phyir ro/_/lha mo zhes pa ni mA ma kI ste bod pa'i tshig go/_/bdag gis zhes pa ni ston pa rdo rje sems dpa'o/_/rab tu bstan no zhes pa ni byang chub sems chos kyi dbyings kyi rim pa bshad zin to zhes pa'i tha
[\[235b.7\]]tshig go/_/lha mo bzhis yongs su zhus pa las zhes pa ni gong ma dang mthun/_gnyis pa'o zhes pa ni dang po'i 'og ma'o/_/lha mo bzhis yongs su zhus pa'i le'u gnyis pa'i rnam par bshad pa'o//_//da ni le'u gsum pa la/_chos kyi dbyings byang chub sems bsdu ba lha mo na bza' dkar mos zhus pa/_
[\[236a\]]
[\[236a.1\]]de nas gos dkar mos zhes pa la sogs pa ste/_de la de nas zhes pa ni le'u gnyis pa dang gsum pa la mgo mjug 'brel ba'i tshig go/_/lha mo zhes pa ni bshad zin to/_/de nas gos dkar mos zhes pa ni rgyud gzhan gyi nang nas sku mdog dkar ba'i phyir ro/_/yang na lha mo na
[\[236a.2\]]bza' kha dog dkar ba bsnams pa la btags pa'i mtshan ma ste/_'dul ba la gos dkar can gyi sde zhes pa btags pa bzhin no/_/yan lag kun gyis btud nas su/_/zhes pa ni lus kun sa la brkyang nas phyag byas te shin tu rab tu ston pa po bskul ba'i phyir ro/_/thal mo snyim pa sbyar byas te/_/_
[\[236a.3\]]zhes pa ni lan gsum bskor ba byas nas mdun du pus mo'i lha nga sa la btsugs te/_snying gar snyim pa'i thal mo sbyar nas/_rdo rje sems dpa' la gsol ba zhes pa'o/_/zhu ba'i rim pa de ni lha mo gzhan la yang shes par bya'o/_/gsol ba'i tshig ni/_chos kyi dbyings kyi bsdu ba dang /_/zhes pa nas/_
[\[236a.4\]]thub pa chen pos bka' stsol mdzod/_/ces pa'i bar du ste/_de la chos kyi dbyings zhes pa ni bshad zin to/_/bsdu ba dang zhes pa ni gcig tu gyur pa'i don du zhus pa'o/_/sku gsung thugs kyi rdo rje yi/_/zhes pa ni sku'i rdo rje dang /_gsung gi rdo rje dang /_thugs kyi rdo rje'i ngo bor byang chub sems bsdu ba zhus
[\[236a.5\]]pa'o/_/rang bzhin nyid ni ji ltar lags/_/zhes pa ni thabs dang shes rab kyi ngo bor bsdu ba'i don zhus pa'o/_/lha'i dbang phyug ces pa ni rdo rje sems dpa' ste/_de bzhin gshegs pa thams cad kyi gtsor gyur pa'i phyir ro/_/de la bod cing gsol ba btab pa ni khyod la zhu zhes pa ste/_sems can gyi don
[\[236a.6\]]du bdag gzhan phye ba'i phyir ro/_/gang gi 'od kyis gong bur bsdu/_/zhes pa ni bdud rtsi'i ngo bo 'jig rten las 'das pa'i 'od kyi gong bu'i sgo nas zhus pa'o/_/rdo rje sems dpa' ji ltar lags/_/zhes pa ni 'od kyi gong bu de rdo rje sems dpa'i ngo bor yang bsdu ba zhus pa'o/_/gsungs shig de nyid yig
[\[236a.7\]]'bru'i tshig_/'dus pa ji ltar 'gyur ba lags/_/zhes pa ni sngags kyi sgo nas bsdu ba zhus pa'o/_/chu yi khams dang me yi khams/_/ji ltar ro ni mnyam por 'gyur/_/zhes pa ni sa'i khams dang /_chu'i khams dang /_me'i khams dang /_rlung gi khams dang /_nam mkha'i
[\[236b\]]
[\[236b.1\]]khams dang /_rnam par shes pa'i khams drug gi dngos po'i sems can gyi phung po chu dang me'i khams ji ltar 'du bar 'gyur zhes zhus pa'o/_/de kho na yang rgyas par zhus pa/_ma las skye ba'i gsum tsam dang /_/de bzhin pha las skye ba gsum/_/de dag drug rdzogs gong bu las/_/ji ltar mi
[\[236b.2\]]rnams skye ba lags/_/zhes pa ste 'jig rten pa'i phung po gong bu'i sgo nas zhus pa'o/_/sangs rgyas gzugs ni bdag mi 'tshal/_/zhes pa ni phung po'i sgo nas bsdu ba la zhus pa'o/_/thub pa chen pos bka' stsol mdzod/_/ces pa ni zhus pa'i tshig bsdus pa ste/_de la thub pa
[\[236b.3\]]chen po zhes pa ni rdo rje sems dpa' ste/_sku gsung thugs rtag par mnyam par gzhag pa nyid kyi phyir ro/_/de'i lan gsungs pa/_rdo rje can gyis bka' stsal pa/_zhes pa la sogs pa ste/_de la rdo rje can gyis bka' stsal pa/_/zhes pa ni bshad zin to/_/de la re zhig_/chos kyi
[\[236b.4\]]dbyings kyi bsdu ba dang /_/zhes pa'i lan gsungs pa/_gsang las shin tu gsang 'gyur ba/_/zhes pa la sogs pa ste/_de la gsang zhes pa ni gsang ba'i rdo rje'o/_/shin tu gsang 'gyur ba zhes pa ni gsang ba'i pad+ma'o/_/de ltar yang gsang ba'i nor bu thig le'i rgyud las gsungs
[\[236b.5\]]pa/_rdo rje de ni gsang ba ste/_/de las pad+ma shin tu gsang /_/zhes so/_/nyon cig lha mo bshad par bya/_/zhes pa ni gsang ba'i tshig ste yig 'bru bshad zin to/_/shin tu gsang ba de kho na'i don bshad pa/_skye gnas dbus su rtsa gnyis ni/_/zhes pa la sogs pa ste/_de la
[\[236b.6\]]skye gnas zhes pa ni gsang ba'i pad+ma'o/_/de'i dkyil ni skye gnas dbus su zhes so/_/de bya lce'i g.yas g.yon gyi rtsa ni rtsa gnyis ni g.yon dang de bzhin g.yas pa ste zhes so/_/de nas bcom ldan 'das nyid kyis gsal bar gsungs pa/_g.yon du byang chub sems zhes pa ni g.yon
[\[236b.7\]]gyi rtsa las ni lhag pa'i byang chub sems 'bab pa'o zhes pa'i don to/_/g.yas su de bzhin rak+ta'o/_/zhes pa ni g.yas pa'i rtsa la ni rak+ta 'bab pa'o/_/de gnyis phrad nas zhes pa ni thabs dang shes rab rol ba'i dus su rtsa de gnyis las byang chub sems dang rak+ta bde ba chen po'i ngo bo babs
[\[237a\]]
[\[237a.1\]]te chu dang 'o ma 'dres pa ltar gcig par gyur pa zhes so/_/de ni/_kye lha mo chos kyi dbyings ni 'dus pa yin/_/zhes bstan pa'o/_/sku gsung thugs kyi rdo rje yi/_/rang bzhin nyid ni ji ltar lags/_/zhes pa'i lan btab pa/_mun pa sku de rdul gsung gzugs/_/_
[\[237a.2\]]zhes pa la sogs pa ste/_de la mun pa zhes pa ni ma rig pa'i mun pa'o/_/de'i rang bzhin gnas gyur pa ni sku zhes pa ste sku'i rdo rje'o/_/rdul zhes pa ni 'dod chags te/_de'i rang bzhin gnas gyur pa ni gsung zhes pa ste gsung gi rdo rje'o/_/gzugs zhes pa ni yang ba gsal ba'o/_/_
[\[237a.3\]]de sems kyi rang bzhin yin pas gzugs thugs kyi rang bzhin zhes so/_/de nas snying stobs te zhes pa ste thugs kyi rdo rje'o/_/de ltar mun pa dang rdul dang snying stobs sku gsung thugs zhes shes par bya'o/_/de yum gyi don bcom ldan 'das nyid kyis yang gsal por bstan pa/_rdul ni rak+ta
[\[237a.4\]]byang sems ni/_/mun pa de bzhin bskyed pa yin/_/zhes pa ste de la rdul ni rak+ta zhes pa ni rak+ta la mu stegs pas rdul zhes btags pa ste/_ras gsher ba la rdul chags pa bzhin du 'dod chags chen po'i rang bzhin nyid kyi phyir ro/_/byang chub sems ni mun pa zhes pa ni lhag pa'i byang chub sems
[\[237a.5\]]khu ba la mu stegs pas mun pa zhes btags te gti mug chen po'i ngo bo nyid kyi phyir ro/_/de bzhin bskyed pa min zhes pa ni de bzhin du rgyu 'bras la zhe sdang ba'i rang bzhin gnyis su med pa'i ye shes can skye ba'i ngo bor gyur pa la mu stegs pas snying stobs zhes btags te/_de gsum 'dus nas skye bar
[\[237a.6\]]'gyur ba'i phyir ro/_/mun pa dang /_rdul dang /_snying stobs kyi rang bzhin sku gsung thugs de ji ltar rang bzhin gcig tu gyur zhe na bshad pa/_rdo rje pad+ma mnyam sbyar nas/_/rang bzhin mnyam pa'i ror 'gyur ro/_/zhes pa ste/_thabs dang shes rab phyag rgya'i gsang bar rdo rje dang pad+ma sbyor ba'i
[\[237a.7\]]bde ba chen po las sku gsung thugs kyi rang bzhin mnyam pa ro gcig tu 'gyur ba'o zhes pa ste/_yang dag par sku gsung thugs kyi rang bzhin las dbyer med pa'i phyir ro/_/gang gi 'od kyis gong bur bsdu/_/zhes pa'i lan gsungs pa/_dri chen chu dang zhes pa la sogs pa ste/_de la dri chen
[\[237b\]]
[\[237b.1\]]zhes pa ni bshang gci'o/_/chu dang zhes pa ni gsang ba'i rdo rje'i chu'o/_/shel zhes pa ni lus kyi sna las byung ba ste/_shel dang kha dog mthun pa'i phyir ro/_/me tog ces pa ni pad+ma rak+ta ste/_'bras bu la nye ba'i phyir ro/_/de bzhin lnga pa byang chub sems/_/zhes pa ni lhag pa'i byang chub sems khu ba ste/_byang chub
[\[237b.2\]]sems dang 'dra ba'i bde ba chen po'i sems skyed par byed pa'i phyir ro/_/lnga pa zhes pa'i sgras ni drug dang bzhi sun dbyung ba ste sha chen la sogs pa'i lcags kyu lnga la gtogs pa'i phyir ro/_/de bas na bdud rtsi ni lnga kho nar shes par bya'o/_/rdzas de rnams bdud rtsi lnga zhes pa ste/_'khor ba'i sdug bsngal gzhom
[\[237b.3\]]pa'i rtsi yin pa'i phyir ro/_/'di lta ste/_dri chen dang chu'i ni lus kyi rims dang 'bras gzhom pa'o/_/shel gyis ni 'tshe ba dang nad med pa 'phel bar byed pa'o/_/de rnams ni 'jig pa'i yon tan no/_/me tog gis ni sku gsung thugs grub par byed pa'o/_/byang chub sems kyis ni ye shes shes bya grub par byed
[\[237b.4\]]pa'o/_/de dag ni 'jig rten las 'das pa'i yon tan no/_/de ltar rdzas de lngas nad dang 'tshe ba'i bar chad la sogs pa'i 'khor ba'i sdug bsngal 'joms pa'i phyir bcom ldan 'das kyis bdud rtsi zhes bstan to/_/de ltar yang bdud rtsi'i rgyud las gsungs pa/_ye shes shes bya bsgrub pa'i phyir/_/zhes pa
[\[237b.5\]]la sogs pa'o/_/de lnga dang dbyer med pa'i 'od kyi gong bu ni bdud rtsi lnga dngos gong bur bsdus zhes pa ste/_'od kyi gong bu dang bdud rtsi lnga tha mi dad pa'i phyir ro/_/da ni 'jig rten las 'das pa'i 'od kyi gong bur bsdu ba bstan pa'o/_/rdo rje sems dpa' ji ltar lags/_/zhes pa'i lan btab pa/_de las
[\[237b.6\]]rdo rje 'dir gsungs so zhes pa ste/_'od kyi gong bu 'dus pa de las grub pa rdo rje sems dpa'i rgyud 'dir gsungs so zhes pa ste/_mngon par shes pa lnga'i rang bzhin ye shes lnga dang rigs lnga'i ngo bo bdud rtsi lnga las grub pa'i bdag nyid rdo rje sems dpa' yin pa'i phyir ro/_/gsungs shig de nyid yig 'bru'i tshig_/_
[\[237b.7\]]ces pa'i lan btab pa cha shas gnyis pa zhes pa la sogs pa ste/_de la cha shas gnyis pa dang ldan pa zhes pa ni yig 'bru k+Sha de ka dang Sha brtsegs pa'i phyir ro/_/yig 'bru de gsal bar mdzad pas yang gsungs pa/_de bzhin dgu pa yang yin no/_/zhes pa ste/_ya'i sde las brtsis pa'i dgu pa ni yi ge k+Sha kho na'o/_/don
[\[238a\]]
[\[238a.1\]]ni 'di lta ste/_k+Sha de la ma dang ra dang ya btags nas zhabs skyed ring por byas te/_zla tshes dang thig le brtsegs pa'i yig 'bru k+Sh+m+r+yUM 'dod de de ni man ngag go/_/don de gsal bar mdzad pas bcom ldan 'das nyid yang gsungs pa/_de skad gsungs pa zhes pa la sogs pa ste/_de la sum cu
[\[238a.2\]]zhes pa ni r-i r-I l-i l-I ma brtsis pa'i yi ge a las brtsis pa'i ha'i bar du'o/_/bcu dang ni zhes pa ni yi ge d+ha nas brtsis pa'i ra'i bar du'o/_/de bzhin lnga pa zhes pa ni yi ge la nas ha'i bar du'o/_/sa bon zhes pa ni ha de'i 'og ma yi ge k+Sha'o/_/cha shas gnyis pa zhes pa ni k+Sha'i dngos bstan pa'o/_/lnga yis zhes
[\[238a.3\]]pa ni k+Sha la ma dang ra dang ya dang thig le byas pa ni chos kyi dbyings kyi yig 'bru bsdu ba dang gsungs pa'o zhes pa'o/_/'dus pa ji ltar gyur pa lags/_/zhes pa'i lan btab pa/_yig 'bru b+h+rUM dang chos kyi dbyings yang zhes pa la sogs pa ste/_de la yig 'bru b+h+rUM zhes pa ni go sla'o/_/chos kyi dbyings yang zhes
[\[238a.4\]]pa ni gong gi yi ge k+Sh+m+r+yAM ngo /_/skye gnas pad+ma zhes pa ni gsang ba'i pad+ma'o/_/la gnas pa zhes pa ni gsang ba'i pad+mar yi ge de rnams bkod pa'o/_/yig 'bru de gnyis 'gyur ba med pa'i phyir na de nyid ces so/_/de nyid sa bon zhes pa ni skye ba rnams kyi rgyur gyur pa'i phyir ro/_/swA hA mtha' zhes pa ni/_sngags kyis
[\[238a.5\]]mtha' na swA hA sbyor ba'o/_/'di lta ste/_b+hUM k+ShU swAhA/_'dus pa la ni shes par bya/_/zhes pa ni/_chos kyi dbyings yig 'bru de lta bu'i ngo bor 'dus pa yin zhes pa'i tha tshig go/_/chu khams dang ni zhes pa nas/_/ji ltar mi rnams skye ba lags/_/zhes pa'i bar gyi lan btab pa/_chu khams pa las skye
[\[238a.6\]]zhes bya/_/zhes pa la sogs pa ste de la/_chu khams pha las skye zhes bya/_/zhes pa ni chu'i khams ni pha las 'ba' zhig tu skye ba bstan pa'o/_/me'i khams ni ma las skye/_/zhes pa ni me'i khams ni ma las 'ba' zhig tu skye ba bstan pa'o/_/sa dang /_rlung dang /_rnam par shes pa dang /_nam mkha'i
[\[238a.7\]]khams ni gnyi ga la skye ba don gyis skye ba shes par bya'o/_/de la sa la sogs pa'i khams bzhi ni bshad zin to/_/nam mkha'i khams ni phung po'i sgo dgu'i bu ga'o/_/de ltar chos mngon pa mdzod las kyang gsungs pa/_bu ga nam mkha'i khams zhes bya/_/snang dang mun pa dag yin no/_/zhes so/_/rnam
[\[238b\]]
[\[238b.1\]]par shes pa'i khams ni zag pa dang bcas pa'i rnam par shes pa'i khams so/_/de ltar yang chos mngon pa mdzod las kyang gsungs pa/_zag dang bcas pa'i rnam shes ni/_/rnam shes khams yin skye ba'i rten/_/zhes so/_/chu dang me'i khams kyi don de gsal bar mdzad pas bcom ldan 'das nyid kyis bstan pa/_sha
[\[238b.2\]]dang khrag dang pags pa dang /_ma las skye ba zhes bshad de/_tshil dang rkang dang khu ba ni/_/pha las skye zhes bshad pa yin/_/zhes te go sla'o/_/gong bur yang dag par 'dus pa ni zhes pa ni 'jig rten pa'i gong bu phung por 'dus pa'o/_/bsdus pa gang zhe na de dag tsam du zhes pa ste/_ma'i khams gsum dang /_pha'i
[\[238b.3\]]khams gsum drug tsam 'dus pa ni bshad pa yin zhes so/_/sangs rgyas gzugs ni bdag mi 'tshal/_/zhes pa'i lan gsungs pa/_gzugs dang /_tshor ba dang /_'du shes dang zhes pa la sogs pa ste/_de la gzugs zhes pa ni gzugs kyi phung po ste/_phyin ci log pa'i glen pa'i gzugs rnam par dag pa
[\[238b.4\]]gnyis su med pa'i ye shes kyi ngo bo gti mug chen po'o/_/de ltar yang gsang ba 'dus pa'i rgyud phyi ma las gsungs pa/_gzugs ni gti mug ces bstan pa/_/glen pas bcings pa'i ngo bo'o/_/zhes so/_/tshor ba dang zhes pa ni tshor ba'i phung po ste/_phyin ci log gi nga rgyal rnam par dag pa me thams cad la mi dmigs pa'i
[\[238b.5\]]nga rgyal can mnyam pa nyid kyi bdag nyid do/_/de ltar yang gsang ba 'dus pa'i rgyud phyi ma las gsungs pa/_tshor ba 'dod pas myos bstan pa/_/nga rgyal gyi ni ngo bo la/_zhes so/_/'du shes dang zhes pa ni 'du shes kyi phung po ste/_phyin ci log par dngos po la mtshan mar chags pa rnam par dag pa dang /_rig pa'i ye
[\[238b.6\]]shes kyi ngo bo la chags pa'o/_/de ltar yang gsang ba 'dus pa'i rgyud phyi ma las gsungs pa/_'du shes 'dod chags bdag nyid ni/_/dngos po la ni rags pa'i mtshan/_/zhes so/_/de bzhin 'du byed ces pa ni 'du byed kyi phung po ste/_phyin ci log pa'i rang don 'du byed rnam par dag pa yang dag pa'i phrag dog gi rang
[\[238b.7\]]bzhin te/_sems can gyi don dang rang kho nas byed 'dod pa'o/_/de ltar yang gsang ba 'dus pa'i rgyud phyi ma las gsungs pa/_'du byed rtag tu phrag dog ste/_/rtse gcig bdag nyid stong pa'o/_/zhes so/_/rnam shes rnams ni zhes pa ni rnam par shes pa'i phung po ste rgyu 'bras dbye ba la sdang ba'i zhe sdang chen po'o/_/de
[\[239a\]]
[\[239a.1\]]ltar yang gsang ba 'dus pa'i rgyud phyi ma las gsungs pa/_rnam shes zhe sdang zhes bstan te/_/rgyu dang 'bras bu zhes su grags/_/zhes so/_/de lta bu'i rang bzhin go rims su/_sangs rgyas dngos po lnga yi gzugs/_/zhes pa ste gzugs ni rnam par snang mdzad/_tshor ba ni rin chen 'byung ldan 'du
[\[239a.2\]]shes ni snang ba mtha' yas/_'du byed ni don yod grub pa/_rnam par shes pa ni mi bskyod pa'o/_/de ltar rigs lngar sangs rgyas pa rnal 'byor pa'i gzugs la sogs pa phung po zhes bya ba lnga shin tu sbyor ba la bshad pa yin zhes so/_/lha mo bzhis yongs su zhus pa las zhes pa ni gong ma dang mthun gsungs
[\[239a.3\]]pa'o zhes pa ni gnyis pa'i 'og ma'o/_/lha mo bzhis yongs su zhus pa'i le'u gsum pa'i rnam par bshad pa'o//_//da ni le'u bzhi pa las chos kyi dbyings byang chub sems bsgrub pa/_lha mo sgrol mas zhus pa/_de nas zhes pa la sogs pa ste/_de la de nas zhes pa ni le'u gsum pa dang bzhi pa mgo
[\[239a.4\]]mjug 'brel ba'i tshig go/_/bzhad pa'i zhal gyur te zhes pa ni bzhad pa'i sgo nas mchod pa byas pa ste thugs la dgyes pa nyid kyi phyir ro/_/de ltar yang 'phags pa gdan bzhi pa las gsungs pa/_mchod pa nyi shu las bshad pa dang khro ba la sogs pa yang mchod par gsungs so/_/lha mo zhes pa ni bshad
[\[239a.5\]]zin to/_/lha mo yang de sgrol ma yang de nyid pas lha mo sgrol ma zhes pa ste/_sems can thams cad la yang dag par don bstan pa'i phyag brkyang nas srid pa'i rgya mtsho las sgrol ba'i phyir ro/_/lha mo de kho na'i khyad par gsungs pa/_bcom ldan 'das mas zhes pa ste 'brel zin to/_/rdo rje sems dpa' la zhus
[\[239a.6\]]pa zhes pa ni gong ma dang mthun no/_/chos kyi dbyings kyi bsgrub pa ni zhes pa ni chos kyi dbyings gang gis grub par byed pa de ni sgrub pa ste rgyu'i ngo bor gyur ba'o/_/gsungs shig rdo rje 'chang chen po/_/zhes pa ste chos kyi dbyings bsgrub pa'i sgo nas zhus pa'o/_/yang rdzas bsgrub pa zhus pa/_rdzas rnams bsgrub pa bka'
[\[239a.7\]]stsal 'tshal/_/zhes pa ste/_de la rdzas rnams zhes pa ni dam tshig gi sman rnams so/_/de bzhin rig pa'i sngags rnams kyang /_/zhes pa ni zhi ba la sogs pa'i las byed pa'i sngags so/_/de ltar 'jig rten snang ba las kyang gsungs pa las byed pa ni rig pa'i sngags zhes so/_/de ni sngags kyi sgo nas chos kyi
[\[239b\]]
[\[239b.1\]]dbyings bsgrub pa zhus pa'o/_/dkyil 'khor rnams ni brtags pa dang /_/zhes pa ni dkyil 'khor bsgrub pa zhus pa'o/_/de la dkyil zhes pa ni snying po'am dbyings 'dus pa'o/_/'khor zhes pa ni de lta bu dang du blangs pa'o/_/dkyil 'khor de bsgom pa ni brtags pa dang zhes pa'o/_sbyin sreg so sor bya ba
[\[239b.2\]]dang /_/zhes pa ni sbyin sreg gi sgrub pa zhus pa'o/_/de la sbyin sreg ces pa ni gsol zas kyis lha la mchod pa dbul ba'i don du me la bsreg pa'i ming ngo /_/so sor bya ba dang zhes pa ni sbyin sreg gis zhi ba la sogs pa'i las bya ba'o/_/de bzhin mchod pa'i cho ga yang /_/zhes pa ni mchod pas sgrub pa zhus
[\[239b.3\]]pa'o/_/de la mchod pa zhes pa ste/_pha rol mnyes par byed pa'o/_/cho ga yang zhes pa ni rim pa'o/_/khyad par du yang zhes pa ni mchod pa yang phyi nang gi khyad par du bka' stsal 'tshal zhes so/_/de ni zhus pa'i lan btab pa/_/de ltar lha mos zhus ma thag_/rdo rje sems dpas bka' stsal pa/_/zhes pa ste
[\[239b.4\]]de la de ltar zhes pa ni gong ma'i tshig la bsnyegs pa'o/_/gzhan ni bshad zin to/_/de la re zhig chos kyi dbyings kyi sgrub pa ni zhes pa'i lan btab pa/_chos kyi dbyings kyi sgrub pa ni/_/zhes pa la sogs pa ste/_gong ma dang mthun no/_/gzugs dang sgra dang dri dang ni/_/de bzhin ro dang reg la sogs/_/_
[\[239b.5\]]khams bco brgyad po de dag kyang /_/chos kyi dbyings zhes bya ba'o/_/zhes pa ni khams bco brgyad po de dag ni mdor na chos kyi dbyings su shes par bya ste/_rdo rje sems dpa'i rang bzhin dang 'dra ba'i phyir ro/_/de ltar yang mnyam sbyor gyi rgyud phyi ma las gsungs pa/_gzugs dang sgra dang de bzhin dri/_/ro dang
[\[239b.6\]]reg bya kho na yang /_/de rnams rdo rje sems dang mnyam/_/zhes so/_/yang na spyi dang rang gi mtshan nyid dang ldan pa'i phyir ni chos kyi khams ni dbyings te/_de gnyis rgyu'am rigs su don gcig pa'i phyir ro/_/de dag nyid las byung ba ni zhes pa ni khams bco brgyad de dag las skye ba ni/_byang chub sems zhes shes par
[\[239b.7\]]bya/_/zhes pa ste lhag pa'i byang chub sems las gong bu skye zhes pa ni lhag pa'i byang chub sems de las kyang sa dang /_chu dang /_me dang /_rlung gi khams kyi bdag nyid gong bu skye'o/_/gong bu las kyang yid skyed do/_/zhes pa ni gong bu de las yang rnam par shes pa'i khams skyed pa ste/_yid dang rnam par shes pa
[\[240a\]]
[\[240a.1\]]rjes su dbyer med pas na/_yid kyi rnam par shes pa'i khams su shes par bya'o/_/yid las nam mkha'i khams kyang ni/_/zhes pa ni yid de las nam mkha'i khams sgo dgu'i bu gar gyur pa'o/_/'di lta ste/_spyi bo tshangs pa'i bu ga dang /_mig dang /_rna ba dang /_sna dang /_kha dang /_snying
[\[240a.2\]]ga dang /_lte ba dang /_gsang ba dang /_chu mig gi bu ga'o/_/de bzhin du yid kho na las khams bco brgyad dang /_skye mched bcu gnyis dang /_dbang po drug dang /_phung po lnga dang /_'byung ba chen po bzhi yang skyes pa'o/_/de'i don bstan pa/_khams rnams dang ni skye mched rnams/_/dbang po phung po
[\[240a.3\]]'byung ba rnams/_/zhes pa ste yig 'bru bcom zin to/_/de ltar dbyings su bsdu ba ste/_/zhes pa ni de la de ltar zhes pa ni/_khams bco brgyad las lhag pa'i byang chub sems kyi khu ba skyed de/_khu ba de las yang gong bu las byung ba chen po'i bar du 'khor bar skyes pa/_de ni dbyings su bsdu ba ste/_/zhes
[\[240a.4\]]pa ni phan tshun rgyu rkyen du gyur nas nang gi rten cing 'brel par 'byung ba tha ma med pa'o/_/de ltar yang chos mngon pa mdzod las gsungs pa/_srid pa'i 'khor lo tha ma med/_/ces so/_/bsdu ba de ni bstan byas pa/_/zhes pa ni bsdu ba phan tshun du rgyur gyur pa bsgom pa'i sems mi g.yo ba rtse gcig par byed pa
[\[240a.5\]]ni/_chos kyi dbyings kyi sgrub pa yin/_/zhes pa ni chos kyi dbyings kyi don du gyur pa yin zhes pa'i tha tshig go/_/ci'i phyir chos kyi dbyings sgrub pa'i don de ltar yin pa/_de bas thams cad nan tan gyis/_/sgrub pa yang dag spyad par bya/_/zhes pa ste de la de bas zhes pa ni gtan tshigs kyi don 'dren pa'o/_/_
[\[240a.6\]]thams cad ces pa ni 'das pa dang /_ma byon pa dang /_da ltar gyi dus thams cad do/_/nan tan gyis zhes pa ni thos pa dang /_bsams pa dang /_bsgoms pa'i shes rab rnam pa gsum gyis ji bzhin du byed pa'o/_/sgrub pa zhes pa ni chos kyi dbyings mngon du byed pa'i rgyu'i ngo bo'o/_/de la phyin ci ma log
[\[240a.7\]]par sgrub pa la 'jug pa ni yang dag spyad par bya zhes pa ste bsgrub par bya'o zhes so/_/gang gi rim pas bsgrub par bya ba yin zhe na/_ji ltar gal po zhes dngos kyis/_/bsgrub par bya ba rab tu brtags/_/zhes pa ste/_de la ji ltar zhes pa ni sgrub pa'i gtan tshig 'dren pa'o/_/gal po zhes pa ni rgyud
[\[240b\]]
[\[240b.1\]]kyi nang nas 'byung ba'i sgrub pa'i thabs so/_/de'i don dang mthun pa'i rang bzhin ni gal po zhes dngos kyis/_bsgrub par bya ba rab tu brtags/_/zhes pa ste chos kyi dbyings sgrub pa yin no zhes pa'i tha tshig go/_/rdzas rnams bsgrub pa bka' stsal 'tshal/_/zhes pa'i lan gsungs pa/_chos rnams bsgrub pa
[\[240b.2\]]bshad nas su/_/zhes pa la sogs pa ste de la/_chos rnams bsgrub pa bshad nas su/_/zhes pa ni chos kyi dbyings sgrub pa bshad zin ma thag tu/_rdzas brgyad yan lag bsgrub pa bshad/_/ces pa ste de la rdzas brgyad yan lag ces pa ni thun mong gi dngos grub yan lag brgyad dang rdzas kyis bsgrub pa'i phyir ro/_/brgyad
[\[240b.3\]]ni 'di lta ste/_ri lu'i dngos grub dang /_mig sman gyi dngos grub dang /_sa 'og gi dngos grub dang /_ral gri'i dngos grub dang /_nam mkha' la 'phur pa'i dngos grub dang /_mig rnon gyi dngos grub dang /_'chi 'pho med pa'i dngos grub dang /_nad 'joms pa'i dngos grub dang brgyad do/_/don de kho na gsungs pa
[\[240b.4\]]ri lu mig sman dngos grub dang /_/zhes pa la sogs pa ste/_de la ri lu zhes pa ni bcom ldan 'das nyid kyis 'og tu rgyas par bshad pas 'dir ma bkrol lo/_/mig sman dngos grub dang zhes pa ni 'di lta ste/_zla ba mar ngo'i tshes nyi shu dgu'i nam phyed la lam gyi bzhi mdo na thod pa'i steng na 'dug ste/_mdun na yang
[\[240b.5\]]thod pa gsum sgyed pu ltar btsugs nas/_de gnyis kyi bar du bdud rtsi lnga dang bsres pa'i tshil chen gyis bkang ba'i b+han+d+ha gzhag ste/_de'i dkyil du khrag dang dri chen la sogs pa dang bsres pa'i shing arga'i bal la pad+ma'i skud pas dkris pa'i snying po btsugs nas me mar bltam par bya'o/_/shing arga'i bal
[\[240b.6\]]dang pad+ma'i skud pa ma rnyed na yang gzhan ci 'tshal ba la bya'o/_/me mar gyi me lce'i du ba la mar b+han+d+ha gcig gis bkab nas sgyed pu gsum la gzhag go/_/de la rdo rjes reg nas phung po lnga rigs lngar bsgoms pa'i rnal 'byor pas sngags oM AHhUM swA hA/_zhes nam ma langs bar du bzla bar bya'o/_/de nas dud
[\[240b.7\]]pa de blangs nas rang gi mig la bskus na sku gsung thugs kyi dngos grub 'grub bo/_/de ltar gsang ba 'dus pa'i rgyud las gsungs pa/_lam gyi bzhi mdo shing gcig drung /_/ma mo'i gnas sam zhi gnas su/_/de ru rdo rje a dza na/_/thod pa dag tu dbab par bya/_/zhes pa la sogs pa'o/_/sa 'og ces pa
[\[241a\]]
[\[241a.1\]]ni sa 'og gi dngos grub ste/_lha ma yin dang klu'i bu mo sgrub pa'o/_/'di lta ste/_'phags pa rdo rje sa 'og zhal gsum phyag drug pa zhags pa dang dgra sta dang /_rtse gsum pa dang lcags kyu 'dzin pa/_phyag dang po gnyis kyis lha mo la 'khyud pa/_sku mdog nag po bsgom pa'i rnal 'byor
[\[241a.2\]]pas btsag gam/_rdo rgyus sam/_bab blas shing ta la'i lo ma la sogs pa la rdo rje lcags kyu bris te/_de'i kha la gtsugs nas gzas zla ba zin pa'i dus su lcags kyu yang nas yang du kha las 'phros pas klu'i bu mo'am lha ma yin gyi bu mo dgug pa bsgoms nas/_sngags oM AHhUM A kaR+Sha ya dzaHzhes
[\[241a.3\]]pa bzla bar bya'o/_/des ni klu dang lha ma yin gyi bu mo gang gi ming smras pa de dgug go/_/de ltar yang rnam par snang mdzad sgyu 'phrul dra ba las gsungs pa/_btsag gam rdo rgyus zhes pa la sogs pa'o/_/ral gri'i dngos grub ces pa ni gyo mo'am gser la sogs pa la mtshan nyid dang ldan pa'i gzugs
[\[241a.4\]]byas te/_mdun na ral gri bzhag nas/_bdud rtsi rnam pa lngas byugs te/_rigs lnga'i gtso bo don yod grub pa bsgoms nas/_oM AHhUM zhes bzlas nas/_ral gri la sku gsung thugs thim par bsgoms te 'od zer 'bar bar bsgom pa'o/_/ral gri de 'phar ma thag tu gong gi sngags bzlas te lag par
[\[241a.5\]]blangs nas blangs ma thag tu ral gri'i rig 'dzin du grub bo/_/sgrub pa de kho na'i mthus gang+gA'i klung gi bye ma snyed kyi 'jig rten gyi khams su rgyu bas na nam mkhar 'phur zhes so/_/de ltar rnam par snang mdzad sgyu 'phrul dra ba las gsungs pa/_mdun du ral gri gzhag byas te/_/zhes pa la sogs pa'o/_/mig
[\[241a.6\]]sman zhes pa ni mig rnon gyi dngos grub po/_/'di lta ste/_lam gyi bzhi mdo la sogs par thod pa 'dug pa la sogs pa gong ma bzhin byas nas/_'dir ni zha nye'i gong bu la tshil chen gyis bkang nas/_sa la ma lhung ba'i ro dkris pa'i ras kyis snying po byas te me mar bltam par bya'o/_/phung po lnga rigs lngar
[\[241a.7\]]bsgoms pa'i rnal 'byor pas oM AHhUM bzla bar bya'o/_/dud pa de blangs nas mig la bskus na/_mi snang ba sku gsung thugs rdo rje la sogs pa lha klu kun mthong bar 'gyur ro/_/de ltar yang 'phags pa gdan bzhi las gsungs pa/_ma lhung ba yi ro dkris ras/_/zhes pa la sogs pa'o/_/'chi med dang
[\[241b\]]
[\[241b.1\]]zhes pa ni bdud rtsi dri chen gyi bdud rtsi slong bas tshe bsgrub pa'o/_/'di lta ste/_dri chen phye mar brdungs nas mar dang sbrang rtsi dang bsres la rtog pa spangs te rigs lnga bsgoms pa'i rnal 'byor pas oM AHhUM bzlas te/_lo gsum gyi bar du zos na nyi zla dang 'dra ba'i tshe grub bo/_/de ltar yang rnam par snang mdzad gal
[\[241b.2\]]po las gsungs pa/_dri chen phye mar gtags nas su/_/mar dang sbrang rtsi bsres nas bza'/_/lo gsum nas ni lha yi lus/_/nyi zla skar ma bzhin du tshe 'gyur ro/_/zhes so/_/bdud rtsi slong ba de kho nas lha'i lus su 'gyur ba'o/_/nad 'joms dang zhes pa ste rims dang bkres skom la sogs pa'i
[\[241b.3\]]nad med pa'i phyir ro/_/dngos grub de rnams kyang chos kyi dbyings kho na 'grub pa ste/_chos kyi dbyings kyi rang bzhin dang dbyer med pa'i phyir ro/_/da ni ri lu bsgrub pa'i rdzas bstan pa/_mi dang glang po che dang rta/_/glang dang khyi dang bong bu dang /_/rnga mo ma he spyang gi rnams/_/zhes pa ste/_sems can gyi khyad par
[\[241b.4\]]de rnams kyi sha la shes par bya'o/_/yon tan ni 'di lta ste/_mi'i shas ni sku gsung thugs 'grub pa dang /_glang po che'i shas ni mngon par shes pa 'grub pa dang /_rta'i shas ni mi snang ba 'grub pa dang /_ba glang gi shas ni 'gugs pa 'grub pa dang /_khyi'i shas ni sgrub pa thams cad 'grub pa
[\[241b.5\]]dang /_bong bu la sogs pa'i shas ni gong ma'i spyi'i dngos grub po/_/ci'i phyir sems can de rnams kyi sha la brten nas de lta bu'i dngos grub thob ce na/_'di lta ste/_'jig rten pa'i gtsang ba dang mi gtsang ba'i rnam par rtog pas gzir ba'i sems can thams cad sha 'di dag sku gsung thugs kyi
[\[241b.6\]]rang bzhin dang dbyer med par rtogs nas zos na rnam par rtog pa gzhom mo/_/rnam par rtog pa med ma thag tu de bzhin gshegs pa thams cad kyis byin gyis rlob bo/_/de rnams kyi byin gyi rlabs kyi yon tan/_'di dag thob par shes par bya'o/_/de ltar yang gsang ba 'dus pa las gsungs pa/_sha
[\[241b.7\]]chen dam tshig mchog gis ni/_/zhes pa nas/_sangs rgyas thams cad kyis byin brlabs/_/zhes pa'i bar ro/_/sha de rnams mang nyung med pa ni/_cha ni mnyam por bya ba'o/_/zhes so/_/sha de kho na'i yang tshad gsungs pa/_mthe bo'i tshigs tsam tshad du ni/_/zhes pa ste/_sha rnam pa dgu po de dag bsdu ba'i
[\[242a\]]
[\[242a.1\]]tshad de srid pa'i sgo nas sha de dag mang du tshogs pa mi rung ba'i phyir ro/_/shin tu mnyam par bzhag nas sbyar/_/zhes pa ni sha de dag sbyang ba dang /_dag pa'i ting nge 'dzin la sems rtse gcig pa'i sngags bzlas te sbyor zhes pa'i tha tshig go/_/bdud rtsi'i tshad gsungs pa dri chen zhes pa la
[\[242a.2\]]sogs pa ste/_de la bdud rtsi bzhi smos nas shel med pa ni don gyis shes par bya'o/_/nas tsam tshad du ni zhes pa'i bdud rtsi lnga'i ril lu de dag 'bru nas tsam du bsdu ba ste/_dam tshig tsam du 'dod la mang ba na skyon yin pa'i phyir ro/_/sngags bzlas nas ni sbyang byas te/_/zhes pa ni 'dir yang sbyang ba dang dag pa'i
[\[242a.3\]]sngags bzlas te/_sbyang ba'i ting nge 'dzin la yang mnyam par gzhag nas sbyar zhes pa'i tha tshig go/_/de ltar sbyar zin ma thag tu yang byin gyis brlabs kyang bya'o zhes pa ste sngags kyis bstan par bya ba'o/_/byin gyis brlab pa'i sngags bstan pa/_/phyag 'tshal dang ni zhes pa la sogs pa ste/_de la phyag
[\[242a.4\]]'tshal dang ni yi ge oM ste sngags kun gyi mgo na bzhag pa'i phyir ro/_/yi ge AHdbus su zhes pa ni/_oM dang hUM gi bar na yi ge AHgzhag pa'o/_/de bzhin hUM byas te zhes pa ni mtha' na yi ge hUM gzhag pa'o/_/'di lta ste/_oM AHhUM zhes so/_/sngags 'di ni gong gi mig sman la sogs pa la yang
[\[242a.5\]]bzla ba shes par bya'o/_/dag pa'i sngags dang sbyar ba'i bsgom pa gsungs pa/_'bar ba'i hrIHyig 'bar byed pa/_/zhes pa ste/_de'i don ni 'di lta ste/_yaM las skyes pa'i rlung gi dkyil 'khor gyi steng na raM las skyes pa'i me'i dkyil 'khor/_de'i steng du a las skyes pa'i pad+ma b+han+d+ha la sha rnam pa dgu dang
[\[242a.6\]]bdud rtsi rnam pa lnga bzhag ste/_de'i dkyil du yi ge d+hIHbkod nas/_de'i steng du yi ge hUM las rdo rje bsgom ste/_rlung gi dkyil 'khor gyis me'i dkyil 'khor bus nas me 'bar bas pad+ma b+han+d+ha la bdud rtsi btso bar byed pa dang /_steng du rdo rje kha gab las 'od mar thur du 'bar bas sha dang bdud rtsi sbyar ba
[\[242a.7\]]bsgom par bya'o/_/de nas yang yi ge hrIH'i 'od kyis khams gsum gyi bdud rtsi bsdus nas gcig tu gyur pa dkar por bsgom par byas nas phyin ci log gi mthu gzhom ste dag par bya ba bsgom mo/_/de ltar kun du bzang mo las kyang gsungs pa/_phyag 'tshal dga' bas byin gyis brlabs pa'i rlung /_/me yi
[\[242b\]]
[\[242b.1\]]dkyil 'khor la gnas 'bar ba yin/_/zhes so/_/rgyud so so yin pas 'di'i gnas skabs su ni oM ma yin yi ge hrIHla shes par bya'o/_/dgu pa de ni rab tu bsgrub/_/ces pa ni bdud rtsi lnga kho na 'di ltar bsgrub pa ma yin gyi sha dgu yang de ltar bsgrub par bya'o zhes pa'i don to/_/de ltar dag pa'i rdzas
[\[242b.2\]]de dag ri lu bya ba'i thabs bstan pa/_lan ni nyi shu rtsa gcig tu/_/sngags bzlas nas ni phye mar btags/_/zhes pa ste nub tu kha bltas nas sor nyi shu rtsa gcig tu btags pa'o/_/yungs kar lnga yi tshad tsam du/_/zhes pa ni yungs kar ni go sla'o/_/de tsam lnga gcig tu byas pa'o/_/lnga dang lnga
[\[242b.3\]]ni 'byor bar bya/_/zhes pa ni yungs kar lnga gcig tu bsdu ba'i tshad/_de lnga yang gcig tu bya ba'i don to/_/sgrub pa'i dus bstan pa/_tshes brgyad dang ni bcu bzhi la/_/zhes pa ste go sla'o/_/ri lu rnams ni byas nas ni/_/zhes pa ni gong du gsungs pa'i tshad du ri lu dril ba'o/_/pad+ma'i snod ces pa ni
[\[242b.4\]]b+han+d+ha'o/_/de la/_bkang nas ri lu gzhag byas te/_/stong phrag brgyad ni bzla bar bya/_/zhes pa ste/_oM AHhUM stong phrag brgyad bzlas nas byin gyis brlab pa'o/_/mtshams bzhi la ni bsgom byas nas/_/zhes pa ni snga dro dang nyin phyed dang /_phyi dro dang nam phyed la gong ma bzhin du sbyar ba dang dag pa'i sgom pa'o/_/_
[\[242b.5\]]de ltar bsgoms zin ma thag tu dus bzhi la ri lu re re rgyun mi 'chad par bza' ba ni/_nyin dang mtshan du bza' bar bya/_/zhes so/_/da ni de'i yon tan gsungs pa/_de ni bskal pa'i tha mar yang zhes pa la sogs pa ste/_de la de ni zhes pa ni ri lu zos pa'i rnal 'byor pa'o/_/bskal pa'i tha mar yang
[\[242b.6\]]zhes pa ni grangs med pa'i bskal pa mtha' yas pa'o/_/dngos grub rgyas par 'gro ba ste/_/zhes pa ni ri lu la brten nas mi gnas pa'i mya ngan las 'das par 'gro ba'o/_/gzi brjid ces pa ni 'od zer dang ldan pa'o/_/mdangs dang zhes pa ni gser btso ma'i sku mdog tu gyur pa'o/_/stobs zhes pa
[\[242b.7\]]ni sred med kyi bu'i stobs dang ldan pa'o/_/sred med kyi bu'i stobs ni 'di lta ste/_glang po che phal pa bcu'i stobs ni spos kyi glang po che'i stobs/_spos kyi glang po che bcu'i stobs ni gcer bu chen po'i stobs gcer bu chen po'i stobs bcu ni phung po'i stobs phung po'i stobs bcu ni yan lag mchog gi
[\[243a\]]
[\[243a.1\]]stobs de bcu ni stobs mchog_/de bcu ni sred med kyi bu'i stobs zhes bya'o/_/brtson 'grub zhes pa ni dge ba la brod pa'o/_/de yang gsum ste sbyor ba'i brtson 'grus dang /_go cha'i brtson 'grus dang /_mi 'gong mi ldog chog par mi 'dzin pa'i brtson 'grus so/_/lnga pa
[\[243a.2\]]la ni smon lam yang /_/zhes pa ni sems can gyi don du sangs rgyas par 'dod pa'o/_/de yang rnam pa gsum ste/_rang gi tshogs la rab tu 'brel pa'i smon lam dang /_sems can gyi don la rab tu 'brel ba'i smon lam dang /_sangs rgyas kyi zhing yongs su dag par bya ba'i smon lam dang
[\[243a.3\]]gsum mo/_/mngon par shes pa lnga zhes pa ni lha'i mig dang /_lha'i rna ba dang /_pha rol gyi sems shes pa dang /_sngon gyi gnas rjes su dran pa dang /_'chi 'pho ba dran pa'i shes pa dang /_rdzu 'phrul bya ba'i shes pa'o/_/de la lha'i mig dang rna ba ni kun rdzob kyi shes pa ste/_bsgribs pa dang
[\[243a.4\]]bsrings pa dang /_phra ba thams cad spyod yul nyid kyi phyir ro/_/pha rol gyi sems shes pa ni chos dang rjes su dang lam dang /_kun rdzob dang /_pha rol gyi sems shes pa rnams te/_bsten pa'i cho 'phrul chen po'i phyir ro/_/sngon gyi gnas dang 'chi 'pho rjes su dran pa'i shes pa ni kun rdzob kyi
[\[243a.5\]]shes pa ste/_tshe sngon gyi ma rig pa dang tshe phyi ma'i ma rig pa bzlog pa'i phyir ro/_/rdzu 'phrul bya ba'i shes pa ni kun rdzob kyi shes pa ste/_ting nge 'dzin gyi khyad par yin pa'i phyir ro/_/rdzu 'phrul de yang rnam pa gnyis te 'gro ba dang sprul pa'o/_/de la 'gro ba yang gsum ste/_phyin byed dang /_mos pa
[\[243a.6\]]las byung ba dang /_yid mgyogs pa'o/_/de gsum la de bzhin gshegs pa'i yid mgyogs pa ma gtogs pa 'dir gnyis thob bo/_/rdzu 'phrul ni gcig las du mar gyur pa dang /_du ma las gcig tu gyur pa lta bu ste/_'dod khams la gtogs pa dang /_gzugs khams la gtogs pa
[\[243a.7\]]gnyis so/_/thob pa zhes pa ni gong gi gzi brjid nas mngon par shes pa'i bar du yon tan mngon du gyur pa'o/_/de dag gang las mngon du gyur pa yin zhe na/_ri lu chen po zos phyir ro/_/zhes pa ste/_gong gi ri lu zos pa'i yon tan zhes pa'i tha tshig go/_/de bzhin rig pa'i sngags rnams kyang /_/zhes
[\[243b\]]
[\[243b.1\]]pa'i lan btab pa/_rdzas kyi sgrub pa zhes bya ba la sogs pa ste rdzas kyi dngos grub ni bshad zin to/_/kye bcom ldan 'das da ni rig pa sngags rnams bdag la stsol zhes zhus pa'o/_/bcom ldan 'das kyis rig pa'i sngags bstan pa/_e yig dang ni zhes pa la sogs pa ste/_de la e yig dang ni zhes
[\[243b.2\]]pa ni yi ge raM las bskyed pa'i zur gsum pa me'i dkyil 'khor ro/_/baM yig dang zhes pa ni yi ge baM las bskyed pa zlum po chu'i dkyil 'khor ro/_/laM yig ces pa ni yi ge laM las bskyed pa dbang chen gyi dkyil 'khor gru bzhi'o/_/dbus su yang dag gnas zhes pa ni me'i dkyil 'khor gyi dbus su
[\[243b.3\]]yi ge raM/_chu'i dkyil 'khor gyi dbus su yi ge baM/_dbang chen gyi dkyil 'khor gyi dbus su yi ge laM dgod pa'o/_/dang po mdog ni dmar po ste/_/zhes pa ni me'i dkyil 'khor dang sa bon raM gyi kha dog go/_/gnyis pa yin ni mdog dkar ba/_/zhes pa ni chu'i dkyil 'khor dang sa bon baM gyi kha dog go/_/_
[\[243b.4\]]gsum pa kha dog ser ba zhes pa ni dbang chen gyi dkyil 'khor dang sa bon laM gyi kha dog go/_/de rnams gang 'gugs par byed pa'i bud med kyi b+ha ga'i dbus su brtsegs par bsgom par bya zhes so/_/dkyil 'khor de dag kyang ji ltar bsgom zhe na/_'khor lo ltar ni bskor ba ni/_/zhes pa ste rdza mkhan gyi
[\[243b.5\]]'khor lo ji ltar myur bar 'khor ba de bzhin du me'i dkyil 'khor la sogs pa b+ha ga'i nang du 'khor ba bsgom pa'o/_/dus gang du zhe na/_nyin phyed dang ni mtshan phyed la/_/zhes pa ste nyin phyed dang mtshan phyed la sems can thams cad sems kyi stobs nyams pas dbang du byas pa'i dus yin pa'i phyir ro/_/de'i
[\[243b.6\]]yon tan bstan pa rig pa de ni zhes pa la sogs pa ste/_de la rig pa de ni zhes pa ni gong gi me'i dkyil 'khor la sogs pa ste/_bu mo dgug pa'i las byed pa'i phyir ro/_/rab 'byor na zhes pa ni b+ha ga'i nang du bsgom pa'o/_/de ni skad cig kho nar 'grub/_/ces pa ni myur bar 'grub pa'i tha tshig ste/_de
[\[243b.7\]]la de'i skad cig ma ni skad cig ma brgya nyi shu'i dus kyi tshad se gol lan gnyis gtogs pa la skad cig ma brgyad kyis mchog pa'o/_/sgrub pa dngos bstan pa/_lha mo lha min bu mo'am/_/zhes pa ni de la lha mo zhes pa ni bshad zin to/_/lha min bu mo zhes pa ni rin po che'i 'od la longs spyod pa'i phyir ro/_/'am
[\[244a\]]
[\[244a.1\]]zhes pa ni rnam grangs bstan pa'o/_/mi'i zhes pa ni shes pa las byung ba'i phyir na ste/_de las skye ba'i mi'i rigs ni mi'i bu mo'i zhes so/_/de yang rnam pa bzhis zhes pa ni pad+ma can dang /_dung can ma dang /_ri mo can ma dang /_glang po che can ma'o/_/de la pad+ma can ma ni pad+ma'i dri bro ba dang /_ngo zlum pa
[\[244a.2\]]dang /_sna rtse til gyi me tog 'dra ba dang /_sen mo dmar ba dang /_rgyab cung sgur ba dang /_rkang mthil kun gyis sa la reg pa dang /_nu ma til gyi shing tog dang 'dra ba dang /_ba spu 'khyil ba dang ldan pa'i sor mo can gsus pa'i gnyer ma gsum dang ldan pa dang /_brang mdzes pa dang /_glang po che ltar dal bus
[\[244a.3\]]'gro ba ste/_de rnams kyi mtshan nyid do/_/dung can ma ni ba tshwa'i dri bro ba dang /_skra ring ba dang /_sna ring ba dang /_nu ma che la shing tog na rang ga 'dra ba dang /_'o ma dang /_zho la sred pa rnams kyi mtshan nyid do/_/ri mo can ma ni sha'i dri bro ba dang /_lus chung ba dang /_brla mdzes pa dang /_shing tog shing pa la
[\[244a.4\]]lta bu'i nu ma dang /_ngo tsha mi shes pa dang /_khro 'dod pa dang /_rtag tu 'thab mo la dga' ba dang /_rje ngar bya rog dang 'dra ba dang /_phyi rgan du nyal ba dang /_mchu 'phyang ba dang /_phug ron gyi skad 'dra ba de rnams kyi mtshan nyid do/_/glang po che can ma ni/_chang gi dri bro ba dang /_byin pa sbom pa dang /_sna yo ba dang /_
[\[244a.5\]]mdog rdul skya ba dang /_dri nga ba dang /_lus sbom pa dang /_spyod pa rtsom pa de rnams kyi mtshan nyid do/_/sa'i dkyil 'khor kun du ni/_/zhes pa ni sa 'og dang sa steng dang sa bla'o/_/sngags kyis bkug nas spyad par bya/_/zhes pa ni gong du gsungs pa'i sngags kyi mthu yis bkug ste/_bu mo thams cad spyad par
[\[244a.6\]]bya'o zhes pa'i tha tshig go/_/dkyil 'khor rnams ni brtags pa dang /_/zhes pa'i lan btab pa/_bsgom pa zhes pa la sogs pa ste/_de la bsgom pa zhes pa ni gong du me'i dkyil 'khor la sogs pa bsgom pa'o/_/de bzhin rig pa'i sngags zhes pa ni raM dang baM dang laM dang ngo /_/de dag gi man ngag tu/_kye lha
[\[244a.7\]]mo bdag gis bshad pa zin byas te zhes so/_/da ni/_dkyil 'khor rnams ni bshad par bya/_/dga' ma sems kyis rtse gcig nyon/_/zhes pa ste/_bshad par dam bcas pa'i tshig go/_/de la dga' ma zhes pa ni lha mo sgrol ma bod pa'i tshig ste/_bcom ldan 'das kyi thugs la byon pa'i phyir ro/_/sems
[\[244b\]]
[\[244b.1\]]kyis rtse gcig zhes pa ni bum pa kha mar phub pa lta bu'i skyon dang /_bum pa zhab rdol ba lta bu'i skyon dang /_bum pa mi gtsang bas gang ba lta bu'i skyon gsum spangs nas dad pa dang brtson 'grus dang yang dag pa'i lta ba gsum dang ldan par nyon zhes pa ste gnang ba'i tshig go/_/de nas bcom ldan 'das kyis dkyil
[\[244b.2\]]'khor bstan pa/_dkyil 'khor lus zhes pa la sogs pa ste/_de la dkyil 'khor lus zhes gsungs pa ste zhes pa ni phung po lnga rigs lngar bstan pa dang /_'og tu bshad pas 'dir ma bkral lo/_/dkyil 'khor b+ha gar bstan pa yin/_/zhes pa ni chos kyi 'byung gnas e gru gsum gyi nang du bsgom
[\[244b.3\]]pa'i dkyil 'khor ro/_/dkyil 'khor byang chub sems dang ni/_/zhes pa ni lhag pa'i byang chub sems las bskyed pa'i sa bon las gsang ba'i pad+ma'i nang du bsgom pa'i dkyil 'khor ro/_/dkyil 'khor gsum du brtags pa yin/_/zhes pa ni de ltar lus dang /_b+ha ga dang /_byang chub sems kyi dkyil 'khor
[\[244b.4\]]gsum kho na gnyis dang bzhi ma yin par gsang ba'i rgyud las yang dag par brtags so zhes so/_/dkyil 'khor ming ji ltar btags she na gsungs pa/_btags pa rnams kyang 'dus pa ste/_/zhes pa ste dkyil 'khor ming btags pa ni snying po 'dus pa'i phyir ro/_/de ltar 'jig rten snang ba las kyang
[\[244b.5\]]gsungs pa/_snying po 'dus phyir dkyil 'khor ro/_/zhes so/_/snying po gang zhe na gsungs pa/_gang du gtso bo skyed par byed/_/ces pa ste de la gang du zhes pa ni gnas gang dang gang du'o/_/gtso bo zhes pa ni khyab bdag rdo rje sems dpa' ste/_snang ba'i sgo nas kun du khyab pa'o/_/skyod par byed ces pa ni rgyu ba'o/_/_
[\[244b.6\]]de'i don ni 'di lta ste/_rdo rje sems dpa'i ngo bo rigs lnga la sogs pa'i lha dang lha mo'i 'dod pa'i 'bras bu mya ngan las 'das pa smin par byed pas na snying por 'dod de/_de dag gang dang gang du 'dus pa de dang de ni dkyil 'khor zhes ming btags pa'i tha tshig go/_/da ni lus kyi dkyil 'khor bcom ldan 'das
[\[244b.7\]]nyid kyis rgyas par bstan pa/_phung po rnams ni zhes pa la sogs pa ste/_de la phung po rnams ni sangs rgyas gsungs/_/zhes pa ni phung po lnga rigs lngar bsgom pa'o/_/'di lta ste/_gzugs kyi phung po ni rnam par snang mdzad de de la rnam par snang mdzad kyi byang chub kyi sems 'phro ba'i sbyor bas phra mo'i
[\[245a\]]
[\[245a.1\]]ye shes dang po'i sbyor ba de bzhin gshegs pa'i sems so/_de ltar gsang chen thams cad rgyud las gsungs pa/_sems kyi phra mo sbyor ba yis/_/ye shes phra mo dang sbyor ba/_/de bzhin gshegs kun ye shes ni/_/rnam par snang mdzad ces su 'dod/_/ces so/_/tshor ba'i phung po ni rin
[\[245a.2\]]chen 'byung ldan te de la rin chen 'byung ldan ni/_snying rje 'phro ba'i sbyor bas sems can gyi don byed pa dang ldan pa'i sems so/_/de ltar yang gsang chen thams cad rgyud las gsungs pa/_snying rje 'phro ba'i sbyor ba yis/_/thams cad phan don byed pa'o/_/sems can don dang ldan sems ni/_/rin chen
[\[245a.3\]]'byung ldan zhes gsungs so/_/zhes so/_/'du shes kyi phung po ni snang ba mtha' yas te/_de la snang ba mtha' yas ni dga' ba sbyor ba'i 'phro bas rang bzhin gyis 'od gsal ba dag pa'i sems so/_/de ltar yang gsang chen thams cad rgyud las gsungs pa/_dga' ba 'phro ba'i sbyor ba yis/_/theg
[\[245a.4\]]chen dri ma med pa'i mchog_/rang bzhin 'od gsal dag sems ni/_/snang ba mtha' yas de gsungs so/_/zhes so/_/'du byed kyi phung po ni don yod grub pa ste/_de la don yod grub pa ni btang snyoms 'phro ba'i sbyor bas gdon mi za bar sems can thams cad kyi don byed pa'i sems so/_/de ltar yang
[\[245a.5\]]gsang chen thams cad rgyud las gsungs pa/_btang snyoms 'phro ba'i sems kyis ni/_/sems can thams cad shes byed pa/_/thogs med bla med don byed pa/_/don yod grub pa de gsungs so/_/zhes so/_/rnam par shes pa'i phung po ni mi bskyod pa ste de la mi bskyod pa ni/_byams pa 'phro ba'i sbyor bas zag
[\[245a.6\]]pa med pa brtan par gyur pa'i brtan pa'i sems so/_/de ltar yang gsang chen thams cad rgyud las gsungs pa/_byams pa 'phro ba'i sbyor ba yis/_/mchog gi spyod pa spyod byed pa/_/zag pa med par brtan 'gyur ba/_/sems ni mi bskyod par gsungs so/_/zhes so/_/de ltar phung po lnga sems las
[\[245a.7\]]gzhan med pa'i phyir ro/_/sems de dag ni rigs lngar gsungs so/_/de ltar yang 'phags pa sa bcu pa la gsungs pa/_kye rgyal ba'i sras khams gsum yang sems tsam mo/_/dus gsum yang sems tsam mo/_/phung po lnga yang sems tsam mo/_/zhes so/_/'byung ba rig mar btags pa'o zhes pa la
[\[245b\]]
[\[245b.1\]]'byung ba ni sa dang chu dang me dang rlung ste/_rang rang gi mtshan nyid nye bar blangs nas gzugs 'dzin pa'o/_/rig mar zhes pa ni spyan ma dang mA ma kI dang na bza' dkar mo dang /_sgrol ma ste zhi ba la sogs pa'i las byed pa'i phyir ro/_/'di lta ste/_sa ni spyan ma ste byang chub sems kyi mthus sangs rgyas nyid du phyin pa'i
[\[245b.2\]]bdag nyid do/_/de ltar yang gsang chen thams cad rgyud las gsungs pa/_byang chub sems kyi mthu yis ni/_/sangs rgyas nyid du pha rol phyin/_/thob pa'i pha rol phyin zhes pa/_/sems ma'i rdo rje ma zhes btags/_/zhes so 'dir ni spyan ma la shes par bya ste spyan ma dang sems ma'i rdo rje ma gnyis kyis pha rol tu
[\[245b.3\]]phyin pa'i rang bzhin gcig pa'i phyir ro/_/chu ni mA ma kI ste bsdu ba'i dngos po bzhi la shes rab kyi pha rol tu phyin pa'i bdag nyid do/_/de ltar yang gsang chen thams cad rgyud las gsungs pa/_bsdu ba'i dngos po bzhi rnams la/_/shes rab pha rol phyin dge ba/_/chos bzhi gcig tu 'byung ba ni/_/rin chen rdo
[\[245b.4\]]rje ma ru 'dod/_/ces so/_/'dir yang mA ma kI la shes par bya ste mA ma kI dang rin chen rdo rje ma ni pha rol tu phyin pa'i rang bzhin gcig pa'i phyir ro/_/de ni na bza' dkar mo ste/_de kho na nyid kyi pha rol tu phyin pa'i ngo bo'o/_/de ltar yang gsang chen thams cad rgyud las gsungs pa/_gsang ba'i chos kyi theg chen
[\[245b.5\]]la/_/de nyid pha rol phyin dge ba/_/pha rol phyin zhes 'byung ba ni/_/chos kyi rdo rje ma ru 'dod/_/ces so/_/'dir yang na bza' dkar mo la shes par bya ste/_na bza' dkar mo dang chos kyi rdo rje ma pha rol tu phyin pa'i rang bzhin gcig pa'i phyir ro/_/rlung ni sgrol ma ste rdo rje pha rol tu phyin pa'i rang bzhin no/_/de
[\[245b.6\]]ltar yang gsang chen thams cad rgyud las gsungs pa/_pha rol phyin bzhi rgyal mo ste/_/rdo rje pha rol phyin pa dge_/_sbyor ba'i bcas la btags pa ni/_/las kyi rdo rje ma zhes 'dod/_/ces so/_/'dir yang sgrol ma la shes par bya ste/_sgrol ma dang las kyi rdo rje ma pha rol tu phyin pa'i rang bzhin gcig pa'i
[\[245b.7\]]phyir ro/_/chags pa lcags kyu kho na ste/_/zhes pa ni rig ma la sogs pa lnga'i sgo nas dbyer med pa'i thabs chen pos spyod yul 'dzin pa'i sems ni rdo rje lcags kyu ma'o/_/de ltar yang gsang chen thams cad rgyud las gsungs pa/_'dod kun la ni thabs che ba/_/rdo rje lcags kyu la 'dod do/_/zhes so/_/zhags
[\[246a\]]
[\[246a.1\]]pa pad+mor chud byed pa/_/zhes pa ni 'khrig pa'i 'dod chags la sred pa'i sgo nas ma yin pa de bzhin gshegs pa la mchod pa'i phyir ro/_/byang chub kyi spyod pa'i sgo nas pad+ma la gsang ba'i rdo rje bcug pa'i sems ni rdo rje zhags pa'o/_/de ltar yang gsang chen thams cad rgyud las gsungs pa/_
[\[246a.2\]]spyod pa byang chub tu spyod pa/_/rdo rje zhags pa zhes 'dod do/_/zhes so/_/kha phrad pa ni sgrog yin par zhes pa ni rnal 'byor pa dang /_rnal 'byor mas byang chub kyi spyod pa bsgoms pa las sems mi g.yo bar kha phrad pa ni rdo rje sgrog go/_/de ltar yang gsang chen thams cad rgyud las gsungs pa/_gang zhig de la
[\[246a.3\]]brten pa gang /_/rdo rje sgrog ces 'dod pa'o/_/zhes so/_/sgra grag pa ni dril bur bshad/_/ces pa ni chos thams cad ni mi skye ba yin no zhes pa'i sngags kyi sgra brjod nas thabs dang shes rab rol pa ni rdo rje dril bu'o/_/bzlas pa'i sngags ni/_a kA ro mu khaM sarba d+har+m+mA NAM Ad+ya nut+pan+na twAta/_ces so/_/da ltar yang gsang
[\[246a.4\]]chen thams cad rgyud las gsungs pa/_chos thams cad ni ma skyes pa/_/nam mkha' dang mnyam gdod zhi ba/_/de ltar ngag ni smrar 'jug pa/_/rdo rje dril bu zhes 'dod do/_/zhes so/_/spos ni dri chen zhes gsungs te/_/zhes pa ni gtsang ba dang mi gtsang ba rnam par mi rtog par mnyam pa nyid du 'gyur ba ni shes rab kyi pha rol
[\[246a.5\]]tu phyin pa'i rang bzhin spos yin pa'i phyir ro/_/de ltar yang gsang chen thams cad rgyud las gsungs pa/_thams cad du ni mnyam pa'i mchog_/shes rab pha rol phyin pa spos/_/zhes so/_/me tog rak+ta zhes 'dod de/_/zhes pa ni phyin ci log pa'i 'dod chags kyis ma g.yos pa'i bsam gtan gyi pha rol tu phyin pa'i
[\[246a.6\]]rang bzhin me tog yin pa'i phyir ro/_/de ltar yang gsang chen thams cad rgyud las gsungs pa/_'dod pa'i 'dam skyes ma gos pa/_/bsam gtan pha rol phyin me tog_/ces so/_/mar me sha rnams kho na yin/_/zhes pa ni gtsang ba dang /_mi gtsang ba'i sha rnams kun gyi rnam par rtog pa spangs pa la smon pa'i rang
[\[246a.7\]]bzhin me yin pa'i phyir ro/_/de ltar yang gsang chen thams cad rgyud las gsungs pa/_phyogs kun du ni gsal byed pa/_/smon lam pha rol phyin mar me/_/zhes so/_/dri ni byang chub sems shes 'dod/_/ces pa ni lhag pa'i byang chub sems dri nga ba na yang thabs kyis dge ba'i bde bar gyur ba'i rang bzhin ni dri 'dod pa'o/_/_
[\[246b\]]
[\[246b.1\]]de ltar yang gsang chen thams cad rgyud las gsungs pa/_dri nga ba yang dge ba'i bde/_/thabs kyi pha rol phyin pa'i dri/_/zhes pa'o/_/sgeg mo'i ling+gar 'dod pa ste/_/zhes pa ni de bzhin gshegs pa la mchod pa 'bul ba'i sgo nas rnal 'byor pa'i dge ba'i rol ba'i rang bzhin ni sgeg mo yin pa'o/_/de ltar yang gsang
[\[246b.2\]]chen thams cad rgyud las gsungs pa/_ci phyir dge ba'i rol pa ni/_/sbyin ba'i pha rol phyin sgeg mo/_/zhes so/_/phreng ba b+ha ga kho na yin/_/zhes pa ni dam tshig tshul dang ldan pa'i rnal 'byor mas de bzhin gshegs pa rnams thugs mnyes par byed pa'i rang bzhin ni phreng ba mar 'dod pa'o/_/de ltar yang gsang chen
[\[246b.3\]]thams cad rgyud las gsungs pa/_brgyan pa'i lus can yid 'phrog ma/_/tshul khrims pha rol phyin phreng ma/_/zhes so/_/dbyangs ma dbugs su bstan ma dang /_/zhes pa ni thabs dang shes rab rol ba'i dus su sngags ched du brjod pa bzod pa'i rang bzhin ni dbyings ma yin pa'i phyir ro/_/de ltar yang gsang
[\[246b.4\]]chen thams cad rgyud las gsungs pa/_ched du brjod pas legs brjod pas/_/bzod pa'i pha rol phyin dbyangs ma/_/zhes so/_/gar mkhan ma ni kha sbyor te/_/zhes pa ni sangs rgyas par bya ba'i don du gnyer ba'i rnal 'byor dang rnal 'byor ma sbyor nas lha bsgom pa'i brtson 'grus kyi rang bzhin ni gar zhes 'dod
[\[246b.5\]]pa'i phyir ro/_/de ltar yang gsang chen thams cad rgyud las gsungs pa/_myur bar sangs rgyas nyid sbyin pa/_/brtson 'grus pha rol phyin gar mkhan/_/zhes so/_/de lta bu'i lus kyi dkyil 'khor ni b+ha ga'i dkyil 'khor byang chub sems kyi dkyil 'khor las khyad par du gyur pa la ni bcom ldan 'das kyis bzang
[\[246b.6\]]por gsungs zhes pa ste shin tu sbyor ba yin pa'i phyir ro/_/de rtogs pa ni bskal bzang yin/_/zhes pa ni lus kyi dkyil 'khor bzang po'i don de rtogs pa'i rnam par shes pa'i tshogs brgyad gang yin pa de ni bskal bzang yin zhes pa ste/_sngar sangs rgyas pa'i phyir ro/_/rtogs pa zhes pa ni rnam par shes pa'i
[\[246b.7\]]tshogs brgyad do/_/de rnams byams pa la sogs zhes pa ni rnam par shes pa'i tshogs brgyad byams pa la sogs pa'i bskal pa bzang po'i byang chub sems dpa' brgyad bsgom mo zhes pa'i tha tshig go/_/'di lta ste/_kun gzhi'i rnam par shes pa'i byams pa ste/_de rnams byams pa'i sgo nas/_sems can gyi
[\[247a\]]
[\[247a.1\]]don byed pa'i phyir ro/_/nyon mongs pa'i yid ni 'jam dpal lo/_/yid kyi rnam par shes pa ni kun du bzang po'o/_/mig gi rnam par shes pa ni sa'i snying po'o/_/rna ba'i rnam par shes pa ni phyag na rdo rje'o/_/sna'i rnam par shes pa ni nam mkha'i snying po'o/_/lce'i rnam par shes pa ni 'jig rten
[\[247a.2\]]dbang phyug go/_/lus kyi rnam par shes pa ni sgrib pa rnam par sel ba'o/_/de ltar nang gi bdag nyid gsungs/_/zhes pa ni de ltar nang gi lus kyi dkyil 'khor rnal 'byor pa dang /_rnal 'byor mas bsgom pa bcom ldan 'das kyis gsungs so zhes pa'i tha tshig go/_/dkyil 'khor rnam pa gsum las gnyis
[\[247a.3\]]ma bshad pa ci'i phyir zhe na/_dkyil 'khor gzhan ni sngon bshad zin/_/zhes pa ste rtsa ba'i rgyud las b+ha ga'i dkyil 'khor dang /_byang chub sems kyi dkyil 'khor rgyas par bshad zin pa'i phyir ro/_/sbyin sreg so sor bya ba dang /_/zhes pa'i lan btab pa/_sbyin sreg las ni bshad par bya/_/zhes pa la sogs
[\[247a.4\]]pa ste de la sbyin sreg ces pa ni bshad zin to/_/de'i las zhes pa ni lus ngag gi las bya ba'i ngo bo'o/_/nyon cig ces pa ni lha mo sgrol ma la bod pa'i tshig go/_/sbyin sreg rnam pa bzhi zhes pa ni zhi ba dang /_rgyas pa dang /_dbang dang /_drag po'o/_/de la zhi ba ni gnod pa dang /_nad dang /_'tshe ba zhi bar byed pa'o/_/rgyas
[\[247a.5\]]pa ni tshe dang /_srid dang /_longs spyod rgyas par byed cing 'phel bar byed do/_/dbang ni gzhan gyi sems bsgyur zhes rang gi ci 'dod pa bzhin du byar bcug pa'o/_/drag po ni gzhan la gnod cing phung bar byed pa'o/_/de bzhin yang phyi nang du dbye ba gsungs pa/_sbyin sreg phyi dang nang gsungs te/_/zhes pa ste de la sbyin
[\[247a.6\]]sreg phyi dang zhes pa ni phyi rol du hom khung brtsigs pa la sogs pa'i sbyin sreg gi cho ga'o/_/de ni rtsa ba'i rgyud las bstan zin pas na/_phyi ni sngon du bstan pa yin/_/zhes so/_/nang gi sbyin sreg gsungs pa nyon cig ces pa ni sogs pa ste/_/de la/_nyon cig khyod kyi nang gi ni/_/zhes pa ni kye lha mo sgrol ma nang gi sbyin
[\[247a.7\]]sreg rgyas par bshad kyis nyon cig ces pa'i tha tshig go/_/pad+ma bzhi rnams 'byor pa ni/_/lus kyi dbus su nye bar gnas/_/zhes pa ni gsang ba dang /_lte ba dang /_snying ga dang /_mgrin pa dang bzhi la pad+ma'i gdan re re bsgom pa'o/_/me dang zhes pa ni lte ba'i pad+ma'i steng du raM las bskyed pa'i zur
[\[247b\]]
[\[247b.1\]]gsum pa me'i dkyil 'khor dmar po'i dkyil du sa bon raM gyis mtshan pa bsgom mo/_/de bzhin rlung dang ni zhes pa ni gsang ba'i pad+ma'i gdan la yaM las bskyed pa'i rlung gi dkyil 'khor zla gam mdog sngon po'i dkyil du yi ge yaM gis mtshan pa bsgom pa'o/_/dbang chen dang ni zhes pa ni snying ga'i pad+mar
[\[247b.2\]]yi ge laM las skyes pa dbang chen gyi dkyil 'khor gru bzhi pa mdog ser po dkyil du yi ge laM gyis mtshan pa bsgom par bya'o/_/chu de bzhin zhes pa ni mgrin pa'i pad+mar yi ge baM las bskyed pa chu'i dkyil 'khor zlum po kha dog dkar ba dbus su yi ge baM gyis mtshan pa bsgom pa'o/_/de dag gi las
[\[247b.3\]]gsungs pa/_rlung gis me la 'bar bar byed/_/ces pa ste gsang ba'i rlung gi dkyil 'khor las me'i dkyil 'khor la 'bud pa'o/_/chu yis yongs su smin par byed/_/ces pa ni dbang chen gyi dkyil 'khor gyi drod byung bas zas thams cad mgrin pa'i chu'i dkyil 'khor la smin par byed pa'o/_/de'i don kho
[\[247b.4\]]na gsungs pa/_dbang chen dkyil 'khor las byung ba/_/zhes so/_/dbang chen gyi drod ji ltar 'byung zhe na/_gang du me ni bskyod pa'o/_/zhes pa ste me'i dkyil 'khor gyi 'od kyis dbang chen gyi dkyil 'khor la reg pa'o/_/de ltar dkyil 'khor gyi go rims su rgyud las ma bstan pa ni bla ma'i man ngag la brten
[\[247b.5\]]par bya ba'i phyir dang /_shes rab can gyi nga rgyal bcag pa'i phyir ro/_/de dag gi yon tan gsungs pa/_ra yig ces pa la sogs pa ste go sla'o/_/sreg rdzas gsungs pa/_gang zhig zas dang btung ba ni/_/zhes pa ni de la gang zhig zas dang zhes pa ni rnal 'byor pa'i zas gtsang ba dang mi gtsang ba thun mong du
[\[247b.6\]]bzung ba'o/_/de la gtsang ba ni 'bras chan dang zho dang bu ram la sogs pa ste/_'jig rten pas gtsang bar brtags pa'i phyir ro/_/mi gtsang ba ni sha dgu dang bdud rtsi lnga la sogs pa'o/_/'jig rten pas mi gtsang bar brtags pa'i phyir ro/_/btung ba zhes pa ni/_chang dang 'o ma la sogs pa'o/_/de dag thams cad chu
[\[247b.7\]]la ste/_/zhes pa ni zas dang btung ba de dag chu'i dkyil 'khor la sbyin sreg bya'o zhes pa'i tha tshig go/_/pad+mar k+Sha yig kha mar bltas/_/zhes pa ni mgrin pa'i pad+ma'i steng gi chu'i dkyil 'khor gyi steng na yi ge k+Sha mdog dkar ba kha thur du blta ba 'od zer mar 'bar ba kha gab kyi tshul du bsgom pa'o/_/sreg rdzas de
[\[248a\]]
[\[248a.1\]]dag kyang chu'i dkyil 'khor las mar babs te snying ga'i pad+mar btsud par bya'o/_/lte ba'i pad+mar 'gro zhes so/_/sbyin sreg de ji ltar bya ba yin zhe na phyi rol/_/kha sbyor tshul gyi sbyor ba yis/_/zhes pa ste phyi rol du thabs dang shes rab sbyor bas sbyin sreg bya ba'o/_/yang phyi rol gyi sbyin sreg
[\[248a.2\]]la mngon par rtogs pa'i lha bsgom pa ji lta ba bzhin du/_lus kyi dkyil 'khor la lha bsgom pa dang sbyar nas sbyin sreg bya ba'i tha tshig go/_/gsang ba'i pad+mar 'gro ma thag_/thal bar mtha' ru rnam par bstan/_/zhes pa ni sreg rdzas de dag gi bdud rtsis lus kyi dkyil 'khor gyi lha tshim ste snyigs ma tshig
[\[248a.3\]]par bsgom par bya zhes pa'i tha tshig go/_/yon tan gsungs pa/_de rnams sbyin sreg bdag bshad pa/_/zhes pa la sogs pa ste de la bdag ces pa ni ston pa'o/_/tshe 'di kho nar 'grub par 'gyur/_/zhes pa ni de bzhin gshegs pa'i zhing khyad par can la mchod pa dang /_bsam pa khyad par can du gyur pas
[\[248a.4\]]tshe 'di kho na la chos mthong nas myong ba'i 'bras bur gyur pa'o/_/de ltar yang chos mngon ba mdzod las gsungs pa/_zhing dang bsam pa'i khyad par las/_/mthong chos 'bras bu can gyi yin/_/zhes so/_/gas pa med cing zhes pa nas sems can thams cad dga' bar smra/_/zhes pa'i bar ni go sla'o/_/mthong ba
[\[248a.5\]]tsam gyis skul byed do/_/zhes pa ni rnal 'byor pa de sems can gzhan gyis mthong ba tsam gyis/_'jig rten pa thams cad chags par 'gyur ro zhes pa'i tha tshig go/_/de bzhin mchod pa'i cho ga yang /_/zhes pa'i lan btab pa/_sbyin sreg las rnams bshad byas nas/_/zhes pa la sogs pa ste de la
[\[248a.6\]]lha mo zhes pa ni sgrol ma la pod pa'i tshig go/_/mchod pa zhes pa ni nang gi mchod pa ste bkur sti bya ba'o/_/phreng zhes pa ni me tog gi phreng ba'o/_/sogs pa'i sgras ni mar me gzung bar bya'o/_/gzhan ni go sla'o/_/dbang po gnyis ni rab sbyor nas/_/zhes pa ni gsang ba'i mchod pa ste/_thabs dang
[\[248a.7\]]shes rab rol pa ste/_mchod pa de dag gis gang du mchod ce na/_bdag la mchod pa rnams ni bya/_/zhes pa ste rang gi lus kho na la mchod par bya zhes pa'i tha tshig go/_/ci'i phyir 'phags pa'i sku tshad mchod rten la sogs pa la mchod pa mi byed ce na gsungs pa/_bdag ni thams cad sangs rgyas nyid/_/ces pa ste rang gi
[\[248b\]]
[\[248b.1\]]phung po lnga dang /_skye mched la rigs lnga dang /_byang chub sems dpa' nyid du bsgom pa'i phyir ro/_/sangs rgyas kun gyi gnas yin te/_/zhes pa ni/_ji ltar mchod rten sangs rgyas thams cad kyi gzhir 'gyur ba/_de bzhin du dbang dang man ngag thob pa'i rnal 'byor pa'i lus la yang sangs rgyas thams cad kyi
[\[248b.2\]]gnas su gyur pa'o/_/de ltar yang rnam par snang mdzad sgyu 'phrul dra ba las kyang gsungs pa/_rdo rje slob dpon ni phyogs bcu'i sangs rgyas rnams kyis byin gyis brlabs nas mchod do zhes pa la sogs pa'o/_/de ltar rdo rje slob dpon sangs rgyas rnams kyis kyang mchod gnas su gyur pa ci'i phyir/_de bas nan
[\[248b.3\]]tan thams cad kyis/_/rnal 'byor pas ni rtag tu mchod/_/ces pa ste/_de la thams cad ces pa ni/_mchod pa thams cad do/_/yang na dus thams cad do/_/nan tan zhes pa ni bdag nyid lhar bsgom pa la brtson pa'o/_/mchod pa gzhan gsungs pa/_gang zhig 'ga' yang bya ba'i las/_/zhes
[\[248b.4\]]pa ste ngag gis dbyangs len pa la sogs pa dang /_lus kyis gar byed pa la sogs pa'o/_/rnal 'byor pa yis mchod par bsgom/_/zhes pa ni lus ngag gi las de dag rnal 'byor pas lus kyi dkyil 'khor la mchod par bsgoms na tshig 'tshal ba dang /_ngag 'khyal par mi 'gyur zhes pa'i tha tshig
[\[248b.5\]]go/_/mchod pa bsgom pa bstan pa zas dang zhes pa la sogs pa ste de la/_rig ma bzhi yis rnam brgyan pa'i/_/bdag ni lha nyid bsam par bya/_/zhes pa ste/_'byung ba chen po bzhi'i ngo bor gyur pa zas la sogs pa gang de rnams lha mo bzhi'i rang bzhin dang /_rdo rje sems dpa'i rang bzhin du bsgom mo/_/de
[\[248b.6\]]ltar yang gsang ba 'dus pa las gsungs pa/_yang na 'di la bsgom pa ni/_/rigs kyi bsgom par rnam par bsgom/_/zhes so/_/don ni 'di lta ste/_sa'i rang bzhin du gyur pa'i zas rnams spyan mar bsgom pa dang /_chu'i rang bzhin du gyur pa'i btung ba rnams mA ma kIr bsgom pa lta bu'o/_/da ni thugs kyi sgo
[\[248b.7\]]nas chos ston pa de ltar bshad nas zhes pa la sogs pa ste/_de la de ltar bshad nas zhes pa ni le'u dang po la bcom ldan 'das rdo rje sems dpas gsungs pa'i tshig dang po bzung nas le'u 'di la bdag nyid bsam par bya zhes pa'i bar du gsung gi sgo nas chos bstan pa'o/_/rdo rje zhes pa ni rdo rje sems dpa'o/_/de
[\[249a\]]
[\[249a.1\]]zhes pa sku dang gsung gi sgo nas/_gong du chos ston pa po rdo rje sems dpa' gang de kho na bcom ldan 'das chos brjod du med pa'i don ston 'dod pas cang mi gsung bar dngos por bzhugs zhes pa ste/_chos thams cad kyi rang bzhin ni don dam par brjod du med pa'i phyir ro/_/'o na bcom ldan 'das
[\[249a.2\]]kyis gsung rab yan lag bcu gnyis bstan pa ji ltar yin zhe na/_de ni 'di lta ste/_thugs rje chen po'i dbang gis kun rdzob tu bstan par zad kyi don dam par ni bstan pa med do/_/de bas na mdo las kyang /_bdag mngon par rdzogs par sangs rgyas nas mya ngan las 'das kyi bar du bdag gis chos bstan pa med pas
[\[249a.3\]]zhes gsungs so/_/de ltar klu sgrub zhabs kyis kyang theg pa chen po nyi shu pa las gsungs pa/_tshig gis brjod du mi lang ba'i/_/chos rnams snying rjes gang gis bstan/_/sangs rgyas thogs med mkhyen pa yis/_/bsam med sgo de la phyag 'tshal/_/zhes so/_/de ltar bcom ldan 'das gnyis su med pa'i ye
[\[249a.4\]]shes mngon du gyur pa mthong ma thag 'khor gyis ci byed ce na gsungs pa/_de nas zhes pa la sogs pa ste de la rnam par mi rtog pa thob ste zhes pa ni chos kyi dbyings kyi sgo nas 'khor ba dang mya ngan las 'das pa so so ma yin tha mi dad par mngon du gyur nas cang mi gsung bar bzhugs par gyur to zhes te/_
[\[249a.5\]]chos nyid khong du chud pa'i phyir ro/_/gsung rab gzhan gyi gzhung na ni mngon par bstod do zhes 'byung ba la rgyud 'dir ni cang mi gsung bar gyur pa ni/_ci'i phyir zhe na/_de ni 'di lta ste/_sku gsung thugs kyi sgo nas bstan pa'i chos la thugs kyi sgo nas bstan pa'i chos gtso bor gyur pas/_thugs kyi sgo nas
[\[249a.6\]]bstan pa'i chos la gnyis su med pa'i shes rab kyis rnam par mi rtog pa'i ye shes mngon du gyur pas cang mi gsung bar gyur par shes par bya'o/_/lha mo bzhis zhes pa la sogs pa ni bshad zin to/_/bzhi pa'o/_/zhes pa ni gsum gyi phyi ma'o/_/thams cad gsang ba'i zhes pa ni gsang ba'i rgyud rnams so/_/_
[\[249a.7\]]de rnams las yang dang yang du rab tu gyur pa'i rgyud 'di ni thams cad kyi gsang ba'i mchog chen po zhes pa ste/_chos kyi dbyings don 'ba' zhig gi sgo nas bstan pa'i phyir dang /_thabs dang shes rab kyi don bstan pa'i phyir ro/_/dam pa zhes pa ni bla na med pa yang dag par rdzogs pa'i byang chub kyi rgyur gyur pa'i phyir ro/_/_
[\[249b\]]
[\[249b.1\]]gsang chen zhes pa ni rdo rje sems dpa'i ngo bo nyid yin pa'i phyir dang /_rdo rje sems dpas bstan pa'i phyir ro zhes bya ba'i zhes pa ni mtshan gyi gtan tshigs 'dren pa'o/_/rgyud ces pa ni mgo mjug rab tu 'brel ba ste chos kyi dbyings 'phro ba la sogs pa'i don rgyud pa'i phyir ro/_/lha mo bzhis chos kyi
[\[249b.2\]]dbyangs yongs su zhus pa ni lha mo rnams kyis sdud pa po byas pa yin la/_phyag na rdo rje la sogs pas sdud pa po byas pa ma yin pa'i phyir ro/_/de ci'i phyir zhe na/_smras pa/_rgyud 'di ni shin tu gsang ba'i don yin pas gtsor byas pa rnal 'byor ma rnams la bstan pa'i phyir ro/_/lha mo kho nas sdud pa po
[\[249b.3\]]byas pa'o/_/rgyud kyi bstan pa'i gnas gsungs pa/_dpal u rgyan las byung ba zhes pa ste de la dpal zhes pa ni bsod nams kyi gzhir gyur pa'i phyir ro/_/u D+yan gyi yul zhes pa ni gsang sngags rdo rje theg pa'i don bya ba'i spyod pa byed pa rnams kyi yul lo/_/de bas ston pa po rnams kyis kyang gsang ba'i
[\[249b.4\]]rgyud rnams der bstan la/_bya rgod phung po'i ri la sogs pa rnams la ni bstan pa ma yin no/_/yul de las rnyed pa'i rgyud 'di ni dpal u D+yan las byung ba zhes so/_/ston pa pos rgyud 'di yongs su gtad pa'i 'khor gsungs pa/_rnal 'byor ma chen mo'i de kho na nyid ces pa ste/_de la rnal 'byor ma
[\[249b.5\]]zhes bya ba ni chos kyi dbyings rnam par bsgom la phung po dang lha sbyor ba'i phyir ro/_/de rnams kyi man ngag gi rgyus 'di 'gyur ba med pas na de kho na nyid nges so/_/rdzogs so zhes pa ni chos kyi dbyings kyi don bshad pa'i rim par phye ba'i tshig mthar phyin pa'o/_/dpal ldan rgyud rgyal thams cad
[\[249b.6\]]gsang mchog dam pa gsang chen rgyud/_/'di yi rnam bshad bdag gis byas pas dge ba thob pa gang /_/de yis sems can thams cad chos dbyings mngon du gyur nas su/_/bla med yang dag go 'phang dpal ldan rdo rje sems par shog_/rgya gar gyi mkhan po rdo rje slob dpon smr-i ti dz+nyA na
[\[249b.7\]]kI rtis mdzad pa lha mo bzhis yongs su zhus pa'i rnam par bshad pa man ngag rgyas pa zhes bya ba rdzogs so//_//rgya gar gyi mkhan po rdo rje smr-i ti dz+nyA na kIrti nyid kyis bsgyur cing zhus te bshad nas gtan la phab pa'o//_//_
[\[250a\]]
[\[250a.1\]{D1916}]@##/_/rgya gar skad du/_tsa tur de ba ti pa ri pr-i ts+tsha TI kA/_bod skad du/_lha mo bzhis yongs su zhus pa'i rnam par bshad pa/_dpal rdo rje sems dpa' la phyag 'tshal lo/_/chags chen bcom ldan dgyes chen po/_/bde chen kun bdag chen po'o/_/mgon po rdo rje sems
[\[250a.2\]]dpa' la/_/btud nas rnam par bshad pa brtsam/_/de la nyan pa po 'jug par bya ba'i phyir/_dang por brjod par bya ba ni gang zhig 'brel ba ni ci/_dgos pa ni ji lta bu/_dgos pa'i dgos pa ni ci zhig snyam du rtog na de rnams kyi don bstan te/_de la rdo rje sems dpa' lha mo bzhi'i mtshan nyid
[\[250a.3\]]dang bcas pa ni brjod par bya ba'o/_/de ston par byed pa'i sgra'i tshogs dang 'brel ba ni 'brel pa'o/_/dgos pa ni so so'i skye bo 'dod chags la sogs pa las bzlog nas yang dag pa'i 'dod chags la sogs pa bskyed pa'o/_/de'i dgos pa ni theg pa chen po'i lam rgyu dang 'bras bur bcas
[\[250a.4\]]pas mngon par rdzogs par byang chub ste sems can gyi don byed pa'o/_/ci'i phyir 'di skad bdag gis thos pa ma smos she na/_'di ni gsang ba 'dus pa'i bshad pa'i rgyud yin pas rtsa ba'i mdor gsungs pas nyes pa med do/_/gang gi phyir/_gang zhig mthong nas gang la zhus she na/_
[\[250a.5\]]gsungs pa/_lha mo bzhi dang mnyam ldan zhing /_/zhes rgya cher 'byung ba la lha mo yang yin la bzhi yang yin pas lha mo bzhi'o/_/bzhi zhes bya ba ni nges par gzung ba'o/_/ji ltar zhe na/_'byung ba bzhi'i rang bzhin yin pa'i phyir ro/_/gang la de dag gis bskor ba'i rang bzhin
[\[250a.6\]]yod pa de la de skad ces bya'o/_/de yang rdo rje sems dpa'i mtshams bzhir lha mo bzhis bskor zhes bya ba'i tha tshig go/_/de yang spros nas phyag rgya bzhi dag ni/_/dkyil 'khor de la bskor bar brtag_/bdag nyid dbus su gnas byas te/_/'khor lo thams cad bsdu bar bya/_/_
[\[250a.7\]]zhes gsungs so/_/de lta bu ni gsang ba'i bsnyen sgrub bzhi ste/_de yang /_bsgrub bya sgrub par sbyor ba gang /_/de ni bsnyen par gsungs pa yin/_/rdo rje pad+ma mnyam sbyor ba/_/de ni nye bar sgrub pa'o/_/hUM phaT tshul dang ldan pa ru/_/bskyod pa'i sgrub pa gsungs pa'o/_/rang
[\[250b\]]
[\[250b.1\]]bzhin zhi bar gsungs pa ni/_/sgrub pa chen por gsungs pa'o/_/zhes gsungs so/_/zhi zhes bya ba'i sgra ni nges par gzung ba ma yin te gzhan dang ldan zhes bya ba'i tshig lhag ma'o/_/de gang zhe na/_sangs rgyas gzugs kyis nyer brgyan pa/_/zhes bya'o/_/sangs rgyas nyid gzugs
[\[250b.2\]]te de la de skad ces bya'o/_/gang la brgyan zhe na/_rdo rje sems dpa'i phung po la sogs pa'o/_/rigs lnga dang /_lha mo bzhi dang /_lcags kyu la sogs pa dang /_byang chub sems dpa' drug la ni sangs rgyas gzugs zhes bya'o/_/des phung po la sogs pa byin gyis brlabs
[\[250b.3\]]pa la brgyan zhes de skad du bya'o/_/rgyan de tsam du zad dam zhe na/_rab tu dga' ba'i sbyor chen la/_/zhes gsungs te/_de la sems can gyi don mdzad pa'i rab tu dgyes pa'i dga' ba dang ldan pa la dga' ba zhes bya'o/_/de skad du/_skyon med rtag par gtan du ni/_/thams cad la ni
[\[250b.4\]]rjes chags pas/_/de nyid gsang ba bcom ldan 'das/_/'dod chags chen po dga' ba che/_/zhes gsungs so/_/thabs dang shes rab kyi sbyor ba la rdo rje sems dpa' bzhugs so zhes gsungs so/_/de yang rdo rje ni stong pa nyid la sogs pa'i ye shes lnga'o/_/de yang rgyu lnga dag
[\[250b.5\]]gi 'bras dag ni/_/rdo rje zhes su bstan pa yin/_/zhes 'byung ngo /_/de nyid la sems zhes bya ste/_/byang chub nyid dngos ye shes ni/_/de ni rdo rjer 'dir gsungs te/_/rdo rje ye shes las byung ba/_/de ni rdo rje sems dpar gsungs/_/zhes bya'o/_/ji ltar bzhugs she na/_cher
[\[250b.6\]]bzhugs zhes gsungs te sbyor ba chen po la bzhugs zhes bya ba'i tha tshig go/_/rang gi ngo bo nyid ni bde ba chen po byang chub kyi sems thig le yum gyi pad+ma la gnas pa'o/_/bzhugs pa de'i las bstan pa/_/'od zer 'chang zhing 'khrigs pa yi/_/zhes pa ni 'od zer 'chang ba ni ldan pa'o/_/_
[\[250b.7\]]'khrigs pa ni 'du ba'o/_/de ni gsang bar bya bas na gsang chen te gsang ba yang yin la chen po yang yin pas de skad ces bya'o/_/gzhi gang la zhe na/_chos kyi 'byung gnas la zhes bya ba gsungs te/_pad+ma'o zhes khong nas drang ngo /_/chos ni phung po la sogs pa'o/_/de'i gnas
[\[251a\]]
[\[251a.1\]]ni chos kyi 'byung gnas so/_/de yang rgyas par ni rang bzhin gyis grub pa'i rim pa las blta bar bya'o/_/chos kyi 'byung gnas e gru gsum sku gsung thugs kyi rang bzhin kho na'o/_/de yang /_sku gsung thugs kyi bye brag gis/_/zur gsum la ni rnam par
[\[251a.2\]]bsgom/_/zhes gsungs so/_/la zhes bya ba bdun pa 'di yang gnas gzhi ste shing la bya yi gnas bcas zhes bya ba lta bu'o/_/de'i byed pa gang zhe na/_byang chub sems ni 'phros nas su/_/zhes bya ba la 'phros pa ni zhu ba'o/_/de yang thabs dang shes rab sbyor ba las byung ba brjod kyis mi
[\[251a.3\]]lang ba'i byang chub kyi sems bde ba chen po don dam pa rtogs pa'i rgyur gyur pa'o/_/dbyangs yig rdo rje zhes bstan te/_/yi ge bcu ni gzugs ma'o/_/sems yig bcu pa gsungs pa ste/_/yi ge sa ni bde ba che/_/zhes 'byung bas 'dis bshad par rig par
[\[251a.4\]]bya'o/_/de'i byed pa'i rang gi ngo bo de bzhin gshegs pa thams cad kyi snying po ni byang chub kyi sems gsang ba'i pad+ma la phab po zhes man ngag go/_/de ji lta bu zhe na/_chos kyi dbyings ni zhu mdzad do/_/zhes gsungs so/_/byang chub kyi sems de yig 'brur byin gyis brlab pa ni
[\[251a.5\]]byang chub sems ni zhes bya'o/_/chos ni bshad zin to/_/dbyings ni rgyu'o/_/zhu ba ni yi ge zhu ba'o/_/de yang 'od kyi gong bur gyur pa'o/_/zhu ba'i dngos po de mthong nas/_/zhes bya ba ni zhu ba yang yin la dngos po yang yin pas de skad ces bya'o/_/lha mo 'di la mthong ba yod pas
[\[251a.6\]]mthong ba'o/_/lha mo yang yin la spyan ma yang yin pas spyan ma'o/_/des zhus zhes bya ba dang sbyar ro/_/gang la zhe na/_bcom ldan 'das te/_bcom ldan 'das nyid rdo rje sems dpa' zhes bya ba'i tha tshig go_/'dir skal ba phun sum tshogs pa dang ldan pas bcom ldan 'das so/_/_
[\[251a.7\]]rdo rje sems dpa' ni bshad zin to/_/tshig ni 'og nas gsal ba'o/_/chos kyi dbyings rnams 'phro ba ni/_/gang las skye bar 'gyur ba lags/_/zhes pa ni khungs zhus pa'o/_/dang po ci las 'ong ba yin/_/zhes bya bas ni de'i lam zhus pa'o/_/de bzhin phyir 'gro ji ltar lags/_/zhes bya bas ni gnas zhus
[\[251b\]]
[\[251b.1\]]pa'o/_/yan lag med pa gang de ni/_/zhes bya bas ni spyi'i mtshan nyid zhus pa'o/_/yan lag dang bcas gyur nas su/_/lus dngos gyur pa ji ltar lags/_/zhes bya bas ni rang gi mtshan nyid rig pa'o/_/de nyid la skye mched kyi sgo nas zhus pa ni/_mig
[\[251b.2\]]nas dbang po'i bar ro/_/phung po dang khams kyi sgo nas zhus pa ni/_phung po zhes pa nas 'jug ces pa'i bar ro/_/nyon mongs pa'i sgo nas zhus pa ni/_ma rig pa nas 'dod pa la sogs pa'i bar ro/_/de rnams bsdus pa'i sgo nas zhus pa ni rnam
[\[251b.3\]]par shes pa nas 'dus pa lags kyi bar ro/_/bsgom pa'i sgo nas zhus pa ni/_/dngos po med par bsgom pa'i gzugs/_/zhes bya bas bstan to/_/gong du zhus pa'i 'phro gzugs la sogs pa'i sgo nas zhus pa ni/_gzugs la sogs zhes pa nas ji ltar
[\[251b.4\]]lags zhes bya ba'i bar du'o/_/lhag ma ni mjug bsdus pa'o/_/de ltar bsdus pa'i don brjod nas yan lag thams cad bshad par bya ste de la/_chos kyi dbyings ni rnam 'phro ba/_/zhes bya ba ni bshad zin to/_/gang las zhes bya ba ni 'byung khungs te a mra las me tog ces
[\[251b.5\]]bya ba lta bu'o/_/dang po ji ltar byung ba ni 'gro ba'i lam zhes bya ba'i tha tshig go/_/phyir 'gro ba ni 'du ba'o/_/yan lag med pa nyid yin pas yan lag med pa ste sa bon zhes bya ba'i tha tshig go/_/de dang bcas pa ni yan lag dang bcas pa'o/_/lus kyang yin la
[\[251b.6\]]dngos gyur kyang yin pas de skad ces bshad do/_/mig la sogs pa'i tha mar dbang po zhes sems kun la sbyar bar bya'o/_/dngos po rnams ni 'byung ba bzhi'o/_/'jug pa ni yul bskyed pa'o/_/gang gi sgras ni dge ba dang mi dge ba sdud do/_/sa bon la ma rig bag chags zhes bya'o/_/sred pa ni
[\[251b.7\]]chags pa'o/_/de ni nyon mongs pa yang yin la 'dod chags la sogs pa yang yin pas de skad ces bya'o/_/sogs pa ni zhe sdang la sogs pa'o/_/rnam par shes pa ni kun gzhi'o/_/sna tshogs ni lhag ma'o/_/de'i phyir khams gsum pa ni sems tsam mo/_/_
[\[252a\]]
[\[252a.1\]]mdo las kyang kye rgyal ba'i sras khams gsum pa 'di ni sems tsam mo zhes gsungs so/_/gzugs la sogs pa ni spyod yul te/_de yang dngos por grub pa ni med de kun brtags pa'i phyir ro/_/de skad du yang /_bdag dang gzhan smra dngos 'di dag_/yang dag
[\[252a.2\]]du na gcig pa dang /_/du ma'i rang bzhin bral ba'i phyir/_/rang bzhin med de gzugs brnyan bzhin/_/zhes bya ba'i tshad ma 'di gsungs so/_/dmigs pa ni yul la de dag dang bcas pa ni 'dzin pa'o/_/dngos po med bzhin du rtog ces bya ba'i tha tshig go/_/de dag ces bya ba ni zhus pa de
[\[252a.3\]]dag go/_/ngo mtshar che ba ni ma yin gyi ma rtogs pa la ngo mtshar du rtogs pa'o/_/bdag ni spyan ma'o/_/the tshom ni yid gnyis za ba'o/_/lha'i sgra ni rdo rje sems dpa'o/_/ji ltar zhe na/_dbang phyug chen po la sogs pa 'dul ba'i phyir/_de'i gzugs su sprul pas lha mo'o/_/de ltar ni zhus
[\[252a.4\]]pa'o/_/zhus ma thag pa ni de ma thag pa'o/_/gsungs pa de bka' stsal pa'o/_/gzung ba dang 'dzin pa dang bral ba ni shes rab bo/_/de nyid zab pas de skad bshad do/_/nyon cig ni gdams pa'o/_/'di la yang dag pa'i shes rab mnga' bas spyan ma'o/_/bshad par bya ba ni dam bca' ba'o/_/da ni chos nyid de'i che ba gsungs pa ni
[\[252a.5\]]tshad ma las 'das pas dpyad du med pa'o/_/de'i phyir chos 'di de ni shes par bya ba'i yul las 'das pa'i phyir ro/_/de ni rnam pa thams cad mkhyen pa'i spyod yul du bzhag ste/_de skad du yang /_gzhan sems rig pas shes pa ni/_/rang sems shes pas sangs rgyas kyi/_/spyod yul ji bzhin ma
[\[252a.6\]]shes phyir/_/bsam yas sangs rgyas spyod yul lo/_/zhes 'byung ngo /_/ci'i phyir zhe na/_sangs rgyas kun gyi gsang chen no/_/zhes gsungs so/_/sangs rgyas kun kho na ni gsang ba yin te/_dper na srid sgrub kho na gzhu thogs bya ba lta bu yin gyi/_nag po kho na gzhu thogs pa lta
[\[252a.7\]]bu bya ba ni ma yin no/_/de yang ye shes nam mkha' lta bu yin te de ma grub par bstan pa'i phyir ro/_/'phags pa klu sgrub kyi zhal snga nas kyis kyang /_dmigs pa med pa'i sems dag ni/_/nam mkha' lta bur gnas pa ste/_/nam mkha' kho nar bsgom pa ste/_/stong nyid 'dod pa bsgom pa'o/_/_
[\[252b\]]
[\[252b.1\]]zhes gsungs so/_/de gang gi yul du 'gyur zhe na/_mi shes mun pas bsgribs pas na/_/nyan thos rnams kyis shes pa min/_/zhes gsungs so/_/de ni nyon mongs pa dang bral ba mi shes pa ste/_de la thams cad mkhyen pa'i ye shes dang mi ldan pa'i phyir ro/_/nyan thos kyang yin la rnams kyang yin pas nyan
[\[252b.2\]]thos rnams te des shes bya'i sgrib pa ma spangs pa'i phyir ro/_/de rang sangs rgyas kyi spyod yul lo snyam na yang spyod yul bag chags zhes gsungs te/_spyod yul ni gzugs la sogs pa'i skye mched drug go/_/de bag chags brtas nas snang mod kyis de brtags pa'i phyir ro/_/de bas ye shes nam mkha' ni/_/_
[\[252b.3\]]rang sangs rgyas su sprul pa ste/_/zhes pa ni goms pa las rang 'byung bas rang sangs rgyas te de'i sprul pa'o/_/des kyang mi shes pa'i 'dzin rtog ma spangs pa'i phyir ro/_/de skad du yang 'phags pa byams pa'i zhal snga nas kyis kyang /_gzung ba'i rtog pa nyams phyir dang /_/'dzin pa ma spangs
[\[252b.4\]]phyir gyis ni/_/rten gyi bse ru lta bu'i lam/_/yang dag bsdus pa shes par bya/_/zhes gsungs so/_/kyang gi sgra ni nyan thos kyis ma mthong ba de rang sangs rgyas kyis mi mthong ngo zhes so/_/yang na kyang gi sgras ma bshad pa bsdu ste mu stegs dag gis zhes bsdu'o/_/gal te tshangs pa la sogs pas kyang /_
[\[252b.5\]]'jig rten chags pa la sogs pa shes pas de shes par mi rung ngam zhe na/_shes med zhes bya ba la sogs pa gsungs so/_/de la shes med nyid so so'i skye bo'o/_/des ni dus gsum gyi mtshan nyid kyang mi rtogs na/_de lta bu shes par 'gyur ba lta ga la yod re skan/_byol song rig pa dang ldan pa 'ga' yang
[\[252b.6\]]yod pas des mi shes sam zhe na/_dud 'gro yi dwags te bag chags las skyes pa zhes sbyar ro/_/dud 'gro ni glang po che la sogs pa'o/_/yi dwags ni kha 'bar ma'o/_/de kun gyis kyang mi shes te zhes bya ba 'di'i dgag pa 'di ni ma yin par dgag pa yin gyi med par dgag pa ma yin no/_/gsang ba
[\[252b.7\]]chen po de'i ni su'i spyod yul yang ma yin nam zhe na de'i phyir/_sangs rgyas spyod yul gsang chen no/_/zhes gsang bar gsungs te de'i don bshad zin to//_//da ni chos dbyings rnam par 'phro ba ni/_/gang las skye bar 'gyur ba lags/_/zhes bya ba de'i lan gsungs pa/_snying po shin tu snying
[\[253a\]]
[\[253a.1\]]po'i mchog_/ces rgyas par 'byung ba las snying po ni sku gsung thugs so/_/de'i rang bzhin ni shin tu snying po'i mchog go/_/de ni rdo rje sems dpa'i ngo bo rnam par mi rtog pa'i ye shes so/_/de'i ngo bo ni gang /_de kun bdag la gnas pa yi/_/zhes bya ba ni thams cad la khyab pa'o/_/sangs rgyas kun gyi gsang
[\[253a.2\]]chen ni/_/lha mo khyod la bshad par bya/_/zhes pa ni bshad zin to/_/phra mo'i ting nge 'dzin gsungs ba byang chub sems zhes bya ba la sogs pa rgyas par 'byung ba la/_byang chub sems ni bshad zin to/_/de ni gzung ba dang 'dzin pa dang bral ba'o/_/de yang /_gzhan gyi sems kyis rig pa med/_/des kyang gzhan sems rig pa
[\[253a.3\]]med/_/gzung dang 'dzin dang bral ba'i phyir/_/rang de tsam du snang bar gnas/_/zhes gsungs so/_/phra mo'i ting nge 'dzin gyis kha dog gsungs pa/_zla ba shel dang mnyam pa'i 'od/_/ces bya ba ste dkar ba dang dngas pa dang ldan pa'o/_/de'i ngo bo ni/_de nyid ye shes lnga yi dngos/_/zhes bya'o/_/de nyid ces bya ba gang zhe na/_de kho na ni rigs lngar
[\[253a.4\]]gsungs zhes bya'o/_/de yang me long lta bu la sogs pa'o/_/de yang tshig mang por byas pa ni 'dod ba'i dbang du byas pa yin te/_dngos po'i dbang du bya ba ni ma yin pa'i phyir ro/_/dper na khyed cag la zhes bya ba lta bu'o/_/de bas na phra mo dang ye shes tha dad par ga la 'gyur/_/de'i tshad/_yungs kar che ba'i 'bru tshad tsam/_/_
[\[253a.5\]]zhes gsungs te tshad de tsam du shes bar bya'o/_/de'i gnas ni/_de yi dbus su bzhugs pa'i lha/_/zhes bya ba la dbus ni rig ma'i dbyings so/_/bzhugs pa de nyid lha'o/_/thun mong du na dbus ni rdo rje'i dkyil la bzhugs pa'i lha ni yig 'bru'o/_/de rnal 'byor pa gang gi spyod yul yin zhe na/_mi gsal gsal ba'i
[\[253a.6\]]gzugs can de/_/zhes bya ba la/_de yang mi gsal ba'i gzugs can dang gsal ba'i gzugs can zhes sbyar ro/_/de la yang las dang po pa dang ye shes 'ga' tsam dbang du gyur pa'i dbang du byas nas de skad bshad kyis/_rnal 'byor pa 'phags pa'i go 'phang thob pa rnams kyis ni mngon sum du gzigs pas
[\[253a.7\]]gsal zhes bshad do/_/phyed tshad tsam gyi phra mo mchog_/ces bya ba 'dir yig 'bru'i tshad tsam yin la gong du de'i rten rdo rje'i tshad du gsungs pas zlos pa'i nyes pa med do/_/rten gyi phyed kyi tshad du rten can bshad do/_/de bzhin gshegs pa thams cad rang gi lus la thim nas/_byang chub sems su gyur
[\[253b\]]
[\[253b.1\]]te rdo rje'i lam nas byung nas/_rig ma'i pad+ma'i sna rtser rdo rjer gyur te/_de'i dkyil du de'i phyed tshad tsam gyi yig 'bru bsam mo zhes bstan par 'gyur ro/_/de dus ji srid bsgom pa'i tshad kyang gsang ba 'dus pa'i rgyud phyi ma las/_mtshan ma byung gi bar du bsgom par gsungs te/_dang po ni
[\[253b.2\]]smig rgyu 'dra ba ste/_zhes bya ba rgyas par gsungs so/_/rtsa ba'i mdo las kyang /_rin chen kha dog rnam lnga pa/_/zhes rgyas par 'byung ngo /_/thig le'i ting nge 'dzin gyi dbang du mdzad nas gsungs pa/_yid kyi dngos po thig le zhes bya ba rgyas par gsungs so/_/yid ni rnam par rtog pa'o/_/de'i ngo bo ni thig le'i
[\[253b.3\]]dngos po ste/_yid dang thig le ni dbyer med pa'i phyir de nyid gzugs te sran ma'i 'bru tsam zhes bya ba'i don to/_/de lta bu snying gi dbus su bsam par bya'o/_/de'i mtshan nyid bstan pa'i phyir/_/'od zer chen po 'bar ba can/_/zhes bya ba ste de la 'od 'bar ba yong ba'o/_/'di skad du rnal 'byor pas rang gi snying gi dbus su de bzhin
[\[253b.4\]]gshegs pa thams cad 'dus te/_byang chub sems kyi 'od du gyur nas tsan ka'i tshad tsam gyi thig le yid dang dbyer med par gyur nas thig le bsgom par bya'o/_/de'i dkyil du yig k+ShUM bsgom te/_de'i 'od kyis thig le gsal bar bya ste/_de las byung bas rang gi snying ga gsal bar byed/_snying ga nas byung
[\[253b.5\]]bas lus kun gsal bar byed/_de las lus kyi ba spu'i bu ga thams cad nas byung ste 'jig rten thams cad snang bar byas te 'od phyir 'dus nas yig 'bru dang gcig par gyur pa ni man ngag go/_/de'i tshes grangs kyi rim pas gnas bstan pa/_ji snyed dgu yi bar du ni/_/zhes bya ba ni/_nu ma dang /_
[\[253b.6\]]lag pa'i rtse mo dang /_mgrin pa dang /_mchu dang /_'gram pa dang /_mig dang /_rna ba'i rtsa dang /_spyi bo dang /_yan lag mchog rnams so/_/de yang /_nu ma lag rtse mgrin pa dang /_/ma mchu de bzhin 'gram pa mig_/rna rtse spyi bo yan lag mchog_/de dag kun la sdod byed pa/_/nam zla yar tshes mar yang ni/_/_
[\[253b.7\]]zla ba mar tshes log par bshad/_/ces gsungs so/_/de yang gnas bco lnga la sgra yig bcu drug pa bsgom pa'i don bstan pa/_dpral ba la gnas rkang mthil bar/_/zhes gsungs so/_/mthe bo'i rtsa ba la a/_rje ngar la A/_brla gnyis la i/_gsang ba la I/_lte ba la u/_gsus pa la U/_nu ma la r-i/_lag pa la r-I/_
[\[254a\]]
[\[254a.1\]]mgrin pa la l-i/_mchu la l-I/_'gram pa la e/_mig gnyis la ai/_rna ba'i rtse mo la o/_/spyi bor au/_lus kun la aM AHde rnams kyi gzugs su bsgom par bya'o/_/de yang /_mthe po'i rtsar ni yi ge a/_/rje ngar gnyis la de bzhin A/_/brla gnyis
[\[254a.2\]]la ni yi ge i/_/yi ge I ni gsang ba ste/_/lte ba'i rtsa la yi ge u/_/de bzhin gsus bar yi ge U/_/nu ma'i rtse la yi ge r-i/_/yi ge r-I ni lag par gnas/_/mgrin pa kho nar yi ge l-i/_de bzhin ma mchur yi ge l-I/_/'gram pa'i phyogs su yi ge e/_/de bzhin ai ni mig gnyis
[\[254a.3\]]la/_/rna ba'i rtse mor yi ge o/_/de bzhin au ni spyi bor gnas/_/aM aHyan lag kun la gnas/_/cho ga rnams kyis sbyor bar bya/_/zhes gtsug lag brgyad pa las gsungs so/_/de dag gang du bsdu zhe na smras pa/_thig le de kho nar bsdu ste zhes bya ba gsungs so/_/gnas dgu
[\[254a.4\]]dang bco lnga la khyab pa'i byang chub kyi sems/_snying ga'i pad+ma'i thig le la 'dus zhes bya ba'i don to/_/lte ba'i dbus su rnam par gnas/_/zhes bya ba ni snying ga'i pad+ma las babs te lte ba'i pad+ma la gnas so/_/de ltar chos kyi dbyings skye ba'i khungs bstan nas/_de ni dang po ltar
[\[254a.5\]]'ong ba yin zhes bya ba'i lan re zhig gong du yig 'bru bsgom pa'i sbas pa bstan pa/_cha shas lnga pa can yin te/_/zhes pa ni yi ge k+ShUM de yan lag lnga dang ldan pa'i phyir ro/_/'di lta ste thig le dang /_zla tshes dang /_ka dang /_Sha dang /_zhabs skyed ring po dang u rnams so/_/de
[\[254a.6\]]bstan pa bcu gnyis kyi mtha' ma la zhes bya ba ni ma ning gi yi ge bzhi ma gtogs pa gzhan a la sogs pa'i mtha' ma ka'o/_/cha shas drug gis mtshan pa nyid/_/ces bya ba ni yal sogs pa drug pas mtshan pa ste Sha'o/_/nga ro zhes bya ba ni u'i zhabs skyed la bya'o/_/thig les
[\[254a.7\]]brgyan pa zhes bya ba ni zla tshes dang thig le'o/_/rdo rje khong nas phyung nas su/_/zhes bya ba ni gsang ba'i rdo rje'i lam nas byang chub kyi sems yi ge k+ShUM gi ngo bor 'phro ba'o/_/de bzhin phyir 'gro ji ltar lags/_/zhes zhus pa'i lan sa bon skye gnas zhes bya ba la sogs pa gsungs te/_de
[\[254b\]]
[\[254b.1\]]la sa bon ni yi ge k+ShUM ste/_de skye gnas su phab pa la de skad ces bya'o/_/chos kyi dbyings ni zhu bar byed/_/ces bya ba ni/_gsang ba'i rdo rje'i lam nas yi ge k+ShUM chos thams cad kyi rgyu byang chub sems chu'i khams su gyur pa'o/_/da ni/_yan lag med ba gang de ni/_/zhes bya ba nas/_khams
[\[254b.2\]]gsum rnams su 'jug pa'ang /_/zhes bya ba'i bar gyi zhus lan gsungs pa/_de ni rim par zhes bya ba la sogs pa ste/_de ni zhes bya ba ni yan lag med pa chos kyi dbyings so/_/rim par bskyed byas nas zhes bya ba ni/_mer mer po dang /_nur nur po dang /_ltar ltar bo dang /_mkhrang
[\[254b.3\]]'gyur dang /_rkang lag 'gyus pa mngal gyi rim pa lngas ming dang gzugs su 'gyur ba'o/_/de nyid bstan pa'i phyir/_sgo dgu la ni kun du 'gro/_/zhes bya ba spyi bo tshangs pa'i bu ga dang /_mig dang rna ba sna dang kha dang snying ga dang /_lte ba dang gsang ba chu mig gi bu ga dang rnam pa dgu'o/_/de dag la
[\[254b.4\]]byang chub sems kyis khyab par gyur to zhes bya ba'i tha tshig go/_/ci tsam du khyab ce na/_khyab cing zhen zhes bya ba ni go rims bzhin no zhes bya ba'i tha tshig go/_/'gro ba lnga'o/_/mi g.yo ba ni ri rab la sogs pa'i rnam pa'o/_/sogs pa'i sgra ni gzhal yas khang la sogs pa'o/_/g.yo dang bcas
[\[254b.5\]]pa ni rab tu lding ba'i gzhal yas khang la sogs pa'o/_/de yang tshangs pa la sogs pa'o/_/tshangs pa ni gdong bzhi pa'o/_/sogs pas ni khyab 'jug la sogs pa'o/_/de nyid lha yin pas tshangs lha'o/_/ming ni rA hu la la sogs pa'o/_/de rnams ni chos kyi dbyings las byung pas gzhi
[\[254b.6\]]ni de ltar gyur pa'o zhes bya'o/_/sa 'og de gtso bo yin pa'i phyir/_gang las gtso bor skyed byed pa/_/zhes gsungs te/_de yang sa zhes bya ba la sogs pa ste/_sa 'og ni 'dzam bu gling man chad de/_sa bla ni nyi mas khyab pa'o/_/sa steng ni gang ri rab kyi rtse mo'o/_/nam mkha' ni ma bsgribs
[\[254b.7\]]pa la bya'o/_/de gsungs zhes bya ba ni/_chos kyi dbyings las 'phros zhes bya ba'i tha tshig go/_/ma rig bag chags zhes bya ba nas/_dngos su ji ltar 'dus pa lags/_/zhes bya ba'i bar gyi lan/_ji snyed lus la gnas pa'i bar/_/zhes rgyas par 'gyur ba la/_ji snyed ni lus kyi tshad
[\[255a\]]
[\[255a.1\]]mtshon pa'o/_/lus ni gzugs kyi phung po'o/_/de la gnas pa ming gzhi'o/_/bar ni lus kyi tshad do/_/de yis ni chos kyi dbyings so/_/las ni lus ngag yid do/_/las min ni de las bzlog pa'o/_/de las 'jug pa ni byed pa'o/_/don de ltar gsungs pa/_dge dang zhes bya ba
[\[255a.2\]]la sogs pa gsungs pa'o/_/dge ba ni srog gcod pa spong ba'o/_/de las bzlog pa ni mi dge ba'o/_/bsam pa de'i 'bras bu ni las kun byed pa'o/_/de gnyi ga yang chos kyi dbyings la 'phros pa yin par shes par bya'o/_/dngos po med la zhes bya ba nas/_dmigs pa dang bcas ji ltar
[\[255a.3\]]lags/_/zhes pa'i lan gsungs pa/_sbyor ba rtag tu de gsungs te/_/zhes pa la sogs pa la de la sbyor ba rtag tu de gsungs zhes bya ba ni/_gong du chos kyi dbyings phra mo'i ting nge 'dzin dang /_thig le'i ting nge 'dzin rtag tu sbyor ba'o/_/de ltar thabs dang shes rab kyi mchod pas mchod pa ni/_
[\[255a.4\]]mchod pa bsgom par 'gyur ba yin/_/zhes bya'o/_/de skad du rnal 'byor pha dang mas le'u bzhi'i lugs kyi dkyil 'khor gyi lha bsgom ste phra mo dang thig le'i ting nge 'dzin bsgoms te thabs dang shes rab kyi rol pas mchod na de bzhin gshegs par 'gyur ro/_/de'i 'bras bu gsungs pa/_
[\[255a.5\]]gang tshe las kyi lus zhig na/_/zhes bya ba la sogs pa'o/_/gang gi tshe lus zhig na seng shi ba'i tshe'o/_/lus lha'i dkyil 'khor du bsgoms pa'i dge ba'i las kyi bag chags dang ldan pa'i phung po'o/_/de 'chi ba'i tshe na/_de'i mthus rnal 'byor
[\[255a.6\]]pa bsgoms pa'i rang mthus/_de dang 'dra ba'i lus su zhes pa/_lus kyi dkyil 'khor de rnal 'byor pas thob par 'gyur te mi gnas pa'i mya ngan las 'das pa thob par 'gyur ro/_/thob pa med pa ji ltar 'thob pa bstan pa'i phyir/_g.yo dang zhes bya ba la sogs pa'o/_/kun la khyab mod
[\[255a.7\]]kyi nam mkha' la tha snyad yod pa dang 'dra bar rnal 'byor pa yang de dang 'dra bar rig par bya'o/_/de'i yon tan gsungs pa/_bcu gnyis zhes bya ba la sogs pa ste bcu gnyis mtha' tshig ni yi ge ka'o/_/de yang dngos su k+ShUM ngo /_/de sgom pa goms pa na mi gnas pa'i mya ngan las 'das pa'i
[\[255b\]]
[\[255b.1\]]bsod nams dang ye shes kyi tshogs rgyas par 'gyur ro/_/de yang dpal mchog dang po las/_/kun du bzang po'i ye shes ni/_/rang nyid kho nas 'thob pa'o/_/zhes gsungs so/_/de la rdo rje 'dzin pa ni rdo rje sems dpa'o/_/de 'dzin pas rdo rje 'dzin pa'o/_/gnod sbyin lag na rdo rje 'dzin
[\[255b.2\]]pa la sogs pa ni ma yin no/_/yig 'bru yang ma grub par bstan pa/_so dang ma mchu zhes bya ba la sogs pa go sla'o/_/de dag 'dus nas 'byung ba'i sgra ni/_/mgul nas gang la yod pa ni/_/zhes bya'o/_/de'i phyir/_gang la de ni yig 'bru nyid/_/ces bya ba ni yig 'bru yang stong pa
[\[255b.3\]]nyid do/_/de ni zad dang 'gag phyir ro/_/zhes bya ba gsungs te/_yi ge k+ShUM ni rang bzhin gyis mi rtag pa'i phyir ro/_/'di lta ste/_ka brjod tsam na sha med/_sha brjod tsam na ka 'gags/_de bzhin du zhabs skyed dang thig le yang brjod par bya'o/_/de ltar dngos por ma grub pa ste/_klu sgrub
[\[255b.4\]]kyis kyang /_mi rtag pa yi sems kyis ni/_/stong pa nyid du mi 'gal lo/_/zhes gsungs so/_/yi ge'i rang bzhin brjod pa med cing the tshom pa/_/zhes bya ba ni brjod pa las 'das pa'i phyir ro/_/de yang /_brjod du med pa'i bdag nyid chos/_/ming dang gzugs ldan ngo bo med/_/ces gsungs
[\[255b.5\]]so/_/the tshom ni yod med las 'das pas mya ngan las 'das pa'i phyir ro/_/de yang chos kyi sku'i bstod pa las/_gang zhig gcig min du ma min/_/bdag gzhan phal cher bkra shis rten/_/zhes bya ba la sogs pa'o/_/a la sogs pa'i ngo bo ma yin pas sgra yig rnam par spangs
[\[255b.6\]]zhes bya'o/_/rang gi phyi nang gi skye mched do/_/'gyur ba med pas de bzhin nyid do/_/de'i ming ni byang chub sems zhes bya'o/_/gang du zhe na 'dir ro/_/ci zhe na gsungs so/_/lha mo bzhis yongs su zhus pa las lha mo spyan mas zhus pa'i le'u dang po'i rnam par bshad pa'o//_//_
[\[255b.7\]]da ni byang chub sems kyi rim pa mA ma kIs zhus pa/_de nas zhes bya ba ni 'das ma thag pa la bya'o/_/lhag ma ni go sla'o/_/byang chub sems ni chos kyi dbyings so/_/de'i rim pa ni byang chub sems kyi rim pa'o/_/gnas dang kha dog gi rim pa bskyed pa dang mdor bsdus pa'i rim
[\[256a\]]
[\[256a.1\]]pa'o/_/kha snying lte ba zhes bya ba la sogs pa go sla'o/_/cha shas rnam pa du zhig gsungs/_/zhes bya ba ni/_byang chub sems kyi yan lag gi sgo nas zhus pa'o/_/gnas kyi rnam par bsgyur ba du/_/zhes bya ba ni byang chub sems kyi gnas zhus pa'o/_/kha dog rnam
[\[256a.2\]]pa du zhig gsungs/_/zhes bya ba ni byang chub sems kyi kha dog gi rim pa zhus pa'o/_/de bzhin gdan yang ji ltar 'tshal/_/zhes bya ba ni byang chub kyi sems kyi gdan gyi rim pa zhus pa'o/_/da ni lan gsungs pa/_rdo rje can gyis bka' stsal pa/_/zhes bya ba ni bshad zin to/_/cha shas rnam pa du
[\[256a.3\]]zhig gsungs/_/zhes bya ba'i lan gsungs pa/_cha shas bzhi dang mnyam ldan zhing /_/zhes bya ba ni yi ge k+ShUM dang /_oM dang /_hUM dang /_AHrnams ni cha shas bzhi dang ldan pa'i phyir ro/_/gnas kyi rnam par bsgyur ba du/_/zhes bya ba'i lan/_pad+ma bzhi la yang dag gnas/_/zhes bya ba ste kha dang
[\[256a.4\]]snying dang lte ba dang /_gsang bar pad+ma re re'o/_/kha dog rnam pa du zhig gsungs/_/de bzhin gdan yang ji ltar 'tshal/_/zhes zhus pa'i lan gsungs pa/_snying ga'i pad+ma la gnas gnag_/ces bya ba la sogs pa'o/_/de ni oM kha dog nag por gnas pa yin par shes par bya'o/_/la ni pad+ma
[\[256a.5\]]la gnas dkar/_/zhes bya ba ni yi ge k+ShUM dkar po'o/_/nga ro pad+ma'i lte bar gnas/_/zhes bya ba ni hUM kha dog dmar po'o/_/gsang ba'i pad+ma ngor mtha'/_/zhes bya ba ni a kha dog ser po'o/_/de lta bu'i rim pas/_stobs kyis mtha' ru 'gro byed gnas/_/zhes bya ba ni chags pa'i dus su 'jig
[\[256a.6\]]rten kun la bskyed par byas nas/_'jig pa'i dus su yang thig le chos kyi dbyings su byas nas sems thig le'i sbyor bas rab tu gnas zhes bya'o/_/de la don gsal bar gsungs pa/_/snom byed pa dang thos byed pa/_/zhes bya ba la sogs pa'o/_/de la snom byed ni sna'i rnam par shes pa
[\[256a.7\]]dri la spyod pa'o/_/phyi ma yang de bzhin du shes par bya'o/_/dbang po'i go rims 'khrul par snang ste/_'dir yang bcom ldan 'das kyi bka' la skur ba gdab par mi bya ste/_rgyud dang mdog gzhan gyi rim pa bzhin du shes par bya'o/_/bde ba ni sim pa'o/_/de las bzlog pa ni sdug bsngal lo/_
[\[256b\]]
[\[256b.1\]]de myong ba ni tshor ba'o/_/de yang chos kyis tshor bar byed pas tshor byed do/_/gang las zhes bya ba la sogs pa ni go sla'o/_/byed pa ni shing la sogs pa'o/_/gcod pa ni sta re la sogs pa'o/_/de kho nas zhes bya ba ni chos kyi dbyings kyis byed do zhes bya ba'i tha tshig go/_/cho ga rnam pa mang pos zhes bya
[\[256b.2\]]ba ni de las gzhan pa 'jig rten gsum gyi gtsug lag thams cad do/_/rgyal po la sogs pa chos kyi dbyings te/_rgyal pos don yang byed par 'gyur/_/zhes bya ba la sogs pa la rgyal po ni khams dang 'khor los sgyur ba'i rgyal po'o/_/de la 'khor los sgyur ba ni gling bzhi pa dang /_gsum
[\[256b.3\]]pa dang /_gnyis pa dang /_gcig la dbang ba ste/_gser dang /_dngul dang /_zangs dang /_lcags te/_go rims bzhin du sbyar ro/_/gling de rnams nas khams kyi rgyal po 'ongs nas mnga' dbul byed do/_/de ltar snang ba yang byang chub kyi sems kyi rang bzhin no/_/yang zhes bya ba'i sgras
[\[256b.4\]]ni dmag dpung bsdu ba'i sgra'o/_/dbang phyug don yang de bzhin te/_/zhes bya ba ni khyim bdag shing sA la lta bu yang chos kyi dbyings kyi ye shes kyi rang bzhin no/_/yang zhes bya ba'i sgra ni sems can phal pa bsdu'o/_/de yang chos kyi dbyings kyi rang bzhin kho nar shes par bya ste chos kun
[\[256b.5\]]gnyis su med par gnas pa'i phyir ro/_/de yang gsang chen thams cad kyi rgyud las gsungs pa/_chos bdag med pa las byung ba/_/gnyis su med pa'i ye shes mchog_/chos nyid dam pa'i ye shes ni/_/chos kyi dbyings zhes bya ba'o/_/zhes gsungs so/_/bram ze ni bskal pa dang po
[\[256b.6\]]la dgon par bsnyags te khyim spangs pas bram ze'i phyir ro/_/rgyal po ni bskal pa dang po la rkun ma la sogs pa la tshar gcod cing bsrung bar bskos pa'o/_/rje'u rigs ni bskal pa dang po la phyugs kyi las la brten pa'i phyir ro/_/dmangs rigs ni bskal pa dang po zhing la brten pa'i phyir
[\[256b.7\]]ro/_/smad pa ni rigs ngan pa lnga ste sog mig can dang /_nya pa dang /_gdol pa dang /_mda' mkhan dang /_btso blag mkhan dang lnga ni dang por smad pa'i las la 'jug pa'i phyir ro/_/de rnams dang po de las brgyud pa'i phyir ro/_/de yang rigs ni rgyud mar bstan pa ste rgyud ni thog ma zhes
[\[257a\]]
[\[257a.1\]]bya'o zhes gsungs so/_/bud med du ma sprul byed pa/_/zhes bya ba ni bskal pa dang po la 'od gsal gyi lha las babs pa pho 'ba' zhig las med pa las/_'dod chags kyi dbang gis mo'i gzugs su sprul pa'o/_/de dag kyang chos kyi dbyings kyi rang bzhin zhes bya ba'i
[\[257a.2\]]tha tshig go/_/dud 'gro yi dwags skye ba dang /_/zhes bya ba ni bshad zin to/_/gzugs med pa'i khams ni gzugs med ces bya'o/_/'di la gzugs yod pas gzugs can zhes bya'o/_/rnams kyi sgras ni khams bcu bdun ston par byed do/_/skye mched bzhir skyes pa'i sems can ni
[\[257a.3\]]gzugs med de/_/gang la gzugs rnams med pa ni gzugs med de rnams zhes bya ba 'dir yang sbyar ro/_/'dod chags la sogs pa'i spyod pa'i sems can ni 'dod pa'i sred pa ste/_gang 'dod pa la chags pa gang la yod pa de ni de skad ces bya'o/_/rnams zhes bya ba'i sgra ni gnas rigs nyi
[\[257a.4\]]shu la bsnyegs so/_/sa la sogs pa las 'byung ba thams cad ces gsungs so/_/de dag kyang chos kyi dbyings las skyes zhes bya ba'i tha tshig go/_/de kho na ni chos kyi dbyings so/_/de stong gsum gyi stong chen po'i 'jig rten gyi khams su gyur pa ni/_de kho na nyid rdzu 'phrul gnas/_/_
[\[257a.5\]]zhes bya'o/_/de yang gcig las du mar gyur pa'i phyir ro/_/nu ma dang /_skad phra mo dang /_mo'i dbang pos mtshan pa ni mo'i gzugs so/_/nga ro dang skad dang kha spu dang pho'i dbang pos mtshan pa ni pho'i gzugs so/_/de gnyis kyis 'khrig pa'i 'dod chags kyang chos kyi dbyings kyi rang bzhin yin
[\[257a.6\]]pas/_bde ba chen po'i go 'phang nas/_/zhes gsungs so/_/de ltar ni gong du bstan pa'o/_/mi 'gyur bas de bzhin nyid do/_/de rtogs pa ni shes rab bo/_/de las dam pa'i yig 'bru mya ngan las 'das pa'i ngo bo k+Sha oM hUM AHde lta bu shes pa'i rnal 'byor pa gang yin pa de ni/_des ni
[\[257a.7\]]gsang chen zhes pa ste/_/zhes gsungs te don ni bshad zin to/_/de'i khyad par gsungs pa/_gang de bdag nyid kun gnas pa/_/zhes bya ba ni snod bcud kyi rang bzhin du gyur pa'i phyir ro/_/gong du yig 'bru bstan pa'i yig 'bru'i kha dog gi 'phro bstan pa/_kha dog med cing dmar ba
[\[257b\]]
[\[257b.1\]]dang /_/zhes bya ba la sogs pa gsungs te/_de la kha dog med pas nag po dkar po la sogs pa med pa'i phyir ro/_/kha dog dmar po la sogs pa ni go sla'o/_/yig 'bru'i tshad tsa na ka'i tshad tsam thig le'i dbus su gnas pa las/_thig le'i gzugs su bsgyur ba de/_/zhes bya'o/_/_
[\[257b.2\]]de spro ba dang bsdu bar bya ba ni/_'gro dang zhes bya ba la sogs pa gsungs so/_/pad+ma bzhi las phyir spro ba dang /_nang du bsdu ba'o/_/gshegs dang byon pa tsam mdzad dam zhe na smras pa gang de zhes bya ba la sogs pa gsungs so/_/gang chos kyi dbyings der rig pa rdzu 'phrul che ste gcig las du
[\[257b.3\]]ma med pa'i phyir ro/_/mtha' yas pa de nyid sna tshogs so zhes de skad ces bya'o/_/gang+gA'i klung gi bye ma snyed du sems can gyi don mdzad pa'o/_/de lta bu'i byang chub kyi sems dang po bskyed pa dang /_'jug pa'i don bsdu ba'i don gsal bar gsungs pa/_skye dang zhes bya ba la sogs pa'o/_/_
[\[257b.4\]]sems can gyi las kyi dbang gis bskal pa 'jig chags byung ba'i tshe yang /_byang chub kyi sems yig 'bru'i ngo bo can de'i thig le'i gzugs su bsdus nas gnas so zhes shes par bya'o/_/byang chub sems de'i skyon dang yon tan bstan pa/_gang gis zhes bya ba la sogs pa ni/_rnal 'byor
[\[257b.5\]]pa gang gis nyon mongs pa'i gnyen po chos kyi sgo mo brgyad khri bzhi stong de snyed do/_/de gcig dang gnyis su brtsis pa stong phrag brgya la 'bum phrag gcig go/_/tha snyad kyi don de tsam shes mod kyi/_rnal 'byor pa mkhas pa des kyang de kho na'i don mi shes na chos kyi phung po de dag la mkhas pa
[\[257b.6\]]mya ngan las 'das pa'i 'bras bu med ces bya'o/_/de ni gong du cha shas kyi yig rtsis bstan pa'i 'phro/_/bcu gnyis lnga yi lnga pa yang /_/zhes bya ba la sogs pa la/_de la sgra yig AHla sogs pa ma ning ma gtogs pa bcu gnyis kyi mtha' ma ni AH'o/_/lnga pa'i zhes bya ba ni lnga pa
[\[257b.7\]]ste ka sde las brtsis pa'i lnga pa ni pa'i sde'o/_/de'i lnga pa ni pa nas brtsis pa'i yi ge ma'o/_/des o'i klad kor du byas ma thag tu oM du 'gyur ro/_/brgyad kyi mtha' zhes pa ni/_ya nas brtsis pa'i yi ge ha'o/_/'byung ba bsdus zhes bya ba ni 'byung ba bzhis bskor ba'i yi ge d+hi'o/_/sgra yig
[\[258a\]]
[\[258a.1\]]dang po yi ge a'o/_/de ni go sla'o/_/lnga pa yis ni yang dag brgyan/_/zhes bya ba ni lnga pa ni ma'o/_/des a la klad kor du brgyan pa ni oM la bya'o/_/snying rje chen po las byung ba/_/zhes bya ba ni ka'o/_/de ni man ngag tu bya ba'i tshig go/_/drug pa ni ya nas brtsis pa'i
[\[258a.2\]]Sha'o/_/yi ge thugs rjes brtags pa ni k+Sha'o/_/kha mar blta zhes bya ba ni kha'i pad+mar mgo bo mar blta bar bya'o/_/de'i khyad par gsungs pa/_gdod ma tha ma med pa'i lha/_/zhes gsungs so/_/de la gdod ma ni skye ba'o/_/tha ma ni 'jig pa'o/_/de dang bral ba ma yin pas de
[\[258a.3\]]skad ces bya'o/_/de yang byed pa pos ma byas te/_byang chub kyi sems nam mkha' dang 'dra bar rig par bya'o/_/de yang /_nam mkha' las byung mtshan ma'i phyir/_/gdod ma tha ma med pa'i mchog_/ces gsungs so/_/lha zhes bya ba ni yig 'bru 'od dang ldan pa dang /_rdo rje sems
[\[258a.4\]]dpa'i rang bzhin yin pa'i phyir ro/_/der ni spyi bor bstan pa yin/_/zhes bya ba ni yi ge k+Sha gong du gzhag pa'i tha tshig go/_/yig 'bru de chos kyi dbyings kyi rang bzhin yin pas gsang chen no/_/yig 'bru de rnams de bzhin gshegs pa'i rang bzhin yin pas dam pa'o/_/lha mo ni bod pa'i
[\[258a.5\]]tshig go/_/bdag gis zhes bya ba ni rdo rje sems dpa'o/_/rab bstan no zhes bya ba ni byang chub sems kyi rim pa bshad pa'o zhes bya ba'i tha tshig go/_/lha mo bzhis yongs su zhus pa las/_lha mo mA ma kIs zhus pa'i le'u gnyis pa'i bshad pa'o//_//da ni chos kyi dbyings byang chub
[\[258a.6\]]kyi sems su bsdu ba lha mo na bza' dkar mos zhus pa/_de nas zhes bya ba la sogs pa gsungs te/_de nas ni 'das ma thag pa'o/_/'di la na bza' dkar mo'o/_/yan lag kun gyis btud nas su/_/zhes bya ba ni shin tu yang bkur ba'i phyir ro/_/thal mo zhes bya ba la sogs pa ni
[\[258a.7\]]go sla'o/_/rdo rje sems dpa' la gsol ba/_/zhes bya ba ni zhu ba'i rim pa zhus pa'o/_/chos kyi zhes bya ba la sogs pa bshad zin to/_/bsdu ba'i don ni gcig tu gyur pa'i don zhus pa'o/_/sku gsung thugs kyi rdo rje ni/_/zhes pa ni sku dang gsung dang thugs rdo rje zhus pa'o/_/rang bzhin nyid ni ji
[\[258b\]]
[\[258b.1\]]ltar lags/_/zhes bya ba ni/_thabs dang shes rab bsdu ba zhus pa'o/_/lha'i dbang phyug ni rdo rje sems dpa'o/_/bod pa'i sgo nas gsol ba gdab pa ni khyod la ste/_sems can gyi ched du zhes bya ba'i don to/_/gang gis 'od kyi gong bu zhes bya ba ni bdud rtsi'i ngo bo bsdu ba'i sgo nas zhus pa'o/_/_
[\[258b.2\]]rdo rje sems dpa' ji ltar lags/_/zhes bya ba ni/_'od kyi gong bu de rdo rje sems dpar bsdu ba zhus pa'o/_/gsungs shig de ni yig 'bru'i tshogs/_/'dus pa ji ltar 'byung ba lags/_/zhes bya ba ni/_sngags bsdu ba'i sgo nas zhus pa'o/_/chu'i khams la sogs pa yi/_/ji
[\[258b.3\]]ltar ro ni mnyam par 'gyur/_/zhes bya ba ni sems can gyi phung po la sogs pa'i bsdu ba zhus pa'o/_/de kho na rgyas par zhus pa ni/_ma las skye ba gsum tsam dang /_/de bzhin pha las skye ba gsum/_/de dag drug tshogs gong bu las/_/ji ltar mi rnams skye ba lags/_/zhes bya ba
[\[258b.4\]]ni 'jig rten pa'i phung po gong bu'i sgo nas bsdu bar zhus pa'o/_/sangs rgyas gzugs ni bdag mi 'tshal/_/zhes bya ba ni phung po'i sgo nas bsdu bar zhus pa'o/_/lhag mas ni zhus pa'i mjug sdud do/_/da ni lan gsungs pa/_rdo rje can gyis bka' stsal pa/_/zhes bya ba la sogs pa ni bshad
[\[258b.5\]]zin to/_/de la re zhig_/chos kyi dbyings ni bsdu ba dang /_/zhes pa'i lan gsungs pa la sogs pa'o/_/de la gsang ba ni gsang ba'i rdo rje'o/_/shin tu gsang bar gyur pa ni gsang ba'i pad+ma'o/_/de yang gsang ba nor bu thig le zhes bya ba'i rgyud las/_rdo rje de ni gsang ba ste/_/de las pad+ma
[\[258b.6\]]shin tu gsang /_/zhes gsungs so/_/nyon cig ces bya ba la sogs pa ni go sla'o/_/shin tu gsang ba'i don gsal bar gsungs pa/_skye gnas dbus su rtsa gnyis ni/_/zhes bya ba la sogs pa la/_de la skye gnas ni gsang ba'i pad+ma'o/_/de'i dkyil ni dbus so/_/de'i bya lce'i rtsa
[\[258b.7\]]g.yas g.yon gyi rtsa gnyis so/_/rtsa g.yas g.yon de la ni/_g.yon dang de bzhin g.yas par zhes bya ba'o/_/de yang gsal bar gsungs pa/_g.yon du byang chub sems zhes pa ni/_g.yon pa'i rtsa la ni lhag pa'i byang chub kyi sems 'bab po zhes bya'o/_/g.yas su de bzhin rak+ta'o/_/_
[\[259a\]]
[\[259a.1\]]zhes bya ba ni/_g.yas pa'i rtsa la ni rak+ta 'bab bo zhes bya ba'i tha tshig go/_/de gnyis phrad nas zhes bya ba ni byang chub sems rol pa'i dus su zhes bya ba'i tha tshig go/_/de'i dus su chu dang 'o ma ltar 'dres zhes bya ba'i don to/_/de la/_kye lha mo chos kyi dbyings ni 'dus pa
[\[259a.2\]]yin/_/zhes gsungs so/_/de gnyis 'dus pa la de skad ces bya'o/_/sku gsung thugs ni rdo rje yi/_/rang bzhin nyid ni ji ltar lags/_/zhes pa'i lan gsungs pa/_mun pa sku ste rdul gsung gzugs/_/zhes bya ba ni de la ma rig pa ni mun pa ste de'i rang bzhin gnas gyur pa ni sku ste
[\[259a.3\]]sku'i rdo rje'i rang bzhin du shes par bya'o/_/rdul de ni 'dod chags te de gnas gyur pa ni gsung gi rdo rje zhes bya'o/_/gzugs ni gsal ba spangs pa ste de ni sems te de gnas gyur pa ni thugs kyi rdo rje zhes bya'o/_/de yang snying stobs te thugs rdo rje'o/_/'di skad du rdul dang mun pa dang /_snying
[\[259a.4\]]stobs gsum sku gsung thugs so/_/de gsal bar gsungs pa/_rdul ni rak+ta byang chub sems/_/zhes bya ba la sogs pa gsungs te/_de la rdul ni rak+ta ste mu stegs pas rdul zhes brtags te ras la rdul chags pa bzhin du chags pa chen po dang ldan pa'i phyir ro/_/byang chub sems la ni
[\[259a.5\]]mun pa zhes brtags te de ni gti mug chen po'o/_/rang bzhin bskyed pa yin zhes bya ba ni/_rgyu 'bras la zhe sdang gi rang bzhin gnyis su med pa'i ye shes sems can skye ba'i ngo bor gyur pa la/_mu stegs pas snying stobs zhes brtags te gsum 'dus nas skye ba'i phyir ro/_/de sku gsung thugs
[\[259a.6\]]su ji ltar gcig ce na rdo rje pad+ma zhes bya ba la sogs pa gsungs te thabs dang shes rab kyi ngo bo gsang ba'i rdo rje dang pad+ma bde ba chen po de las logs shig na sku gsung thugs med pa'i phyir ro/_/gong gi 'od kyis gong bur bsdus/_/zhes pa'i lan/_dri chen dri chu dang zhes bya ba la sogs pa ste/_
[\[259a.7\]]dri chen ni bshang gci'o/_/dri chu ni gsang ba'i rdo rje'i chu'o/_/shel ni lus kyi sna las byung ba'i phyir te shel dang mthun pa'i phyir ro/_/me tog ni pad+ma'i rak+ta ste 'bras bu la nye ba'i phyir ro/_/de bzhin lnga pa byang chub sems/_/zhes bya ba ni byang chub sems khu ba ste/_byang chub sems dang 'dra ste bde ba skyed
[\[259b\]]
[\[259b.1\]]pa'i phyir ro/_/'khor ba'i bdud 'joms pas na lnga kho na'o/_/de yang /_dri chen dang dri chus ni/_lus kyi rims la sogs pa 'joms pa'i phyir ro/_/shel gyis ni nad med pa 'phel bar byed do/_/me tog gis ni sku gsung thugs 'grub par byed do/_/byang chub sems kyis ye shes 'grub par
[\[259b.2\]]byed do/_/'di ni 'jig rten las 'das pa'i 'phags pa'o/_/rdzas 'di dag ni bdud rtsi 'byung ba'i rgyud las/_ye shes zhes bya bsgrub pa'i phyir/_/zhes bya ba la sogs pa rgyas par gsungs so/_/de lnga dang dbyer med pa'i 'od kyi gong bur bsdus pa ni bdud rtsi lnga zhes bya ste gong bu dang bdud rtsi lnga
[\[259b.3\]]tha mi dad pa'i phyir ro/_/rdo rje sems dpa' ji ltar lags/_/zhes bya ba'i lan gsungs pa/_de la rdo rje 'di gsungs so/_/zhes bya ste 'od kyi gong bu las rdo rje sems dpa' grub par rgyud 'di las gsungs so/_/mngon par rtogs pa lnga'i rang bzhin ye shes lnga dang rigs lnga dang /_bdud rtsi lnga
[\[259b.4\]]dbyer med pa 'od kyi gong bu rdo rje sems dpa' yin pa'i phyir ro/_/gsungs shig de nyid yig 'bru'i tshogs/_/zhes bya ba'i lan gsungs pa/_cha shas gnyis pa zhes bya ba la sogs pa'o/_/de la cha shas gnyis pa dang ldan pa zhes bya ba ni k+Sha ste/_ka dang Sha la sogs pa yin pa'i phyir
[\[259b.5\]]ro/_/de nyid gsal bar gsungs pa/_de bzhin dgu pa yang yin no/_/zhes gsungs so/_/ya'i sde tshan la sogs pa dgu ni yi ge k+Sha kho na'o/_/de 'di skad du bstan te/_k+Sha de la ma dang ra dang ya btags nas zhabs skyed ring por byas te/_zla ba tsam dang thig le brtsegs pa'i yig 'bru
[\[259b.6\]]ni k+Sh+m+r+yUM de ni man ngag go/_/de yang gsal bar gsungs pa/_de skad gsungs pa zhes bya ba la sogs pa'o/_/de la sum cu zhes bya ba ni ma ning gi yi ge ma brtsis pa'i a la sogs pa nas ha'i bar du'o/_/bcu dang zhes bya ba ni d+ha nas ra'i bar du'o/_/de bzhin lnga pa zhes bya ba ni la nas ha'i
[\[259b.7\]]bar du'o/_/sa bon zhes bya ba ni ha de'i mgo la yi ge k+Sha'o/_/cha shas gnyis pa ni k+Sha'o/_/lnga'i ni zhes bya ba k+Sha la ma dang ra dang thig le byas pa de ni chos kyi dbyings kyi yi ge'i bsdu ba gsungs pa yin no/_/'dus pa ji ltar 'gyur ba lags/_/zhes pa'i lan/_yig 'bru b+h+rUM dang chos
[\[260a\]]
[\[260a.1\]]dbyings kyang /_/zhes bya ba ni/_b+h+rUM ni go sla'o/_/chos kyi dbyings kyang zhes bya ba ni yi ge k+Sha'o/_/skye gnas pad+ma ni gsang ba'i pad+mo'o/_/la gnas zhes bya ba ni gsang ba'i pad+mar yi ge rnams bkod pa'o/_/de mi 'gyur bas de nyid ces bya'o/_/k+Sh+m+r+yUM k+Sh+m+r+yUM k+Sh+m+r+yUM de nyid
[\[260a.2\]]sa bon zhes bya ste/_skye ba rnams kyi rgyur gyur pa'i phyir ro/_/swA hA'i mtha' ni sngags kyi mtha' na swA hA yod pa'i phyir ro/_/'di lta ste b+h+rUM k+ShuM swA hA/_'dus pa las ni shes pa zhes bya ba ni/_chos kyi dbyings kyi yi ge 'bru de lta bu de 'dus pa zhes bya ba'i tha tshig go/_/chu
[\[260a.3\]]khams zhes bya ba nas/_ji ltar mi rnams skye ba lags/_/zhes bya ba'i bar gyi lan/_chu khams pha las skyes zhes bya ba la sogs pa'o/_/chu khams 'ba' zhig pha las skyes pa'o/_/me'i khams 'ba' zhig ma las skyes pa'o/_/sa dang /_rlung dang /_rnam par shes pa dang /_
[\[260a.4\]]nam mkha'i khams ni don gyis na gnyi ga las skyes par shes par bya'o/_/de yang dper na lag bzangs kyi bu zhes bya ba lta bu'o/_/de yang nam mkha'i khams ni bu ga dgu'o/_/rnam par shes pa'i khams ni zag pa dang bcas pa'i khams so/_/sha dang khrag gang las she na/_sha dang khrag dang
[\[260a.5\]]pags pa dang /_/de yang ma las skyes zhes bshad/_/ces bya'o/_/tshil dang rkang dang khu ba gong las skyes she na/_tshil dang rkang dang khu ba ni/_/pha las skyes par bshad pa yin/_/zhes bya'o/_/gnyis las skyes pa ji lta bu zhe na/_gong bur yang dag 'dus pa ni/_/de dag
[\[260a.6\]]tsam du bshad pa yin/_/zhes bya'o/_/sangs rgyas gzugs ni bdag mi 'tshal/_/zhes bya ba'i lan/_gzugs dang zhes bya ba la sogs pa'o/_/de la gzugs ni glen pa'i ngo bo ste/_de rnam par dag pa ni gnyis su med pa'i ngo bo ste gti mug chen po'o/_/tshor ba'i phung po dang /_
[\[260a.7\]]'du shes dang /_'du byed dang /_rnam par shes pa rnam par dag pa mnyam pa nyid dang /_so sor rtog pa dang /_bya ba grub pa dang /_me long lta bu'o/_/de yang gsang ba 'dus pa'i rgyud phyi ma las/_gzugs ni gti mug tu bstan pa'o zhes bya ba rgya cher gsungs so/_/de'i phyir
[\[260b\]]
[\[260b.1\]]dngos po lnga yi gzugs/_/phung po lnga zhes bya bar bshad/_/ces gsungs so/_/lha mo bzhis yongs su zhus pa las/_le'u gsum pa gos dkar mos zhus pa'i bshad pa'o//_//da ni byang chub sems kyi sgrub pa'i thabs lha mo sgrol mas zhus pa/_de nas
[\[260b.2\]]zhes bya ba la sogs pa'o/_/bzhad pa ni mi 'gyur ba dang ngo /_/da ni mnyes par byed pa'i mtshan ma'o/_/bzhad pa mchod pa yin par ni 'phags pa rdo rje gdan bzhi pa'i mchod pa nyi shu las gsal bar bstan to/_/lha mo yang yin la sgrol ma yang yin te sems can 'khor ba'i
[\[260b.3\]]rgya mtsho las sgrol ba'i phyir ro/_/de'i phyir bcom ldan 'das ma'o/_/chos kyi dbyings kyi sgrub pa ni gang gis sgrub par byed pa de ni sgrub pa ste rgyu zhes bya ba'i tha tshig go/_/gsungs shig rdo rje can chen po/_/zhes bya ba ni chos kyi dbyings kyi sgrub pa'i sgo nas zhus pa'o/_/rdzas
[\[260b.4\]]sgrub pa yang bka' stsal 'tshal/_/zhes bya ba ni/_sman bsgrub pa'i sgo nas zhus pa'o/_/de bzhin rig pa'i sngags rnams kyang /_/zhes bya ba ni las bzhi'i sgo nas zhus pa'o/_/dkyil 'khor de ni brtags pa dang /_/zhes bya ba ni/_dkyil 'khor
[\[260b.5\]]sgrub pa zhus pa'o/_/sbyin sreg so so bya ba dang /_/zhes bya ba ni sbyin sreg gi sgo nas zhus pa'o/_/de bzhin mchod pa'i cho ga yang /_/zhes bya ba ni mchod nas sgrub pa zhus pa'o/_/de'i lan de ltar zhes bya ba la sogs pa'o/_/chos kyi dbyings bsgrub pa'i lan/_chos kyi
[\[260b.6\]]dbyings ni sgrub pa ni/_/zhes pa la sogs pa'o/_/gzugs sgra zhes bya ba ni mdor na chos kyi dbyings su shes par bya ste/_rdo rje sems dpa'i rang bzhin yin pa'i phyir ro/_/de yang gzugs dang sgra dang dri dang ro dang reg bya kho na ste de lnga ni rdo rje sems dpa' dang mnyam mo/_/zhes gsungs
[\[260b.7\]]so/_/de dag nyid las byung ba ni/_/khams la sogs pa de las skyes pa'i phyir ro/_/byang chub sems zhes bshad par bya ba ste lhag pa'i byang chub kyi sems so/_/byang chub sems las gong bu skye/_/zhes bya ba ni de las sa la sogs pa'i gong bu skye'o/_/gong bu las kyang yid bskyed
[\[261a\]]
[\[261a.1\]]do/_/zhes bya'o/_/gong bu las rnam par shes pa'i khams skye ste/_rnam par shes pa rdzas dang dbyer med pa'i phyir rnam par shes pa'i khams su shes par bya'o/_/yid las nam mkha'i khams kyang ni/_/zhes bya ba ni yid de las nam mkha'i khams
[\[261a.2\]]sgo dgu'i bu ga nam mkha'i khams su gyur pa'o/_/de las khams la sogs pa 'byung ba bstan pa/_khams rnams zhes bya ba la sogs pa bshad zin to/_/de ltar dbyings su bsdu ba ste/_/zhes bya ba ni khams byang chub kyi sems/_de las gong bu/_de las 'byung ba chen po'i bar du
[\[261a.3\]]'khor bar skyes pa ni dbyings su bsdus pa ste rten cing 'brel par 'byung ba thog ma dang tha ma med pa'o/_/bsdu ba de bzhin brtan byas la/_/zhes bya ba ni/_bsdu ba phan tshun rgyur gyur pa'i bsgom pa'i sems rtse gcig par gyur pa ni/_chos kyi dbyings kyi sgrub pa yin/_/zhes bya'o/_/_
[\[261a.4\]]de ci'i phyir zhe na/_de bas thams cad nan tan gyis/_/sgrub pa yang dag spyad par bya/_/zhes gsungs so/_/de'i phyir dus thams cad du nyan pa la sogs pa'i nan tan gyis mngon du spyod par bya'o/_/thams cad ji ltar bsgrub ce na/_/gal po'i rgyud kyi nang nas 'byung ba'i sgrub thabs
[\[261a.5\]]kyis so/_/de dang mthun pa'i rang bzhin no/_/gal po dngos kyis kyang bsgrub par bya ba rab tu brtag go zhes bya ba'i tha tshig go/_/rdzas las bsgrub pa'i lan/_chos dbyings sgrub pa bshad nas ni/_/zhes bya ba ni de ma thag tu zhes bya ba'i tshig go/_/rdzas brgyad yan lag sgrub pa
[\[261a.6\]]bshad/_/ces bya ba ni thun mong ngo /_/yan lag brgyad ni/_ri lu dang /_mig sman dang /_sa 'og dang /_ral gyi dang /_ral gyi dang /_nam mkha' la 'gro ba dang /_mig rno ba dang /_'chi 'pho med pa dang /_nad 'joms pa'i dngos grub dang brgyad do/_/de yang gsal bar gsungs pa/_ri lu
[\[261a.7\]]zhes bya ba la sogs pa'o/_/de la ri lu ni 'og nas bshad do/_/mig sman ni zla ba mar gyi ngo tshes nyi shu dgu'i nam phyed na/_lam gyi bzhi mdor thod pa'i steng du 'dug go/_/mdun du yang sgyed pu btsugs nas thod pa gnyis bzhag ste/_de gnyis kyi bar du bdud rtsi lnga dang tshil chen
[\[261b\]]
[\[261b.1\]]bsres pas bkang ba'i b+han+d+ha gzhag ste/_de'i nang du khrag dang dri chen la sogs pa shing a mra'i bal la pad+ma'i skud pas dkris pa'i snying po btsugs nas mar me bltam par bya'o/_/shing a mra dang pad+ma'i skud pa med na yang gzhan ci 'tsham par bya'o/_/me mar gyi lce'i du ba la b+han+d+ha gcig bkab nas
[\[261b.2\]]sgyed pu gnyis la gzhag go/_/de la rdo rjes reg nas phung po lnga la rigs lngar bsgoms pa'i rnal 'byor pas/_oM AHhUM swA hA nam langs par bzla bar bya'o/_/de nas dud pa blangs la rang gi mig la bskus na sku gsung thugs kyi dngos grub 'thob po/_/de yang gu h+ya sa ma dza las/_lam gyi
[\[261b.3\]]bzhi mdo 'am shing gcig tu/_/ma mo'i gnas sam zhi gnas su/_/de ru rdo rje any+dza na/_/thod pa dag tu dbab par bya/_/zhes gsungs so/_/sa 'og ni sa 'og gi dngos grub ste/_lha ma yin dang klu'i bu mo bsgrub pa'o/_/de yang 'dir 'phags pa rdo rje sa 'og zhal gsum phyag drug pa g.yas
[\[261b.4\]]bar ma na zhags pa/_de'i 'og ma na dgra sta/_g.yon pa na rtse gsum pa/_bar ma na lcags kyu/_dang po gnyis kyis lha mo la 'khyud pa/_sku mdog nag por bsgoms la/_btsag la sogs pas ta la la sogs pa'i lo ma la rdo rje lcags kyu gnyis bris te/_de khar bcug la zla ba gzas zin pa'i dus
[\[261b.5\]]su lcags kyu 'phros pas lha ma yin gyi bu mo bkug par bsgoms nas sngags oM AHhUM A kaR+Sha ya bzla bar bya'o/_/lha ma yin gyi bu mo la sogs pa gang ming nas smos pa de dgug go/_/de ltar yang gsang ba 'dus pa las/_btsag gam zhes bya ba la sogs pa gsungs so/_/ral
[\[261b.6\]]gri'i dngos grub ces bya ba ni/_gyo mo'am gser la sogs pa ral gri mtshan dang ldan pa byas la mdun du ral gri gzhag ste/_bdud rtsi rnam pa lngas byugs te/_don yod grub pa bsgom pa dang /_oM AHhUM zhes brjod nas ral gri la sku gsung thugs thim par byas te/_'od zer 'bar ba bsgom
[\[261b.7\]]par bya'o/_/ral gri de 'phros ma thag tu gong ma'i sngags de bzlas te lag par blangs ma thag tu rig 'dzin du 'grub bo/_/sgrub pa de kho na'i mthus gang+gA'i klung gi bye ma snyed kyi 'jig rten gyi khams su rgyu bas na nam mkhar 'phur dang zhes bya'o/_/rnam par snang mdzad sgyu 'phrul dra ba'i rgyud las
[\[262a\]]
[\[262a.1\]]kyang /_ral gri mdun du gzhag byas te/_/zhes bya ba rgyas par gsungs so/_/mig sman zhes bya ba ni mig rnon gyi dngos grub bo/_/lam gyi bzhi mdo la sogs par thod pa la 'dug pa la sogs pa gong ma bzhin byas la/_'dir ni zha nye'i kong bu la tshil gyis bkang nas
[\[262a.2\]]sa la ma lhung ba'i ro dkris pa'i ras kyis snying po byas te mar me bltam par bya'o/_/phung po lnga rigs lngar bsgoms pa'i rnal 'byor pas/_oM AHhUM zhes bzla bar bya'o/_/dud pa de blangs nas mig la bskus na snang ba sku gsung thugs rdo rje lha klu kun mthong bar 'gyur ro/_/de yang
[\[262a.3\]]'phags pa gdan bzhi pa las ma lhung ba'i ro dkris ras zhes bya ba la sogs pa'o/_/'chi ba med dang zhes bya ba ni/_dri chen gyis tshe sgrub pa ste/_'di lta ste dri chen gyi phye ma dang /_mar dang /_sbrang rtsi bsres la rtog pa spangs la rigs lngar bsgoms pa'i rnal 'byor pas/_oM AHhUM bzlas
[\[262a.4\]]te lo gsum gyi bar du zos na nyi ma dang 'dra ba'i tshe 'grub par byed do/_/de yang rnam par snang mdzad kyi gal po las gsungs pa/_dri chen phye mar btags nas su/_/mar dang sbrang rtsi bsres nas bza'/_/lo gsum na ni lha yi lus/_/nyi zla skar ma bzhin tsher 'gyur/_/zhes gsungs so/_/nad
[\[262a.5\]]'joms dang zhes bya ba ni rims la sogs pa med pa'i phyir ro/_/da ni ri lu'i bsgrub pa gsungs pa/_mi dang glang po zhes bya ba la sogs pa'o/_/yon tan 'di lta ste mi'i shas sku gsung thugs 'grub pa dang /_glang po che'i shas mngon par shes pa 'grub pa dang /_rta'i shas ni mi snang
[\[262a.6\]]ba 'grub pa dang /_ba lang gi shas ni dgug pa'i las 'grub pa dang /_khyi'i shas ni 'gugs pa'i las 'grub pa dang /_bong bu la sogs pa'i shas spyi'i las 'grub bo/_/ci'i phyir sha de rnams la dngos grub tu 'gyur zhe na/_'jig rten pa ni gtsang sme la rtog pa yin pas de rnams sku
[\[262a.7\]]gsung thugs dbyer med par byas te zos na rnam par rtog pa bcom pa'o/_/de ma thag tu de bzhin gshegs pas byin gyis rlob po/_/'di rnams kyang gsang ba 'dus par/_sha chen dam tshig mchog gis ni/_/zhes bya ba la sogs pa dang sbyar ro/_/de rnams kyi tshad gsungs pa/_cha
[\[262b\]]
[\[262b.1\]]bzhi mnyam par sbyar bya'o/_/zhes bya ba'i tshad do/_/de yang gsal bar gsungs pa/_mthe bo tshigs tsam tshad du ni/_/zhes bya ba ni sha rnams te bsdu ba'i tshad de/_sred pa'i sgo nas sha de dag mang du tshogs pa ni mi rung ba'i phyir ro/_/shin tu mnyam por gzhag nas sbyar/_/zhes bya ba ni sbyong ba la
[\[262b.2\]]sogs pa bya'o/_/tshad gsungs pa dri chen zhes bya ba la sogs pa gsungs pa/_de la bzhi smos nas shel ma smos pa ni don gyis shes par bya'o/_/nas tsam tshad du ni zhes bya ba ni/_bdud rtsi lnga las nas 'bru tsam re bsdu ste mang ba ni skyon ba'i phyir ro/_/sngags bzlas nas ni sbyang byas te/_/zhes
[\[262b.3\]]bya ba ni sbyong ba la sogs pa bya'o zhes bya ba'i tha tshig go/_/sbyangs zin ma thag tu yang sngags kyis brtan par bya'o/_/byin gyis brlab pa'i sngags bstan pa/_/phyag 'tshal zhes bya ba la sogs pa ste/_phyag 'tshal ni oM la bya ste/_sngags kun gyi mgo la bzhag pa'i phyir ro/_/yi ge AHdbus
[\[262b.4\]]su zhes bya ba ni oM dang hUM gi bar du zhes bya ba'i tha tshig go/_/de bzhin du hUM zhes bya ste zhes bya ba ni/_mtha' mar yi ge hUM gzhag par bya'o/_/'di lta ste/_oM AHhUM zhes bya ba'i sngags 'di ni gong gi mig sman la sogs pa la yang shes par bya'o/_/thab gsungs pa/_'bar ba'i hri yig 'bar
[\[262b.5\]]byed pa/_/zhes bya ba ni/_de'i don ni 'di lta ste yaM las rlung /_de'i steng du raM las me/_de'i steng du paM las bskyed pa'i pad+ma b+han+d+ha'i nang du sha rnam pa dgu dang /_bdud rtsi rnam pa lnga gzhag ste/_de la hri bkod nas/_de'i steng du hUM las rdo rje bsgoms te rlung gis me bus te/_b+han+d+ha'i nang gi
[\[262b.6\]]bdud rtsi btsos pa dang /_steng gi rdo rje kha gab las 'od thur du 'bar bas sha dang bdud rtsi sbyangs par bsgom par bya'o/_/yang hri las 'od 'phros pas phyin ci log gi mthu bcom ste dag par bsgom mo/_/de ltar kun du bzang mo las kyang gsungs pa/_phyag 'tshal 'bar bas byin
[\[262b.7\]]brlabs pa'i/_/rlung gi dkyil 'khor rab 'bar ba'i/_/zhes bya ba 'di gsungs so/_/'dir ni oM ma yin te/_hri yin te rgyud so so'i yin pa'i phyir ro/_/dgu pa de ni rab tu bsgrub/_/ces bya ba ni bdud rtsi lnga de ltar bsgrub par ma zad de/_sha dgu yang de ltar bsgrub par bya'o zhes pa'o/_/_
[\[263a\]]
[\[263a.1\]]ri lu bya ba'i thabs bstan pa/_/lan ni nyi shu rtsa gcig tu/_/zhes bya ba la sogs pa la nub tu kha bltas la lan nyi shu rtsa gcig tu brtags so/_/yungs kar tshad tsam ni go sla'o/_/de lnga tsam gcig tu byas pa'o/_/lnga dang lnga ni 'byor par bya/_/zhes bya ba ni yungs kar lnga
[\[263a.2\]]tshad gcig tu bya ba'i tshad do/_/dus ni tshes brgyad ces bya ba la sogs pa ni go sla'o/_/ri lu bsgril pa ni ri lu rnams ni byas nas zhes pa'o/_/pad+ma'i snod ni b+han+d+ha'o/_/de la/_bkang nas ri lu gzhag byas te/_/stong phrag brgyad ni bzla bar bya/_/zhes bya ba ni oM AHhUM stong phrag brgyad bzlas nas byin gyis
[\[263a.3\]]brlabs pa'o/_/mtshams bzhi la ni bsgom byas nas/_/zhes bya ba ni snga dro dang nyin phyed dang phyi dro dang /_nam phyed la gong ma bzhin du sbyang bar bya'o/_/de ltar bsgoms zin pa dang /_ri lu de re re bza' ba ni rgyun du bza' bar bya'o/_/zhes bya'o/_/de'i yon tan de ni bskal pa mtha' yas par
[\[263a.4\]]zhes bya ba la sogs pa ste go bar zad do/_/sred med kyi bu'i stobs ni/_glang po che bcu'i stobs ni/_spos kyi glang po che gcig go/_/de bcu'i stobs ni gcer bu'i stobs gcig go/_/de bcu ni phung po'i stobs gcig go/_/de bcu ni yan lag mchog gi stobs gcig go/_/mchog
[\[263a.5\]]gi stobs bcu ni sred med kyi bu'i stobs zhes bya'o/_/brtson 'grus ni dge ba la spro ba'o/_/lnga pa la ni smon lam yang /_/zhes bya ba ni/_sems can gyi don du sangs rgyas par 'dod pa'o/_/mngon par shes pa lnga zhes bya ba ni/_lha'i mig rna ba sems shes pa dang gnas dang 'chi 'pho rdzu
[\[263a.6\]]'phrul lnga'o/_/thob pa ni gong gi yon tan de lnga'o/_/de gang las gyur ce na/_ri lu chen po zos phyir ro/_/zhes bya ba ste/_de'i mthu zhes bya ba'i tha tshig go/_/de bzhin rig pa'i sngags rnams kyang /_/zhes pa'i lan/_rdzas kyi sgrub pa zhes bya ba la sogs pa ste/_rdzas kyi dngos grub bshad
[\[263a.7\]]zin to/_/e yig dang ni zhes bya ba ni/_raM las skyes pa'i zur gsum pa'i dkyil 'khor ro/_/baM yig ni chu'i dkyil 'khor zlum po'o/_/laM yig ni sa'i dkyil 'khor gru bzhi'o/_/dbus su yang dag gnas zhes bya ba ni me'i dkyil 'khor gyi dbus su raM mo/_/chu'i dbus su baM/_
[\[263b\]]
[\[263b.1\]]dbang chen la laM/_dang po'i mdog ni me dang rA ga'i mdog dmar ba'o/_/gnyis pa yi ni mdog dkar ba/_/zhes bya ba ni chu'o/_/gsum pa ni ser po dbang chen no/_/de gang du bsgom zhe na/_dgug par bya ba'i b+ha ga'i dbus su'o/_/thabs ji ltar bsgom zhe na/_'khor lo ltar ni bskor ba ni/_/zhes
[\[263b.2\]]bya ba ni rdza mkhan gyi 'khor lo bzhin du me'i dkyil 'khor la sogs pa b+ha ga'i nang du 'khor bar bsam mo/_/dus ni/_nyin phyed dang ni mtshan phyed dang /_/zhes bya ste dus de gnyis na sems kyi stobs nyams pa'i phyir ro/_/de'i yon tan de la rig pa ni bu mo dgug pa'i las byed pa'i phyir ro/_/rab 'byor
[\[263b.3\]]de ni bya ba ni pad+ma dang b+ha ga'i nang du dkyil 'khor bsgom pa'o/_/de yis skad cig kho nar 'grub/_/ces bya ba ni myur bar ro/_/bsgrub bya dngos ni lha mo zhes bya ba la sogs pa ste go sla'o/_/rnam bzhi zhes bya ba ni pad+ma can dang /_dung can dang /_ri mo can dang /_glang po can ma'o/_/de la pad+ma
[\[263b.4\]]can ni pad+ma'i dri bro ba dang /_ngo zlum pa la sogs pa'o/_/dung can ma ni ba tsha'i dri bro ba dang /_skra dang sna ring ba la sogs pa'o/_/ri mo can ni sha'i dri bro ba dang /_lus chung ba dang /_mdzes pa la sogs pa'o/_/glang po che ni chang gi dri bro ba dang /_byin pa sbom pa dang /_sna yo ba la sogs
[\[263b.5\]]pa'o/_/sa 'og ma la sogs pa ni sa'i dkyil 'khor ro/_/sngags kyis bkug ces bya ba ni gong du gsungs pa'i sngags kyis so/_/bu mo thams cad spyad par bya/_/zhes bya ba'i tha tshig go/_/dkyil 'khor rnams ni brtags pa dang /_/zhes bya ba'i lan me'i dkyil 'khor la sogs
[\[263b.6\]]pa bsgom pa'o/_/de bzhin rig pa'i sngags zhes bya ba ni raM dang laM dang baM mo/_/de ni man ngag go/_/kye lha mo bdag gis bshad pa zin mdzad de/_/zhes gsungs so/_/da ni/_dkyil 'khor rnams ni bshad par bya/_/dga' ma'i sems kyis rtse gcig nyon/_/zhes bya ba ni dam
[\[263b.7\]]bcas pa'i tha tshig go/_/de la dga' ma ni sgrol ma la bod pa'o/_/de nas dkyil 'khor gsungs pa/_dkyil 'khor lus zhes bya ba gsungs te gong du bstan pa dang 'og nas 'byung bas 'dir ma 'brel to/_/dkyil 'khor b+ha ga zhes bya ba ni chos kyi 'byung gnas e gru gsum gyi nang du
[\[264a\]]
[\[264a.1\]]bsgom pa'i dkyil 'khor ro/_/dkyil 'khor byang chub sems dang ni/_/zhes bya ba ni/_de ltar lus dang b+ha ga dang byang chub sems kyi dkyil 'khor gsum ka gnyis dang bzhi ma yin par gsang ba'i rgyud las yang dag par brtags so/_/dkyil 'khor du ming ji ltar btags
[\[264a.2\]]she na/_brtags pa rnams la 'dus pa ste/_/zhes bya ba gsungs so/_/brtags pa rnams la 'dus pa zhes bya ba ni/_dkyil 'khor du ming btags pa ni 'dus pa'i phyir ro/_/'jig rten snang ba las kyang /_snying po 'dus pa'i dkyil 'khor ro/_/zhes gsungs so/_/snying po gang zhe na/_gang na gtso
[\[264a.3\]]bo zhes bya ba ni gang dang gang du'o/_/gtso bo ni khyab bdag rdo rje sems dpa'o/_/bskyed pa ni rgyu'o/_/da ni lus kyi dkyil 'khor gsungs pa phung po rnams zhes bya ba ni phung po lnga ni rigs lnga ste/_de la gzugs kyi phung po dang /_tshor ba'i phung po dang /_'du shes kyi phung po dang /_'du byed dang /_rnam
[\[264a.4\]]par shes pa rnams dang /_rnam par snang mdzad dang /_rin chen 'byung ldan dang /_'od dpag med dang /_don yod grub pa dang /_mi bskyod pa dang go rims bzhin no/_/de ltar yang thams cad gsang chen zhes bya ba rnal 'byor chen po'i rgyud las gsal bar gsungs te/_sems kyi phra mo sbyor ba yis/_/_
[\[264a.5\]]ye shes phra mo dang sbyar ba/_/de bzhin gshegs kun ye shes ni/_/rnam par snang mdzad ces su 'dod/_/snying rje 'phro ba'i sbyor ba yis/_/thams cad phan don byed pa'o/_/sems can don dang ldan sems ni/_/rin chen 'byung ldan zhes gsungs so/_/dga' ba 'phro ba'i thig le yis/_/theg
[\[264a.6\]]chen dri med pa yi mchog_/rang bzhin 'od gsal dag pa'i sems/_/snang ba mtha' yas de gsungs so/_/btang snyoms 'phro ba'i sems kyis ni/_/gang gis sems can shes byed pa/_/thogs med bla med don byed pa/_/don yod grub par de gsungs so/_/byams pa 'phro ba'i sbyor ba yis/_/_
[\[264a.7\]]mchog gi spyod pa spyod byed pa/_/zag med brtan par gyur pa'i sems/_/mi bskyod par ni gsungs pa yin/_/zhes 'byung ngo /_/'di skad du bstan te rnam par snang mdzad ni dang po'i byang chub kyi sems 'phro ba'i sems so/_/rin chen 'byung ldan ni snying rje ste 'phros pas sems can gyi don byed
[\[264b\]]
[\[264b.1\]]pa'o/_/snang ba mtha' yas ni 'phro 'du'i dga' ba rol bzhin pa'i 'od gsal ba'o/_/don yod grub pa ni btang snyoms kyi sbyor ba'i sems so/_/mi bskyod pa ni byams pa'i sbyor ba'i sems te zag pa med par bstan pa'o/_/de ltar phung po lnga ni sems yin la de ni rigs lnga'o/_/de yang sa
[\[264b.2\]]bcu pa las/_kye rgyal ba'i sras khams gsum sems tsam mo/_/zhes bya ba la sogs pa gsungs so/_/'byung ba rig mar brtag ces bya ba ni/_spyan ma la sogs pa 'byung ba rnams rig mar brtag ces bya ba'i tha tshig go/_/sa spyan ma/_chu mA ma kI/_/me gos dkar mo/_/rlung sgrol ma'o/_/_
[\[264b.3\]]de yang thams cad gsang chen gyi rgyud las gsungs pa/_byang chub sems kyi mthu yis ni/_/sangs rgyas nyid du pha rol phyin/_/thob pa'i pha rol phyin zhes pa/_/sems ma'i rdo rje ma zhes brtags/_/bsdu ba'i dngos po bzhi rnams la/_/shes rab pha rol phyin ma dge_/chos bzhi gcig tu gyur
[\[264b.4\]]pa ni/_/rin chen rdo rje ma ru 'dod/_/gsang ba'i chos kyi thig le la/_/de nyid pha rol phyin dge ba/_/pha rol phyin ces dge ba ni/_/chos kyi rdo rje ma ru 'dod/_/pha rol phyin bzhi gtso mo ste/_/rdo rje pha rol phyin pa dge_/sbyor ba'i bsam gtan brtags pa ni/_/las kyi rdo rje ma zhes 'dod/_/ces 'byung
[\[264b.5\]]ngo /_/byang chub sems kyi rang mthu dang /_/chu ni bsdu ba'i dngos po dang /_/me ni smin par byed pa dang /_/rlung ni 'gegs pa'i ngo bo pha rol phyin pa bzhi dang ngo bo tha dad pa med pa'i phyir ro/_/chags ma lcags kyu zhes bya ba ni/_rig ma la rigs lnga'i sgo nas dbyer med par sems kyis 'dzin pa'o/_/_
[\[264b.6\]]de yang thams cad gsang chen gyi rgyud las/_'dod chags kun la thabs che ba/_/rdo rje lcags kyu zhes brjod do/_/zhes 'byung ngo /_/zhags pa pad+ma chud byed pa/_/zhes bya ba ni/_log sred can ma yin gyi 'di yang byang chub kyi spyod pa'i ched du de ltar byas pa la ni nyes pa med do/_/de yang rgyud
[\[264b.7\]]de nyid las/_spyod pa byang chub tu spyod pa/_/rdo rje zhags pa de 'dod do/_/zhes gsungs so/_/kha sprad pa ni sgrog yin par/_/zhes bya ba ni sems brtan par bsgom pa ni sgrog ste/_rgyud de nyid las/_gang zhig de ltar bsten pa gang /_/rdo rje sgrog ces 'dod pa'o/_/zhes gsungs so/_/sgra
[\[265a\]]
[\[265a.1\]]grags pa ni dril bur 'dod/_/ces bya ba ni chos thams cad mi skye ba yin zhes pa'i sngags kyi sgra brjod nas thabs dang shes rab rol pa'i sems ni dril bu'o/_/de'i sngags ni/_a kA ro mu khaM sarba d+harmA NAM Ad+ya nut+pan+na twata/_ces brjod do/_/de yang rgyud de nyid las/_
[\[265a.2\]]chos ni thams cad ma skyes pa/_/nam mkha' dang mnyam 'dod zhi ba/_/de ltar tshig tu brjod pa ni/_/rdo rje dril bu zhes 'dod do/_/zhes gsungs so/_/spos ni dri chen zhes gsungs te/_/zhes bya ba ni/_gtsang ba dang mi gtsang ba mnyam por 'gyur te mi rtag par shes rab kyi pha rol tu
[\[265a.3\]]phyin pa'i rang bzhin spos yin pa'i phyir ro/_/de nyid las/_thams cad du ni mnyam pa'i mchog_/shes rab pha rol phyin pas so/_/zhes gsungs so/_/me tog rak+ta zhes 'dod do/_/zhes bya ba ni phyin ci log gi 'dod chags kyis ma gos pa'i rang bzhin bsam gtan gyi pha rol tu phyin pa ni me
[\[265a.4\]]tog yin pa'i phyir ro/_/yang de nyid las/_'dod pa'i 'dam skyes ma gos pa/_/bsam gtan pha rol phyin me tog_/ces gsungs so/_/mar me sha rnams kho na yin/_/zhes bya ba ni gtsang ba dang mi gtsang ba'i rnam par rtog pa kun spangs la/_smon lam gyi pha rol tu phyin pa'i rang bzhin ni mar me yin
[\[265a.5\]]pa'i phyir ro/_/yang de nyid las/_phyogs kun du ni gsal byed pa/_/mar me smon lam pha rol phyin/_/zhes 'byung ngo /_/dri ni byang chub ye shes 'dod/_/ces bya ba ni/_byang chub kyi sems las dang po dri nga ba na yang thabs kyi dge ba'i rang bzhin dri 'dod pa'o/_/yang de nyid las/_dri nga ba yang
[\[265a.6\]]dge ba ste/_/thabs kyi pha rol phyin pa dri/_/zhes gsungs pa lta bu'o/_/sgeg mo'i ling+gar bstan pa ste/_/zhes bya ba ni/_de bzhin gshegs pa la mchod pa 'bul ba'i sgo nas dge ba'i rang bzhin gyi rol pa ni sgeg mo'o/_/yang de nyid las/_ci'i phyir dge ba'i rol pa ni/_/sbyin pa'i pha
[\[265a.7\]]rol phyin pa sgeg_/ces gsungs so/_/phreng ba b+ha ga kho na yin/_/zhes bya ba ni/_dam tshig gi tshul dang ldan pa'i rnal 'byor mas/_de bzhin gshegs pa'i thugs mnyes par byed pa'i rang bzhin phreng bar 'dod do/_/yang de nyid las/_brgyan pa'i lus can yid 'phrog ma/_/phreng ba
[\[265b\]]
[\[265b.1\]]tshul khrims pha rol phyin/_/zhes gsungs so/_/dbyangs ma dbugs su bstan pa dang /_/zhes bya ba ni/_rol pa'i dus su sngags ched du brjod pa ni dbyangs ma yin pa'i phyir ro/_/yang de nyid las/_ched du brjod pa legs brjod pas/_/dbyangs ma bzod pa'i pha rol phyin/_/zhes gsungs so/_/_
[\[265b.2\]]gar mkhan ma ni kha sbyor te/_/zhes bya ba ni/_'bras bu don du gnyer ba'i rnal 'byor pas/_/lha bsgom pa'i rtsol ba dang bcas pa ni gar mkhan ma zhes bya'o/_/yang de nyid las/_myur bar sangs rgyas nyid sbyin pa/_/gar mkhan brtson 'grus pha rol phyin/_/zhes gsungs so/_/de lta bu'i
[\[265b.3\]]lus kyi dkyil 'khor ni b+ha ga dang /_byang chub sems kyi dkyil 'khor las khyad par du bstan to/_/de'i phyir/_bcom ldan 'das kyis bzang por gsungs/_/zhes bya'o/_/shin tu sbyor ba yin pa'i phyir ro/_/de rtogs pa ni bskal bzang yin/_/zhes bya ba ni lus kyi dkyil 'khor bzang po'i
[\[265b.4\]]don to/_/de rtogs pa ni rnam par shes pa brgyad do/_/de rnams byams sogs zhes bya ba ni rnam par shes pa'i tshogs brgyad byams pa la sogs pa'i byang chub sems dpa' brgyad du bsgom mo zhes bya ba'i tha tshig go/_/'di lta ste kun gzhi dang /_yid dang /_sems kyi rnam par shes
[\[265b.5\]]pa dang /_mig dang /_rna ba dang /_sna dang /_lce dang /_lus kyi rnam par shes pa rnams byams pa dang /_'jam dpal dang /_kun du bzang po dang /_sa'i snying po dang /_phyag na rdo rje dang /_nam mkha'i snying po dang /_spyan ras gzigs dang /_sgrib pa rnam par sel ba go rims bzhin no/_/_
[\[265b.6\]]de ltar na ni dkyil 'khor gsungs/_/zhes bya ba ni lus kyi dkyil 'khor rnal 'byor pa rnams kyis bsgoms zhes bya ba'i don to/_/dkyil 'khor gsum las gnyis ma gsungs pa ci zhe na/_dkyil 'khor gzhan ni sngar bshad zin ces gsungs te/_rtsa ba'i rgyud las b+ha ga dang byang
[\[265b.7\]]chub sems kyi dkyil 'khor rgyas par bshad zin to/_/sbyin sreg so sor bya zhes pa'i lan/_sbyin sreg las rnams bshad par bya/_/zhes bya ba la sogs pa smos so/_/rnam pa bzhi ni zhi ba la sogs pa'o/_/de'i dbye ba ni/_sbyin sreg phyi dang nang gsungs pa/_/zhes bya ba ni/_phyi ni
[\[266a\]]
[\[266a.1\]]hom khung brko ba la sogs pa'o/_/thabs ji ltar bya zhe na/_phyi ni sngon du bstan pa yin/_/zhes bya ba rtsa ba'i rgyud du bstan to/_/nang gi ni gang zhe na/_nyon cig ces bya ba la sogs pa'o/_/de ni lha mo sgrol ma la gdams pa'o/_/pad+ma bzhi rnams 'byor pa ni/_/lus
[\[266a.2\]]kyi dbus su nye bar gnas/_/zhes bya ba ni/_gsang ba dang /_lte ba dang /_snying ga dang /_mgrin pa bzhi la pad+ma'i gdan re re bsam mo/_/me zhes bya ba ni lte ba'i steng du raM las me'i dkyil 'khor gru gsum raM gyis mtshan pa'o/_/rlung zhes bya ba ni gsang ba'i pad+ma'i gdan la yaM las rlung gi
[\[266a.3\]]dkyil 'khor zla gam mdog sngon po yaM gis mtshan pa bsgom/_dbang chen ni snying gi pad+ma'i steng du laM las dbang chen gyi dkyil 'khor gru bzhi kha dog ser po laM gyis mtshan pa'o/_/chu zhes bya ba ni mgrin pa'i pad+mar baM las chu'i dkyil 'khor zlum po kha dog dkar po baM gyis mtshan pa'o/_/de dag
[\[266a.4\]]gi las gsungs pa/_rlung gis me la 'bar byas te/_/zhes bya ba ni gsang ba'i rlung gis lte ba'i dkyil 'khor la 'bud pa'o/_/chu yis yongs su smin par byed/_/ces bya ba ni dbang chen gyi dkyil 'khor gyi drod byung bas zas thams cad mgrin pa'i chu'i dkyil 'khor la smin par byed pa'o/_/de
[\[266a.5\]]gsal bar gsungs pa/_dbang chen dkyil 'khor las byung ba/_/zhes gsungs so/_/dbang chen gyi drod ji ltar byung zhe na/_gang du me ni bskyed pa'o/_/zhes bya ba ste me'i dkyil 'khor gyi 'od kyis dbang chen gyi dkyil 'khor la reg pa'o/_/de ltar go rims yin pa la rgyud las de ltar ma bstan
[\[266a.6\]]pa ni man ngag bstan pa dang shes rab can nga rgyal gcig pa'i phyir ro/_/yon tan rang rig mngon spyod ces bya ba la sogs pa ni go sla'o/_/sreg rdzas ni/_gang zhig zas dang btung ba dang /_/zhes bya ba la sogs pa ni kha zas so/_/de dag thams cad chu las te/_/zhes bya ba ni rdzas de dag thams
[\[266a.7\]]cad chu'i dkyil 'khor la sbyin sreg bya'o/_/pad+ma k+Sha yig kha mar bltas/_/zhes bya ba ni mgrin pa'i steng gi chu'i dkyil 'khor gyi steng na yi ge k+Sha kha dog dkar ba kha thur du bltas pa/_'od zer mer 'bar ba kha gab kyi tshul du bsgom pa'o/_/sreg rdzas de dag kyang chu'i dkyil 'khor nas mar
[\[266b\]]
[\[266b.1\]]rim gyis babs te snying ga'i pad+mar btsud par bya'o/_/lte ba'i pad+mar 'gro phyir ro/_/zhes bya'o/_/thabs ji ltar bya zhe na/_kha sbyar tshul ni sbyor ba yis/_/zhes bya ba ni thabs dang shes rab kyi sbyor bas sbyin sreg bya'o/_/phyi rol dbang 'dra bar lus lha'i dkyil 'khor la yang bya'o zhes bya ba'i
[\[266b.2\]]tha tshig go/_/gsang ba'i pad+mar 'gro ma thag_/thal bar mtha' ru rnam par bstan/_/zhes bya ba ni/_sreg rdzas de dag gis lus lha'i dkyil 'khor tshim ste snyigs ma lnga tshig par bya'o/_/yon tan ji ltar sbyin sreg ces bya ba la sogs pa smos pa'o/_/bdag ni ston pa po'o/_/tshe 'di
[\[266b.3\]]kho nas 'grub par 'gyur/_/zhes bya ba ni/_de bzhin gshegs pa'i zhing khyad par can la mchod pa dang bsam pa khyad par can du gyur pas tshe 'di kho na la chos mthong nas myong ba'i 'bras bu 'thob par 'gyur ro/_/rgas pa med pa nas dga' bar smra ba'i bar ni go sla'o/_/mthong ba
[\[266b.4\]]tsam gyis skul byed do/_/zhes bya ba ni/_de bzhin du mthong ba tsam gyis chags par 'gyur ro/_/de bzhin mchod pa'i cho ga yang /_/zhes bya ba'i lan/_sreg rdzas las rnams bshad byas nas/_/zhes bya ba la sogs pa smos so/_/mchod pa ni bkur sti'o/_/phreng ba ni me tog gi
[\[266b.5\]]phreng ba'o/_/sogs pa ni mar me'o/_/dbang po ni gsang ba'i mchod pa'o/_/gang la mchod ce na bdag la ste rang gi lus kho na la'o/_/mchod rten la sogs pa la ci'i phyir mi mchod ce na/_bdag ni sangs rgyas thams cad nyid/_/ces gsungs so/_/phung po la sogs pa lha'i dkyil
[\[266b.6\]]'khor du byas pa'i phyir ro/_/sangs rgyas kun gyi gnas yin te/_/zhes bya ba ni ji ltar mchod rten sangs rgyas [(]gyi [,]kyi [)]gzhir gyur pa de bzhin du/_dbang dang man ngag thob pa'i rnal 'byor pa sangs rgyas thams cad kyi gnas su gyur pa'o/_/de yang gsang ba 'dus pa las/_rdo rje slob dpon de la
[\[266b.7\]]ni/_/phyogs bcu'i sangs rgyas rnams byon nas/_/zhes bya ba la sogs pa gsungs so/_/de'i phyir na/_de bas nan tan thams cad kyis/_/rdo rje slob dpon rtag tu mchod/_/ces bya ba thams cad ni mchod pa'o/_/nan tan ni bdag lhar bsgom pa'o/_/gang yang 'ga' yi bya ba'i las/_/zhes
[\[267a\]]
[\[267a.1\]]bya ba ni gar la sogs pa'o/_/rnal 'byor pa yis mchod par bsgom/_/zhes bya ba ni lus ngag gi mchod pa la sogs pa bya ba'o/_/bsgom pa'i thabs zas dang zhes bya ba la sogs pa ste/_rig ma bzhi yis rnam brgyan pa/_/bdag nyid lha ni bsgom bya ba/_/zhes
[\[267a.2\]]ba ni 'byung ba bzhi'i ngo bor gyur pa zas la sogs pa lha mo bzhi dang /_rdo rje sems dpa'i rang bzhin du bsgom mo/_/de yang gsang ba 'dus pa las/_yang na de la bsgom pa ni/_/rigs kyi rnam par bsgom par bya/_/zhes gsungs so/_/rdo rje ni rdo rje sems dpa'o/_/de zhes bya ba ni gsungs
[\[267a.3\]]pa kho na'o/_/cang mi gsung bar bzhugs zhes bya'o/_/chos rnams med par bstan pa'i phyir ro/_/de bas mdo sde rgyan las kyang /_bcom ldan 'das mya ngan las 'das kyi bar du/_tha na tshig cig tsam yang ma bstan to/_/zhes gsungs so/_/slob dpon nA ga rdzu nas kyang theg pa
[\[267a.4\]]nyi shu pa las/_tshig gis brjod du mi lang ba'i/_/chos rnams snying rje gang gis bstan/_/sangs rgyas thogs med mkhyen pa yi/_/bsam med de la phyag 'tshal lo/_/zhes gsungs so/_/bcom ldan 'das de ltar bzhugs pa'i tshe 'khor rnams ci mdzad ce na/_de nas
[\[267a.5\]]zhes bya ba la sogs pa go sla'o/_/rnam par mi rtog pa thob ces bya ba ni mnyam pa nyid tha mi dad pa'o/_/cang mi gsung zhes bya ba ni the tshom khong du chud pa'o/_/lha mo bzhis yongs su zhus pa las sgrol mas zhus pa'i gsang ba mchog gi le'u bzhi pa'i bshad pa'o//_//_
[\[267a.6\]]gsang ba mchog gi rgyud 'di ni/_/bdag gi spyod yul ma yin yang /_/blo dman rnams la sman slad du/_/rnam par bshad pa 'di brtsams so/_/'di phyi dge ba gang bsags pa/_/bdag kyang dge des don rtogs nas/_/gzhan yang de la dgod pa dang /_/byang chub
[\[267a.7\]]dam pa thob par shog_/lha mo bzhis yongs su zhus pa'i rgyud kyi bshad pa slob dpon ye shes snying pos mdzad pa rdzogs so//_//rgya gar gyi mkhan po dran pa ye shes grags pas bsgyur te gtan la phab pa'o//_//