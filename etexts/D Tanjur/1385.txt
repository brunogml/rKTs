[\[1a\]]
[\[1b\]]
[\[1b.1\]{D2662}]@##/_/rgya gar skad du/_bai ro tsa na a b+hi sam+bo d+hi tan+t+ra piN+DAr+tha/_bod skad du/_rnam par snang mdzad mngon par rdzogs par byang chub pa'i rgyud kyi bsdus pa'i don/_bam po dang po/_
[\[1b.2\]]bcom ldan 'das rnam par snang mdzad de bzhin gshegs pa'i ye shes kyi sku can la phyag 'tshal lo/_/gang zhig nyid kyi sku gsung thugs bcas pa'i/_/tshogs zad mi shes rnams kyis 'jig
[\[1b.3\]]rten gyi/_/skye rgyud rab tu zhi mdzad bde gshegs las/_/'byung ba'i sku gsung stsol mdzad byang chub phyir/_/rdo rje can dang rgyal ba'i sras rnams kyis/_/bsten bya rnam par snang mdzad de dang ni/_/de
[\[1b.4\]]yi sku gsung nyid la'ang phyag 'tshal nas/_/rnam snang rgyud bsdus pa yi don bsdus bshad/_/de la sangs rgyas dang byang chub sems dpa' bcom ldan 'das kyis rang dang gzhan gyi don phun sum
[\[1b.5\]]tshogs pa thugs su chud par mdzad nas/_gdul bya rnams de kho na la gzud pa'i phyir rang dang gzhan gyi don phun sum tshogs pa de dag nyid gsang sngags kyi spyod pa ston par byed pa dang /_pha rol
[\[2a\]]
[\[2a.1\]]tu phyin pa'i spyod pa ston par byed pa'i mdo sde rnams kyis bstan to/_/de lta bas na rgyud 'di ni 'di lta ste/_bsdus pa dang rgyas pa dang rnam pa gnyis kyi sgo nas bcom ldan 'das rnam par snang mdzad kyi rang gi
[\[2a.2\]]don phun sum tshogs pa dang gzhan gyi don phun sum tshogs pa'i don bsdu bar bzhed do/_/de la bsdus pa'i sgo nas ni/_/rnam par snang mdzad mngon par rdzogs par byang chub pa rnam par sprul pa byin gyis rlob pa zhes bya ba'i ming gi_/
[\[2a.3\]]rgyud kyi don thams cad ston par byed pa 'dis bsdus par bzhed pa yin no/_/rgyas pa'i sgo nas ni/_rnam par snang mdzad kyi rgyud 'di mtha' dag gis bcom ldan 'das rnam par snang mdzad kyi rang gi don phun sum tshogs pa'i rgyu dang ngo bo
[\[2a.4\]]nyid dang /_'bras bu phun sum tshogs pa gsum gyi mtshan nyid can rab tu dbye ba dang /_de bzhin du gzhan gyi don phun sum tshogs pa'i thabs phyag rgya dang /_dkyil 'khor dang gsang sngags la sogs pa'i mtshan nyid can
[\[2a.5\]]bstan pa dang /_rab tu dbye ba'i sgo nas bsdus par bzhed pa yin par blta'o/_/de la rgyu phun sum tshogs pa ni/_'di las bcom ldan 'das rnam par snang mdzad kyi 'grub pa'i lam gyi rim pa bstan pa'i sgo nas brjod pa yin no/_/
[\[2b\]]
[\[2b.1\]]ngo bo nyid phun sum tshogs pa ni mngon par rdzogs par byang chub pa'i mtshan nyid bstan pa'i sgo nas brjod pa yin no/_/'bras bu phun sum tshogs pa ni sku la sogs pa bkod pa mi zad pa'i rnam par sprul pa'i mtshan nyid bstan pa'i sgo nas brjod pa yin no/_/gzhan gyi don phun sum
[\[2b.2\]]tshogs pa ni sku la sogs pa mi zad pa rnam par sprul pa de nyid kyi byin gyi rlabs kyi phyag rgya dang /_gsang sngags dang /_dkyil 'khor la sogs par brtags pa'i sgo thabs dang bcas par brjod pa yin no/_/rnam par sprul pa 'di phyag rgya dang gsang sngags la sogs par byin
[\[2b.3\]]gyis brlabs pa'i sgo nas gzhan gyi don du brtags pa de yang rnam pa nyi shu rtsa gcig tu rig par bya ste/_'di lta ste/_dkyil 'khor gyi slob dpon gyi mtshan nyid bstan pa dang /_slob ma'i mtshan nyid rnam par dbye ba dang /_dkyil 'khor gyi sa'i mtshan nyid dang /_yongs su dag pa
[\[2b.4\]]dang /_yongs su gzung ba'i mtshan nyid dang /_dngos po gsum bstan pa dang /_slob ma sta gon du gnas pa'i cho ga brjod pa dang /_dkyil 'khor gyi thig bri ba dang /_de'i rim pa dang /_de'i sgo khyud kyi mtshan nyid dang /_dngos po gsum rnam par dbye ba dang /_snying rje chen po
[\[2b.5\]]'byung ba'i dkyil 'khor du dkyil 'khor gyi lha rnams kyi lus bkod pa dag gis bcom ldan 'das kyi sku bkod pa mi zad pa'i byin gyi rlabs brjod pa dang /_yi ge 'khor lo yongs su bskor ba'i dkyil 'khor du bcom ldan 'das kyi gsung bkod pa mi zad pa'i byin gyi rlabs su gyur pa'i
[\[2b.6\]]sa bon gyi yi ge rnams kyis dkyil 'khor gyi lha rnams dgod pa dang /_gsang ba'i dkyil 'khor du bcom ldan 'das rnam par snang mdzad kyi thugs bkod pa mi zad pa'i byin gyi rlabs su gyur pa me dang rlung dang /_sa dang chu'i dkyil 'khor la gnas pa'i phyag rgya'i khyad par dag gis dkyil
[\[2b.7\]]'khor de'i lha rnams dgod pa'i bye brag bstan pa dang /_tshon rtsi dgye ba'i bye brag bstan pa dang /_dkyil 'khor bris zin nas dkyil 'khor gyi lha rnams byin gyis brlab pa'i sbyor ba bstan pa dang /_de dag nyid la phyi nang gi mchod pa bya ba'i phyir mchod pa'i yan lag bstan pa dang /
[\[3a\]]
[\[3a.1\]]slob ma gzung ba'i cho ga brjod pa dang /_de dag nyid la dam tshig bsgrags pa'i cho ga bstan pa dang /_de dag dbang bskur ba'i cho ga bstan pa dang /_de bzhin du rig sngags 'dzin du gzhug pa'i cho ga brjod pa dang /_rig sngags dang /_gsang sngags dang /_phyag
[\[3a.2\]]rgya rnams kyi khyad par rgyas par bstan pa dang /_sgrub pa'i yan lag rab tu dbye ba bstan pa dang /_rig sngags dang /_gsang sngags la sogs pa'i sgrub pa'i dkyil 'khor la sogs pa sgrub pa'i yan lag bstan pa dang /_grub pa'i mtshan ma bstan pa dang /_phyi dang nang
[\[3a.3\]]gi grub pa'i mtshan nyid brjod pa dang /_mes bya ba'i cho ga bstan pa dang /_sgrub pa'i yan lag rab tu dbye ba bstan pa'o/_/de lta bas na 'di las ni dngos po 'di rnams kyi mtshan nyid rang gi dang /_gzhan gyi don bzlas brjod la sogs pa mdor bstan par ldan pa dang /_rgyas
[\[3a.4\]]par bstan pa'i sgo nas bstan te/_de'i phyir blo bzang po rnams dran pa bskyed pa'i phyir 'di dag gis bsdus pa'i don ci rigs par mdor bsdus nas rig par bya'o/_/de la mdor na/_rnam par snang mdzad chen po mngon par rdzogs par byang chub pa zhes bya ba'i ming 'dis ni rgyud
[\[3a.5\]]mtha' dag gi don ji ltar bsdus pa de bzhin du 'di'i ming bye brag tu bstan pa yin no/_/gang gi phyir gdul ba rnam pa gnyis yin pa de'i phyir kha cig ni theg pa chen po la sogs pa'i mdo sde las bstan pa'i sbyin pa la sogs pa'i pha rol tu phyin pa la goms pas mngon par mtho pa'i
[\[3a.6\]]mtshan nyid lha dang mi'i dpal bsod nams dang ye shes kyi tshogs yongs su rdzogs pa sngon du 'gro ba nyams su myong bar byas te/_rim gyis dpal rnam par snang mdzad kyi go 'phang 'dod do/_/gzhan dag ni rig sngags dang /_gsang sngags mnyes par byed pa'i sgo nas bsod nams
[\[3a.7\]]dang ye shes kyi tshogs bsags te/_de'i 'bras bur gyur pa lha dang mi'i dpal nyams su myong bar byas nas rnam par snang mdzad chen po'i go 'phang 'dod de/_'di ltar pha rol tu phyin pa'i spyod pa la mos pa rnams la dngos su phan gdags pa'i phyir mdo sde'i pha rol tu phyin pa'i spyod pa
[\[3b\]]
[\[3b.1\]]gtsor mdzad pa 'phags pa sa bcu pa dang /_dkon mchog sprin dang blo gros mi zad pa la sogs pa dag dang /_don zab cing rgya che ba gtsor mdzad pa 'phags pa ting nge 'dzin gyi rgyal po dang /_sdong pos brgyan pa dang /_shes rab kyi pha rol tu phyin pa la sogs pa dag bstan to/_/gsang
[\[3b.2\]]sngags kyi spyod pa rnams la mos pa ni kha cig la phan gdags pa'i phyir rnal 'byor gyi lugs phyag rgya chen po la sogs pa sgrub pa'i rnal 'byor la goms pa gtsor mdzad cing rang gi lhag pa'i lha mnyes par bya ba dang /_rjes su mthun pa'i lus la sogs pa'i spyod pa dang /_mchod
[\[3b.3\]]pa'i yan lag gi khyad par dag ci rigs par bye brag tu bstan pa/_'phags pa de kho na nyid bsdus pa'i rgyud dang /_dpal mchog dang po la sogs pa dag bstan to/_/de las gzhan pa'i gdul ba dag la ni dad pa'i sgo nas bya ba'i lugs can gyi rgyud phyi'i bya ba'i khyad par yang dag par
[\[3b.4\]]bstan pa thabs dang shes rab la goms pa gtsor mdzad pa rang dang gzhan gyi don phun sum tshogs par byed pa dag bstan te/_'di ltar 'phags pa dam tshig gsum gyi rgyal po dang /_sku gsum gyi gtsug tor dang /_phyag na rdo rje dbang bskur ba la sogs pa dag yin no/_/rnam par
[\[3b.5\]]snang mdzad mngon par rdzogs par byang chub pa rnam par sprul pa byin gyis rlob pa'i rgyud don dam pa'i tshul rab tu bsgrags pa sgrub pa'i sbyor ba thabs dang shes rab la goms pa sngon du 'gro ba yang dag par bstan pa phyi'i gtsang sbra spyod pa la sogs pa'i sgrub pa rnam par smad pa don dam
[\[3b.6\]]pa'i rnal 'byor la goms pa'i rgyur gyur pa bstan pa 'di yang gdul ba'i skye bo bya ba'i rgyud kyi lugs de lta bu la mos pa dag gzung ba'i phyir bya ba'i rgyud do zhes bsgrags so/_/gsang sngags kyi lugs la mos pa'i gdul ba de dag kyang /_rnam pa gsum ste/_'di lta ste/_mgo
[\[3b.7\]]smos pas go ba dang /_rnam par phye bas go ba dang /_tshig lhur len pa'o/_/de la shes rab shin tu rno ba dang /_theg pa chen po la sogs pa'i chos cher go ba dang ldan pa dag ni tshig dang ngag mdor bsdus pas kyang mgo smos pa'i don gyis rigs kun shes par nus pas mgo
[\[4a\]]
[\[4a.1\]]smos pas go ba zhes bya'o/_/shes rab 'bring dang theg pa chen po la sogs pa'i chos 'bring du go ba dang ldan pa dag ni tshig dang ngag rnam par phye ba'i don 'dzin par nus pas rnam par phye bas go ba yin no/_/shes rab phal pa dang /_chos phal par go ba
[\[4a.2\]]dang ldan pa dag ni tshig re re nas rnam par bshad pas don 'dzin nus pa'i phyir tshig lhur len pa zhes bstan to/_/de la gdul ba mgo smos pas go ba rnams kyi dbang du mdzad do/_/don dang mthun pa'i ming mdo sde dang /_rgyud dang /_ting nge 'dzin dang /_rnam par thar pa'i sgo dang /_byang
[\[4a.3\]]chub sems dpa' la sogs pa dag kho nas bstan te/_'di ltar de dag gis ni mdor bsdus pa las kyang mgo smos pa'i don rgyas par khong du chud par nus so snyam du dgongs pa yin no/_/rnam par phye bas go ba rnams la yang phan gdags pa'i phyir ming de dag nyid kyi don ni rab tu dbye ba
[\[4a.4\]]tsam du brjod do/_/tshig lhur len pa rnams la ni phan gdags pa'i phyir rgyud la sogs pa'i tshig de dag nyid kyi yan lag rnam par dbye ba brtag pa'i rim gyis rgyas par spros te rnam par bshad pa mdzad do/_/de lta bas na 'dir rnam par snang mdzad mngon par rdzogs par byang chub pa rnam
[\[4a.5\]]par sprul pa byin gyis rlob pa zhes bya ba ni bcom ldan 'das kyis ming don dang mthun pa bye brag tu ston par mdzad pa mgo smos pas go ba rnams la phan gdags par bstan pa ste/_'di ltar de ltar de dag ni shes rab shin tu rno ba dang theg pa chen po la sogs pa'i chos cher go pa dang ldan pas
[\[4a.6\]]rgyud 'di'i ming thos pas kyang don 'di khong du chud par byed de/_'di lta ste/_'di ltar bcom ldan 'das rnam par snang mdzad ni bsod nams dang ye shes kyi tshogs phul du byung ba dang ldan pa yin no/_/mngon par rdzogs par byang chub pa ni des chos thams cad ngo bo nyid med par thugs su chud
[\[4a.7\]]pa yin te/_skad cig ma dang po la rang gi ye shes kyi rjes su 'gro ba'i ngo bo nyid nyon mongs pa dang shes bya'i sgrib pa'i nyes pa spangs pa/_nam mkha' bzhin du spros pa'i bag chags kyi gnas thams cad bsal ba shin tu 'od gsal zhing rang rig pa'i ngo bo nyid yin no/_/byang chub
[\[4b\]]
[\[4b.1\]]de brnyes pa kho na'i chos nyid kyis thob pa sku la sogs pa bkod pa sems can yongs su dag pa dang yongs su ma dag pa la sogs pa dang 'dra ba dang /_sangs rgyas kyi gsung bkod pa sems can thams cad kyi skad du gsung bar mkhas pa dang /_ye shes kyi dkyil 'khor don
[\[4b.2\]]dam pa dang /_kun rdzob kyi bden pa yul can 'grub pas ni rnam par snang mdzad mngon par rdzogs par byang chub pa rnam par sprul pa yin te/_de bzhin du de bzhin gshegs pa'i skye ba 'byung ba bstan pa'i mdo las kyang /_rigs kyi bu de bzhin gshegs pa rnams mngon par rdzogs
[\[4b.3\]]par sangs rgyas nas ting nge 'dzin sangs rgyas shin tu rnam par sangs rgyas pa zhes bya ba la snyoms par 'jug ste/_snyoms par zhugs ma thag tu sems can rnams ji snyed pa de snyed kyi sku kun du gnas so/_/sku ci snyed pa de snyed kyi gsung dang /_sku dang gsung ji snyed pa de snyed kyi
[\[4b.4\]]thugs dag kun du gnas so/_/kye rgyal ba'i sras dag de ltar na sems can gyi khams tshad med pa yin pas de bzhin gshegs pa rnams kyi sku dang /_gsung dang /_thugs rab 'byam tshad med pa kho nar rtogs par bya'o zhes bya ba rgyas par gsungs sa/_/yang don 'di nyid rgyud
[\[4b.5\]]'di kho na las/_de nas byang chub sems dpa' sems dpa' chen po kun du bzang po la sogs pa de dag gis bcom ldan 'das rnam par snang mdzad mi g.yo ba'i sku byang chub kyi snying po mchog dam pa la zhugs par mthong ngo zhes gang rgyas par gsungs pa 'byung ba'i gzhung 'dis
[\[4b.6\]]yang dag par bstan te rgyud las brtag par bya'o/_/rnam par sprul pa ni rnam par rol pa ste/_sku la sogs pa bkod pa rnam par sprul pa zhes bya ba 'di ni sems can thams cad yang dag par dga' bar byed pa yin no zhes bya ba'i tha tshig go zhes bya bar bshad par 'gyur ro/_/de
[\[4b.7\]]lta bas na/_rnam par snang mdzad mngon par rdzogs par byang chub pa'i rnam par sprul pa 'di lhag par gnas pa la de skad ces bya ste/_de la dgongs pa ni ci rigs par sems can thams cad la sogs pa'i lus dang ngag dang yid dang 'dra ba nyid bkod pa mi zad pa'i mtshan nyid kyis
[\[5a\]]
[\[5a.1\]]rnam par sprul pa de phyag rgya dang /_dkyil 'khor dang /_gsang sngags kyi sgo nas mtshon te/_'khor ba ji srid par sems can skal ba ji lta ba bzhin du yang dag par dga' bar byed par byin gyis rlob cing lhag par gnas pa gang yin pa de rjod par byed pa ni
[\[5a.2\]]rgyud 'di yin no/_/gdul bya mgo smos pas go bas 'di'i ming gi don nges par dpyad pa nyid kyis rgyud kyi don mtha' dag mdor go bar byed do snyam pa 'di yin no/_/de'i phyir gdul bya mgo smos pas go ba rnams la phan gdags pa'i phyir ming don dang mthun pa rnam par snang mdzad
[\[5a.3\]]mngon par rdzogs par byang chub pa rnam par sprul pa byin gyis rlob pa zhes bya ba 'dir btags so/_/gzhan yang rnam par snang mdzad mngon par rdzogs par byang chub pa rnam par sprul pa byin gyis rlob pa zhes bya ba'i ming don dang mthun pa gang yin pa 'di ni sems can mgo smos pas go ba la
[\[5a.4\]]phan gdags pa 'ba' zhig tu ma zad kyi/_gzhan rgyud 'di'i 'brel pa dang /_brjod par bya ba dang /_dgos pa yang ston par byed de/_'di ltar rgyud 'dis rnam par snang mdzad kyi sku dang /_gsung dang /_thugs mi zad pa rnam par sprul pa phyag rgya dang dkyil 'khor la sogs pa'i sgo
[\[5a.5\]]nas mtshon par byed pas de'i phyir de'i sku la sogs pa bkod pa ni rgyud 'di'i rgyu yin la/_rgyud 'di ni de'i 'bras bu yin no zhes bya bar rtogs par bya'o/_/brjod par bya ba yang sku la sogs bkod pa phyag rgya dang dkyil 'khor la sogs pas mtshon pa de nyid yin no zhes bya bar khong du chud par bya'o/_/
[\[5a.6\]]'di'i dgos pa ni phyag rgya dang dkyil 'khor la sogs pas mtshon pa yin no/_/mtshon pa de'i dgos pa ni/_nges par legs pa dang mngon par mtho ba thob pa kho na yin no zhes bya bar khong du chud par bya'o/_/gdul ba rnam par spros pas go ba rnams kyis ni ming don dang mthun pas yang dag par
[\[5a.7\]]bstan pa'i don rgyas par khong du chud par mi nus pas de dag la phan gdags pa'i phyir/_bcom ldan 'das de bzhin gshegs pa byin gyis rlob pa zhes bya ba la sogs pas rgyud bshad pa 'di mdzad do/_/'di ltar de dag la rnam par snang mdzad kyi rgyu ni gang /_de'i ngo bo nyid ni gang /_de'i
[\[5b\]]
[\[5b.1\]]mngon par rdzogs pa'i byang chub pa'i rgyu ni gang /_de'i ngo bo nyid ni ji lta bu/_de'i rnam par sprul pa ni gang gi tshe 'byung /_de'i ngo bo nyid ni gang /_rnam par sprul pa de ni ji ltar na phyag rgya dang dkyil 'khor la sogs pa'i sgo nas mtshon pa brjod dgos te/_de'i phyir de dag la phan gdags
[\[5b.2\]]par de dag thams cad rgyud 'di las ston to zhes bya par khong du chud par bya'o/_/de lta bas na tshig 'di rnams so sor bsdus pa'i don bstan pa rgyud kyi tshig rnams yang dag par bsdu bar bya'o/_/de la rnam par snang mdzad kyi go 'phang thob par 'gyur ba'i rgyu ni 'di lta ste/_'jig rten pa'i lam
[\[5b.3\]]gyis 'jug pa dang /_'jig rten las 'das pa'i lam gyis 'grub pa'o/_/de la rgyud 'di las 'jig rten pa'i lam gyis 'jug pa'i rim pa 'di yang dag par bstan te/_'di lta ste/_sems can 'khor ba pa'i khyad par ngar 'dzin pa dang nga yir 'dzin pa dag gis bdag tu 'dzin pas zin
[\[5b.4\]]pa 'ga' kho na sdug bsngal gsum gyi rgud pa sa gzir ba ni chos kyi 'du shes kyis bsnyung ba'i sems la sogs pa'i sems brgyad skyed par byed de/_rgyud 'di las byis pa so so'i skye bo phyugs dang mtshungs pa dag brgya lam na res 'ga' res 'ga' zhig la chos kyi 'du shes 'byung ba ni
[\[5b.5\]]'di lta ste/_bsnyung bar gnas pa la gnas par bya'o zhes bya ba la sogs pa nas/_'di ni stobs su gyur pa ste/_sems brgyad par rgyal ba rnams kyis bshad do zhes bya ba'i bar du gsungs pa yin no/_/de lta bas na de ltar bdag la sogs par nga rgyal byed pas zin pa'i sbyin pa dang tshul
[\[5b.6\]]khrims la goms par byas pa'i rim gyis 'jig rten pa'i lam ston pa khyab 'jug dang /_lha chen po dang tshangs pa la sogs pa ston pa nyid du khas blangs pa ni de dag gi bstan pa la zhugs pa rnams la de dag gi bstan bcos kyi don khong du chud par bya ste/_de dag gis nye bar bstan pa'i lam gyis
[\[5b.7\]]'ba' zhig pa nyid la blo nye bar bskyed nas 'di snyam du bdag las dang nyon mongs pa la sogs pa'i zhags pa lhan cig skyes pa dang /_glo bur ba dang bral ba 'ba' zhig pa'i dngos po ni 'ba' zhig pa nyid ces bya'o/_/de'i phyir 'ba' zhig pa nyid kyi mtshan nyid kyi thar pa la yang dag pa ma
[\[6a\]]
[\[6a.1\]]yin pa'i grong khyer 'di dag thams cad med pa nyid de bdag 'ba' zhig pa nyid cha phra ba mi gsal ba skra'i rtse mo 'bum gyi cha tsam zhig lus so snyam du rtog par byed do/_/de'i phyir de dag bdag tu 'dzin pas chos thams cad stong pa nyid kho nar rtogs par byed pas lam dam
[\[6a.2\]]pa ma yin no zhes ston cing 'di yang spang bar bya ba'i phyogs nyid yin par ston par mdzad de/_gsang ba'i bdag po gzhan yang khyad par rtogs pa ji skad du/_yongs su bsgrags pa'i khyad par de dang de dag las khyad par du gnas pa rnams 'ba' zhig pa nyid kyi don du blo skye zhing de la yang
[\[6a.3\]]yod do zhes stong pa nyid kho na la dngos por sems te zhes bya ba la sogs pa/_gang dag stong nyid mi shes pa/_/de dag mya ngan 'das mi shes/_/zhes bya ba'i bar gang gsungs pa yin no/_/de lta bas na 'di'i rim pa 'dis dge ba'i bshes gnyen la yang dag par bstan te/_rigs pa
[\[6a.4\]]dang /_lung dag gis thos pa dang bsams pa las byung ba'i shes rab kyis 'jig rten pa'i lam yang thar par byed pa'i lam ma yin no zhes nges par brtags nas 'jig rten las 'das pa'i lam ston par byed pa'i dge ba'i bshes gnyen dag la brten te/_de las nye bar bsten pa 'jig
[\[6a.5\]]rten las 'das pa'i lam gyis thar par bya ba'i phyir yang dag par rtsol ba rtsom par byed do/_/lam de yang 'dir rnam par snang mdzad chen po'i go 'phang thob par byed pa'i mtshan nyid kyi thar pa'i lam yin par dgongs pa yin no/_/de la 'jug pa yang 'di las sems can dbang po rtul po
[\[6a.6\]]dang /_dbang po rnon po'i bye brag gis gang zag la bdag med par rtogs pa dang /_gang zag dang chos la bdag med par rtogs pa'i sgo nas rnam pa gnyis su bstan to/_/de la dbang po rtul po ni/_dang po nyid du 'jig rten pa'i lam 'ba' zhig pa'i lam spangs nas gang zag la
[\[6a.7\]]bdag med par rtogs pa'i lam la 'jug ste/_'og nas 'dod chags kyi sems la sogs pa'i mtshan nyid can 'jig rten pa'i sems brgya drug cu 'byung ba de lta bu rnams sun phyung nas gang zag la bdag med par rtogs par byed de/_'dod chags kyi sems dang /_'dod chags
[\[6b\]]
[\[6b.1\]]dang bral ba'i sems dang /_zhe sdang gi sems dang /_byams pa'i sems dang /_gti mug gi sems dang zhes bya ba la sogs pa rgyas par bya ste/_'jig rten pa'i sems brgya drug cu bskal pa gsum gyis 'das nas 'jig rten las 'das pa'i sems skye ste/_'di lta ste/_'di
[\[6b.2\]]ni phung po tsam nyid de/_/bdag ni nam yang yod ma yin/_/dbang po'i grong khyer khams rnams kyis/_/'jig rten don med rnam par nyams/_/zhes bya ba la sogs pa'i bar gang gsungs pa yin no/_/rnal 'byor pa dbang po rnon po ni dang po nyid du bdag la sogs pa dang /_phung po
[\[6b.3\]]dang khams dang skye mched dang /_gzung ba dang 'dzin pa'i rnam par rtog pa dag bsal te/_'jig rten pa'i sems brgya drug cu las 'das nas gang zag dang chos la bdag med pa la 'jug ste/_gsang ba'i bdag po gzhan yang theg pa chen pos bgrod pa gzhan gyi dring mi 'jog pa
[\[6b.4\]]rnams la chos la bdag med pa'i sems skye'o/_/de ci'i phyir zhe na/_'di ltar 'di dag sngon spyad pa spyod cing phung po'i gnas rnam par 'jig pa na ngo bo nyid yongs su shes pa'i phyir/_sgyu ma dang smig rgyu dang gzugs brnyan dang brag ca dang mgal me'i 'khor lo dang /_dri za'i grong khyer
[\[6b.5\]]lta bu'i 'du shes skyes so/_/gsang ba'i bdag po de'i phyir de dag gi sems kyi dbang du byas pa'i chos la bdag med pa nyid kyang spang bar bya ste zhes bya ba la sogs pa gang gsungs pa yin no/_/de lta bas na de ltar dbang po rtul po dang dbang po rnon po dag las cig shos gang zag la bdag
[\[6b.6\]]med pa'i lam la goms par byed pa'am/_dbang po rnon po chos dang gang zag la bdag med par byed pa'i lam la goms par byed pa na rnal 'byor pa dbang po rtul po 'dod chags la sogs pa 'jig rten pa'i sems brgya drug cu spangs pa sngon du 'gro ba can rim gyis rgyun du zhugs
[\[6b.7\]]pa'i 'bras bu la 'jug pa la sogs pa 'bras bu brgyad thob nas phyis phung po la sogs pa de dag nyid la sgyu ma dang smig rgyu la sogs pa'i ngo bo nyid lta bur zhugs te/_phung po dang /_khams dang /_skye mched kyi 'du shes ma lus pa bral bas de dag nyid zhi ba stong pa nyid kyi mtshan nyid kho na
[\[7a\]]
[\[7a.1\]]rtogs par 'gyur te/_de skad du/_gsang ba'i bdag po de la 'jig rten las 'das pa'i sems la gnas pa rnams la yang phung po dag la yod do snyam pa'i blo nye bar skye'o/_/gang de'i tshe phung po dag la 'dod chags dang bral ba bskyed pa de'i tshe/_lbu ba
[\[7a.2\]]dang chu'i chu bur dang smig rgyu dang mtshungs par 'jig pas rnam par grol bar 'gyur te/_'di lta ste/_phung po dang /_khams dang /_skye mched dang /_gzung ba dang 'dzin pa rnam par spangs la/_chos nyid kyi rang bzhin ngo bo zhi ba'i dbyings rtogs par 'gyur ro/_/gsang ba'i bdag
[\[7a.3\]]po 'jig rten las 'das pa'i sems phyin ci log dang /_phyin ci ma log pa'i sems kyi khyad par brgyad dang 'brel pa las dang nyon mongs pa'i dra ba dang 'brel pa 'di ni rnal 'byor pa dag ces bya ba la sogs pa rgyas par gsungs pa yin no/_/de la 'dod chags kyi sems la sogs pa dag
[\[7a.4\]]las kha cig lung las nye bar bstan pa'i lugs su bsdus pa'i don gyi sgo nyid nas gsal bar bya ba brjod do/_/de la 'dod chags kyi sems gang zhe na/_chags pa can chos kun du stan pa'o zhes gang gsungs pa rgyud kyi tshig 'di ni mdor bsdus nas rnam par dbye ba nye bar bstan par bya ste/_de
[\[7a.5\]]la ci rigs par 'dod pa'i khams na spyod pa'i gzugs dang /_sgra dang /_dri dang /_ro dang /_reg bya'i mtshan nyid kyi yul can gyi chags pa dang mngon par zhen pa gang yin pa dang /_de bzhin du gzugs dang gzugs med pa na spyod pa dang /_zag pa med pa dang /_bsam gtan dang /_ting
[\[7a.6\]]nge 'dzin dang /_snyoms par 'jug pa dang /_rnam par thar pa la sogs pa dag la/_chags pa dang mngon par zhen ba dang /_ro myong ba gang yin pa de ni 'dir 'dod chags kyi sgrar dgongs pa yin no/_/sems can gang 'ga' zhig la 'dod chags kyi mtshan nyid sems las byung ba de dang ldan
[\[7a.7\]]pa'i sems yod pa de ni chags pa can yin no zhes bya bar bzhed do/_/de lta bu de ji skad bshad pa'i yul ma thob pa thob par bya ba dang /_thob pa 'phel zhing rgyas par bya ba'i phyir ci zhig byed ce na/_chos kun du ston zhes bya ba gsungs so/_/chos zhes bya ba'i sgra ni ngan 'gro dmyal ba dang /_yi dwags
[\[7b\]]
[\[7b.1\]]dang dud 'gro'i g.yang sar lhung ba las 'dzin pa'i phyir chos te/_de yang mdor na/_sbyin pa dang /_tshul khrims kyi sdom pa dang /_bsam gtan la sogs pa la goms pa'i mtshan nyid yin no/_/des na dgongs pa ni ji skad bshad pa'i yul de thob par 'dod pa dang /_thob pa mngon par
[\[7b.2\]]'phel bar bya ba'i phyir yul de la chags pa can du gyur na/_de thob par bya ba kho na'i phyir/_sbyin pa la sogs pa'i chos rnams la 'jug gi 'khor ba'i btson ra nas mngon par 'byung ba'i lam du gyur pa zag pa med pa'i bsam gtan dang ting nge 'dzin dang snyoms par 'jug pa dag la ro myong ba
[\[7b.3\]]med par 'jug pa ni ma yin no snyam pa 'di yin no/_/de ltar na sems 'di yang thar pa 'dod pas gang zag la bdag med pa'i lam la goms pa'am/_chos dang gang zag la bdag med pa goms pa'i sgo nas spang bar bya ba yin no zhes 'di nyid las sems brgya drug cu bshad pa'i mjug tu rgyud las bshad
[\[7b.4\]]pa'i tshig yang dag par bsdu ba bstan pa bshad par bya'o/_/'di las gzhan pa zhe sdang la sogs pa'i sems de dag las 'da' ba dang /_rnam par dbye ba'i bya ba 'og nas 'byung ba rnams la yang phal cher lugs 'di kho nas bsgre bar bya'o/_/'di dag gi khyad par gang yin pa de ni 'dir brjod par bya ste/_
[\[7b.5\]]sdang bas chos kun du bsten pa'o zhes bya ba 'di'i don ni dgra bsad pa'i bsam pas bzlas brjod dang /_sbyin sreg dang /_sbyin pa dang tshul khrims la sogs pa'i mtshan nyid kyi chos de kho na byed pa yin no snyam du dgongs pa yin no/_/ma dpyad par chos kun du bsten pa'o zhes bya ba 'di sbyin pa
[\[7b.6\]]dang tshul khrims la sogs pa'i mtshan nyid kyi chos de'i mthong ba dang ma mthong ba'i 'bras bu 'di yin no zhes ma dpyad par ba lang gi khyu'i tshul du 'jug ces bya ba'i tha tshig go/_/de ltar na byams pa dang ldan pas chos kun du bsten pa'o zhes bya ba de lta bu la sogs pa rgya mtsho lta bu'i sems la
[\[7b.7\]]thug pa'i bar gyi tshig rnams kyang khong du chud par sla ba'i phyir/_bdag gis 'dir rnam par ma phye bar khong du chud par bya'o/_/de la skye bar 'gyur ba'i sems gang zhe na/_gang gi sems 'du byed pa gang kho na dang skyes pa de kho na dang lhan cig 'gro ba ste zhes bya ba 'di'i don ni yul 'ga' zhig
[\[8a\]]
[\[8a.1\]]la 'dod chags la sogs pa'i 'du byed gang kho na dang mtshungs par ldan pa'i sems skyes pa sems las byung ba de kho na dang lhan cig skad cig ma'i 'gag pa'am rgyun gyis 'gags pas rnam par 'jig par 'gyur gyi/_'dod chags la sogs pa'i 'du
[\[8a.2\]]byed dang mtshungs par ldan pa'i sems kyi rgyun de'i yul brgyud pa gzhan thob par bya ba'i phyir/_sbyin pa dang tshul khrims la sogs pa'i chos kun du rtsom pa de ni med do zhes bya ba yin no/_/de lta bas na 'dod chags la sogs pa skye bar 'gyur ba'i sems la thug gi bar gyi drug cu po
[\[8a.3\]]'di dag brgya drug cur 'gyur ba de bstan pa'i phyir/_gcig gnyis gsum bzhi lnga gnyis su bsgyur ba byas pas 'jig rten pa'i sems brgya drug cur bskal pa gsum gyis 'das nas zhes bya ba gsungs so/_/de bas na yan lag gi don ni/_gcig dang gnyis dang gsum dang
[\[8a.4\]]bzhi dang lnga gnyis su bsgyur ba 'di dag ni gcig gnyis gsum bzhi lnga gnyis su bsgyur ba 'di dag yin la/_de dag bya ba ni/_'dod chags la sogs pa'i sems gcig gnyis gsum la sogs par bgrangs pas brgya drug cur bya ba yin no/_/'dir gnyis su bsgyur ba byas pa zhes
[\[8a.5\]]bya ba gzhan gnyis su bsgyur bar bya ba'i skabs ma yin pa'i phyir gcig dang gnyis dang gsum la sogs pa'i sems lnga po 'di dag nyid so sor gnyis su bsgyur bar bya ba nyid du mdzad par mngon no/_/de lta bas na dgongs pa ni 'di yin te/_gang gi tshe 'dod chags la sogs pa'i sems
[\[8a.6\]]rgyun chags par rang gi yul re re kho na la dmigs pa de'i tshe ni khams gsum pa'i 'dod chags la sogs pa'i yul la dmigs pa'i sems 'di dag drug cu yin no/_/gang gi tshe 'dod chags la sogs pa'i sems gang yang rung ba'i yul gyi rgyu na de nyid la ci rigs par zhe sdang la sogs
[\[8a.7\]]pa'i sems gnyis pa gang yang rung ba zhig gis dmigs pa gang yin pa de'i tshe ni sems drug cu po 'di dag rgyun gyi sems sum cur 'gyur te/_de skad du/_chos mngon pa dag las kyang /_gang rjes su chags pa'i kun du sbyor ba dang mtshungs par ldan pa de khong khro ba'i kun du sbyor ba dang
[\[8b\]]
[\[8b.1\]]yang mtshungs par ldan no zhes bya ba la sogs pa rgyas par gsungs so/_/de bzhin du gang gi tshe/_'dod chags la sogs pa'i sems gang yang rung ba gsum gyi yul gyi rgyun de nyid 'dod chags dang zhe sdang dang gti mug la sogs pa dag gi nang nas sems gsum pa gang yang rung ba
[\[8b.2\]]gcig gis dmigs pa de'i tshe ni 'dod chags la sogs pa dang mtshungs par ldan pa'i sems drug cu po 'di dag rgyun gyi sems nyi shur 'gyur ro/_/gang gi tshe 'dod chags la sogs pa'i sems gang yang rung ba gsum gyi yul gyi rgyun de nyid 'dod chags la sogs pa sems drug cu po
[\[8b.3\]]'di dag gi nang nas sems bzhi ba gang yang rung ba cig gis dmigs bde'i tshe ni 'dod chags la sogs pa dang mtshungs par ldan pa'i sems drug cu po 'di dag nyid rgyun gyi sems bco lngar 'gyur ro/_/gang gi tshe khams gsum pa'i yul gyi rgyun ci rigs par 'dod chags la sogs pa'i
[\[8b.4\]]sems ba zhi'i dmigs par gyur pa de nyid sems drug cu po 'di dag gi nang nas sems lnga pa gang yang rung ba zhig gis dmigs pa de'i tshe ni sems drug cu po 'di dag rgyun gyi sems bcu gnyis su 'gyur ro/_/de ni grangs gcig dang gnyis dang gsum dang bzhi dang lnga 'di nyid kyis gcig la sogs
[\[8b.5\]]pas so sor gnyis su bsgyur bar bya ba nyid sbyar bar bya ste/_de la gang gi tshe khams gsum pa'i yul la ci rigs par 'dod chags la sogs pa'i sems re res dmigs pa de'i tshe ni sems 'di dag drug cu yin no zhes gong du bshad zin pas yang mi bgrang ngo /_/gang gi tshe 'dod chags la
[\[8b.6\]]sogs pa'i sems kyi yul de nyid la sems gnyis kyi dmigs pa de'i tshe ni/_de dag nyid gong ma bzhin du gnyis su bsgyur ba'i grangs kyis brtsis na sum cu kho nar 'gyur bas yang mi bgrang ngo /_/des na grangs gcig gnyis su bsgyur ba ni gong du ba rtsis zin pa nyid kyi phyir bgrang bar mi
[\[8b.7\]]bya la/_de bzhin du grangs gnyis gnyis su bsgyur ba yang rgyun gyi sems bzhir 'gyur la de yang gong du grangs bzhir bgrang ba nyid du brtsis zin pa yang mi bgrang gi_/sngar ma bsgyur ba grangs gsum gnyis su bsgyur na grangs drug cur 'gyur ro/_/des na dgongs pa ni 'di yin te/_gang
[\[9a\]]
[\[9a.1\]]gi tshe yul gyi rgyun gcig kho na la sems drug gis dmigs pa de'i tshe ni sems drug cu po 'di dag rgyun gyi sems drug cur 'gyur bar shes par bya'o/_/de bzhin du sngar bshad pa'i grangs bzhi gnyis su bsgyur na grangs brgyad du 'gyur te/_de ltar 'dod chags la sogs
[\[9a.2\]]pa'i sems drug cu po grangs brgyad dang ldan pa 'di dag ni rgyun gyi sems bdun du 'gyur ro/_/'dir grangs bzhi dang ldan pa'i rgyun gyi sems gcig kho nar 'gyur ba gang yin pa de ni gong du rgyun gyi sems grangs bzhir bgrang ba brtsis zin pa nyid kyi phyir yang mi bgrang ngo /_/de bzhin du 'dod
[\[9a.3\]]chags la sogs pa'i sems 'di dag nyid gong du bshad pa'i grangs lnga gnyis su bsgyur na grangs bcur 'gyur te/_des na 'dod chags la sogs pa'i sems 'di dag rgyun gyi sems grangs bcur yongs su chud pa drug tu 'gyur bar shes par bya'o/_/de ltar na gong du bshad pa'i sems ni
[\[9a.4\]]drug cu'o/_/de dag gnyis su bsgyur ba ni sum cu'o/_/de bzhin du gsum du bsgyur ba ni nyi shu'o/_/bzhir bsgyur ba ni bco lnga'o/_/lngar bsgyur ba ni bcu gnyis so/_/yang gsum gnyis su bsgyur ba ni drug go/_/grangs bzhi gnyis su bsgyur ba ni bdun no/_/grangs lnga gnyis su
[\[9a.5\]]bsgyur ba ni drug go/_/de lta bas na tshul 'dis 'dod chags la sogs pa'i sems drug cu bgrang ba dag sems brgya drug cur 'gyur bar shes par bya'o/_/'di ni rnal 'byor pa gang zag la bdag med par rtogs par bya ba la zhugs pa'am/_gang zag dang chos la bdag med par rtogs
[\[9a.6\]]par bya ba la rab tu sbyor ba'i mi mthun pa'i phyogs su gyur pa yin pas/_de'i phyir gang zag la bdag med pa'i lam rtog pas spang bar bya ba dang /_gang zag dang chos la bdag med pa'i lam rtog pas spang bar bya ba yin te/_rgyud las/_'jig rten pa'i sems brgya drug cu bskal pa
[\[9a.7\]]gsum gyis 'das pa 'jig rten las 'das pa'i sems skye ba ni 'di lta ste/_'di ni phung po tsam nyid de/_/bdag ni nam yang yod ma yin/_/dbang po grong khyer khams rnams kyis/_/'jig rten don med rnam par nyams/_/zhes bya ba la sogs pa gang rgyas par gsungs pa
[\[9b\]]
[\[9b.1\]]pa yin no/_/sems brgya drug cur sbyar ba zhar la 'ongs pa 'di ni rdzogs so//_//dkyus ma brjod par bya ba ste/_gong du bshad pa'i tshul gyis na/_rnal 'byor pa dbang po rnon po dang /_dbang po rtul po'i rim gyis gang zag dang chos la bdag med pa'i lam du zhugs
[\[9b.2\]]nas chos thams cad sgyu ma lta bu'i snang ba sems rmongs par byed pa la zhugs pa gnyis ka yang mos pas spyod pa'i sa rtogs par bya ba'i phyir 'bad pa rtsom par byed de de'i rim pa ni 'di'o/_/gang zag dang chos la bdag med par rtogs pa'i lam ji ltar khong du chud pa de nyid du 'jug pa
[\[9b.3\]]dang gnas pa dang ldang ba'i sems mngon par 'du byed pa'i bsgom pas goms par byed cing sems can rnams bsdu ba'i dngos po bzhis sbyin pa la sogs pa'i pha rol tu phyin pa'i spyod pa sgrub pa sngon du 'gro ba'i rjes su 'dzin pas na/_sa bcu pa la 'jug par byed pa rnams dang /_de dag
[\[9b.4\]]gi rgyu mthun pa'i lus dang ngag dang yid kyi yon tan rnams ma thob kyang thos pa dang bsams pas rtogs pa'i shes rab kyi stobs kyis de dag la 'jug pa'i chos kyi tshig dag gis bstan pa rnams la de kho na ltar yin no zhes mos pa ni mos pa yin no/_/byang chub sems dpa'i spyod pa mos pa
[\[9b.5\]]sngon du 'gro ba ci rigs par rang dang gzhan gyi don bsgrub pa'i ngo bo gang yin pa de ni mos pas spyod pa yin te/_mos pas spyod pa nyid bzhi'i don gyi sa yin no/_/mos pas spyod pa'i sa de bskal pa gcig gis 'da' bar 'gyur ro zhes ston par mdzad de/_mos pa'i sa ni spyod pa'i sa/_/
[\[9b.6\]]sems gsum rnam par bsgom pa ste/_/pha rol phyin rnams spyod pa dang /_/bsdu ba dag ni bzhi po yis/_/mos pa'i sa ni mtshungs pa med/_/dpag tu med cing bsam mi khyab/_/dpag med ye shes 'byung ba ni/_/sems bcu dag gis thob par 'gyur/_/ngas gang cung zad brjod pa
[\[9b.7\]]ni/_/thams cad 'di yis thob par 'gyur/_/de phyir thams cad mkhyen pa yis/_/mos pa zhes ni bya bar bshad/_/blo ldan bskal pa gcig gis ni/_/sa las yang dag 'da' bar 'gyur/_/zhes gang gsungs pa yin no/_/gzhan yang sems gsum rnam par bsgom pa mos pa spyod
[\[10a\]]
[\[10a.1\]]pa'i sar bshad pa 'di nyid dang ye shes kyi sa bcu rdzogs par byed pa'i chos dag las mos pa'i sa'i sems bcu po 'di dag gsal bar byed pa ni rnam par snang mdzad kyi rgyud 'di nyid kyi rgyud phyi ma dang 'brel pa gsang ba'i rim pa phye ba las gzhung 'di sa yang dag
[\[10a.2\]]par bstan te/_de la gsang ba'i bdag po mos pas spyod pa'i sems gsum yongs su shes pa gang zhe na/_gsang ba'i bdag po sems kyi skad cig ma dang po rtogs pa'i phyir/_sems skye ba med pa dang 'gag pa med par khong du chud pa'i mtshan nyid ni rtogs pa dang po yin no/_/gnyis
[\[10a.3\]]pa ni rtog pa'i dra ba thams cad las yang dag par 'das pa rnam par mi rtog pa yin no/_/sgrib pa med par rtogs nas sems can rnams yang dag pa'i lam la dgod par bya'o snyam pa'i snying rje chen po bskyed de/_'di ni 'di'i sems gsum pa yin no/_/gsang ba'i bdag po sems
[\[10a.4\]]gsum bsgrubs pas sa dang pha rol tu phyin pa dang bsdu ba'i dngos po rnams bsgrub par 'gyur ro/_/gsang ba'i bdag po de la sa dang pha rol tu phyin pa bsgrub pa'i sbyor ba dag ni byang chub sems dpa' gsang sngags kyi sgo nas byang chub sems dpa'i spyad pa spyod cing thabs dang shes rab dang
[\[10a.5\]]ye shes dang ldan pa gang gi tshe/_sems can rnams bsdu ba'i dngos po bzhi dag gis yang dag par len du bcug ste/_yid rab tu dga' bas chos kyi sbyin pa sbyin par byed pa 'di ni 'di'i sa dang pha rol tu phyin pa'i yan lag gi sbyor ba yin no/_/gsang ba'i bdag po gzhan yang byang
[\[10a.6\]]chub sems dpa'i sems rnam par dag pa 'dus ma byas pa'i tshul khrims la gnas pa ni chos de nyid byin zhing sems can rnams bsam pa ji lta ba bzhin du tshul khrims la bkod la/_bdag nyid kyang de la gnas par 'gyur te/_'di ni 'di'i sa dang pha rol tu phyin pa'i yan lag gi sbyor ba
[\[10a.7\]]yin par blta'o/_/gsang pa'i bdag po byang chub sems dpa' sems 'od gsal zhing sems kyi phyogs bcu'i chos la khyab pa gang gi tshe/_bdag nyid kyang mi skye ba'i chos la bzod pa thob la/_gzhan dag kyang de la 'god par byed pa 'di ni de'i sa dang pha rol tu phyin pa'i yan lag
[\[10b\]]
[\[10b.1\]]gi sbyor ba yin par blta'o/_/gsang ba'i bdag po gzhan yang ye shes kyi 'od zer ldan pa ni sems de nyid kyi phyir phyir zhing gong nas gong du rtogs pa la mkhas pa'i blos brtson 'grus rtsom zhing gzhan dag kyang de la 'god par byed de/_gsang ba'i bdag po 'di ni 'di'i sa dang
[\[10b.2\]]pha rol tu phyin pa'i yan lag dag bsgrub pa'i sbyor ba yin par blta'o/_/gsang ba'i bdag po byang chub sems dpa' gsang sngags kyi sgo nas byang chub sems dpa'i spyad pa spyod pa gang gi tshe sems de nyid bsam gtan thams cad la mi lta bar ye shes dang ldan pa'i blos nges par
[\[10b.3\]]sems shing gzhan dag kyang de la yang dag par len du 'jug pa de'i tshe/_'di'i sa dang pha rol tu phyin pa'i yan lag 'grub pa'i sbyor ba yin par blta'o/_/gsang ba'i bdag po gzhan yang sems 'di nyid kyis ye shes dang ldan pa'i blos 'jig rten dang 'jig rten las 'das pa nyan
[\[10b.4\]]thos kyi bsam gtan dang tshad med pa dag la mi lta bar bdag nyid kyang de la gnas par 'gyur zhing gzhan dag kyang de la 'god par byed pa de'i tshe 'di'i sa dang pha rol phyin pa'i yan lag 'grub pa yin par blta'o/_/gsang ba'i bdag po gzhan yang byang chub sems dpa' gsang sngags
[\[10b.5\]]kyi sgo nas byang chub sems dpa'i spyad pa spyod pa bsam gtan gyi lhag pa'i bsam pa de lta bu dang ldan pa ni sems de nyid kyi ye shes dang ldan pa'i blos bdag nyid kyang 'jig rten las 'das pa'i shes rab rnam par spyod par byed pa la gnas par 'gyur zhing gzhan dag kyang de la
[\[10b.6\]]'god par byed de/_de lta bu ni 'di'i shes rab kyi pha rol tu phyin pa dang /_sa mngon du 'gyur gyi yan lag 'grub pa yin par blta'o/_/gsang ba'i bdag po gzhan yang byang chub sems dpa' thabs kyis yang dag par bsdu ba la mkhas pa dge ba'i bshes gnyen gyis legs par byin gyis
[\[10b.7\]]brlabs pa ni sangs rgyas kyi chos thams cad la smon lam btab nas sems dang po bskyed pa nas bzung ste/_sems can rnams bsdu ba'i dngos po bzhi dag gis sdud par byed de/_'di ni 'di'i thabs kyi pha rol tu phyin pa dang /_sa ring du song ba'i sbyor ba 'grub pa yin par blta'o/_/
[\[11a\]]
[\[11a.1\]]gsang ba'i bdag po gzhan yang ye shes dang ldan pa'i blo mi g.yo zhing rab tu mi bsgul ba ni phas kyi rgol ba thams cad dang bdud kyi rigs kyi lha dag gis kyang zil gyis mi non te/_'di ni 'di'i sa mi g.yo ba dang pha rol tu phyin pa'i sbyor ba yin par blta'o/_/
[\[11a.2\]]gsang ba'i bdag po gzhan yang byang chub sems dpa' dge ba'i bshes gnyen gyis legs par zin pa/_chos thams cad la sgyu ma'i chos dang mnyam pa nyid du gyur pa snying rje chen po'i pha rol tu phyin pa dang ldan pa ni snying rje chen po'i pha rol tu phyin pas phyogs bcur sangs rgyas kyi zhing
[\[11a.3\]]dag kyang khyab par byed cing /_lus dang /_ngag dang /_yid mnyam pa nyid kyis yang dag par mgu nas lus kyi spu langs shing dga' ba mang pos phyogs bcu na rnams par bzhugs pa'i de bzhin gshegs pa rnams mthong bar 'gyur ro/_/sems can gyi mthar thug pa'i snying rje chen po
[\[11a.4\]]dang ldan zhing sems can thams cad la nam mkha'i mthar thug pa dang /_sems can gyi mthar thug pa dang /_ye shes kyi mthar thug pa dang /_rnam par shes pa'i mthar thug pas khyab par byed de/_de ltar dad pa dang /_brtson 'grus dang /_shes rab kyi stobs bskyed pa thob pa na rmi
[\[11a.5\]]lam dang mngon sum du sangs rgyas dang byang chub sems dpa' rnams mthong bar 'gyur zhing byang chub kyi sems mi brjed pa'i ting nge 'dzin yang thob par 'gyur te/_'di ni byang chub sems dpa' mos pa'i ting nge 'dzin gyi dkyil 'khor la zhugs pa yin par shes par bya'o zhes gang gsungs
[\[11a.6\]]pa yin te/_rgyas par rgyud phyi ma las bshad pa gsang ba'i rim par phye ba las rtogs par bya'o/_/zhar la 'ongs pa 'di rdzogs so//_//dkyus ma brjod par bya ste/_mos pas spyod pa'i sa bskal pa gcig gis 'da' bar 'gyur ro zhes bshad pa 'di'i mjug thogs
[\[11a.7\]]su yang mos pas spyod pa'i sa'i stegs su gyur pa yon tan can ye shes kyi sa rab tu dga' ba byang chub kyi sems dang po'i mtshan nyid la 'jug par gyur pa rnams bskal pa bzhi cha'i bar du goms par byas nas mos pas spyod pa'i sa las 'das te/_ye shes kyi sa la 'jug par
[\[11b\]]
[\[11b.1\]]'gyur ro zhes bya ba gang yin pa ston te/_'di yi yang ni bzhi cha yis/_/mos pa las ni 'da' bar 'gyur/_/zhes bya ba yin no/_/de'i 'og tu gang zag dang chos la bdag med pa'i lam ji ltar rtogs pa'i lam de nyid 'jug pa dang /_gnas pa dang /_ldang ba dang ldan pa'i sgo
[\[11b.2\]]nas mngon du byed pa na/_sbyin pa la sogs pa'i pha rol tu phyin pa la goms pa'i phyir/_bskal ba dpag tu med par bsod nams dang ye shes kyi tshogs la bsgrub pa lhur len pas chos thams cad kyi de bzhin nyid la dmigs pa'i sgo nas sa dang po'i mtshan nyid phung po la sogs pa
[\[11b.3\]]la sgyu ma dang smig rgyu la sogs pa'i ngo bo nyid du rnam par rtog pa rnams kyi yang gnyen por gyur pa'i sems thob par gyur pa de ston te/_gsang pa'i bdag po gzhan yang byang chub sems dpa'i gsang sngags kyi sgo nas byang chub sems dpa'i spyad pa spyod pa bskal pa bye ba khrag khrig
[\[11b.4\]]brgya stong dpag tu med par bsod nams dang ye shes kyi tshogs dpag tu med par bsags pa rnams la zhes bya ba la sogs pa 'di lta ste/_stong pa nyid kyi ngo bo nyid kyi rdzas med pa mtshan nyid med pa mtshan ma med pa/_spros pa thams cad las 'das pa nam mkha' lta bur dpag
[\[11b.5\]]tu med pa chos thams cad kyi go skabs su gyur pa 'dus byas dang 'dus ma byas kyi khams dang bral ba las dang bya ba med pa mig dang rna ba dang sna dang lce dang lus dang yid dang bral ba shin tu ngo bo nyid med pa'i sems bskyed de/_gsang ba'i bdag po 'di ni byang chub kyi sems dang po zhes rgyal
[\[11b.6\]]ba rnams kyis gsungs so zhes bya ba'i bar yin no/_/de bas na/_de ltar bshad ma thag pa'i rim gyis na byang chub sems dpa'i ye shes kyis bcu la 'jug par byed pa'i yon tan can rnams go rims ji lta ba bzhin du goms par byed cing /_byang chub sems dpa'i sa bcu'i bar du
[\[11b.7\]]go rims ji lta ba bzhin kho nar bsgrub pa la zhugs pa ni byang chub sems dpa' zhes bya ba'i ming 'thob bo zhes ston te/_byang chub nam mkha'i mtshan nyid de/_/kun du rtog pa thams cad spangs/_/gang zhig de rtogs 'dod pa de/_/byang chub sems dpa' zhes pa'o/_/zhes 'byung ba yin
[\[12a\]]
[\[12a.1\]]no/_/de rtogs 'dod pa zhes bya ba ni/_so so'i mtshan nyid byang chub kyi sems de bzhin nyid la dmigs pa go rims ji lta ba bzhin du rtogs par bya ba la zhugs pa'o snyam du dgongs pa yin no/_/de'i 'og tu gang gi tshe byang chub sems dpa'i sa bcu dang /_dbang
[\[12a.2\]]bcu bsgrub pa sngon du 'gro ba chos sgyu ma lta bu rnams kyang stong pa nyid du rtogs par byed cing kun rdzob kyi lam la yang zhugs te/_sems can rnams kyi las bde 'gro dang ngan 'gror 'dren par byed pa dang /_rgyu dang 'bras bu so sor nges pa la 'dris pa ji srid pa de bzhin du yul gyi ye shes
[\[12a.3\]]mngon du mdzad pa'i sgo nas mkhyen pa de'i tshe/_sangs rgyas zhes bya bar tha snyad gdags pa de ston te/_gang gis sa bcu bsgrubs nas ni/_/dbang bcu legs rtogs khong du chud/_/stong pa sgyu ma 'dra ba'i chos/_/rnam pa thams cad mkhyen cing 'dir/_/'jig rten kun gyi tshul
[\[12a.4\]]mkhyen pa/_/sangs rgyas zhes ni bya ba yin/_/zhes 'byung ba yin no/_/sangs rgyas zhes bya ba ni gang gis chos thams cad sgyu ma lta bu'i ngo bo nyid du yang med par rtogs pa ste/_de'i phyir sangs rgyas zhes bya'o snyam du dgongs pa yin no/_/da ni gang gi tshe ma rtogs pa'i chos thams cad
[\[12a.5\]]don dam pa'i ngo bo nyid kyi mtshan nyid stong pa nyid du ji ltar rtogs pa bzhin nam mkha' dang 'dra bar gnyis su med pa'i mtshan nyid du mtshan nyid gcig par rtogs par bya ste/_kun rdzob kyi ye shes kyis kyang stobs bcu dag sgrub par byed pa de'i che/_rdzogs par byang chub pa zhes bya'o zhes bya bar
[\[12a.6\]]ston te/_chos ni nam mkha'i mtshan nyid de/_/gnyis su med cing mtshan nyid gcig_/stobs bcu rdzogs par sangs rgyas pa/_/de ni rdzogs sangs rgyas zhes bya/_/zhes 'byung ba yin no/_/rdzogs par byang chub pa zhes bya ba yang chos thams cad kyi de bzhin nyid kyang gcig par
[\[12a.7\]]rtogs pa'i phyir yang kun du byang chub pa'o zhes bye brag tu bshad pa'i phyir te/_de skad du/_shes rab kyi pha rol tu phyin pa las kyang /_chos thams cad stong pa nyid du gcig par rtogs pa'i mtshan nyid ni 'di lta ste/_gzugs rnam par dag pa gang yin pa de ni tshor ba rnam par dag
[\[12b\]]
[\[12b.1\]]pa'o/_/tshor ba rnam par dag pa gang yin pa de ni gzugs rnam par dag pa ste/_de ltar na gzugs rnam par dag pa dang tshor ba rnam par dag pa 'di la gnyis su med de gnyis su byar med so so ma yin tha mi dad do zhes bya ba la sogs pa gsungs so/_/rdzogs par byang chub pa'i ye
[\[12b.2\]]shes rtogs pa'i gnas skabs 'di yang 'di las dpa' bo chen po'i ting nge 'dzin bstan pa las/_bcom ldan 'das byang chub sems dpar gyur pa kho nas sprul pa'i sbyor ba dag gis sems can yongs su smin par bya ba'i phyir/_'dod pa'i khams nyid du skye ba len pa dang /_
[\[12b.3\]]mngon par 'byung ba dang /_dka' ba spyod pa la sogs pa kun du bstan te/_byang chub kyi snying por nye bar gshegs pa sngon du 'gro ba can dpa' bo chen po'i ting nge 'dzin yan lag lnga pa rtogs pa'i sgo nas bdud bzhi las rgyal nas brnyes so zhes 'byung ngo /_/de la 'di las dpa' bo
[\[12b.4\]]chen po'i ting nge 'dzin bstan par gsungs pa 'di yin te/_ji skad du/_de nas yang bcom ldan 'das kyis byang chub sems dpa' phyag na rdo rje la bka' stsal pa/_byang chub snying por 'dug nas su/_/bdud ni rnam pa bzhi bcom pas/_/des na dpa' bo chen po zhes/_/tshangs
[\[12b.5\]]pa la sogs lha tshogs rnams/_/'jigs pa thams cad med pa'i sgra/_/dga' ba bzhin du sgrogs par byed/_/de phyin cad ni nga dpa' bo/_/dpa' bo chen po zhes su grags/_/skye ba med par ngas rtogs pa/_/tshig gi spyod yul rnam spangs shing /_/nyes pa thams cad
[\[12b.6\]]med pa ste/_/rgyu dang rkyen dang bral ba yin/_/stong pa'i ye shes mkha' 'dra ba/_/mun pa kun dang bral gyur cing /_/shin tu dri med de kho na/_/ji ltar 'byung ba nga las 'byung /_/kun mkhyen tsam gyi tshul du gnas/_/kun mkhyen sangs rgyas mtshan nyid do/_/nga yi de nyid dam
[\[12b.7\]]pa 'di/_/'jig rten snang bar byed pa ste/_/byin gyi rlabs kyi stobs kyis su/_/yig 'bru rnams su bstan nas ni/_/sems can rnams la snying brtse'i phyir/_/ngas ni thams cad rab tu bshad/_/ces gsungs pa lta bu yin no/_/de la dpa' bo chen po rdzogs par byang chub pa'i
[\[13a\]]
[\[13a.1\]]ting nge 'dzin 'di'i gzhir gyur pa dpa' bo chen po'i snying po'i mtshan nyid kyi yig 'bru dag ni/_namaH sa man+ta bud+d+hA nAn/_a khaM bI ra hUM zhes bya ba yin te/_sa bon gyi yi ge 'di lngas dpa' bo chen bo rdzogs par byang chub pa'i ting nge 'dzin yan lag lnga pa'i
[\[13a.2\]]gzhis byas so zhes bya bar khong du chud par bya'o/_/de bzhin du snying po 'di'i mthu dang sgrub pa dag kyang 'di nyid las dpa' bo chen po rim par phye ba las rgyas par bstan to/_/de bzhin du yang bcom ldan 'das 'di nyid 'dir sems can rdzogs par byang chub pa ston pa sngon du 'gro ba'i gsang
[\[13a.3\]]sngags spyod par mos pa rnams la phan gdags pa'i phyir/_sangs rgyas kyi zhing stug por gshegs te/_de nas yod pa'i byang chub kyi snying po la zhugs pa dang /_sangs rgyas thams cad kyi 'phags pa de kho na nyid bsdus pa'i rgyud kyis bskul nas mngon par rdzogs par byang chub
[\[13a.4\]]pa rnam pa lnga'i sbyor bas sangs rgyas kyi skur byin gyis brlabs te/_ri rab kyi steng du gshegs nas rdo rje dbyings la sogs pa'i dkyil 'khor kun brtags pa'i sgo nas 'dod pa dang gzugs na spyod pa'i lha rnams la phan gdags pa dang /_sdang ba rnams tshar bcad pa mdzad de/_
[\[13a.5\]]yang 'dzam bu'i gling du gshegs nas byang chub kyi snying por bzhugs te/_gsang sngags kyi tshul bshad pa'i rim pas de la mos pa'i lha dang mi la phan gdags pa'i phyir yang rnal 'byor gyi lugs kyi rgyud kyi tshul gyis byang chub pa kun du bstan te/_don 'di yang rgyas par de kho na nyid
[\[13a.6\]]bsdus pa'i rgyud las bstan to/_/de lta bas na sgo sna tshogs nas mngon par rdzogs par byang chub pa rtogs pa'i mthu bstan pas/_gdul bar bya ba rnams gzung ba'i phyir bcom ldan 'das kyis mngon par rdzogs par byang chub pa'i sgo gzhan dang gzhan dag kyang gsang sngags kyi rgyud
[\[13a.7\]]dang pha rol tu phyin pa'i mdo sde'i rjes su 'brang ba'i sgo nas khong du chud par bya'o snyam du bsams pa yin no/_/de ltar na sngar bshad pa'i 'jig rten pa'i sems rnam pa brgyad nas bzung ste/_rdzogs par byang chub pa'i gnas skabs dpa' bo chen po la sogs pa'i bar 'di ni bcom
[\[13b\]]
[\[13b.1\]]ldan 'das dpal rnam par snang mdzad du 'grub pa'i rgyu bsod nams dang ye shes kyi tshogs kyi bdag po nyid yin no/_/bcom ldan 'das dpal rnam par snang mdzad kyi ngo bo nyid ni sku bzhi'i mtshan nyid yin te/_'di ltar rgyud 'di las sprul pa'i sku rnam pa gnyis su brtag pa mdzad nas
[\[13b.2\]]sku bzhir bshad de/_'di lta ste/_rdzogs par byang chub pa'i sku dang /_chos kyi sku dang /_longs spyod rdzogs pa'i sku dang /_sprul pa'i sku zhes bya ba yin no/_/de la sku 'di rnams don dam par mngon par rtogs pa'i rim pa ni 'ga' zhig ji skad du bshad pa'i 'khor bas skyo zhing
[\[13b.3\]]smyung ba dang /_brtul zhugs dang nges pa la sogs pa'i mtshan nyid kyis 'jig rten pa'i lam la zhugs te/_rigs dang bshes gnyen la brten pa'i sgo nas rim gyis bsod nams dang ye shes kyi tshogs byang chub sems dpa'i sa bcu rtog pa sngon du 'gro ba'i bar du bsags shing
[\[13b.4\]]rdzogs par byang chub pa'i gnas skabs 'di lta bu'i bar du rtogs par mdzad nas khams gsum pa las 'das te/_sangs rgyas kyi zhing stug po na gnas pa rnams dang skal ba mnyam par skyes pa dang /_ye shes kyi spyan gyis sems can gyi khams sdug bsngal gsum gyi me 'bar
[\[13b.5\]]bas dkris pa la gzigs te thugs rje chen po'i yum gyi thugs spro ba bskyed nas 'di snyam du sems can gyi khams 'di ni sku mi zad pa la sogs pa rdo rje bkod pa phun sum tshogs pa med par sdug bsngal gsum dang bral ba gsal bar mi nus la/_sku mi zad pa la sogs pa phun sum
[\[13b.6\]]tshogs pa de yang byang chub rtogs pa med par mi 'gyur bas de'i phyir byang chub kyi snying po la 'dug ste/_ye shes kyi snang ba rnam par rtog pa'i dgra'i tshogs thams cad dang bral ba spros pa'i bag chags kyi rten thams cad med pa bla na med pa yang dag par rdzogs pa'i byang chub kyi mtshan nyid
[\[13b.7\]]mngon du bya'o/_/de mngon du byas pa las kyang sngon gyi smon lam gyi 'phen pa las sku dang gsung dang thugs rdo rje'i bkod pa sems can bskal pa ji lta ba bzhin du yang dag par mgu bar mdzad pa gcig pu mthar thug pa 'di dag 'byung bar 'gyur ro snyam du dgongs so/_/de ltar dgongs
[\[14a\]]
[\[14a.1\]]nas ji ltar dgongs pa sgrub pa lhur len pa gnas gyur pa dang /_sku bzhi brnyes par gyur to/_/de la ye shes rnam par rtog pa'i rten thams cad gsal ba rnam pa thams cad las nges par grol bas shin tu 'od gsal ba rang rig pa tsam gyis mthar thug pas 'khor
[\[14a.2\]]ba ji srid par rgyun mi 'chad pa'i skad cig ma'i rgyun brgyud pa'i tshogs can mi gnas pa'i mya ngan las 'das pa'i gnas skabs gang yin pa de ni chos kyi sku yin no/_/chos kyi sku de'i mtshan nyid ni 'di las/_'du shes tsam yang spang ba'i phyir/_/rang gi ngo bor bstan du med/_/shes
[\[14a.3\]]pa rang rig bya ba 'di/_/de bzhin gshegs pa yin zhes bshad/_/ces 'byung ba yin no/_/de bas na de bzhin gshegs pa'i mtshan nyid kyi chos kyi sku 'di'i ngo bo nyid kyang rigs pa dang lung dag gis kyang ma skyes shing skye ba med par brtag pa sngon du 'gro ba'i lam dngos po nyid mngon
[\[14a.4\]]par zhen pa yongs su 'dor ba las 'jug par 'gyur te/_'di ltar yongs su dag pa dang yongs su ma dag pa'i ngo bo nyid du rnam par brtags pa'i chos thams cad don dam par rang bzhin gyis ma skyes shing skye ba med par brtag pa'i rigs pas brtags na dngos po yod par khong du mi
[\[14a.5\]]chud de/_ji skad du/_blo yis rnam par gzhigs rnams kyis/_/ngo bo nyid ni ngos mi zin/_/de phyir de dag ngo bo nyid/_/med cing skye ba med par bstan/_/zhes gsungs pa lta bu yin no/_/chos thams cad rigs pas skye ba med par brtag pa yang slob dpon 'phags pa klu sgrub kyi
[\[14a.6\]]zhal snga nas la sogs pa dag gis dbu ma la sogs pa'i bstan bcos du ma las rgyas par spros te bshad zin pas yang 'dir de'i don du 'bad par mi bya'o/_/de'i phyir chos kyi sku de bzhin gshegs pa'i gnas skabs kyi mtshan nyid yongs su dag pa 'di yang rten cing 'brel bar 'byung
[\[14a.7\]]ba yin pa'i phyir don dam par dngos po yod do snyam du mngon par zhen par mi bya ste/_de skad du sangs rgyas thams cad kyi yum ye shes snang ba rgyan gyi mdo las kyang /_'jam dpal skye ba med pa zhes bya ba 'di ni de bzhin gshegs pa'i tshig bla dwags yin no zhes gsungs so/_/yang
[\[14b\]]
[\[14b.1\]]de nyid las/_skye med chos ni rtag tu de bzhin gshegs/_/chos rnams thams cad de bzhin gshegs dang 'dra/_/byis pa'i blo can mtshan mar 'dzin pa yis/_/'jig rten na ni med pa'i chos la spyod/_/de bzhin gshegs pa dge bas zag med kyi/_/gzugs brnyan dag tu
[\[14b.2\]]gyur pa yin te 'dir/_/de bzhin nyid med de bzhin gshegs pa med/_/'jig rten kun na gzugs brnyan yang dag snang /_/zhes gsungs te/_tshul 'di ni longs spyod rdzogs pa'i sku la sogs pa'i chos thams cad la dngos por mngon par zhen pa yongs su dor ba'i rigs pa la nye
[\[14b.3\]]bar sbyar ro//_//bam po gnyis pa/_de lta bas na chos kyi sku 'di'i dbang gis dang po nyid du 'og nas 'byung ba'i mtshan nyid can longs spyod rdzogs pa dang /_sprul pa'i sku 'jug pa'i rim gyis byang chub sems dpa' chen po rgyud yongs su dag pa rnams la rnam par snang
[\[14b.4\]]mdzad chen po bzang po dpe med pa ji ltar ston pa'i dus bzhin du rtag tu snang ba gang yin pa de ni bcom ldan 'das 'di'i mngon par rdzogs par byang chub pa'i sku yin te/_byang chub kyi snying po nyid ni de lta bus 'dul ba rnams la rtag tu snang bar 'gyur pa'i phyir mngon par rdzogs par byang chub pa'i
[\[14b.5\]]sku zhes bshad do/_/de'i mtshan nyid kyang 'di las/_de nas byang chub sems dpa' chen po kun du bzang po la sogs pa de dag gis bcom ldan 'das byang chub kyi snying po mchog dam pa la bzhugs par mthong ngo zhes bya ba la sogs pas bstan pa yin no/_/de bzhin du chos kyi sku kho na brnyes
[\[14b.6\]]pa'i dus nyid du na/_chos nyid kyis 'thob pa'i sku dang /_gsung dang /_thugs mi zad pa'i bkod pas sems can mos pa ji lta ba bzhin yang dag par mgu bar mdzad pa 'gro ba gsum la snang bar gyur pa gang dag yin pa de dag gi nang nas byang chub kyi snying po'am gzhan gang yang rung ste/_
[\[14b.7\]]yul dang dus la sogs pa ma nges pa nyid dag na byang chub sems dpa' rnam par dag pa rnams kho na la sku bzang po dpe med pa snang bar gyur pa'i sgo nas lung dang rtogs pa'i bdag nyid kyis chos zab cing rgya che ba rab tu ston pa lhur mdzad pa byang chub sems dpa' chen po de dag gi dmigs pa
[\[15a\]]
[\[15a.1\]]gang yin pa de ni 'dir bcom ldan 'das rnam par snang mdzad kyis longs spyod rdzogs pa'i sku'i ngo bo nyid yin par bstan te/_bcom ldan 'das rnam par snang mdzad kyis longs spyod rdzogs pa'i sku bstan pa 'di yang rgyud 'di las 'di lta ste/_sems can las
[\[15a.2\]]kyi tshe rnam par bskyed pa rnams sems dang po bskyed pa nas bzung ste/_sa bcu'i bar mnan pa nyid la yongs su rdzogs par bya ba dang las kyi tshe bkag pa rnams kyang srid pa'i myu gu mngon par 'grub par bya ba'i phyir/_rdo rje 'dzin pa'i lus 'dra ba dang /_byang chub sems dpa' kun
[\[15a.3\]]du bzang po dang /_phyag na pad+mo'i lus 'dra ba phyogs bcu na gsang sngags kyi tshul gyis tshig rnam par dag pa'i tshig dag gis chos ston pa dag kyang mthong ngo zhes bya ba'i mdo'i tshig 'di dag gis yongs su bstan to/_/lha dang /_mi dang /_mi ma yin pa la snang pa'i sku gang dag lha
[\[15a.4\]]dang mi dang mi ma yin pa la sogs pa kho na la skal ba ji ltab bzhin du chos ston pa la sogs pa sbyor bar snang bar 'gyur zhing byis pa so so'i skye bo la sogs pa dag ci rigs par 'jig rten pa dang 'jig rten las 'das pa'i lam la gzud par zhugs pa de ni 'dir sprul pa'i sku yin no zhes bya
[\[15a.5\]]bar shes par bya'o/_/'di'i mtshan nyid kyang bcom ldan 'das ji ltar de bzhin gshegs pa dgra bcom pa yang dag par rdzogs pa'i sangs rgyas rnams kyis thams cad mkhyen pa'i ye shes brnyes nas thams cad mkhyen pa'i ye shes de sems can rnams la rnam par bya ste/_tshul sna
[\[15a.6\]]tshogs dang bsam pa sna tshogs dang thabs sna tshogs dag gis ston cing /_kha cig la ni nyan thos kyi theg pa'i tshul/_kha cig la ni rang sangs rgyas kyi theg pa'i tshul/_kha cig la ni theg pa chen po'i tshul/_kha cig la ni mngon par shes pa lnga'i tshul/_kha cig la ni lhar
[\[15a.7\]]skye bar bya ba dang /_kha cig la ni mir skye bar bya ba nas/_lha chen po dang /_klu dang /_dri za dang /_gnod sbyin dang /_lha ma yin dang /_nam mkha' lding dang /_mi 'am cir skye bar bya ba'i bar du chos ston pa lags/_de la sems can la la sangs rgyas kyis gdul bar bya ba
[\[15b\]]
[\[15b.1\]]dag gis ni sangs rgyas kyi gzugs su mthong /_la las ni nyan thos kyi gzugs su/_/la las ni rang sangs rgyas kyi gzugs su/_/la las ni byang chub sems dpa'i gzugs su/_la las ni dbang phyug chen po'i gzugs su/_la las ni tshangs pa'i gzugs su/_
[\[15b.2\]]la las ni rnam thos kyi bu'i gzugs su/_la las ni sred med kyi bu'i gzugs su nas/_la las ni lto 'phye chen po dang /_mi dang mi ma yin pa'i bar du mthong ste/_rang rang gi tshig brjod pa'i tshul dag dang /_spyod lam sna tshogs su mthong la/_/thams cad mkhyen
[\[15b.3\]]pa'i ye shes de yang 'di lta ste/_de bzhin gshegs pa'i rnam par grol ba'i ror gcig pa lags zhes bya ba la sogs pa gsungs pa 'di yin no/_/de bzhin du sangs rgyas kyi gsung bkod pa sprul pa rnam par sprul pa bshad pa 'di yang yin te/_gsang ba'i bdag po
[\[15b.4\]]pa'i gsung gi 'khor lo'i dkyil 'khor sprul pa rgya chen po 'jig rten gyi khams mtha' yas par khyab pa/_rnam par dag pa'i sgo sems can thams cad re ba ji lta ba bzhin mgu bar byed pa/_chos kyi dbyings so sor rnam par rig par byed pa'i sgo ni da ltar bcom ldan 'das shAkya thub
[\[15b.5\]]pa 'jig rten gyi khams nam mkha'i dbyings kyi klas pa ma lus par sangs rgyas kyi bya ba byed pa la zhugs kyang gsang ba'i bdag po sems can rnams kyis 'di ni bcom ldan 'das kyi gsung gi 'khor lo'i dkyil 'khor byung ba ste/_sangs rgyas kyi gsung rnam par bkod pa'i rgyan gyi snying
[\[15b.6\]]po 'byung ba'i sangs rgyas kyi sku sems can re ba ji lta ba bzhin du mgu bar mdzad pa byung ba bzhin no zhes bya bar rab tu mi shes pa la ltos zhes bya ba la sogs pa gang gsungs pa yin no/_/sku bzhi po 'di byin gyis rlob pa yang snying rje chen po 'byung ba'i dkyil 'khor rnam par dgod par sangs
[\[15b.7\]]rgyas dang byang chub sems dpa'i gzugs dang /_phyag rgya dang /_rig sngags dang /_gsang sngags kyi mtshan mas gsal bar kun du bstan te/_'di ltar der de bzhin gshegs pa thams cad kyi chos kyi sku byin gyis rlob pa ni gru gsum pa'i phyag rgya rnam par dgod par bstan to/_/bcom
[\[16a\]]
[\[16a.1\]]ldan 'das rnam par snang mdzad byang chub kyi snying po can gyi sku ni snying po'i dkyil 'khor gyi dbus su ting nge 'dzin gyi phyag rgya can du rnam par gzhag go/_/de bzhin du snying po'i rim pa nyid du 'jig rten dbang phyug dang /_rdo rje 'dzin pa la sogs pa rigs gsum gyis
[\[16a.2\]]bsdus pa'i lha'i mtshan nyid can longs spyod rdzogs pa'i sku byin gyis rlob pa'i gzugs dag blta bar bya'o/_/de bzhin du snying po'i rim pa nyid du rim pa gnyis par sprul pa'i sku bcom ldan 'das shAkya thub pa sprul pa'i sku 'jig rten pa'i lha'i gzugs/_dbang po dang /_gshin rje dang /_chu lha dang /_rlung lha dang /_
[\[16a.3\]]me lha dang /_tshangs pa dang /_khyab 'jug dang /_bde byed la sogs pa'i gzugs su snang ba sems can de dag la mos pa yang dag par mgu bar byed pa gzhan dag dang thabs cig tu rnam par bzhugs so/_/de ltar na snying rje chen po 'byung ba'i dkyil 'khor
[\[16a.4\]]chen po'i rim pa dang gnyis pa'i lha rnams rnam par dgod pas ni bcom ldan 'das rnam par snang mdzad kyi chos kyi sku dang /_mngon par rdzogs par byang chub pa'i sku dang /_longs spyod rdzogs pa dang /_sprul pa'i sku rnams bsdus par blta'o/_/rim pa ltar gsum par ni pha rol tu phyin pa'i
[\[16a.5\]]sems dpa' bcom ldan 'das 'jam pa'i dbyangs dang /_sgrib pa thams cad rnam par sel ba dang /_sa'i snying po la sogs pa byang chub sems dpa' chen po sa bcu'i sa'i dbang phyug 'khor dang bcas pa bcom ldan 'das rnam par snang mdzad kyi mngon par rdzogs par byang chub pa'i sku la
[\[16a.6\]]sogs pa blta bar 'dod pas nye bar lhags pa dag rnam par 'khod do/_/de ltar na 'di ni sku bzhi'i mtshan nyid bstan pas bcom ldan 'das rnam par snang mdzad kyi ngo bo nyid bstan pa yin par khong du chud par bya'o/_/nga ni 'di bsam par bya ste/_sangs rgyas brgyud pa thog ma med pas
[\[16a.7\]]de bzhin gshegs pa re zhig chos kyi sku la rnam par gnas kyang byang chub sems dpa' chen po kha cig la gdul ba'i dus la lar mngon par rdzogs par byang chub pa'i skur snang bar 'gyur ro zhes bshad pa de'i phyir/_de bzhin gshegs pa'i sku mang po dag de ltar snang bar bskyed na dus
[\[16b\]]
[\[16b.1\]]gcig kho nar mngon par rdzogs par byang chub pa'i mtshan nyid can gyi de bzhin gshegs pa'i sku phal mo che snang bar 'gyur ro zhe na/_gal te de ltar yin na yang yin du zad mod nyes pa ci zhig yod/_'di ltar theg pa chen po las longs spyod rdzogs pa dang /_sprul pa'i skur snang
[\[16b.2\]]ba'i rgyal ba dag dus gcig kho nar 'du bar 'dod pa nyid de/_ji ltar sangs rgyas yang dag par bgro ba la sogs pa'i mdo dag las 'byung ba lta bu'o/_/gsang sngags kyi mdo 'phags pa de kho na nyid bsdus pa la sogs pa dag las kyang gdul ba'i skye bo de lta bu'i ngor mngon par
[\[16b.3\]]rdzogs par byang chub pa'i skur snang ba de lta bu yang 'byung bar 'gyur ro zhes 'byung ste/_'di la nyes pa ci zhig yod/_rnam pa gcig tu na/_tshogs dang chos kyi sku dag dang /_'gro ba'i don ni spyod pa yis/_/sangs rgyas thams cad mnyam pa nyid/_/ces 'byung ba'i phyir sangs
[\[16b.4\]]rgyas thams cad kyi mngon par rdzogs par byang chub pa'i skur snang ba gcig po kho na yin la/_gdul ba'i skye bo'i tshogs thams cad kyi don mdzad pa nyid du 'gyur te/_de'i phyir yang nyes pa med do/_/de lta na 'o na ni/_de bzhin gshegs pa'i sku snang ba gcig kho nas sems can
[\[16b.5\]]thams cad kyi don 'grub pas de las gzhan pa'i de bzhin gshegs pa rnams 'byung ba don med par 'gyur ro zhe na/_'di ni nyes pa med de/_'di ltar don dam par ni gdul ba'i skye bo rnams rang gi rgyud la yod pa'i 'khor ba'i sdug bsngal gsum gyi me 'bar ba nye par zhi bar bya ba'i phyir
[\[16b.6\]]rim gyis yang dag pa'i lam thabs dang shes rab zung du 'brel bar 'byung ba la kun du brten cing de ltar zhugs pa rnams la rdzogs pa'i byang chub rang gi nyon mongs pa dang shes bya'i sgrib pa spong ba'i mtshan nyid mngon du 'gyur te/_de'i phyir sems can gyi don la 'jug pa ni sngon yang byang chub
[\[16b.7\]]thob pa'i yan lag tu gyur pa kho na yin la/_phyis kyang mngon par rdzogs par byang chub pa'i sku bkod pa mi zad pa la sogs pas sems can gyi don la mngon du 'jug pa'i chos nyid kyis 'thob pa gang yin pa de yang de bzhin gshegs pa gcig kho nas sems can thams cad kyi don mdzad
[\[17a\]]
[\[17a.1\]]par spyod pas bdag gis ni mi bya'o zhes bya bar yal bar mi 'dor te ha cang thal bar 'gyur bas chog go/_/bcom ldan 'das rnam par snang mdzad kyi ngo bo nyid kyi sku bzhi'i mtshan nyid bshad zin to/_/de lta bas na sku bzhi po 'di thob pa'i rgyu ni mngon sum dang brgyud pa'i rgyu
[\[17a.2\]]gnyis kyi bye brag gis rnam pa gnyis yin te/_de la brgyud pa'i rgyu'i mtshan nyid ni bshad zin te/_'di lta ste/_'jig rten pa'i sbyin pa la sogs pa'i sems nas bzung ste/_dpa' bo chen po rdzogs par byang chub pa'i gnas skabs kyi bar yin no/_/nye ba'i rgyu ni byang chub dang thams
[\[17a.3\]]cad mkhyen pa nyid yin no/_/de la byang chub dang thams cad mkhyen pa nyid kyi mtshan nyid ni/_sangs rgyas kyi sa'i mdo las gsungs te/_'di lta ste/_byang chub ni mnyam pa nyid kyi ye shes so/_/thams cad mkhyen pa nyid ni so sor rtog pa'i ye shes la sogs pa zhes bya ba yin no/_/
[\[17a.4\]]'di ltar bcom ldan 'das byang chub sems dpa'i spyad pa spyod pas yun ring po nas 'gro ba sna tshogs sgyu ma lta bur goms pa dang yang dag par na chos thams cad stong pa nyid du goms pa gnyi ga yang mdzad de/_de lta bas na rgyu rnam pa 'di gnyis kyi 'bras bu ni so sor rtog pa la sogs pa'i ye
[\[17a.5\]]shes dang /_mnyam pa nyid kyi ye shes dang rnam pa gnyis kho na yin no/_/mngon par rdzogs pa'i dus na skad cig ma dang po la mnyam pa nyid dang /_so sor rtog pa la sogs pa'i ye shes lnga po rnam pa med pa/_chos thams cad kyi de bzhin nyid la dmigs pa 'byung ba ni/_byang
[\[17a.6\]]chub dang thams cad mkhyen pa nyid ces bya ste/_de'i 'og tu ni chos kyi sku'i ming thob bo/_/de nyid kyi phyir 'di las snying rje chen po 'byung ba la sogs pa'i dkyil 'khor du chos kyi sku'i byin gyis rlob par 'gyur ba gru gsum gyi phyag rgya'i dkyil na ye shes kyi rdo rje rtse lnga pa yod pa yin par bshad do/_/
[\[17a.7\]]'di las thams cad mkhyen pa nyid dang byang chub kyi mtshan nyid kyi ye shes lnga po 'di yang de bzhin nyid la dmigs pa'am/_gdod ma nas ma skyes shing skye ba med pa'i rigs pa mi bzod pa nyid kyi phyir don dam par ngo bo nyid gcig par bshad de/_byang chub dang thams cad mkhyen pa nyid dang 'di
[\[17b\]]
[\[17b.1\]]gnyis ni gnyis su med de gnyis su byar med do zhes gsungs pa yin no/_/'di las 'di gnyis ni rtogs par bya ba'i phyir 'di lta ste/_snying rje chen po dang sa dang po'i mtshan nyid can gyi byang chub kyi sems dang /_sbyin pa la sogs pa'i pha rol tu phyin pa la goms pa dang rgyu gsum du bshad
[\[17b.2\]]de/_ji skad du/_'di las thams cad mkhyen pa'i ye shes de yang byang chub kyi sems kyi rgyu can snying rje'i rtsa ba can thabs kyi pha rol tu phyin pas yongs su bzung ba ste zhes bya ba gsungs pa yin no/_/de lta bas na 'dis ni byang chub dang thams cad mkhyen pa nyid rtogs par byed pa'i rgyu
[\[17b.3\]]gsum bshad pa yin te/_'di lta ste/_rtog pa 'jug pa'i rgyu dang /_rtog pa nye bar len pa'i rgyu dang /_rtog pa lhan cig byed pa'i rgyu'o/_/de la bla na med pa yang dag par rdzogs pa'i byang chub don du gnyer bar byed pa'i 'jug pa'i rgyu ni snying rje chen po yin te/_'di ltar de'i mtshan
[\[17b.4\]]nyid ni sems can thams cad sdug bsngal dang bral bar 'dod pa yin no/_/nye bar len pa'i rgyu ni sa dang po'i mtshan nyid can gyi byang chub kyi sems yin te/_'di ltar de nyid sa gong nas gong du mi mthun pa dang gnyen po'i tshul gyis yongs su sbyangs nas bla na med pa yang dag par
[\[17b.5\]]rdzogs pa'i byang chub kyi mtshan nyid can gyi thams cad mkhyen pa nyid kyi ngo bo nyid du yang 'gyur ro/_/lhan cig byed pa'i rgyu ni pha rol tu phyin pa drug po dag sgrub pa yin pa nye bar bstan to/_/de la rang gi sems dang chos thams cad mngon par rtogs pa'i dus na skad cig ma dang po la
[\[17b.6\]]byung ba ma skyes shing skye ba med par rtogs pa'i mtshan nyid can gyi ye shes ni byang chub ces bya ste/_de rtogs pa'i thabs kyang de la byang chub gang zhe na/_rang gi sems yang dag pa ji lta ba bzhin yongs su shes pa ste zhes bya ba la sogs pa'i ngo bo nyid brjod pas ston to/_/de la dngos po
[\[17b.7\]]rnams la rtog pa ni rnam pa gnyis te/_'di lta ste/_sems snang ba la ma gtogs pa phyi'i don rten cing 'brel bar 'byung ba las phung po dang khams dang skye mched la dmigs par bya ba dang dmigs par byed pa'i ngo bor rtog pa dang de las gzhan te phyi'i don med pa kho nar sngon po la sogs par
[\[18a\]]
[\[18a.1\]]snang ba nyid kyis de nyid gzung ba dang 'dzin par rtog pa'o/_/de lta bas na rtog pa 'di gnyis ni nyon mongs pa dang shes bya'i sgrib pa'i rgyu yin pa nyid kyis bcom ldan 'das rnam par snang mdzad kyi sku bzhi thob pa'i mi mthun pa'i phyogs su gyur pa'i phyir spang bar bya ba
[\[18a.2\]]yin no/_/'di spong ba'i lam yang bla na med pa yang dag par rdzogs pa'i byang chub yin la/_de yang re zhig dang por rang gi sems gzung ba dang 'dzin pa'i rnam pa can gyi gnyen por gyur pa kho na yin par bstan pa'i phyir/_'di lta ste/_byang chub ni rang gi sems yang dag pa ji lta
[\[18a.3\]]ba bzhin yongs su shes pa ste zhes bya ba gsungs so/_/de la byang chub ces bya ba ni skad kyi dbyings las rtogs pa yin par 'byung bas byang chub ces bya ba'i sgra byang chub spyir ston par byed pa yin no/_/de'i phyir byang chub ni rang gi sems yang dag pa ji lta ba bzhin yongs su shes pa ste zhes bya
[\[18a.4\]]ba khyad par du byed de/_de la rang gi sems zhes bya ba ni gzung ba dang 'dzin par snang ba'i sems dbang po dang yid kyi rnam par shes pa la sogs pa'i ngo bo nyid do snyam du dgongs pa yin no/_/yang dag pa ji lta ba bzhin yongs su shes pa zhes bya ba ni ngo bo nyid med pa ston par byed pa'i rigs pa
[\[18a.5\]]dang lung de dag gis gzung ba dang 'dzin pa'i rnam pa can gyi sems de'i ngo bo nyid brtag pa'i sgo nas rnam pa thams cad mi dmigs par rtogs pa ni yang dag pa ji lta ba bzhin yongs su shes pa'i byang chub yin pa ste/_yang dag pa zhes bya ba'i sgra ni phyin ci ma log pa'i don ston par byed pa yin
[\[18a.6\]]pa'i phyir ro/_/de skad du 'di las kyang gsang pa'i bdag po ji ltar rang gi sems yongs su shes par bya zhen 'di lta ste/_rnam par ram/_kha dog tu'am/_dbyibs su'am/_yul du'am/_thu gzugs su'am/_tshor bar ram/_'du shes su'am/_'du byed du'am/_rnam par
[\[18a.7\]]shes pa'am/_bdag tu'am/_bdag gir ram/_gzung bar ram/_'dzin par ram/_dag par ram/_ma dag par ram/_phung por ram/_khams su'am/_skye mched du'am/_rnam pa thams cad kyi bar du yongs su btsal yang mi dmigs pa yin te zhes gsungs te/_rang
[\[18b\]]
[\[18b.1\]]gi sems yang dag pa ji lta ba bzhin du yongs su shes pa'i mtshan nyid can gyi byang chub 'di yang /_de ni bla na med pa yang dag par rdzogs pa'i byang chub bo zhes bya ba 'dis nyan thos dang rang sangs rgyas kyi byang chub dag las kyang khyad par du byed do/_/des na dgongs pa ni nyan thos dang
[\[18b.2\]]rang sangs rgyas kyi byang chub la sogs pa ni phung po la sogs pa snang ba nyid kyis yang dag pa kun nas nyon mongs pa dang shes bya'i sgrib pa dag gi gnyen po nyid ma yin no/_/de nyid kyi phyir gsang ba'i bdag po de la ni chos rdul tsam yang med cing mi dmigs so zhes bya bar gsungs te/_
[\[18b.3\]]byang chub 'di phung po la sogs par snar ba dang bral ba nyid kyis rnam pa thams cad du nyon mongs pa dang shes bya'i sgrib pa'i gnyen po nyid yin par bstan te/_'di'i don yang bla na med pa yang dag par rdzogs pa'i byang chub de la/_chos rdul tsam phra mo yang gzung ba'i ngo bor med cing
[\[18b.4\]]de bzhin du 'dzin pa'i ngo bor yang mi dmigs so zhes bya ba 'di yin no/_/de'i phyir dgongs pa ni de rnam pa thams cad kyis dben pa nyid kyi rang bzhin gyis 'od gsal ba'i phyir/_gzung ba dang 'dzin pa'i rnam pa can gyi chos phra mo yang med cing mi dmigs so snyam pa 'di yin no/_/de
[\[18b.5\]]nyid kyi phyir/_byang chub de ni nam mkha'i mtshan nyid de/_/zhes bya ba gsungs te/_byang chub kyi dpe nam mkha' yang rnam pa thams cad kyis dben pa nyid kyi rang bzhin gyis 'od gsal ba nyid du ston par byed pa yin gyi ma skyes pa'i dngos po'i ngo bo nyid khong du chud par byed pa ni ma yin
[\[18b.6\]]no/_/de nyid kyi phyir de la byang chub par byed pa yang med la byang chub par bya ba 'ga' yang med do zhes bya ba gsungs te/_de bas na dgongs pa ni rang gi sems yang dag pa ji lta ba bzhin du yongs su shes pa'i bdag nyid mnyam pa nyid kyi ye shes kyi ngo bo nyid kyi rang bzhin gyis 'od gsal
[\[18b.7\]]pa'i ngo bo nyid kyi byang chub ni yod pa kho na yin la/_'on kyang de byang chub par byed pa dang byang chub par bya ba'i rnam par rtog pa dang bral ba ni bral lo snyam pa 'di yin no/_/yang ci'i phyir byang chub de la byang chub par byed pa dang byang chub par bya ba'i rnam par rtog pa mi srid snyam pa la/_
[\[19a\]]
[\[19a.1\]]byang chub la mtshan nyid med pa'i phyir te zhes bya ba gsungs te/_des na dgongs pa ni sngon po la sogs pa'i sems kyi rnam par rtog pa gang gis sngon po la sogs pa'i yon tan dang ldan pa'i dngos po shes par byed/_mtshon par byed/_rtogs par byed pa de ni
[\[19a.2\]]mtshan nyid ces bya na/_de yang byang chub de la rnam pa med cing rnam par mi rtog pa'i phyir med de/_de'i phyir mtshan nyid med pa zhes bshad do snyam pa 'di yin no/_/de ltar byang chub gzung ba dang 'dzin pa'i rnam pa can gyi sems kyi gnyen po nyid yin par brjod nas phung po dang khams
[\[19a.3\]]dang skye mched rnams kyi gnyen po nyid kyang yin par bstan pa'i phyir/_gsang ba'i bdag po chos thams cad kyang mtshan nyid med pa ste zhes bya ba gsungs te/_chos thams cad ni phung po dang khams dang skye mched kyi ngo bo nyid dag go/_/de dag gi mtshan nyid ni chos mngon
[\[19a.4\]]pa las gzugs kyi mtshan nyid ni gzugs su rung ba'o/_/tshor ba'i mtshan nyid ni myong ba'o/_/'du shes kyi mtshan nyid ni mtshan mar 'dzin pa'i bdag nyid do zhes bya ba la sogs pa gsungs pa yin te/_de dag gi mtshan nyid 'di yang chos bdag med par ston pa'i rig
[\[19a.5\]]pa dag gis brtags na yod pa ma yin pas chos thams cad kyang mtshan nyid med pa'o zhes bshad do/_/mtshan nyid dgag pa 'di yang phung po la sogs pa kun rdzob pa'i ngo bo nyid med pa kho nar ston pa yin gyi/_'di dag gi don dam pa'i ngo bo nyid chos thams cad stong pa nyid kyi
[\[19a.6\]]mtshan nyid gang yin pa de ni mi 'gog go zhes 'di lta ste/_nam mkha'i mtshan nyid do zhes bya ba nam mkha'i dpes bstan to/_/de nas 'di skad du gang dag la nam mkha' lta bu'i mtshan nyid stong pa nyid kyi rang bzhin kho nar yod pa de dag ni nam mkha'i mtshan nyid do zhes bshad pa
[\[19a.7\]]yin te/_nam mkha'i dpe yang skabs 'dir phung po la sogs pa'i ngo bo nyid kun rdzob pa ngo bo nyid med par ston par byed pa nyid du bshad do snyam du dgongs pa yin no/_/de ltar na byang chub ni rang gi sems dang chos thams cad ngo bo nyid med par rtogs pa yin no zhes byang chub
[\[19b\]]
[\[19b.1\]]kyi mtshan nyid bshad pa yin no/_/byang chub kyi ngo bo nyid rang bzhin gyis 'od gsal ba'i sems 'di yang de bzhin gshegs pa'i sa las 'byung ba'i skad cig ma dang po la ni byang chub ces bya'o/_/de'i 'og tu mi gnas pa'i mya ngan las 'das pa dang de bzhin gshegs pa'i chos kyi
[\[19b.2\]]sku zhes bya ba'i ming 'thob po zhes bya bar khong du chud par bya'o/_/chos kyi sku 'di'i dbang gis kyang gdul ba rnams la skabs ji lta bar dus ji lta ba bzhin ji skad bshad pa'i sku so sor snang ste/_de'i phyir 'di la bshad pa'i mtshan nyid can gyi sku bzhi char yang byang chub kho na'i rgyu
[\[19b.3\]]can yin no zhes bstan pa yin no/_/ye shes rang bzhin gyis 'od gsal ba rdzogs par byang chub pa dang mi gnas pa'i mya ngan las 'das pa'i ngo bo nyid 'di la yang rang gi bdag nyid la yang /_de las gzhan pa la dngos po'i ngo bo nyid du rtog pa mi srid do/_/'di ltar rang bzhin gyis
[\[19b.4\]]shin tu 'od gsal ba'i phyir dang bdag dang gzhan mnyam pa nyid kyi mtshan nyid kyi stong pa nyid 'dris par bya ba'i phyir/_rtag tu rnam par mi rtog pa'i ye shes kyi snang ba rab 'byam gyi ngang du gyur pa'i phyir ro/_/bcom ldan 'das dag gis 'di dang gzhan las gdul ba rnams kyi
[\[19b.5\]]dngos po dang dngos po med par rnam par rtog pa dgag pa'i phyir/_theg pa chen po la sogs pa ston pa lung gi bdag nyid kyi gtan tshigs 'byung ba las rten cing 'brel te 'byung ba yongs su dag pa dang /_yongs su ma dag pa'i ngo bo nyid dag kyang spyir gdod ma nas ma skyes shing skye ba med
[\[19b.6\]]par ston pa kho nar dngos por 'dzin pa dgag par gsungs te/_ji skad du/_blo yis rnam par gzhigs rnams kyis/_/ngo bo nyid ni ngos ma zin/_/de'i phyir de dag ngo bo nyid/_/med cing skye ba med par bstan/_/zhes gsungs pa lta bu'o/_/de nyid kyi phyir sangs rgyas thams cad kyi
[\[19b.7\]]yul ye shes snang ba'i rgyan gyi mdo las/_skye med chos ni rtag tu de bzhin gshegs/_/chos rnams thams cad de bzhin gshegs dang 'dra/_/byis pa'i blo can mtshan mar 'dzin pa dag_/'jig rten na ni med pa'i chos la spyod/_/ces gsungs so/_/don 'di nyid kyang
[\[20a\]]
[\[20a.1\]]shes rab kyi pha rol tu phyin pa sum brgya pa las/_gang dag nga la gzugs su mthong /_/gang dag nga la sgrar shes pa/_/log pas spong par zhugs pa ste/_/skye bo de yis nga mi mthong /_/zhes gsungs pa yin no/_/ji ltar bcom ldan 'das don
[\[20a.2\]]dam par blta bar bya ba de bzhin du yang 'di nyid las/_chos nyid du ni sangs rgyas blta/_'dren pa rnams ni chos kyi sku/_/chos nyid rig par mi rung ste/_'di ni rnam par shes mi nus/_/zhes gsungs pa yin no/_/bcom ldan 'das ji ltar kun rdzob tu de bzhin
[\[20a.3\]]gshegs pa mi mthong ba dang 'di'i stong pa nyid kyi ngo bo nyid kyang dngos por yod par ma yin no zhes bya ba de bzhin du/_de bzhin gshegs pa dge chos zag med kyi/_/gzugs brnyan dag tu gyur pa yin te 'dir/_/de bzhin nyid med de bzhin gshegs pa med/_/'jig rten
[\[20a.4\]]kun na gzugs brnyan yang dag snang /_/zhes gsungs pa 'di yin no/_/'phags pa shes rab kyi pha rol tu phyin pa chen po las kyang /_'phags pa rab 'byor gyis gdul ba rnams la gzigs nas yongs su dag pa dang /_yongs su ma dag pa'i chos rnams la dngos por
[\[20a.5\]]'dzin pa yang dag pa bshad de/_'di lta ste/_sangs rgyas kyi byang chub kyang sgyu ma lta bu rmi lam lta bu'o/_/lha'i bus smras pa/_'phags pa rab 'byor ci mya ngan las 'das pa yang sgyu ma lta bu rmi lam lta bu yin nam/_rab 'byor gyis smras pa/_lha'i bu mya ngan las 'das
[\[20a.6\]]pa yang sgyu ma lta bu rmi lam lta bu yin no zhe smras la/_gang mya ngan las 'das pa las khyad par du 'phags pa'i chos gzhan zhig yod na yang sgyu ma lta bu rmi lam lta bu zhes smra'o zhes gang smras pa yin no/_/de lta bas na bcom ldan 'das thugs rje chen po'i chus brlan pa mya ngan las
[\[20a.7\]]'das pa'i grong khyer chen por phyin par byed pa'i ded dpon chen por gyur pa dag gis de ltar kun rdzob dang don dam pa'i ngo bo yongs su dag pa dang /_yongs su ma dag pa'i ngo bo nyid kyi dngos po rnams la dngos por 'dzin pa'i rtog pas kyang nyon mongs pa dang shes bya'i sgrib pa ngar 'dzin pa
[\[20b\]]
[\[20b.1\]]dang nga yir 'dzin pa la sogs pa sngon du 'gro ba 'jug par dgongs nas de'i mngon par zhen pa yongs su dor ba'i phyir/_gdul ba'i skye bo 'dren pa la phan par byed pa dngos po thams cad gzod ma nas ma skyes zhing skye ba med par bstan par mdzad par khong du chud par bya ste/_'di
[\[20b.2\]]ltar dngos po kun rdzob pa rnams ni bskal pa brgyar gzod ma nas ma skyes shing skye ba med par bstan kyang tha snyad chad par mi snang ngo /_/de skad du 'phags pa ting nge 'dzin gyi rgyal po'i mdo las kyang /_rtag ces bya ba btags pa tsam/_/'khor ba la ni mtha' mi dmigs/_/zhes
[\[20b.3\]]gsungs so/_/gzhan yang kha cig dngos po kun rdzob pa dang don dam pa rnams kyi de kho na nyid kyi rjod par byed pa'i lung nges pa'i don yang drang ba'i don nyid du 'dren par byed la/_de bzhin du rang gi shes rab kyi stobs kyis don rig pa dang ldan pa yang tshig ston pa dag gis rigs pa
[\[20b.4\]]dang mi ldan pa nyid du rnam par 'jog par byed de/_'di la kho bo cag ltar mngon par zhen pa'i dpyang thag la 'jug pa yid la byed pas ci zhig bya/_de'i phyir mkhas pa rnams gzu bo lta ba'i ri bo dam pa la 'dzegs te/_dam pa ma yin pa'i rnam par rtog pa'i chom rkun pa bzlas
[\[20b.5\]]brjod dang bsam gtan la sogs pa'i mda' dag gis bsnun nas rdzogs par byang chub pa'i phun sum tshogs pa blang ba lhur bya'o snyam na de ltar na ches rigs par zhugs pa yin no zhes brjod do/_/kho bo yang dam pa rnams la pus mo gcig sa la btsugs te spyi bor thal mo sbyar nas/_
[\[20b.6\]]dam pa bde gshegs ji skad bshad pa yi/_/rang lha'i rnal 'byor kun dang bzlas brjod dang /_gsang sngags mdzod cig de nas grub pa dang /_/rgyal ba gzigs nas de nyid rig mkhyen mdzod/_/ces rnam pa thams cad du gsol ba 'debs so/_/de la rang gi lha'i ngo bo nyid
[\[20b.7\]]kun rdzob dang don dam pa dang kun du sbyor zhing ldan pa zhes bya ba ni/_rang gi lha'i rnal 'byor gyi mtshan nyid yin no/_/kun du sbyor ba rgyud las gsungs pa 'di'i go rims kyang 'di yin te/_rgyud 'di las 'di lta ste/_ji ltar mthong ba dag thos pa'i dngos po rnams gzod ma nas ma
[\[21a\]]
[\[21a.1\]]skyes shing skye ba med pa'i rigs pas don dam pa'i ngo bo nyid skye ba med pa'i mtshan nyid la mos par byas nas/_de'i 'og tu phung po dang khams dang skye mched la sogs par rtog pa kun rdzob tu yod pa yang gcig dang du mar dpyad pa'i rigs pas cha shas nas brtags te/_
[\[21a.2\]]de dag tu snang bas dben pa'i sems mngon sum du byas nas rang gi lha'i rnal 'byor du sgrub ba kun rdzob pa'am don dam par bya'o zhes 'byung ngo /_/de la lha'i mtshan nyid don dam pa'i ngo bo nyid ni chos kyi dbyings yin te/_rang gi lha dang bdag gi de bzhin nyid dag tha mi dad pa'i mtshan nyid du
[\[21a.3\]]mos pa'i sgo nas de dang lhan cig gcig pa nyid 'di ni rang gi lha'i rnal 'byor don dam pa yin no/_/rang gi lha'i rnal 'byor kun rdzob pa'i go rims kyang 'di las rnam pa gnyis su bstan te/_de la gcig ni rang gi sems kyi rnam pa snang ba thams cad kyis dben pa zla ba'i dkyil 'khor
[\[21a.4\]]la sogs pa'i rnam par bsgyur bas bdag nyid rang gi lhar snang ba bsgrub pa yin no/_/de las gzhan pa ni snang bas dben pa'i sems las langs te/_bdag dang rang gi lha sgyu ma lta bur mnyam pa nyid du mos pa sngon du 'gro ba chos nyid du mnyam par gcig tu mos pas bdag nyid lha'i
[\[21a.5\]]gzugs su mos par byas te/_bdag gi rnam par smin pa'i gzugs kyi rnam pa kho na rang gi lha nyid du nga rgyal bya ba ni 'di lta ste/_rang gi lha'i rnal 'byor kun rdzob pa gnyis pa yin no/_/don 'di yang rgyud 'di las lha'i de kho na nyid la sogs pa rim par phye ba dag las bstan pa yin
[\[21a.6\]]par khong du chud par bya'o/_/zhar la 'ongs pa rdzogs so//_//rnam par snang mdzad chen po mngon par rdzogs par byang chub par dpyad pa'i rim pa la bab pa'i dkyus ma nyid brjod par bya ste/_rnam par snang mdzad mngon par rdzogs par byang chub pa de kho na rtogs pa'i dus
[\[21a.7\]]nyid na sngon gyi smon lam gyi 'phen pas sku dang gsung dang thugs rab 'byam sems dang sems ma yin pa thams cad dang 'dra bar sems can la skal ba ji lta ba bzhin du snang ba dag gis 'jig rten gyi khams rab 'byam thams cad du khyab pa gang yin pa de ni byang chub kyi rnam par sprul pa yin no
[\[21b\]]
[\[21b.1\]]zhes bya bar shes par bya'o/_/de'i mtshan nyid kyang 'di las gong du bstan zin te/_'di lta ste/_de nas byang chub sems dpa' kun du bzang po la sogs pa de dag dang /_gsang ba'i bdag po la sogs pa rdo rje 'dzin pa de dag bcom ldan 'das rnam par snang mdzad kyi byin gyi
[\[21b.2\]]rlabs kyis sku mnyam pa nyid bkod pa mi zad pa'i mdzod rnam par bsgyings pa la bzhugs so/_/de bzhin du gsung dang thugs mnyam pa nyid bkod pa mi zad pa'i mdzod rnam par bsgyings ba la bzhugs so zhes bya ba la sogs pa 'di yin no/_/rnam par snang mdzad mngon par rdzogs
[\[21b.3\]]par byang chub pa'i dus gzhan las kyang gsungs te/_de skad du/_de bzhin gshegs pa skye ba 'byung ba bstan pa'i mdo las kyang yang dag par bstan to/_/sngar bris zin pa gang yin pa de yang mtshams sbyar ba'i phyir skabs 'dir bri bar bya ste/_rigs kyi bu de bzhin gshegs pa
[\[21b.4\]]rnams mngon par rdzogs par sangs rgyas nas ting nge 'dzin sangs rgyas shin tu rnam par sangs rgyas pa zhes bya ba la snyoms par 'jug ste/_snyoms par zhugs ma thag tu sems can rnams ji snyed pa de snyed kyi sku kun du gnas so/_/sku ji snyed pa de snyed kyi gsung dang /_gsung ji snyed pa de
[\[21b.5\]]snyed kyi thugs kun du gnas so zhes bya ba la sogs pa rgyas par 'byung ba yin no/_/sku mi zad pa'i bkod pa la sogs pa bstan pa 'dis kyang bcom ldan 'das kyis de'i rang gi ngo bo rtogs par bya ba'i phyir/_thabs yang dag par bstan pas sems can yongs su dag pa byang chub
[\[21b.6\]]sems dpa' kun du bzang po la sogs pa'i don mdzad pa yin no/_/yongs su ma dag pa thub pa dang mi dang lha dang lha ma yin dang dri za la sogs pa gang yin pa de dag ni de'i mi zad pa bkod pa gsum gyi ngo bo rang gi ngo bo'i sgo nas mthong ba'i lam du mi 'jug ste/_de'i phyir de dag la phan
[\[21b.7\]]gdags pa'i ched du rgyud 'di las de'i sku la sogs pa bkod pa'i dkyil 'khor dang phyag rgya dang gsang sngags kyi mtshan mar byin gyis brlabs nas bstan te/_'di ltar de dag gis de'i sku la sogs pa bkod pa'i dkyil 'khor dang phyag rgya dang gsang sngags kyi ngo bor gyur pa yang
[\[22a\]]
[\[22a.1\]]de dag mnyes par byed pa'i sbyor bas bcom ldan 'das kyis nye bar bstan pa dag kho nas mnyes par bya ste/_'bras bu legs par nges pa dang mngon par mtho ba ston par 'gyur ro/_/de'i mtshan ma yang rgyu dang ngo bo nyid dang 'bras bu'i mtshan ma'i bye brag gis
[\[22a.2\]]rnam pa gsum yin no/_/de la 'di'i rgyu ni mngon sum dang brgyud pa'i rgyu'i ngo bo nyid gnyis kyi bye brag gis rnam pa gnyis te/_de la 'di'i brgyud pa'i rgyu ni 'jig rten pa dang /_byang chub sems dpa' dang sangs rgyas dang /_rdzogs par byang chub pa'i ting nge 'dzin dang bzhi'i bye brag
[\[22a.3\]]gis shes par bya'o/_/mngon sum gyi rgyu ni rdzogs par byang chub pa dang chos kyi sku'o/_/rnam par sprul pa 'di'i ngo bo nyid ni ji skad du/_mtshan nyid sngar bshad pa yin no/_/'di'i 'bras bu ni thabs sna tshogs kyis sems can thams cad gdul ba la sbyor ba dag yin no/_/de lta
[\[22a.4\]]bas na rgyud 'di las rdzogs par byang chub pa rnam par sprul pa 'di byin gyis rlob pa na ngo bo nyid du gsum po de 'di dag dkyil 'khor dang phyag rgya dang /_gsang sngags dang ting nge 'dzin gyi mtshan mar bstan pa'i sgo nas ci rigs par byin gyis brlab par rjes su dpag pa'o/_/de la sku bkod pa
[\[22a.5\]]byin gyis rlob pa ni 'di las snying rje chen pos 'byung ba'i dkyil 'khor gyi sgo nas dngos su bstan te/_de las ni dkyil 'khor gyi sbyor ba'i sgo nas lha'i sku gzugs dag kho nar dgod par gsungs te/_'di skad du/_de yi snying po dbus su ni/_/rgyal mchog gtso bo gser gyi mdog_/'bar
[\[22a.6\]]bcas thor tshugs dbu rgyan can/_/zhes bya ba la sogs pa dang /_mgon po yi ni byang phyogs su/_/spyan ras gzigs kyi dbang po ni/_/pad+ma dkar po'i stan la 'dug_/dung dang kun+da zla 'dra la/_/mgo la 'od dpag med bzhugs shing /_/bzhin ni bag tsam 'dzum pa bri/_/zhes bya
[\[22a.7\]]ba la sogs pa dang /_mgon po rnam snang mdzad chen gyi/_/lho yi phyogs su rdo rje 'dzin/_/re ba thams cad skong byed pa/_/mdog ni pri yang+ku lta bur/_/ljang ser ram ni margad ltar/_/sngo bsangs mgon po dbu rgyan can/_/sems dpa' chen po rgyan kun gyis/_/rnam par brgyan
[\[22b\]]
[\[22b.1\]]cing mtha' yas par/_/'jug pa rgya chen rdo rjer bcas/_/zhes bya ba la sogs pa rgya cher 'byung ste/_snying rje chen po'i snying po can gyi dkyil 'khor byin gyis rlob pa las rig par bya'o/_/gsung mi zad pa bkod pa byin gyis rlob pa yang 'di las dngos su yi ge'i 'khor lo bskor ba'i
[\[22b.2\]]dkyil 'khor gyi rnam par bstan te/_'di ltar der ni dkyil 'khor du lha rnams phyag rgya dag gam sa bon gyi yi ge dag tu dgod par bshad do/_/'di skad du yi ge 'khor lo bskor ba'i dkyil 'khor bstan pa las dkyil 'khor gyi bdag po bcom ldan 'das rnam par snang mdzad
[\[22b.3\]]gzugs dang phyag rgya dang sa bon gyi yi ge rnams las gang yang rung ba zhig tu dgod par yang dag par brjod nas/_de las gzhan pa rnams phyag rgya'am sa bon gyi yi ge dag tu dgod par bstan par 'byung ste/_de skad du shar phyogs su sangs rgyas thams cad kyi yi ge a zhes bya ba
[\[22b.4\]]klad kor dang bcas pa ste/_aM me'i phyogs su byang chub sems dpa' thams cad kyi phyag rgya yid bzhin gyi nor bu rin po che'am/_yi ge ka bri ste ka de bzhin du dkyil 'khor bstan pa 'di las ni gzhan du yang phal cher sa bon gyi yi ge dag kho nar bstan to/_/de bzhin du gsang ba'i
[\[22b.5\]]dkyil 'khor ni thugs mi zad pa bkod pa bsdus nas bstan te/_'di ltar gsang ba'i dkyil 'khor du lha rnams phyag rgya'i khyad par rang gi rnam par thar pa'i don gyi rjes su byed pa pad+ma dang rdo rje la sogs pa dag dang /_de bzhin du me'i dkyil 'khor la sogs pa'i rang gi sems snang
[\[22b.6\]]ba'i khyad par me dang rlung dang sa dang chu'i dkyil 'khor dgod pa dag gis dgod par 'byung ste/_gsang ba'i bdag po gzhan yang de bzhin gshegs pa rnams kyi dkyil 'khor ni zla ba'i dkyil 'khor 'dra ba mdog dung lta bu'i dbus su ni/_sangs rgyas kun gyi gru gsum pa/_/pad+ma
[\[22b.7\]]dkar po'i steng na 'dug_/klad kor bcas pa'i mtshan gyis btab/_/rdo rje'i mtshan ma rnams kyis mtshan/_/dpyad mi dgos pa kun nas ni/_/'od zer dag ni gnyis bya ba/_/gsang sngags mgon las byung nas su/_/de ni phyogs bcu rnams su song /_/zhes bya ba dang /_de
[\[23a\]]
[\[23a.1\]]bzhin 'jig rten mgon gyi ni/_/spyan ras gzigs kyi dkyil 'khor ni/_/de las nan tan mnyan par gyis/_/kun du gru bzhi lham pa la/_/dbus su dung 'dra gzhag par bya/_/de yi steng du pad+ma ni/_/sa bon bcas byas rgyas par bri/_/de yi steng du rdo rje
[\[23a.2\]]che/_/rdo rje las kyang pad+ma che/_/thams cad sa bon rnams kyis mtshan/_/rang gi sa bon legs par sbyor/_/zhes bya ba la sogs pa gang gsungs pa yin te/_rgyas par gsang ba'i dkyil 'khor bstan pa las khong du chud par bya'o/_/dkyil 'khor 'di gsum yang grangs bzhin
[\[23a.3\]]du sku gsung ba la sogs pa'i gsum bsdus par gyur pa yin par bshad mod kyi/_'on kyang sku med pa'am gsung med la/_thugs kyang phal cher sku med par med pas dkyil 'khor re re la yang sku la sogs pa gsum char byin gyis rlob par rig par bya'o/_/de bzhin du dkyil 'khor
[\[23a.4\]]gsum char la yang phal che ba'i phyir/_la lar sku dang gsung dang thugs dag byin gyis rlob par gyur na gzugs dang phyag rgya dang sa bon rnams bkod pa yang snang ngo /_/de bzhin du 'di las rim pa mdor bsdus pa la sogs pa'i mtshan nyid kyi dkyil 'khor bstan pa gzhan dag kyang
[\[23a.5\]]'di'i rgyud phyi ma las bshad pa gsang ba'i rim par phye ba la sogs pa las blta bar bya ste/_de dag tu yang dgongs pa ni 'di nyid yin par khong du chud par bya'o/_/yang sku la sogs pa bkod pa 'di nyid las sgrub pa po rnams las bzlas brjod yan lag bzhi pa la sogs pa ston par lha
[\[23a.6\]]sangs rgyas dang /_byang chub sems dpa'i gzugs la sogs pa nang dang phyi rol du gyur pa bsam gtan bya ba'i sgo nas bstan te/_'di las ji skad du/_yi ge dang ni yi ger sbyar/_/de bzhin bzhi las bzhir gyur pa/_/shin tu bsdams pas yid la ni/_/bzlas brjod 'bum
[\[23a.7\]]phrag gcig bya'o/_/zhes bya ba dang /_yi ge byang chub sems yin te/_/gnyis pa sgra zhes bya ba yin/_/gzhi ni rang gi lha gzhag pa/_/rang gi lus kyi gnas la bya/_/gzhi gnyis pa ni rdzogs sangs rgyas/_/rkang gnyis mchog tu shes par bya/_/zla ba'i dkyil 'khor
[\[23b\]]
[\[23b.1\]]rnam dag pa/_/sngags pas de la gnas par bsam/_/yi ge rnams ni go rims bzhin/_/de yi dbus su legs par dgod/_/ces bya ba la sogs pa gsungs pa lta bu yin no/_/de bzhin du ri mo'i sku gzugs dang sku gzugs kyi rnam pa byin gyis rlob pa'i sgo nas kyang khong du
[\[23b.2\]]chud par bya'o/_/gsung mi zad pa bkod pa yang 'di las gsang sngags dang rig sngags kyi sa bon gyi yi ge byin gyis rlob pa'i sgo nas bstan par snang ste/_'di ltar gsang sngags dag ni/_na maH sarba bud+d+ha bo d+hi satwA nAn/_AH bi ra hUM khaM/_zhes bya ba la sogs pa dang /_na maH sa man+ta
[\[23b.3\]]bud+d+hA nAn/_a sa me tri sa me sa ma ye swA hA/_zhes bya ba la sogs pa yin no/_/rig sngags kyi sa bon gyi yi ge dag ni/_a A aM aH/_zhes bya ba la sogs pa yin no/_/de bzhin du thugs mi zad pa bkod pa yang /_lag pa'i phyag rgya dgod pa dang bri ba'i phyag rgya dgod pa'i sgo
[\[23b.4\]]nas bstan par blta bar bya'o/_/de ltar na sku la sogs pa bkod pa 'di'i rgyu dang ngo bo nyid dang 'bras bu'i mtshan ma yang 'di las de lta bu la sogs pa bstan pa las blta bar bya'o zhes bshad pa yin no/_/rdzogs par byang chub pa rnam par sprul pa byin gyis rlob pa'i bsdus pa'i don ni
[\[23b.5\]]'di las rnam par sprul pa byin gyis rlob pa'i dkyil 'khor dang /_rig sngags dang /_gsang sngags dang /_phyag rgya dang sa bon gyi ngo bo mnyes par byed pa'i sgo nas rang bzhin gyis don 'grub par bya ba'i phyir/_sku dang gsung dang thugs kyi spyod pa can la sogs pa'i gsang sngags
[\[23b.6\]]bstan pa yin no/_/spyod pa de yang rnam pa gnyis te/_de la gcig ni dkyil 'khor gyi cho ga la yang dag par bstan pa yin no/_/de las gzhan pa ni rig sngags dang /_gsang sngags la sogs pa bstan pa'i mtshan nyid yin te/_ci rigs par rgyud kyi rjes su 'brang nas rig
[\[23b.7\]]par bya'o/_/de la dkyil 'khor gyi chog la yang dag par bstan pa ni 'dir rnam pa bcu bzhis bstan te/_'di lta ste/_slob dpon gyi mtshan nyid bstan pa dang /_dkyil 'khor gyi sa bstan pa dang /_de yongs su dag pa'i mtshan nyid bstan pa dang /_de'i byin gyis rlob pa'i cho ga dang /_
[\[24a\]]
[\[24a.1\]]slob ma'i mtshan nyid bstan pa dang /_slob ma sta gon du gnas pa'i cho ga bstan pa dang /_dkyil 'khor gyi thig gdab pa'i cho ga brjod pa dang /_dkyil 'khor gyi rim pa la sogs pa rnam par dbye ba dang /_dkyil 'khor gyi tshon gyi mtshan nyid dang /_de dgye
[\[24a.2\]]ba la sogs pa'i cho ga bstan pa dang /_dkyil 'khor gyi lha rnams nye bar bya ba'i sbyor ba dang /_de dag mchod pa'i cho ga'i yan lag bstan pa dang /_slob ma gzung ba'i cho ga bstan pa dang /_de dbang bskur ba'i cho ga brjod pa dang /_mes bya ba'i cho ga bstan pa bcu bzhi
[\[24a.3\]]yin no/_/de la slob dpon gyi mtshan nyid ni/_slob dpon nyid du 'jug pa dang /_mngon par 'du byed pa dang /_grub pa'i bye brag gis rnam pa gsum mo/_/de la slob dpon nyid du 'jug pa'i mtshan nyid ni snying rje can sgyu rtsa la dag la mkhas pa shes rab kyi pha rol tu phyin
[\[24a.4\]]pa'i tshul la rtag tu mkhas pa theg pa gsum gyi khyad par shes pa gsang sngags kyi de kho na nyid kyi don la mkhas pa bsam pa shes pa/_sangs rgyas dang byang chub sems dpa' rnams la dad pa la sogs pa yin no/_/slob dpon nyid du mngon par 'du byed pa'i mtshan nyid
[\[24a.5\]]zab pa dang mi zab pa'i bye brag gi sgo nas te/_gsang sngags phyag rgya rtog shes pa'i/_/slob dpon rnam pa gnyis zhes bya/_/zab dang mi zab bye brag gis/_/de yi mtshan nyid shes par bya/_/zab mo rgya cher shes par bya/_/lus can rnams ni yid mi rton/_/sangs rgyas
[\[24a.6\]]rnams kyi sras mchog ste/_/mthong ba'i chos ni rnam par spangs/_/gnyis pa mthong ba'i chos rnams kyis/_/mos par gyur pa dmigs pa can/_/sangs rgyas rkang gnyis mchog rnams kyis/_/'jig rten pa yi dkyil 'khor kun/_/de yis bri bar bya ba'i phyir/_/
[\[24a.7\]]rjes su gnang zhing dbang yang bskur/_/zhes gang gsungs pa yin te/_slob dpon dmigs pa can mngon par 'du byas pa 'di ni gnyis pa yin no/_/slob dpon gyi thabs bsgrub pa'i mtshan nyid ni/_'di las rnam pa gnyis su bstan te/_'di lta ste/_snying rje chen po'i snying po
[\[24b\]]
[\[24b.1\]]can dang /_yi ge 'khor lo bskor ba'i dkyil 'khor 'dri ba'i slob dpon du dbang bskur ba dang /_gsang ba'i dkyil 'khor 'dri bar dbang bskur ba yin te/_sangs rgyas rnams kyis mdor na ni/_/dam tshig can rnams sngar bshad de/_/dkyil 'khor 'di ni mthong ba las/_/
[\[24b.2\]]dam tshig shes pa gcig ces bya/_/de la phyag rgya mi bstan cing /_/sngags kyang sbyin par mi bya'o/_/byang chub sems kyi bye brag las/_/sngags dang phyag rgya yongs su bzung /_/dkyil 'khor mthong zhes bya ba 'di/_/dam tshig can gnyis shes par bya/_/dkyil 'khor dang ni
[\[24b.3\]]phyag rgya mthong /_/las dang bya ba la yang sbyar/_/bla mas lung ni ma byin pa/_/de yang dam tshig shes par bshad/_/phyag rgya dkyil 'khor bri ba rnams/_/de tshe cho ga bzhin bstan na/_/gsang ba'i ye shes 'byung ba yi/_/dbang bskur med pa'i sngags pa min/_/gsang ba'i
[\[24b.4\]]dkyil 'khor dbus su ni/_/sngags pa cho gas dbang bskur ba/_/dam tshig shes pa sngar shes bya/_/dam tshig can zhes gzhan mi bya/_/zhes gang gsungs pa yin no/_/de lta bas na rim pa 'dis ni dkyil 'khor gsum gyi slob dpon nyid kyi thabs thob pas dkyil 'khor 'dri ba'i
[\[24b.5\]]tshe rig pa'i rgyal mo yan lag bcu gnyis pa 'byung bas sngar bsnyen pa bya ste/_ji skad du/_dkyil 'khor gyi ni sngon rol du/_/bya ba rnams ni nges pas nyon/_/so so'i las rnams 'dod pa yis/_/tshul shes pas ni ci rigs par/_/rang gi ting 'dzin la gnas te/_/rig sngags
[\[24b.6\]]rgyal po stobs po che/_/yan lag bcu gnyis tshig 'byung ba/_/go rims bzhin du bzlas brjod bya/_/zhes gsungs pa lta bu yin no/_/de'i phyir slob ma byang chub kyi sems shin tu goms pa dkyil 'khor gyi slob dpon nyid du gyur pa'ang rung /_byang chub kyi sems ma goms pa nyid
[\[24b.7\]]kyis dmigs pa can yang rung ste/_dkyil 'khor 'dri ba'i tshe rig pa'i rgyal po yan lag bcu gnyis pa 'byung ba sngar bsnyen pa bya'o zhes bstan par 'gyur ro/_/rang gi ting nge 'dzin la gnas te zhes bya ba'i dgongs pa ni/_slob dpon rang gi ting nge 'dzin la gnas te/_rig pa'i
[\[25a\]]
[\[25a.1\]]rgyal po 'di bzlas brjod bya'o zhes bshad par 'gyur pa 'di yin no/_/na maH sa man+ta bud+d+hA nAn/_a sa man+ta d+harmA d+hA tu kar+ya ga ti ga tA nAn sarba thA/_AM khAM aM aH/_saM sa haM ha raM ra baM ba swA hA/_haM ha swA hA/_raM ha swA hA/_rig pa'i rgyal po tshig yan lag bcu
[\[25a.2\]]gnyis 'byung ba yin no/_/slob dpon gyi ting nge 'dzin gyi mtshan nyid kyang bshad pa ni 'di yin no/_/bdag nyid a zhes bya bas rnam par snang mdzad kyi skur byin gyis brlab pa la yi ge'i 'khor lo mtha' dag rang gi lus la dgod de/_ka ni lkog mar shes par bya/_/zhes bya ba la
[\[25a.3\]]sogs pa gsungs pa gang yin pa rim gyis rang gi lus la dgod pa ni slob dpon gyi ting nge 'dzin gcig pa yin no/_/de bzhin du de kho na dang 'dra bar rnam par snang mdzad kyi skur byas la/_rigs kyi bdag po gsum gyi sa bon gsum dgod pa ni slob dpon gyi ting nge 'dzin gnyis pa yin
[\[25a.4\]]no/_/yang na dpa' bo chen po'i yi ge lnga bkod pas shAkya thub pa'i skur byin gyis brlabs te/_slob dpon gyi ting nge 'dzin gsum pa yin no/_/ci zhig 'tshal nas slob dpon 'gyur/_/zhes gang gsungs pa la gleng ste/_a ni gsang sngags thams cad kyi/_/snying po yin par yang
[\[25a.5\]]dag bshad/_/'di las 'byung ba'i gsang sngags ni/_/grangs med rnams kyang 'byung bar 'gyur/_/spros pa thams cad zhi ba yi/_/ye shes mtha' dag skye bar 'gyur/_/zhes bya ba dang /_rdzogs pa'i sangs rgyas rkang gnyis gtsos/_/a ni 'tsho ba yin par gsungs/_/de
[\[25a.6\]]bas 'di kun thams cad de/_/yan lag kun la rnam par gnas/_/yan lag rnams kyang ci rigs par/_/rtag par kun du rig par gyis/_/yi ge rnams kyis thams cad khyab/_/yi ge rnams kyang de yis khyab/_/yi ge rnams las sgra 'byung ba/_/cha dang cha las byung ba'o/_/
[\[25a.7\]]de bas 'di kun thams cad de/_/lus ni sna tshogs las byung ba'o/_/de yi dgongs pa yang dag bstan/_/snying po dag ni nges pas nyon/_/yan lag rnams la yan lag dgod/_/blo ldan rnal 'byor stan 'dug ste/_/bdag lus rdzogs sangs rgyas kyi skur/_/byas nas de
[\[25b\]]
[\[25b.1\]]bzhin gshegs pa rnams/_/dran par byas te 'di kun bya/_/gang gis ye shes rgya chen te/_/cho ga bzhin du shes gyur na/_/de tshe sangs rgyas mthu chen gyis/_/de ni slob dpon yin par bshad/_/de bas de nyid de bzhin gshegs/_/de nyid rdzogs sangs rgyas zhes bya/_/
[\[25b.2\]]sangs rgyas byang chub sems dpa' dang /_/tshangs dang khyab 'jug dbang phyug che/_/zhes bya ba la sogs pa phan yon rgyas par rgyud las rtogs par bya'o/_/slob dpon byang chub kyi sems legs par bsgom pa rang gi lus la yi ge'i 'khor lo dgod pa ni/_don dam
[\[25b.3\]]par 'jug pa'i thabs yin pa nyid kyis 'bras bu'i phan yon che bar bstan pa'i phyir/_gang zhig byang chub sems brtan zhing /_/sgra shes pas ni lhur len gang /_/chos rnams kun la ma chags par/_/rnam pa kun du kun zhes bya/_/yi ge'i 'khor lo thams cad ni/_/gang gi
[\[25b.4\]]lus la rnam gnas pa/_/de ni sngags pa gsang sngags 'chang /_/dpal ldan sngags rgyal rdo rje 'dzin/_/zhes bya ba gsungs so/_/'di ni slob dpon gyi ting nge 'dzin yi ge'i 'khor lo'i dgod pa'i rim pa rgyas pa yin te/_slob dpon gyi rnal 'byor gyi cho ga 'di ni slob dpon zab
[\[25b.5\]]cing rgya che ba la mos pa byang chub kyi sems brtan pa/_sgra'i don de kho na nyid la mkhas pa kho na'i thun mong ma yin pa nyid yin no/_/da ni slob dpon rnam pa gnyis ka'i yang cho ga mdor bsdus pa dang /_bar ma'i lam gyis so sor slob dpon gyi rnal 'byor gnyis ston te/_slob dpon
[\[25b.6\]]nyid lus rnam par smin pa kho na la rigs kyi bdag po gsum gyi sa bon gyi yi ge gsum bkod pa las sgra'i de kho na nyid la gtod pa'i sgo nas de mdor bsdus pa bstan pa'i phyir/_smin mtshams dbus su yi ge hUM/_/rdo rje can gyi gzhi yin no/_/brang du yi ger zhes bya/_/phyag
[\[25b.7\]]na pad+ma'i gzhi zhes bya/_/a ni snying ga'i gnas bzhag la/_/kun gyi rje de dbang phyug yin/_/rgyu dang rgyu min sna tshogs pa/_/mtha' dag ngas ni rab tu khyab/_/ces bya ba gsungs so/_/de bzhin du gzhan yang slob dpon gyi rnal 'byor bar ma ni gsang ba'i dkyil 'khor 'dri
[\[26a\]]
[\[26a.1\]]ba'i tshe nyid na sngon gyi rnam par smin pa'i lus kho na la yi ge lnga pa 'di dag bkod la/_sgra'i de kho na nyid la gtod pa'i sgo nas yongs su gsungs te/_de bstan pa'i phyir/_A zhes bya ba srog gi mchog_/bI zhes bya ba tshig tu bshad/_/ra zhes bya ba me zhes
[\[26a.2\]]brjod/_/hUM zhes bya ba khro bor bshad/_/kha ni nam mkhar shes par bya/_/klad kor stong pa'i mchog ces bya/_/gang zhes slob dpon zhes bya ba/_/'di ni yang dag dam pa yin/_/zhes bya ba gsungs so/_/yi ge lnga po 'di dag ni dpa' bo chen po'i snying po dgod pa'i rim
[\[26a.3\]]par go rims bzhin du chu so dang /_lte ba dang /_brang dang /_smin mtshams dang /_klad par dgod pa shes par bya'o/_/de lta bas na de ltar ting nge 'dzin gang yang rung ba la gnas te/_rig pa'i rgyal po tshig yan lag bcu gnyis 'byung ba bzlas brjod bya'o zhes bshad par
[\[26a.4\]]bya'o/_/de la dkyil 'khor gyis ni phyi dang nang gi bye brag gi rnam pa gnyis so/_/de la phyi'i sa'i mtshan nyid bstan pa'i phyir/_me tog 'bras bu ldan pa'i ri/_/gtsang zhing yid 'ong chu yi gnas/_/zhes bya ba la sogs pa gsungs te/_rgyas par rgyud las shes par bya'o/_/
[\[26a.5\]]de ni sbyang ba yang kun rdzob pa kho nar bshad de/_rdo ba dang /_bong ba dang /_gyo mo dang /_gseg ma med cing zhes bya ba la sogs pas gsungs pa yin no/_/sbyang ba ni sngar sa'i lha la sbran par bshad de/_sangs rgyas skyob pa thams cad kyi/_/spyod pa'i tshul dang khyad par dang /_/sa dang
[\[26a.6\]]pha rol phyin pa la/_/lha mo khyed ni dbang du gyur/_/zhes bya ba la sogs pa gsungs pa yin no/_/don dam pa'i sa ni slob dpon zab mo spyod pa'i rang gi sems kho na yin la/_de la sbyang ba yang byang chub kyi sems goms pa'i sgo nas yin no/_/de gnyis ka yang bstan pa'i phyir/_/sa ni
[\[26a.7\]]dang por shes par bya/_/sems kyi sar ni bshad pa yin/_/sbyang ba sngar ni bstan pa yin/_/de yis de ni yongs su sbyang /_/zhes bya ba rgyas par/_mngon par byang chub mthong bas na/_/de ltar de ni bstan zhes bya/_/zhes bya ba'i bar du gsungs pa yin te/_de sbyang ba de ni byang chub
[\[26b\]]
[\[26b.1\]]kyi sems goms pa'i sbyor ba yin par bshad do/_/de lta bas na dgongs pa ni/_phyi rol gyis sbyang ba med par yang byang chub kyi sems goms pa'i sgo nas sa'i skyon du rnam par rtog pa thams cad spangs pa kho nas yongs su dag par 'gyur ro snyam pa 'di yin no/_/de nyid kyi phyir/
[\[26b.2\]]sngags pa rtog la gnas nas su/_/gang zhig sbyong bar byed pa ni/_/byang chub sems ni rnam spangs pa/_/gsang ba'i bdag po de mi 'dag_/de bas rtog pa rnam spangs nas/_/sa kun rnam par dpyad par bya/_/nga yis dkyil 'khor rnams kyi ni/_/cho ga rgyas par gang bstan
[\[26b.3\]]pa/_/de dag thog mar bstan pa ni/_/rmongs pa rnams kyis mi shes te/_/rtog pa sdug bsngal rgyur 'gyur bar/_/ji srid ma spangs bar du ni/_/'jig rten 'di na sangs rgyas min/_/kun mkhyen zhes kyang mi bya'o/_/zhes bya ba gsungs so/_/rang gi sems kyis yongs su
[\[26b.4\]]sbyang ba'i don 'di nyid rdo rje dam tshig mngon par 'byung ba la sogs pa'i rgyud las rgyas par bstan to/_/de nas zhag gsum nas dkyil 'khor 'dri bar rtsom pas sa yongs su gzung bar bya ste/_de'i mtshan nyid ni/_sa byin gyis brlab pa dang po ni/_rdzogs sangs rgyas kyis bya
[\[26b.5\]]bar bshad/_/gnyis pa sems kyi dbang gis te/_/'di ni gzhan du mi bya'o/_/zhes bya ba gsungs so/_/de la sems kyi dbang gis zhes bya ba ni/_slob dpon gyi sems kyi dbang sa phyogs 'dir bdag gis dkyil 'khor bri bar bya'o snyam pa de lta bu'i rnam par rtog pas so/_/
[\[26b.6\]]rdzogs pa'i sangs rgyas kyis sa yongs su gzung ba ni rnam pa bcur bshad de/_'di lta ste/_yongs su 'dzin pa'i tshe ba'i lci ba sa la ma lhung ba dang /_ba'i gcin gyis byug pa dang /_gsang sngags kyis mngon par bsngags pas bgegs nye bar zhi bar bya ba dang /_byug spos
[\[26b.7\]]kyis lha rnams kyi dkyil 'khor bya ba dang /_dkyil 'khor gyi sar ci rigs par rdzogs pa'i sangs rgyas rnams nye bar bya ba dang /_dri dang me tog la sogs pas mchod pa bya ba dang /_yongs su gzung ba'i bsam pas lag pa sa la bzhag ste/_'phags pa 'jig rten
[\[27a\]]
[\[27a.1\]]gsum las rnam par rgyal ba dang /_mi g.yo ba'i sngags dag las gang yang rung ba zhig brjod pa dang /_dkyil 'khor gyi lha sangs rgyas dang byang chub sems dpa' spyan drang ba dang /_gsang sngags kyi sa'i lha yang dag par mgu bar bya ba dang /_dkyil
[\[27a.2\]]'khor gyis nyid du nyal bar bya ba dang /_rmi lam bzang po brtag pa'o/_/rnam pa bcu po 'di dag ni sa yongs su gzung bar bya ba la bstan pa ste/_de la ji skad du bstan pa'i gnas gang yang rung bar sa gzhi rab tu 'thas par bcags te/_ba'i lci ba sa la ma lhung ba dang /_ba'i
[\[27a.3\]]gcin du bsres pas byug go zhes bya ba la sogs pa rgyas par/_de nas sngags pas rmi lam blta/_/byang chub sems dpa' grags chen nam/_/yang na sangs rgyas bcom ldan 'das/_/sems can rnams la phan bya'i phyir/_/bdag nyid kun du rtsol 'bad pa'am/_/
[\[27a.4\]]bdag nyid la ni 'di skad du/_/sems dpa' chen po bu khyod legs/_/dkyil 'khor myur du bris shig ces/_/spro ba bskyed pa mthong yang rung /_/zhes bya ba'i bar du gsungs pa yin no/_/de ltar sa yongs su gzung ba byas nas sang lta bu dkyil 'khor 'dri ba dang /_slob
[\[27a.5\]]ma de dag yongs su brtags nas gzung bar bya'o//_//bam po gsum pa/_de la slob ma rnams kyi mtshan nyid ni rnam pa gsum ste/_'di lta ste/_khyad par gyi mtshan nyid dang /_spyi'i mtshan nyid dang /_rab tu dbye ba'i mtshan nyid do/_/de la khyad par gyi mtshan
[\[27a.6\]]nyid bstan pa'i phyir/_slob ma dad cing rigs btsun pa/_/de bzhin dkon mchog gsum la dad/_/zab mo yi ni blo dang ldan/_/zhes bya ba la sogs pa gsungs so/_/de'i phyir mtshan nyid 'di lta bu dang ldan pa mang po mi srid pas/_bcu'am brgyad dam bdun nam lnga/_/
[\[27a.7\]]gcig gnyis bzhi las lhag kyang rung /_/zhes grangs nges pa kun du ston to/_/de nyid kyi phyir/_gang dag gis sngon theg pa chen po gsang sngags kyi spyod pa'i tshul sgo mtha' yas pa bsgrub pa la goms par byas pa de dag ni rdo rje sems dpa' yin te/_de rnams nyid kyi don
[\[27b\]]
[\[27b.1\]]gyi phyir/_grangs kyi tshad 'di byas so zhes bya ba gsungs so/_/de la spyi'i mtshan nyid ni yon tan 'di lta bu med pa rnams kyang dkyil 'khor du gzud pa'i phyir yongs su gzung ba gang yin pa ste/_de nyid kyi phyir/_'on kyang slob dpon snying rje chen po dang ldan pas/_sems
[\[27b.2\]]can gyi khams ma lus par bsgral bar yi dam bca' ba kho nar bya ste/_des byang chub kyi sems kyi rgyur gyur par bya ba'i phyir/_sems can tshad med pa rnams yongs su gzung bar bya'o zhes bya ba gsungs so/_/slob ma rab tu dbye ba'i mtshan nyid kyi dbang du mdzad nas/_dus
[\[27b.3\]]dang dus min bye brag las/_/slob ma rnam bzhir shes bya ste/_/gcig ni de yi mod la bsgrub/_/gnyis su bsgrub dang gnyi gar min/_/mtshan nyid thams cad rdzogs pa yi/_/slob ma de ni rgyal ba'i mchog_/ces bya ba gsungs so/_/de la gcig ni de'i mod la bsgrub ces
[\[27b.4\]]bya ba ni/_slob ma dkyil 'khor mthong ba/_byang chub kyi sems goms pa dang du gyur pa/_slob dpon las phyag rgya dang gsang sngags mnos pa/_rgyud thos pa las gsang sngags spyad pa'i bya ba cho ga shes pa zhi ba la sogs pa'i las dang /_dngos grub mchog la sogs pa'i
[\[27b.5\]]las kyi cho ga la mkhas pa gang yin pa ste/_yon tan de lta bu dang ldan pa ni slob dpon gyi thabs su sgrub pa nyid kyi phyir dkyil 'khor du bcug pa'i tshe/_mjug thogs kho nar dbang bskur ba'i dkyil 'khor du dbang bskur nas bsgrub cing rdzogs par bya'o zhes bya ba'i tha tshig go/_/
[\[27b.6\]]gsang sngags mnos pa ni/_gsang sngags rab tu 'byin pas bzlas brjod byed pa nyid du bsgrub par bya ba yin te/_de lta bas na 'di yang /_de'i mod la bsgrub par bya zhes bya'o/_/gnyis su bsgrub ces bya ba ni byang chub kyi sems ma goms pa dkyil 'khor du bcug nas phyis byang chub
[\[27b.7\]]kyi sems sgom du bcug ste/_phyag rgya dang gsang sngags byin nas/_de yang bzlas brjod byed pa nyid du bsgrub par bya ste/_de lta bas na 'di ni dus gnyis su bsgrub par bya ba yin pas gnyis su bsgrub ces bya'o/_/yang na de nyid rgyud nyan du bcug nas/_bya ba'i las la mkhas
[\[28a\]]
[\[28a.1\]]par byas la slob dpon du dbang bskur te/_slob dpon gyi thabs su bsgrub pa'i sgo nas bsgrub par bya ste/_de lta bas na 'di yang dus gnyis su bsgrub pa yin te/_dang po dkyil 'khor du bcug pa'i dus ni gcig yin la/_de las gzhan pa ni slob dpon du
[\[28a.2\]]dbang bskur ba'i dus yin pas/_gnyis pa ni dus su bsgrub par brjod pa yin no/_/gang zhig byang chub kyi sems goms pa dang du ma gyur pa de ni dang po dkyil 'khor du 'jug pa na yang phyag rgya dang gsang sngags kyi 'os ma yin la phyis kyang byang chub kyi sems goms par mi nus
[\[28a.3\]]pa'i phyir dang /_de bzhin du rgyud la sogs pa thos par 'dzin mi nus pa'i phyir gnyis kar yang min zhes bya'o/_/mtshan nyid thams cad rdzogs pa yi/_/slob ma de ni rgyal ba'i mchog_/ces bya ba ni gang zhig snying rje chen po'i snying po can dang /_yi ge 'khor lo bskor ba dang /_
[\[28a.4\]]gsang ba'i dkyil 'khor gsum char du dbang bskur ba de ni slob dpon gyi mtshan nyid rnam pa thams cad du rdzogs par gyur pa yin pas/_mtshan nyid thams cad rdzogs pa yi/_/slob dpon de ni rgyal ba'i mchog_/ces bya'o/_/'di ltar slob dpon gyi lam thabs thob pa de lta bu yang
[\[28a.5\]]bsod nams mngon par 'phel bar bya ba'i phyir dang /_bgegs nye bar zhi bar bya ba'i phyir dang /_sdig pa rnams zad par bya ba'i phyir/_slob dpon gzhan gyis dkyil 'khor legs par bris pa mthong bar byed pas 'di yang slob ma'i grangs su 'gro'o zhes bya bar khong du chud par bya ste/_
[\[28a.6\]]de skad du/_ji lta ji ltar rig sngags tshogs kyis ni/_/bsten pa'i dkyil 'khor bsod nams can mthong ba/_/de lta de ltar rdo rje rigs bsten pa'i/_/lus la 'dir ni byin rlabs kun du 'jug_/rdo rje'i lus ni rgya cher mthong 'gyur nas/_/bgegs rnams mtha' dag 'jig par
[\[28a.7\]]rab tu 'gyur/_/zhes gsungs te/_rgyas par ni lag bzangs kyis zhus pa las 'byung ngo /_/go rims 'di ni dam tshig can rnam pa lnga'i mtshan nyid bstan pa las khong du chud par bya ste/_rgyud 'di nyid las ji skad du/_dkyil 'khor 'di ni mthong ba las/_/dam tshig shes
[\[28b\]]
[\[28b.1\]]pa gcig ces bya/_/de la phyag rgya mi bstan cing /_/sngags kyang sbyin par mi bya'o/_/byang chub sems kyi bye brag las/_/sngags dang phyag rgya yongs su bzung /_/dkyil 'khor mthong zhes bya ba 'di/_/dam tshig can gnyis shes par bya/_/dkyil 'khor dang ni phyag rgya mthong /_/
[\[28b.2\]]las dang bya ba la yang sbyar/_/bla mas lung ni ma byin par/_/de yang dam tshig shes par bzhed/_/phyag rgya dkyil 'khor bri ba rnams/_/de tshe cho ga bzhin du bstan/_/gsang ba'i ye shes 'byung ba yi/_/dbang bskur med pa'i sngags pa yin/_/gsang ba'i dkyil 'khor
[\[28b.3\]]dbus su ni/_/sngags pa tshul bzhin dbang bskur ba/_/dam tshig shes pa sngar shes bya/_/dam tshig can zhes gzhan mi bya/_/zhes gsungs pa lta bu'o/_/'di'i don bshad ma thag pa kho na yin pas rnam par mi bshad do/_/de la slob ma sta gon du gnas pa ni rnam pa dgu ste/_
[\[28b.4\]]'di lta ste/_gsum pa skyabs su btang ba dang /_sdig pa rnams bshags pa dang /_dus gsum du sgrib pa med pa'i ye shes kyi sdom pa 'dzin du gzhug pa dang /_sta gon du gnas par bya ba la/_me tog dang dri la sogs pa sbyin pa dang /_so shing bca' ba'i mtshan ma brtag
[\[28b.5\]]pa dang /_'phags pa mi g.yo ba la sogs pa bzlas brjod byas pa'i skud pas bcings te bsrung ba'i sbyor ba dang /_slob ma sta gon du gnas pa yang dag par dga' bar bya ba'i sbyor ba dang /_sta gon du gnas pa rnams gnyid la nyal khar rmi lam bzang ngan gyi khyad par brjod pa dang /_
[\[28b.6\]]de dag kho na la chos bshad pas sems spro ba bskyed pa'o/_/sta gon du gnas pa'i dus na/_dgos pa'i cho ga rnam pa 'di dgu yang /_gsum la skyabs su gtang bar bya'o/_/sdig pa mi bya ba rnams kyang bsgo bar bya'o zhes bya ba la sogs pa byang chub sems dpa' rnams ni lus dang
[\[28b.7\]]ngag dang yid yongs su ma btang bar bslab pa 'dzin par mi byed do zhes bya ba'i bar gyi gzhung 'dis bstan to/_/de la dkyil 'khor gyi thig gdab pa'i cho ga la sbyor ba drug ste/_'di lta ste/_slob dpon dang srad bu 'dzin pa dag dkyil 'khor gyi thig gdab par gsungs pa'i lha'i rnal
[\[29a\]]
[\[29a.1\]]'byor mngon du bya ba dang /_dkyil 'khor gyi mtshan bstan pa dang /_dkyil 'khor gyi thig gdab pa'i rab tu dbye ba bstan pa dang /_de'i rim pa rnam par dbye ba dang /_dkyil 'khor gyi lha rnams kyi gnas dgod pa brjod pa dang /_sgo dang rta babs dang sgo khyud
[\[29a.2\]]rnam par dbye ba'o/_/de la snying rje chen po'i snying po can gyi dkyil 'khor gyi thig 'debs pa'i tshe ni dkyil 'khor gyi slob dpon rnam par snang mdzad kyi rnal 'byor du bya ba kho nar bstan te/_snying rje chen po'i snying po can gyi dkyil 'khor gyi thig gdab pa bstan pa las/_tshon sna lnga
[\[29a.3\]]pa'i srad bu thogs te/_bdag nyid bcom ldan 'das rnam par snang mdzad du byin gyis brlabs la zhes bya ba gang rgyas par gsungs pa yin no/_/yi ge 'khor lo sgrub pa'i dkyil 'khor gyi thig gdab pa ni chos kyi skur mos pas gdab ste/_'di ltar bdag nyid gzod ma nas zhi ba
[\[29a.4\]]gnyis su med pa'i rnal 'byor gyi gzugs de bzhin gshegs pa'i gzugs stong pa nyid kyi rang gi ngo bor byin gyis brlabs la zhes gang gsungs pa yin no/_/gsang ba'i dkyil 'khor ni bdag nyid rdzogs par sangs rgyas pa'i sku sa'i dkyil 'khor la sogs pa bzhi dang ldan
[\[29a.5\]]pas byin gyis brlabs la bri ba dang thig gdab par bya ste/_ji skad du/_dang por sngags pas dkyil 'khor de/_/rang gi lus la dgod bya ste/_/rkang pa nas ni chu so la/_/thug gi bar du sa yi bsam/_/de nas gong du snying ga'i bar/_/sdom brtson can gyis chu yi bsam/_/
[\[29a.6\]]chu yi yan chad me yi ste/_/me yi yan chad rlung yin no/_/bsams nas de ni mkhas pa yis/_/sa la gzugs brnyan gzhag par bya'o/_/zhes gang gsungs pa yin no/_/slob ma rnams gzung ba'i tshe ni/_slob dpon gyi ting nge 'dzin sngar bshad pa yi ge bkod pa'i
[\[29a.7\]]rnal 'byor gyi sgo nas rgyas pa dang /_bar ma dang mdor bsdus pa kho na bya bar khong du chud par bya'o/_/dkyil 'khor gyi thig gdab ba'i tshe slob dpon gyi ting nge 'dzin gyi khyad par bshad zin to/_/da ni dkyil 'khor gyi tshad kyi cho ga dpyad par bya ste/_de la rgyud 'di las dkyil
[\[29b\]]
[\[29b.1\]]'khor 'di gsum char yang gdan dang ra ba'i ri mo dang lha'i gzugs dang /_phyag rgya rnams khru dang mtho la sogs pa'i grangs nges pa nyid du ma bstan gyi/_khru la sogs pa'i tshad ma nges par kun du bstan to/_/ji ltar dkyil 'khor chen po gzhan dag las ra ba'i ri mo nges
[\[29b.2\]]par bya ba'i phyir/_dkyil 'khor gyi cha khru bdun dang brgyad la sogs pa nges par snang ba dang /_ji ltar dkyil 'khor chen po bkod pa la sogs pa'i rgyud dag las/_lha'i gzugs dang phyag rgya bri bar bya ba rnams/_khru dang mtho la sogs pa rab tu phye ste bstan pa de ltar rnam
[\[29b.3\]]par snang mdzad kyi rgyud 'di las ni/_snying rje chen po'i snying po can la sogs pa'i dkyil 'khor dag tu rdzogs par byang chub pa rnams kyi ra ba'i ri mo dang /_lha'i gzugs dang /_phyag rgya bri bar bya ba dag gi tshad nges par ma bstan to/_/des na dkyil 'khor 'di gsum ni khru la sogs
[\[29b.4\]]pa'i grangs kyi tshad 'di ma nges so zhes bya bar gnas so/_/de skad du snying rje chen po 'byung ba'i dkyil 'khor bstan pa las/_rnam par snang mdzad kyi gdan pad+ma'i mtshan nyid 'di bshad de/_de yi tshad kyang sor bcu drug_/yan chad du ni bshad pa yin/_/zhes gang gsungs pa yin no/_/
[\[29b.5\]]'di'i don ni rnam par snang mdzad kyi gdan pad+ma'i tshad sor bcu drug yan chad sor bcu bdun dang bco brgyad la sogs par bya'i/_sor bcu drug gi 'og ma grangs bcu bzhi dang bco lnga la sogs pa'i mtshan nyid du bya ba ni ma yin no zhes bya ba 'di yin no/_/de ltar na dkyil 'khor gsum
[\[29b.6\]]char la yang rnam par snang mdzad kyi gdan pad+ma 'ba' zhig sor bcu drug las mi chung bar bya'i/_dkyil 'khor gyi lha'i bye brag lhag ma rnams kyi gdan pad+ma ni ma nges pa kho nar bshad par blta bar bya'o/_/de ltar na dkyil 'khor gsum char la yang spyir lha'i gzugs dang /_gdan dang
[\[29b.7\]]phyag rgya rnams kyi tshad nges pa med pa kho nar gzhung 'dis bstan te/_yid kyi rgya ni ji tsam pa/_/stan dang phyag rgya dag dang ni/_/lha yi tshad kyang go rims bzhin/_/de tsam du ni shes par bya/_/zhes gang gsungs pa yin no/_/tshul 'dis ni yid kyi rgya ji lta bar rnam par snang mdzad kyi
[\[30a\]]
[\[30a.1\]]gdan pad+ma'i sor dag ji lta ji ltar bskyed pa de bzhin du dkyil 'khor gyi ra ba la lha'i gzugs dang /_phyag rgya tshad ma nges pa rnams kyang rnam par snang mdzad kyi gdan pad+ma'i rjes su mthun par mngon par bskyed par bya'o zhes bya bar khong du chud par bya'o/_/snying rje
[\[30a.2\]]chen po'i snying po can gyi dkyil 'khor la sogs pa 'di ni sku mi zad pa la sogs pa bkod pa bsdus pa yin no zhes bya bar gnas so/_/de la dkyil 'khor gyi thig gdab pa ni tshon sna lnga pa'i srad bu rnam pa gnyis su bstan te/_'di lta ste/_bar snang la rang bzhin gyi dkyil 'khor gyi thig
[\[30a.3\]]gdab pa dang /_sa la de'i gzugs brnyan du gyur pa byin gyis brlab pa'i dkyil 'khor gyi thig gdab pa ste/_srad bu rnam pa bzhir bshad de/_/dkar po ser po dmar po dang /_/nag po zhes ni brjod par bya'o/_/snga ma nam mkha' lta bur bshad/_/bar snang la ni bzung bas su/_/
[\[30a.4\]]der ni dkyil 'khor brtag par bya/_/srad bu dag ni gnyis pa yis/_/sa la dkyil 'khor dgod par bya/_/zhes gang gsungs pa yin no/_/de la/_bar snang la ni bzung nas su/_/zhes bya ba ni snying rje chen po can la sogs pa'i dkyil 'khor du tshon sna lnga'i srad bu bskor nas bar snang
[\[30a.5\]]la tshangs pa'i srad bu'i cho gas dkyil 'khor gyi thig gdab par bya'o snyam du dgongs pa yin no/_/srad bu dag ni gnyis pa yis/_/zhes bya ba ni tshon sna lnga pa'i srad bu dag gis bar snang gi dkyil 'khor gyi thig gdab pa'i srad bu de nyid kyis sa'i dkyil 'khor gyi thig gdab par mi bya ste/_rgyu
[\[30a.6\]]de ni dkyil 'khor gzhan du spyad zin pa nyid kyis dman ma dang 'dra ba'i phyir ro snyam du dgongs pa yin no/_/gsher thig ni mtshan nyid ma bstan kyang /_kha dog 'chol pa yongs su spang ba'i phyir/_dkar po kho nar bya'o zhes khong du chud par bya'o/_/de la 'di snying rje chen po'i snying po can la
[\[30a.7\]]sogs pa'i dkyil 'khor gyi thig gdab pa'i cho ga bshad pa yin te/_'di la yang thig ni rnam pa gnyis so/_/gcig ni bar snang gi dkyil 'khor rnam par dbye ba'i thig yin te/_gang gi dbang du mdzad nas/_shar phyogs srad bu bre ba ni/_/lte ba'i thad kar bzung nas su/_/bar
[\[30b\]]
[\[30b.1\]]snang la ni gzung bar bya'o/_/de nas lho phyogs song nas su/_/byang phyogs su ni bri bar bya/_/zhes gsungs pa yin no/_/'di'i don ni dkyil 'khor gyi thig gi thog ma gnyis slob dpon rang gi lte ba'i thad kar dang thig 'dzin par byed pa'i lte ba'i thad kar bzung nas myur du bcom ldan
[\[30b.2\]]'das rnam par snang mdzad kyi rang bzhin gyi dkyil 'khor sku mi zad pa la sogs pa bkod pa'i mtshan nyid bsams nas/_phyis de gsal ba'i phyir sa la tshon sna lnga pa'i srad bu gzhan gyis de'i gzugs brnyan du gyur pa ni byin gyis brlabs pa'i dkyil 'khor gyi thig gdab par bya'o/_
[\[30b.3\]]zhes bya ba yin no/_/de la yang dang po kho nar dkyil 'khor gyi sa'i dbus su gtan la dbab pa'i phyir tshangs pa'i srad bu'i cho ga bstan pa 'di lta ste/_de nas srad bu gnyis pa ni/_/rang gis blangs nas de nyid du/_/de bzhin gshegs pa rjes dran zhing /_/shar phyogs
[\[30b.4\]]bltas te bri bar bya/_/de nas lho phyogs song nas ni/_/byang phyogs su ni bri bar bya/_/zhes bya ba yin no/_/de'i rjes la kun nas dkyil 'khor gyi thig gdab par bya ba de ston to/_/blo can de nas slar log nas/_/bden bral phyogs su gnas nas ni/_/byang phyogs su ni bri bar
[\[30b.5\]]bya/_/de nas g.yas su bsgyur bar bya/_/bsgyur te de ru 'dug nas ni/_/lho yi phyogs su bri bar bya/_/de nas gnas de btang nas su/_/me yi phyogs su gnas nas ni/_/sngags par gsang sngags cho gar gnas/_/shar du srad bu bre bar bya/_/de nas de bzhin dbang ldan phyogs/_/
[\[30b.6\]]song nas nub tu kha bltas te/_/rlung gi phyogs kyi bar du ni/_/byang phyogs su ni bre bar bya/_/sngags pa yis ni de lta bur/_/kun nas gru bzhi lham pa bya/_/zhes bya ba yin no/_/da ni cha'i sgo nas dkyil 'khor gyi gnas su gru bzhir byas pa la/_de'i nang du rim pa gsum gyis
[\[30b.7\]]char brtag par bya'o zhes ston te/_de nas dbus su zhugs nas ni/_/de la cha ni gsum du brtag_/ces bya ba yin no/_/de la dkyil 'khor gyi sa'i cha gsum du brtag pa'i rim pa ni 'di yin te/_dkyil 'khor gyi sa'i thig gis kun nas gru bzhir byas pa'i nang du ngos gnyis
[\[31a\]]
[\[31a.1\]]nas ri mo brgyad brgyad kyis yongs su bcad la re'u mig brgyad cu rtsa gcig tu bya'o/_/re'u mig de dag kyang cha gsum byas nas cha re re la re'u mig nyi shu rtsa bdun du 'gyur ro/_/de'i phyir dkyil 'khor gyi rim pa re re la re'u mig nyi shu rtsa bdun dag tu
[\[31a.2\]]bsgrub bar bya'o zhes bya bar gnas so/_/de la re'u bsgrengs pa ngos bzhin gnas pa dang pos dkyil 'khor gyi rim pa dang po bya'o/_/re'u mig gi phreng ba dang po ngos bzhin gnas pa de yang bgrang na re'u sum cu rtsa gnyis su 'gyur te/_de'i phyir 'di la re'u mig lnga lhag par
[\[31a.3\]]gyur to/_/sngar ni rim pa gsum re'u mig nyi shu rtsa bdun dag tu shes par bya'o zhes bshad de/_de'i phyir re'u lnga po 'di dag gis sa'i cha dang nang rol gyi rim pa dag tu 'brel par mngon te/_'di ltar re'u lnga po 'di dag med par nang rol gyi rim pa dag re'u nyi shu rtsa bdun
[\[31a.4\]]du mi 'gyur ro/_/de'i phyir re'u lnga po 'di dag rnams kyis sa'i cha rim pa dang po'i re'u dag gi nang nas kun nas drangs te/_nang rol gyi rim pa gnyis kyi sar bsnan par bya'o/_/de'i rim pa yang 'di yin te/_re zhig dang po re'u bzhi las re'u re re zhing cha brgyad brgyad du byas
[\[31a.5\]]nas re'u bzhi po 'di dag cha sum cu rtsa gnyis su 'gyur ro/_/de'i phyir rim pa dang po'i ri 'u bsgrengs pa sum cu rtsa gnyis dag las cha re re zhig kun nas drangs te/_nang rol gyi rim pa gnyis kyi re'u'i sa dag tu bsnan par bya'o/_/de ltar na rim pa dang po'i re'u bsgrengs pa dag las re'u
[\[31a.6\]]bzhi kun tu drangs par 'gyur ro/_/re'u lnga pa gang yin pa de yang cha bzhir byas la/_cha re re la yang brgyad brgyad du byas na/_sum cu rtsa gnyis su 'gyur ro/_/de'i phyir 'dir yang snga ma bzhin du rim pa dang po'i re'u bsgrengs pa phyogs bzhin gnas pa dag la cha re re zhig kun nas
[\[31a.7\]]drangs te/_nang rol gyi rim pa gnyis kyi re'u'i sa dag tu kun nas bsnan par bya'o/_/de ltar na re'u lnga po 'di yang rim pa dang po'i re'u bsgrengs pa dag las kun nas drangs te/_nang rol gyi rim pa gnyis kyi re'u mig dag tu kun nas bsnan par 'gyur ro/_/de ltar na rim pa dang
[\[31b\]]
[\[31b.1\]]po'i re'u mig gis nyi shu rtsa bdun dag tu byas par 'gyur ro/_/de ltar rim pa dang po'i las drangs pa'i re'u lnga po nang rol gyi rim pa gnyis kyi re'u sa dag tu bsnan pa dag gis rim pa gnyis po de re'u sa nyi shu rtsa bdun dag tu mnyam par 'gyur mod kyi/_'on kyang re'u bgo ba snga ma dang
[\[31b.2\]]sbyar na nang rol gyi rim pa gnyis po 'di byar mi rung ste/_de lta bas na nang rol gyi rim pa gnyis rnam par dbye ba'i phyir/_rim pa dang po'i re'u'i sa kun nas drangs pa gang yin pa de dag thams cad nang rol gyi rim pa gnyis kyi re'u mig dang bcas te cig car phyis nas nang gi cha dang
[\[31b.3\]]gcig tu byas la yang ri mo drug pa dag gis kun nas yongs su bcad de/_re'u bzhi bcu rtsa dgu par thig gdab par bya'o/_/de'i phyir rim pa dang po dang nye ba'i phyogs bzhir yang re'u bsgrengs pa dag gis re'u nyi shu rtsa bzhir 'gyur te/_de dag gis rim pa gnyis pa brtag par
[\[31b.4\]]bya'o/_/de'i nang rol na lhag ma nyi shu rtsa lnga zhig lus gang dag yin pa de dag gi nang nas re'u nyi shu rtsa bzhi nang rol gyi rim pa gsum pa bya'o/_/'dir yang re'u nyi shu rtsa lnga pa gang yin pa de'i phyed rim pa dbu ma kho nar bzhag la/_ched gzhan gang yin pa de cha bcu drug tu bya ste/_
[\[31b.5\]]de'i cha re re'i tshad du ni rim pa dbu ma dang 'brel pa'i re'u bcu drug ngos bzhin gnas pa las cha re re zhig kun nas drangs te rim pa gnyis pa'i re'u mig gi sa phyogs bzhin gnas pa dag tu yang bsnan par bya'o/_/de ltar na rim pa gnyis pa dang gsum pa ni so sor re'u sa nyi shu rtsa
[\[31b.6\]]phyed dang lnga dag tu byas par 'gyur ro/_/de lta bas na de ltar rim pa gsum char yang chu dang zhing gi tshad dag gis so so'i re'u'i sa nyi shu rtsa bdun dag tu kun nas cha mnyam par thig gdab par 'gyur zhes bya bar khong du chud par bya'o/_/de'i rjes la phyogs bzhi char du yang rim pa re re zhing
[\[31b.7\]]chu dang zheng gi tshad dag las thig gis cha mnyam du bya ste/_rim pa re re zhing cha re re 'khor sar bya'o/_/lhag ma rim pa re re zhing cha gnyis lus pa gang yin pa de ni/_so so rang rang gi lha rnams kyi gnas su brtag par bya ste/_re zhig 'di ni rnam par snang mdzad kyi rgyud 'di las snying
[\[32a\]]
[\[32a.1\]]rje chen po'i snying po can la sogs pa'i dkyil 'khor gyi rim pa gsum char yang so sor chu dang zheng gi tshad dag gis mnyam par brtag par bshad pa yin no/_/gsang ba'i rgyud kyi dkyil 'khor gyi cho ga ma bshad pa thams cad bsdus par gyur pa las
[\[32a.2\]]ni rim pa dang po lhag par bya bar gsungs te/_'di ltar de las bcom ldan 'das rdo rje 'dzin gyis 'di skad du/_dkyil 'khor yang dag par bsdu bar bya ba la yang rim pa gnyis sam gsum mam bzhi yang rung /_rim pa mang po yang rung ste/_phyi rol gyi rim pa gang yin
[\[32a.3\]]pa de ni rgya che ba dang /_sgo gcig par rab tu brtag par bya'o zhes gsungs so/_/de yang ji ltar 'gyur zhe na/_gong du bshad pa'i lugs su re'u gcig po 'di kho na rim pa dang po las kun du drangs te/_nang rol gyi rim pa gnyis kyi sar ma bsnan na de ltar na rim pa dang po 'di
[\[32a.4\]]nang rol gyi rim pa gnyis pas re'u sa gcig gis lhag par 'gyur ro/_/de ltar na/_de nas dbus su zhugs nas su/_/de la cha ni gsum du brtab/_/sa rnams thams cad kun du yang /_/cha gsum dag tu brtags nas ni/_/cha rnams kyang ni re re la/_/cha gsum dag tu rab tu
[\[32a.5\]]brtag_/ces bya ba gsungs pa gang yin pa de gsal ba yin te/_'di ni snying rje chen po'i snying po can la sogs pa'i dkyil 'khor gyi thig gdab pa dang /_rim par dbye ba spyi'i yin par rig par bya'o/_/de la gong du snying rje chen po'i snying po can gyi dkyil 'khor gyi sku bkod pa mi
[\[32a.6\]]zad pa'i mdzod rnam par bsgyings pa byin gyis rlob par 'gyur ba yin no/_/yi ge 'khor los sgyur ba'i dkyil 'khor ni gsung bkod pa mi zad pa'i mdzod rnam par bsgyings pa byin gyis rlob pa yin no/_/gsang ba'i dkyil 'khor ni thugs bkod pa mi zad pa'i mdzod rnam par
[\[32a.7\]]ba sgyings pa byin gyis rlob par 'gyur ba yin par rig par bya'o zhes bshad do/_/de la dkyil 'khor gsum char la yang phyag rgya'i gzugs gru gsum bri ba gang yin pa de ni de bzhin gshegs pa chos kyi sku la rnam par zhugs pa thams cad yin te/_snying po ye shes kyi rdo rje rtse lnga
[\[32b\]]
[\[32b.1\]]pas mtshan pa rnam par thar pa stong pa nyid dang /_mtshan ma med pa dang /_smod pa med pa dang gsum ston par byed pa dang /_gru gsum par byin gyis rlob pa gru gsum dag tu rnam par gzhag par rig par bya'o/_/de la snying rje chen po can gyi dkyil 'khor du ni bcom ldan 'das
[\[32b.2\]]rnam par snang mdzad chen po mngon par rdzogs par byang chub rtogs pa'i tshe brnyes pa gnas gyur pa'i sku dang rang gi sku'i khyad par rigs gsum du snang ba 'jig rten dbang phyug dang /_rdo rje 'dzin pa la sogs pa'i mtshan nyid longs spyod rdzogs pa'i sku'i ngo bo nyid de lta bu dag dang
[\[32b.3\]]thabs cig tu nang gi dkyil 'khor na rnam par bzhugs so/_/'jig rten dbang phyug dang rdo rje 'dzin pa la sogs pa'i snying po'i dkyil 'khor na gnas pa rnams longs spyod rdzogs pa'i sku'i ngo bo nyid yin par yang 'di las gong du 'di lta ste/_sems can las kyi tshe rnam par bskyed
[\[32b.4\]]pa rnams sems dang po bskyed pa nas bzung ste sa bcu pa'i bar la gnas pa 'di nyid la yongs su rdzogs par bya ba dang /_las kyi tshe bkag pa rnams la yang srid pa'i myu gu mngon par grub par bya ba'i phyir rdo rje 'dzin pa'i lus 'dra ba dang /_byang chub sems dpa' kun du bzang po
[\[32b.5\]]dang /_phyag na pad+ma'i lus 'dra ba dang phyogs bcu na gsang sngags kyi tshul gyi tshig rnam par dag pa'i tshig gis chos ston pa dag kyang mthong ngo zhes bya ba'i gzhung 'dis yongs su bstan to/_/rim pa gnyis pa ni bcom ldan 'das rnam par snang mdzad nyid kyi sprul pa'i sku bcom ldan 'das
[\[32b.6\]]shAkya thub pa sprul pa'i sku yongs su dag pa dang /_yongs su ma dag pa'i lha dag dang thabs cig tu rnam par bzhugs so/_/rim pa gsum pa na ni bcom ldan 'das rnam par snang mdzad nyid kyi sku la sogs pa mnyam pa nyid bkod pa mi zad pa'i mdzod rnam par bsgyings pa rdzogs par
[\[32b.7\]]byang chub pa'i gnas skabs na brnyes pa dang de bzhin du sems can gyi don gyi thabs sgo du ma lta ba dang mnyam pa'i phyir yang dag par lhags pa bcom ldan 'das 'jam pa'i dbyangs la sogs pa byang chub sems dpa' chen po dag sku sna tshogs su snang ba kho nar rnam par bzhugs par shes par
[\[33a\]]
[\[33a.1\]]bya'o/_/de bzhin du yi ge'i 'khor lo bskor ba'i dkyil 'khor dang /_gsang ba'i dkyil 'khor du yang lha dgod pa'i rim pa ni 'di kho nar zad do/_/'on kyang 'di las yi ge'i 'khor lo bskor ba'i dkyil 'khor ni gsung bkod pa mi zad pa'i mdzod byin gyis
[\[33a.2\]]rlob pa yin par bstan te/_'di ltar 'di las dkyil 'khor gyi lha de dag nyid gsung byin gyis rlob par gyur pa sa bon gyi yi ge de dag nyid ting nge 'dzin ston par byed pa rnams su dgod par bstan to/_/'di las dkyil 'khor gyi lha rnams sa bon dag gam/_phyag rgya dag tu dgod
[\[33a.3\]]par bya'o zhes gsungs pa gang yin pa der yang dgongs pa ni 'di yin te/_rdo rje la sogs pa'i phyag rgya de dag ni dkyil 'khor gyi lha rnams kyi ye shes kyi mtshan mar gyur pa yin la ye shes kyi dbang gis kyang gdul ba rnams la/_/lha'i sku dang gsung dang thugs dag tu snang ngo /_/de'i
[\[33a.4\]]phyir dngos su na ye shes de nyid de ltar snang bas/_ye shes gang yin pa de sku dang gsung yin te/_ye shes kyi mtshan ma des gsung gi mtshan mar yang mtshon par gyur pas nyes pa med do/_/de bzhin du gsang ba'i dkyil 'khor du ni dkyil 'khor gyi lha de dag nyid kyi thugs bkod pa mi
[\[33a.5\]]zad pa'i mdzod byin gyis rlob par 'gyur ba/_ral gri dang pad+ma dang rdo rje la sogs pa phyag rgya'i khyad par med dang rlung dang sa dang chu'i dkyil 'khor la gnas pa dag tu dgod par rig par bya'o/_/snying rje chen po'i snying po can la sogs pa'i dkyil 'khor 'di dag gsum char la yang rim pa re re
[\[33a.6\]]zhing sgo re re kho nar bstan te/_de la nang gi dkyil 'khor gyi sgo'i nang gi phyag rgya ni rnam par snang mdzad kyi pad+ma'i tshad du bya'o/_/dkyil 'khor gyi rim pa gnyis pa dang gsum pa'i sgo ni de dang 'tsham par rim gyis cung zad lhag par bya bar khong du chud par bya ste/_dang po'i sgo ni snying po yi/_/
[\[33a.7\]]dkyil 'khor dang ni mnyam zhes bya/_/'jigs med dag gi rim gyis ni/_/bskyod de de las lhag ces bya/_/zhes gang gsungs pa yin no/_/dkyil 'khor gyi phyi rol du yang phyogs bzhi char du yang rta babs bri ba'am shing la sogs pa'i rgyu las bya'o/_/de bzhin du dkyil 'khor
[\[33b\]]
[\[33b.1\]]gyi phyi rol nyid du rta babs dang 'brel pa'i sgo khyud dag bri bar bya'o/_/de bzhin du gzhan yang /_blo dang ldan pas phyogs bzhi ru/_/so so'i phyogs der sgo khyud ni/_/sdom brtson can gyis nan tan du/_/lha rnams gtso bo'i gnas su bya/_/zhes gang gsungs pa dang /_'di
[\[33b.2\]]gsum char gyi yang tshad bstan pa'i phyir/_rta babs rnams kyi tshad kyang ni/_/dkyil 'khor dbu ma dang mnyam mo/_/sgo khyud dag kyang de dang mnyam/_/pad+ma sor bcu drug tu bshad/_/ces bya ba gsungs te/_'di'i don ni rta babs dag dang /_sgo khyud kyi tshad rim pa dbu ma'i
[\[33b.3\]]snam bu gcig gi zheng gi tshad du bya ba yin no/_/de bzhin du/_pad+ma sor bcu drug tu bshad/_/ces bya ba 'di'i don ni rnam par snang mdzad kyi pad+ma'i rgyar sor bcu drug tu bshad la/_sgo khyud dag ni phyogs bzhir pad+ma sor bcu drug pa de yang tshad ma nges pa kho nar bya'o snyam du
[\[33b.4\]]dgongs pa yin no/_/gang yang phyogs cha phyogs char lha gtso bo rnams kyi sgo khyud dag bya'o zhes bshad pa 'di'i don ni lha'i stan pad+ma de dag gi yang sgo khyud lho du bya ste/_'on kyang ngos gcig kho nar sgo khyud gcig kho na zhig bya'o snyam du dgongs pa 'di yin no/_/de la dbus kyi dkyil
[\[33b.5\]]'khor du ni rnam par snang mdzad kyi gdan pad+ma'i sgo khyud dag kho nar nang du phyogs ji lta ba bzhin du de bzhin gshegs pa thams cad kyi phyag rgya dang /_'jig rten dbang phyug dang rdo rje 'dzin dag dgod par bya'o/_/rim pa gnyis par ni/_dkyil 'khor dgu ma'i khyams dang 'brel
[\[33b.6\]]pa'i sgo khyud dag bya ste/_der shar phyogs su ni shAkya thub pa'i rgyal po dgod par bya ste/_de bzhin du byang phyogs su ni lha'i rgyal po'o/_/lho phyogs su ni gshin rje dgod par bya'o/_/de bzhin du rim pa gnyis pa dang 'brel pa'i shar phyogs la sogs pa'i sgo khyud dag tu
[\[33b.7\]]bcom ldan 'das 'jam dpal dbyangs la sogs pa'i dkyil 'khor gsum pa'i bdag po lha gtso bo'i rang bzhin can bzhi phyogs bzhir dgod par bya'o/_/da ni dkyil 'khor gyi thig gdab pa'i 'og tu dkyil 'khor gyi tshon dgye bar bya'o/_/de'i yan lag ni lnga ste/_'di lta ste/_slob
[\[34a\]]
[\[34a.1\]]dpon gyi tshon byin gyis brlab ba'i ting nge 'dzin bstan pa dang /_tshon byin gyis brlab pa'i cho ga dang /_tshon dgye ba'i ting nge 'dzin dang /_dkyil 'khor gyi tshon dkar po la sogs pa'i ra ba'i rim pa bstan pa dang /_tshon dgye ba'i thabs so/_/de la tshon byin
[\[34a.2\]]gyis brlab pa'i ting nge 'dzin ni/_bdag nyid bcom ldan 'das rnam par snang mdzad kyi skur byin gyis brlabs te/_de nas yang bdag nyid bcom ldan 'das rnam par snang mdzad de'i phyag rgyas byin gyis brlabs la chos kyi dbyings rgya chen por byin gyis brlabs te zhes bya ba gang
[\[34a.3\]]gsungs pa yin no/_/de la tshon byin gyis brlab pa ni tshon dkar po na ri zhes bya ba bkod nas chos kyi dbyings kyi rang bzhin du byin gyis brlab bo/_/tshon dmar po ni aM zhes bya ba bkod nas rdzogs pa'i sangs rgyas thub dka' ba'i ngo bo nyid du'o/_/tshon ser po ni yi ge ka zhes bya ba
[\[34a.4\]]bkod nas gser thub kyi ngo bo nyid du'o/_/tshon ljang gu ni ba zhes bya ba bkod nas thub pa byang chub kyi snying po can gyi ngo bo nyid du'o/_/nag po la ni ha zhes bya ba bkod nas khro bo 'jig rten gsum las rnam par rgyal ba'i ngo bo nyid du'o snyam du rnam par bsam par bya ste/_thog mar
[\[34a.5\]]tshon rtsi dkar po blangs la 'di ltar byin gyis brlab par bya'o/_/'di ni chos dbyings dag pa ste/_/sems can khams ni rnam sbyong ba/_/'di ni bdag nyid de bzhin gshegs/_/nyes pa thams cad rnam par spangs/_/zhes bya ba nas rgyas par/_bdud sde sdang ba thams cad la/_/
[\[34a.6\]]rnam pa kun du bsdigs par byed/_/ces bya ba'i bar gsungs pa'o/_/tshon dgye ba'i ting nge 'dzin de las langs te dkyil 'khor bskor la nang du zhugs nas byams pa chen po dang snying rje chen po'i stobs kyis sgrub pa po la dmigs te/_bdag nyid ces bya ba sa las kyi rdo rje sems
[\[34a.7\]]dpar byin gyis brlabs la/_rdo rje dam pa sbyin pa dang lhan cig tu snying rje chen po 'byung ba'i dkyil 'khor bri bar bya'o zhes bya ba gang gsungs pa yin no/_/dkar po la sogs pa'i ra ba'i ri mo'i rim pa 'di lta ste/_dkar po thog mar gtang bar bya/_/de yi 'og tu dmar po ste/_/de nas
[\[34b\]]
[\[34b.1\]]ser po gtang bar bya/_/de yi 'og tu ljang gu gtang /_/kun gyi nang rol nag po ste/_/tshon rtsi'i cho ga de ltar bshad/_/ces bya ba yin no/_/rab rnams kyi tshon dgye ba'i thabs kyi dbang du mdzad nas/_tshon ni nang nas dgye bar bya/_/phyi rol nas ni tshon mi dgye/_/zhes bya ba
[\[34b.2\]]gsungs so/_/dkyil 'khor bris nas mchod pa bya'o/_/de'i yan lag ni bzhi ste/_'di lta ste/_mchod pa'i ting nge 'dzin mngon du bya ba dang /_dkyil 'khor bsrung ba dang /_dkyil 'khor gyi lha rnams yang dag par gnas par bsam pa dang /_mchod pa rnam pa bzhi bsgrub
[\[34b.3\]]pa'o/_/de la mchod pa'i ting nge 'dzin gyi dbang du mdzad nas/_chos kyi dbyings la gzhol ba yi/_/sngags pa de na 'dug nas su/_/chos kyi dbyings kyi rang bzhin gyi/_/byang chub sems su gyur pa yis/_/shar phyogs kha bltas gnas nas ni/_/rdo rje can gyi rgya bcings nas/_/
[\[34b.4\]]de nas las ni rdo rjer gyur/_/nan tan du ni mchod par bya/_/zhes bya ba gsungs so/_/dkyil 'khor bsrung ba ni phyag rgya rim par phye bas las bshad pa mtshams bcad pa la sogs pa'i phyag rgya dag gis bya'o/_/de la lha yang dag par gnas par bsam pa ni rgyud thams cad las 'di lta ste/_
[\[34b.5\]]dkyil 'khor la sogs par lha spyan drangs pa rnams dang spyan ma drangs pa rnams kyang /_chos kyi dbyings las byung ba de'i ngo bor mos pa'i sgo nas te rnam pa gnyis so/_/de la rnal 'byor gyi lugs 'phags pa de kho na nyid bsdus pa la sogs pa dang bya ba'i rgyud thams cad las kyang lha rnams
[\[34b.6\]]yang dag par gnas par bsams la phal cher spyan 'dren pa sngon du 'gro ba can kho nar mthong ste/_'di ltar rgyud de dag las/_bcom ldan 'das 'dul ba'i skye bo'i ngor yul dang dus ma nges pa na yang bzhugs par bstan to/_/'di ltar 'phags pa de kho na nyid bsdus pa las/_
[\[34b.7\]]bcom ldan 'das sangs rgyas kyi zhing stug por mngon par rdzogs par sangs rgyas nas ri rab kyi steng du gshegs te/_lung dang rtogs pa'i bdag nyid kyi chos ston to/_/de nas kyang 'dzam bu'i gling la sogs par gshegs te phan gdags par mdzad do zhes 'byung ste/_rnal
[\[35a\]]
[\[35a.1\]]'byor gyi rgyud dag las de lta bu'i la sogs pa bstan par snang ngo /_/bya ba'i rgyud dag las kyang rig sngags dang gsang sngags kyi lha rnams gnas ma nges pa kho nar bsgrags te/_de'i phyir rgyud de dag las lha rnams mchod pa'i phyir spyan drang ba'i cho ga nyid sngon
[\[35a.2\]]du 'gro ba nyid du rung bar 'byung bas de kho na ltar bya'o/_/rnam par snang mdzad kyi rgyud 'di las ni/_dkyil 'khor gyi cho ga dag dang bzlas brjod la sogs pa'i las la lha rnams spyan ma drangs pa nyid du dam tshig gi phyag rgya bcings te bsam pa kho nas lha rnams yang dag pa kho nas
[\[35a.3\]]gnas par bsam par bshad de/_'di ltar 'di las bcom ldan 'das byang chub kyi snying po nyid rnam par mi rtog pa'i ting nge 'dzin la snyoms par zhugs pa/_sku bkod pa mi zad pa la sogs pa byang chub rtogs pa'i dus na brnyes pa rtag tu 'gro ba gsum la khyab par mdzad pas/_
[\[35a.4\]]sems can la skal ba ji lta ba bzhin du mtshan mar snang pa 'jig rten dang 'jig rten las 'das pa'i rig sngags la sogs pa'i ngo bo nyid dag gis sems can rnams kyi don mdzad cing gang nas kyang mi byon gang du yang mi bzhud do zhes 'byung ste/_'di las ji skad du bcom ldan
[\[35a.5\]]'das de bzhin gshegs pa byin gyis rlob pa'i rdo rje chen po rgya che ba chos kyi dbyings kyi pho brang rdo rje 'dzin thams cad 'du ba zhes bya ba nas rgyas par byang chub sems dpa' kun du bzang po dang /_byams pa dang /_'jam dpal dang /_sgrib pa thams cad rnam par sel ba la sogs pa
[\[35a.6\]]dag gis kyang bskor zhing mdun gyis bltas pa la/_'di lta ste/_de bzhin gshegs pa nyid dus gsum las 'das par byin gyis brlabs nas sku dang gsung dang thugs mnyam pa nyid kyi gzhi zhes bya ba'i chos kyi sgo'i chos bstan to/_/de nas byang chub sems dpa' kun du bzang po
[\[35a.7\]]la sogs pa byang chub sems dpa' de dag dang /_gsang ba'i bdag po la sogs pa rdo rje 'dzin de dag bcom ldan 'das rnam par snang mdzad kyi byin gyi rlabs kyis sku mnyam pa nyid bkod pa mi zad pa'i mdzod rnam par bsgyings pa la zhugs so/_/de bzhin du gsung dang thugs
[\[35b\]]
[\[35b.1\]]mnyam pa nyid bkod pa'i mdzod rnam par bsgyings pa la zhugs te/_bcom ldan 'das rnam par snang mdzad kyi sku'am gsung ngam/_thugs la 'jug pa'am ldog pa yang mi dmigs so/_/thams cad du yang bcom ldan 'das rnam par snang mdzad kyi sku'i phrin las
[\[35b.2\]]thams cad dang /_gsung gi phrin las thams cad dang /_thugs kyi phrin las thams cad dang /_sems can gyi khams thams cad la kun du gsang sngags kyi tshul gyi tshig dag gis chos ston pa dag mthong na ni 'di lta ste/_sems can las kyi tshe rnam par bskyed pa
[\[35b.3\]]rnams sems dang po bskyed pa nas bzung ste/_sa bcu pa'i bar gnon pa 'di lta nyid la yongs su rdzogs par bya ba dang /_las kyi tshe bkag pa rnams yang srid pa'i myu gu mngon par bsgrub par bya ba'i phyir rdo rje 'dzin pa'i lus 'dra ba dang /_byang chub sems dpa' kun du
[\[35b.4\]]bzang po dang /_phyag na pad+ma'i lus 'dra ba dang /_phyogs bcu nas gsang sngags kyi tshul gyi tshig dag gis chos ston pa dag kyang mthong ngo zhes bya ba'i bar du gsungs pa 'di dag yin no/_/'dir las kyi tshe bkag pa ni nyan thos dang rang sangs rgyas phung po lhag ma dang bcas
[\[35b.5\]]pa'i mya ngan las 'das pa'i dbyings la rnam par gnas pa dag yin par dgongs so/_/de dag yang sred pa'i myu gu mngon par bsgrub par bya ba'i phyir zhes bya ba ni/_sangs rgyas kyi zhing yongs su dag pa dag tu skyes pa rnams la sa dang pha rol tu phyin pa la sogs pa sangs rgyas kyi chos
[\[35b.6\]]rnams thob par bya ba'i phyir chos ston par mdzad do snyam du dgongs pa yin no/_/'di ltar de ni zad pa dang /_mi skye ba dang /_'gog pa shes pa dang /_snyoms par 'jug pa'i stobs bskyed pas/_dus re zhig cig ting nge 'dzin gyi bde ba nyams su myong la/_sangs rgyas bcom ldan
[\[35b.7\]]'das kyis bskul ba dang /_sangs rgyas kyi zhing yongs su dag pa dag tu/_de dag las sa dang pha rol phyin pa la sogs pa yongs su rdzogs par byed pa'i thabs dag thob nas/_des sgrub pa dag lhur len cing yang dag par rdzogs pa'i sangs rgyas kyi go 'phang thob pa'i sgo nas mi gnas
[\[36a\]]
[\[36a.1\]]pa'i mya ngan las 'das pa'i grong khyer du phyin pa'i bar du 'gyur ro zhes bshad par 'gyur ro/_/'di ltar don 'di nyid rnam par snang mdzad kyi rgyud 'di nyid kho na'i rgyud phyi ma dang 'brel ba gsang ba'i rim par phye ba las rgyas par yang dag par bstan te/_byang chub
[\[36a.2\]]sems pa'i spyod pa gsang sngags kyi sgo'i lam shes pa nyid spyod pa'i byang chub sems dpa' dang /_nyan thos dang rang sangs rgyas lam gyi rnam pa shes pa dmigs pa dang bcas pa'i sa la gnas pa'i rang gi sems kyi spyod yul ma thob pa'i sems dang ldan pa rnams ji skad du
[\[36a.3\]]bshad pa rgyas par brjod nas/_nyon mongs pa dang shes bya'i sgrib pas bsgribs pa rnams bdag nyid lam mnyam pa nyid la dmigs nas nyon mongs pa rnams rnam par mnan te/_mtha' gnyis shin tu med par bya ba la/_ye shes med cing rgyu dang 'bras bu 'gags pa dang mtha'
[\[36a.4\]]gnyis med pa dang /_sems 'gog pa med pa'i phyir nyan thos kyi ye shes kyi mig yongs su ma dag pa'i ting nge 'dzin las ldang ba'i sbyor ba can rnams gzugs dang /_snang ba dang /_de las skyes pa'i rkyen bag chags kyis mtshams sbyor ba la 'dzin par byed cing khams gsum na
[\[36a.5\]]nyon mongs pa'i spyod pa rnams rnam par mnan te/_sngon gyi smon lam gyi dbang gis phung po yongs su bor nas/_sangs rgyas kyi zhing rnam par dag par skye ba 'thob ste/_yang sems dang po bskyed pa nas bzung ste sa dang pha rol tu phyin pa gnon pa'i sgo nas thams cad mkhyen pa nyid don du
[\[36a.6\]]gnyer bar bya'o/_/zad pa dang /_mi skye ba dang /_'gog pa dang snyoms par 'jug pa'i stobs kyis 'phen pas lo drug khrir pad+ma'i snying po la myos shing gnas so/_/de nas smon lam ji lta ba bzhin du bla na med pa yang dag par rdzogs pa'i byang chub tu rnam par dag par 'gyur ro zhes gang
[\[36a.7\]]gsungs pa yin te/_rgyas par gsang ba'i rim par phye ba las rtogs par bya'o/_/de'i phyir bcom ldan 'das rnam par snang mdzad sku la sogs pa thams cad du 'jig rten dang 'jig rten las 'das pa'i gsang sngags dang /_rig sngags la sogs pa'i ngo bor rnam par gnas na/_de la
[\[36b\]]
[\[36b.1\]]spyan drang ba dang gshegs su gsol ba lta ci zhig dgos/_yang don 'di nyid bcom ldan 'das kyis mdor bsdus te rgyud 'di las gzhung 'dis bstan te/_gsang ba'i bdag po gzhan yang de bzhin gshegs pa ni thams cad dang rjes su mthun pa sems can thams cad kyi
[\[36b.2\]]bsam pa dang mthun pa sems can thams cad yang dag par mgu bar mdzad pa ste/_byang chub sems dpa' thams cad dang gsang sngags spyad pa spyod pa rnams kyi mdun du gzugs brnyan lta bur bzhugs so/_/de bzhin gshegs pa ni rnam par mi rtog cing /_yid kyi yul las
[\[36b.3\]]yang dag par 'das pa dus dang yul dang dbye ba dang /_las dang chos ma yin pa rnam par spangs kyang /_gsang sngags spyod pa las byung ba'i/_/thams cad mkhyen pa'i go 'phang stsol/_/de bas kun mkhyen dngos grub dang /_/go 'phang mchog kyang bsgrub par bya/_/
[\[36b.4\]]zhes gang gsungs pa yin no/_/byang chub sems dpa' kun du bzang po la sogs pa pha rol tu phyin pa las skyes pa rnams rim pa gsum par bri bar bya'o zhes bshad pa ma yin nam/_de dag ni bcom ldan 'das rnam par snang mdzad kho na'i sku mi zad pa la sogs pa rnam
[\[36b.5\]]par sprul pa rtag tu 'gro ba gsum la khyab pa ma yin pas de'i phyir gdon mi za bar de dag yang dag par gnas par bsam par bya ba'i phyir spyan drang dgos na/_de ci'i phyir de dag gi spyan drang ba'i rim pa ma brjod ce na/_'di ni nyes pa med de/_byang chub sems dpa' de
[\[36b.6\]]dag ni rtag tu ye shes kyi mig gis bcom ldan 'das rnam par snang mdzad kyi sku mi zad pa la sogs bkod pa ci 'dra ba dang /_de ji ltar sems can gyi don du 'jug pa de kho na nges par rtog pa lhur len pa nyid yin te/_de'i phyir gang du bcom ldan 'das sems can gyi don du snying rje
[\[36b.7\]]chen po'i snying po can la sogs pa'i dkyil 'khor gyi sgo nas snang ba de dag gi mngon sum kho nar 'gyur te/_de'i phyir de dag kyang dam tshig gi dbang gis de na byin gyis rlob par byed do/_/rnam pa gcig tu na de dag kyang sgyu ma lta bu'i ting nge 'dzin thob pa yin pas/_gnas gcig na
[\[37a\]]
[\[37a.1\]]'dug kyang smon lam gyi dbang gis sems can gyi don du de ltar snang ste/_de'i phyir yang nyes pa med do/_/gzhan yang rnam par snang mdzad kyi rgyud 'di 'ba' zhig las/_dkyil 'khor la sogs pa'i rig sngags dang gsang sngags rnams spyan ma drangs
[\[37a.2\]]pa kho nar byin gyis rlob par bshad pa yang ma zad kyi/_rnal 'byor gyi rgyud dang bya ba'i rgyud las gang dag las dkyil 'khor la sogs par spyan ma drangs pa nyid kyi las bstan pa de dag las kyang /_rig sngags dang gsang sngags rnams spyan ma drangs pa kho na las sa'i phyag rgya
[\[37a.3\]]la sogs pas bdag bsrung ba dang /_gnas bsrung ba dang /_me tog la sogs pa mchod pa sngags kyis gdab pa dang /_bgegs la sogs pa bsdigs pa rnam pa du ma yang snang na/_de ji ltar las kyi phyag rgya dang sngags dag kyang spyan ma drangs par rang byin gyis
[\[37a.4\]]rlob par mdzad/_de'i phyir rgyud de dag las kyang spyan ma drangs pa'i nges pa ma brjod pa nyid pas nyes pa med do/_/rnam par snang mdzad kyi rgyud 'di las ni rnam pa thams cad du rig sngags dang gsang sngags rnams spyan ma drangs pa kho nar yang dag par gnas par bsam par
[\[37a.5\]]bya'o zhes bstan to/_/'dir dkyil 'khor ni dang por nam mkha'i phyogs su nges par bsam pa dang /_sa la dkyil 'khor bri ba dang rnam pa gnyis su bstan to/_/dkyil 'khor rnam pa 'di gnyi ga la yang dag par gnas par bsam par bya ba'i phyir/_dam tshig gsum gyi
[\[37a.6\]]phyag rgya bcings nas/_dam tshig gsum gyi sngags zlos shing dang por nam mkha'i phyogs su rang bzhin gyi dkyil 'khor thams cad du khyab pa chos kyi dbyings las nges par skyes pa bsams la/_phyis sa la yid kyis snying rje chen po'i snying po can la sogs pa'i mtshan
[\[37a.7\]]nyid bsgrubs nas mchod pa bya ste/_de nas las kyi rdo rjer gyur/_/nan tan du ni mchod par bya/_/kun du khyab pa'i yid kyis su/_/sangs rgyas skyob pa thams cad kyis/_/dam tshig ces bya'i rgyu bstan nas/_/gsang sngags lan gsum bzla bar bya/_/zhes gang
[\[37b\]]
[\[37b.1\]]gsungs pa yin no/_/rnam pa gang gis dkyil 'khor la sogs par lha rnams spyan ma drangs pa nyid du yang dag par gnas par bsam par rung ba'i sbyor ba bshad zin to/_/mchod pa'i cho ga legs par brjod par bya ste/_de la dkyil 'khor 'di las ni phyi dang nang
[\[37b.2\]]gi mchod pa'i bye brag gi mchod pa rnam pa gnyis su bstan to/_/de la phyi'i mchod pa ni 'di lta ste/_me tog dang /_dri dang /_bdug pa dang /_lha bshos dang /_mar me dang /_na bza' dang /_bum pa dag dbul ba'i sgo nas rnam pa bdun te/_de nas sngags pa de yis
[\[37b.3\]]su/_/me tog dkar po ser po dmar/_/yid du 'ong bas nan tan du/_/lha rnams la ni mchod par bya/_/zhes bya ba la sogs pa rgyas par/_lha yi gtso bo rnams la ni/_/ras ni zung re dbul bar bya/_/sems dpa' chen po phal rnams la/_/lan re dbul bar rab
[\[37b.4\]]tu bsgrags/_/zhes gang gsungs pa yin no/_/'di'i tshul ni 'di lta bu yin te/_'di lta ste/_dkyil 'khor gyi thig gdab pa'i cho ga gong du bshad pa lta bus bar snang gi dkyil 'khor la gnas par bsam pa'i lha dag na/_phyi'i tshon dgye ba la sogs pa'i mtshan ma la mi
[\[37b.5\]]ltos pa'i phyir/_'jig rten las 'das pa'o zhes bstan to/_/lha de dag nyid sngar bshad pa'i cho gas sa la gnas pa'i dkyil 'khor du bris pa rnams ni/_phyi'i tshon dgye ba la sogs pa bya ba la ltos pa dang bcas pa'i phyir 'jig rten pa zhes bya ste/_'di ltar gang gi tshe 'di
[\[37b.6\]]las bzlas brjod dang sbyin sreg dang /_mchod pa la sogs pa'i phyi'i bzlas brjod dang /_sbyin sreg dang mchod pa'i yan lag la ltos pa dang bcas pa nyid du mdzad pa de'i tshe ni rgyud 'di las phal cher 'jig rten pa'o zhes tha snyad du 'dogs so/_/gang gi tshe bzlas brjod la sogs
[\[37b.7\]]pa de dag nyid phyi'i mtshan ma la mi ltos shing sems tsam gyi rnam par rtog pas sgrub par byed pa'i tshe ni phal cher 'jig rten las 'das pa zhes kyang bshad do/_/de'i phyir gang dag gi nges pa'i tshig 'jig rten las 'das pa'i lha rnams zhes bya ba de skabs dang sbyar te/_skabs kha
[\[38a\]]
[\[38a.1\]]cig tu ni 'jig rten pa'i lha'i khyad par ji ltar bsgrags pa dag kho na yin par shes par bya'o/_/skabs dang sbyar te la lar ni 'jig rten las 'das pa dag nyid yin par khong du chud par bya'o/_/de la bar snang gi dkyil 'khor du bsams pa'i lha'i khyad par 'jig
[\[38a.2\]]rten las 'das par bsgrags pa rnams la me tog dbul ba'i sbyor ba ni/_mthe bong srin lag sbyar ba ni/_/bkra shis pa zhes bshad pa ste/_/de yi me tog blangs nas su/_/rang gi snying ga'i phyogs nas dbul/_/zhes gsungs pa 'di yin no/_/de dag nyid sa'i dkyil
[\[38a.3\]]'khor la bris shing 'jig rten pa zhes bsgrags pa rnams la me tog dbul ba'i tshul bstan pa'i phyir/_'jig rten pa yi lha rnams la/_/lte ba'i thad ka nas shes bya/_/zhes bya ba gsungs pa yin no/_/'jig rten las 'das pa rnams la bdug pa dbul ba'i sbyor ba'i khyad
[\[38a.4\]]par bshad pa/_bdug spos rdo rje khu tshur ram/_/yang na pad+ma'i phreng ba yi/_/bar snang la ni bzung nas su/_/'jig rten mgon skyob rnams la dbul/_/zhes bya ba gsungs pa yin no/_/de bzhin du sa'i dkyil 'khor du bris pa rnams la dbul ba'i cho ga yang /_de las gzhan
[\[38a.5\]]pa'i 'jig rten pa'i/_/lha rnams la ni go rims bzhin/_/zhes gsungs pa yin no/_/de ltar na 'di ni sngar bshad pa'i tshul gyis snying rje chen po'i snying po can la sogs pa'i dkyil 'khor gyi lha rnams nam mkha'i dkyil 'khor du bsams pa rnams dang /_sa'i dkyil 'khor la
[\[38a.6\]]bris pa rnams dang /_me tog la sogs pa phyi'i mchod pa'i rim pa bstan pa yin no//_//bam po bzhi pa/_'di la nang gi mchod pa ni rnam pa gsum du bshad de/_'di lta ste/_phyag 'tshal ba'i thal mo sbyar ba dang /_byams pa dang /_snying rje goms pa dang /_de
[\[38a.7\]]bzhin du yid kyi mchod pa zhes bya ba dang rnam pa gsum mo/_/sngar bshad pa'i phyi'i mchod pa dang rnam pa bzhir bshad do/_/de nyid kyi phyir/_mchod pa rnam bzhir shes par bya/_/phyag 'tshal thal mo sbyar ba dang /_/de bzhin byams dang snying rje dang /_me tog bdug spos 'jig
[\[38b\]]
[\[38b.1\]]rten pa'i/_/sor mo las byung me tog rnams/_/skyob pa kun la dbul bar bya/_/yan lag kun 'byung phyag rgya ni/_/bcings nas byang chub sems bsgoms te/_/so sor mgon po thams cad dang /_/de yi sras rnams nan tan bya'o/_/'di ni skyon med me tog ste/_/rab tu
[\[38b.2\]]bsrung zhing rnam par mdzes/_/chos kyi dbyings kyi ljon shing rnams/_/rgyal ba mchod pa'i phyir 'byung ba/_/ting 'dzin dbang gis bsgyur ba yis/_/sngags kyis de dag byin brlabs nas/_/chos kyi dbyings las byung ba yi/_/sprin mang rgya chen dam pa rnams/_/sangs rgyas rnams
[\[38b.3\]]kyi spyan sngar ni/_/de tshe rtag tu char bzhin dbab/_/lha rnams phal pa gzhan la ni/_/me tog 'di rnams bsgrags pa ste/_/rang gi sngags rgyud rtogs shes pas/_/ji ltar rigs pas dbul bar bya/_/zhes bya ba gsungs so/_/de la 'dir/_/me tog bdug spos 'jig rten
[\[38b.4\]]pa'i/_/zhes bya ba ni phyi'i mchod pa bstan par gsungs pa yin te/_de'i me tog la sogs pa'i phyi'i mchod pa yan lag la ltos pa dang bcas pa'i phyir 'jig rten pa zhes bya'o/_/sor mo las byung me tog rnams/_/zhes bya ba la sogs pas ni yid kyi mchod pa'i sbyor ba kun du
[\[38b.5\]]bstan par mdzad do/_/'dir yang /_chos kyi dbyings las byung ba yi/_/sprin mang rgya chen dam pa rnams/_/sangs rgyas rnams kyi spyan sngar ni/_/de tshe rtag tu char bzhin dbab/_/ces bya ba 'dis ni rang bzhin gyi dkyil 'khor du yid kyis mchod par bya ba'i mchod pa'i sbyor ba
[\[38b.6\]]dngos su bstan te/_de nyid kyi phyir/_lha rnams phal pa gzhan la ni/_/me tog 'di rnams bsgrags pa ste/_/zhes bya ba gsungs te/_phal pa zhes bya ba'i sgras ni/_'jig rten las 'das pa'i lha de nyid sa'i dkyil 'khor du bri ba rnams gzung ba'i 'jig rten las 'das pa'i
[\[38b.7\]]lha sa'i dkyil 'khor du bris pa rnams la me tog la sogs pa'i phyi'i mchod pa bkag par 'gyur du 'ong bas/_phal pa zhes bya ba'i sgras khyab 'jug dang tshangs pa la sogs pa'i 'jig rten pa nyid ni mi gzung ngo /_/dkyil 'khor 'dir ni 'jig rten pa'i lha khyab 'jug dang tshangs pa
[\[39a\]]
[\[39a.1\]]la sogs pa ji ltar grags pa yang bri ba med do/_/'dir dbus kyi dkyil 'khor du 'jig rten pa'i lha'i khyad par gang dag yin pa de dag ni/_bcom ldan 'das rnam par snang mdzad kyi sprul pa'i sku'i sems can dag yin par blta bar bya ste/_'di skad du/_
[\[39a.2\]]'di las 'jig rten pa dang 'jig rten las 'das pa'i lha rnams kyi phyag rgya rim par phye ba yongs su rdzogs par mdzad nas/_gsang ba'i bdag po de lta bu la sogs pa ni de bzhin gshegs pa rnams kyi de bzhin gshegs pa'i mos pa las byung ba/_byang chub kyi mtshan mar
[\[39a.3\]]gyur pa phyag rgya rab 'byam rnams te zhes bya ba la sogs pa rgyas par gsungs te/_mchod pa rnam pa bzhi dbul ba'i rim ni 'di lta te/_dang por bdag nyid las kyi rdo rje sems dpar bsgoms nas/_dri dang me tog la sogs pa'i phyi'i mchod pa'i yan lag chos kyi dbyings kyi
[\[39a.4\]]yi ges rnam par dag pa 'phags pa mi g.yo ba'i snying po'i sngags kyis btab pa dri dang me tog la sogs pa mchod pa'i sngags dag gi sngags kyis gdab par bya'o/_/de nas sa la bris pa'i dkyil 'khor du bsrung bar bya'o/_/de nas dam tshig gi phyag rgya bcings nas/_dam tshig
[\[39a.5\]]gi sngags zlos shing nam mkha'i phyogs su rang bzhin gyi dkyil 'khor yang rnam par bsams la/_de'i gzugs brnyan gyi dkyil 'khor sa la ji ltar bris pa yang srog dang bcas ba lta bu yid kyis bsams te/_de bris pa'i lha rnams la so so rang rang gi phyag rgya bcings nas de'i
[\[39a.6\]]sngags zlos shing myur du de'i bsam gtan bya'o/_/de nas mchod pa rnam pa bzhi bya ste/_de'i rim pa ni dang po pus mo gnyis sa la btsugs te/_phyag 'tshal ba'i thal mo sbyar nas phyag bya ste/_'di ni phyag 'tshal ba'i mchod pa yin te dang po'o/_/de nas sngar bshad pa'i tshul
[\[39a.7\]]du dri dang me tog la sogs pa ji ltar yang dag par bsgrags pa rnams kyis mchod par bya ste/_'di ni phyi'i mchod pa'i mtshan nyid yin te mchod pa gnyis pa'o/_/de nas gsang ba'i phyag rgya brgyad rim par phye ba las bshad pa yan lag thams cad 'byung ba'i phyag rgya bcings nas/_
[\[39b\]]
[\[39b.1\]]de bzhin gshegs pa'i dkyil 'khor 'jig rten gyi khams rab 'byam na rnam par bzhugs pa thams cad mchod pa'i yan lag bzang po dpe med pa byang chub sems dpa' kun du bzang po'i spyod pa las nges par 'byung ba rnams 'byung bar gyur cig ces rnam par bsams te/_
[\[39b.2\]]de nas byang chub kyi sems mngon du byas nas/_langs la nam mkha' mdzod kyi rig sngags lan gsum brjod par bya ste/_'di ni yid kyi mchod pa'i mtshan nyid yin te/_mchod pa gsum pa'o/_/de nas byams pa dang snying rje goms pa'i mtshan nyid can sgrub pa'i mchod pa
[\[39b.3\]]rnam pa gnyis su bya ste/_de'i sbyor ba ni 'di yin no/_/bdag gis dge ba ji ltar byas pa'i dge ba'i rtsa bas sems can thams cad ngan song gi sdug bsngal thams cad rab tu zhi bar gyur cig_/'jig rten dang 'jig rten las 'das pa'i phun sum tshogs pa dag ni 'byung bar
[\[39b.4\]]gyur cig ces bsam par bya ste/_'di ni mchod pa bzhi pa ste/_sems can thams cad la byams pa dang snying rje goms pa'i mtshan nyid can bsgrub pa'i mchod pa yin par bstan to/_/da ni slob ma gzung ba'i cho ga bshad par bya sta/_de la slob ma'i mtshan nyid ni gong du 'di lta
[\[39b.5\]]ste/_khyad par gyi mtshan nyid dang /_spyi'i mtshan nyid dang /_rab tu dbye ba zhes bya ba'i mtshan nyid rnam pa gsum du bshad do/_/slob ma de dag kyang sngon rig sngags mnos kyang rung rig sngags ma mnos kyang rung dkyil 'khor du 'dzud de/_de dag gi nang nas sngon dkyil 'khor
[\[39b.6\]]ma mthong ba nyid kyis rig sngags ma mnos pa'i sngon du dam tshig nod pa kho na'i phyir/_dkyil 'khor du 'jug pa ni gcig yin no/_/gzhan ni dngos grub mchog dang /_'bring dang tha ma la sogs pa don du gnyer ba ste/_dkyil 'khor du bcug nas byang chub kyi sems goms
[\[39b.7\]]par ma byas pa de goms par bya ste/_rig sngags sngon du 'gro ba'i bsgrub pa la brtson par byed pa'o/_/gzhan dag ni sngon byang chub kyi sems goms par byas kyang rung /_byang chub kyi sems goms par ma byas kyang rung /_rig sngags dang gsang sngags mnos pa/_rig
[\[40a\]]
[\[40a.1\]]sngags dang gsang sngags kyi rtog pa dag la thos pa dang bsams pa las byung ba'i shes rab kyis sems shin tu gtan la phab pa ste/_snying rje chen po'i snying po 'byung ba'i dkyil 'khor ram/_yi ge 'khor lo bskor ba'i dkyil 'khor du bcug nas/_de las
[\[40a.2\]]byung ba'i slob dpon du dbang bskur ba don du gnyer ba yin no/_/de bzhin du gzhan dag ni sngar bshad pa'i rim pas slob dpon du dbang bskur ba thob kyang /_gsang ba'i dkyil 'khor du dbang bskur ba don du gnyer ba ste/_gsang ba'i dkyil 'khor du 'jug par byas nas de las
[\[40a.3\]]byung ba'i dbang bskur ba nod pa yin no/_/de las gzhan dag ni dang po nyid nas dam tshig can yin la/_rig sngags mnos kyang rung ma mnos kyang rung /_de bzhin du slob dpon gyi thabs thob kyang rung ma thob kyang rung ste/_rang gi bsod nams 'phel bar bya ba kho na'i phyir dkyil
[\[40a.4\]]'khor gang yang rung ba lta bar byed pa yin no/_/gzhan dag ni bgegs kyi 'tshe ba la sogs pa zhi ba don du gnyer ba'am/_'byor ba 'dod pas dkyil 'khor lta bar yid dga' ba yin no/_/de lta bas na 'di dag ni dang po nas ci rigs par dkyil 'khor mthong ba nyid kyis dam
[\[40a.5\]]tshig can kho na yin no/_/de las gzhan pa ni dkyil 'khor gcig kyang ma mthong ba'i phyir dam tshig can ma yin no/_/de'i phyir re zhig slob ma 'di rnams dkyil 'khor gsum du 'jug pa'i spyi'i cho ga bshad par bya ste/_de la re zhig dang por slob dpon gyis sngar bshad pa'i rim pas
[\[40a.6\]]bdag nyid las kyi rdo rje sems dpar byin gyis brlabs la/_ji skad bshad pa'i mchod pa rnams mngon par bsgrub par bya'o/_/de nas sngar bshad pa'i slob dpon gyis rnal 'byor rnams las gang yang rung ba zhig gis bdag nyid rnam par snang mdzad kyi skur byin gyis brlabs la/_slob
[\[40a.7\]]ma rnams pos te dkyil 'khor gyi sgo'i phyi rol du 'dug pa la/_khro bo 'jig rten gsum las rnam par rgyal bas bzlas brjod byas pa'i chus bsang gtor byas nas/_slob dpon bdag nyid kyis dam tshig gsum gyi phyag rgya bcings te/_ras la dam tshig gsum gyi gsang sngags
[\[40b\]]
[\[40b.1\]]kyis lan gsum du sngags kyis gdab bo/_/de nas ras des slob ma'i gdong bkab ste/_dkyil 'khor gsum pa'i sgor sgo khyud kyi nang du legs par gzhag par bya'o/_/der bzhag nas gsum la skyabs su 'gro ba dang /_byang chub kyi sems byin te/_chos kyi dbyings kyi phyag
[\[40b.2\]]rgya bcings la/_der gsang sngags brjod cing slob ma chos kyi dbyings kyi ngo bo nyid stong par byin gyis brlab par bya'o/_/de'i rjes la chos kyi 'khor lo'i phyag rgya bcings nas de'i sngags brjod cing /_slob ma de nyid rdo rje sems dpa'i skur bsam par bya'o/_/de nas de la dam
[\[40b.3\]]tshig gi phyag rgya bcings pa'i lag par me tog bzhag la dam tshig gsum gyi sngags lan gsum brjod par bya'o/_/de'i rjes la de'i spyi bor chos kyi dbyings kyi yi ge bsam par bya'o/_/de nas bden pa'i byin rlabs bya ste/_phyag rgya la 'dug pa'i me tog dkyil 'khor du dor du
[\[40b.4\]]bcug la/_gang la me tog bab pa de'i gsang sngags de la sbyin par bya'o/_/slob ma sngon de las gzhan pa'i dkyil 'khor mthong ba dam tshig can gsang sngags mnos pa ni gdong bkab pa phye ste/_phyis phyag rgya la 'jug pa'i me tog rnams dkyil 'khor gyi bdag po bcom
[\[40b.5\]]ldan 'das rnam par snang mdzad dam/_sngon de las gzhan pa'i dkyil 'khor du rang gi rig sngags mnos pa yong na dbul bar bya'o/_/gtan tshigs ni sngon gyi dkyil 'khor mthong ba gsang sngags mnos pa/_dam tshig can rnams ni gdong ma bkab pa kho nar bden pa'i byin
[\[40b.6\]]rlabs sngon du 'gro ba nyid kyis me tog dor bar 'dod pa nyid de/_de ltar rig sngags kyi cha mang po nyid kyis sgrub pa po rig sngags du ma bsgrub pa'i snod can/_sngon mnos pa'i rig sngags la ma gtogs pa/_de las gzhan pa'i rig sngags la me tog bab na/_rig sngags
[\[40b.7\]]gnyis bzlas rjod byed pa'i go skabs su 'gyur du 'ong ba'i phyir ro/_/rnam pa gcig tu na rig sngags gang yang rung ba zhig bzlas brjod byed cing de las gzhan pa'i rig sngags khyad du gsad na phung ba 'byung bar 'gyur te/_de skad du/_gang la me tog bab pa'ang /_/de nyid bsgrub
[\[41a\]]
[\[41a.1\]]bya'i rig sngags gzhan/_/bzlas brjod byas na brlag par 'gyur/_/zhes gsungs so/_/dkyil 'khor gsum du slob ma gzung pa'i cho ga 'di yang /_rgyud 'di la gzhung 'di kho nas bstan te/_ji skad du/_slob ma dkyil 'khor drung bkug
[\[41a.2\]]ste/_/sngags pa yis ni bsang gtor bya/_/dri dang me tog phreng sbyin bya/_/de bzhin gshegs pa dran byas nas/_/byang chub sems kyang 'dzin du gzhug_/des na rgyal ba'i rigs dag la/_/thams cad rab tu skyes par 'gyur/_/chos kyi dbyings las skyes pa yis/_/
[\[41a.3\]]phyag rgya de dag rnams la bcings/_/chos kyi 'khor lo bcings nas ni/_/rdo rje sems dpar byin gyis brlabs/_/de nas sangs rgyas kun gyi ni/_/dam tshig sdom brtson bdag gis bcings/_/de tshe sngags pas cho ga bzhin/_/ras la lan gsum gdab par bya/_/snying
[\[41a.4\]]rjer gyur pa'i yid kyis su/_/de dag gis ni gdong yang bkab/_/dam tshig lan gsum bzlas nas ni/_/spyi bor yi ge ra zhes bya/_/glad kyi 'khor bcas brjid dang ldan/_/'bar ba'i phreng ba rnam par 'phro/_/zla ba 'char ka lta bu yi/_/kha dog dkar po gzhag par bya/_/
[\[41a.5\]]skyob pa kun gyi spyan sngar ni/_/de nas me tog 'dor du gzhug_/me tog gang la bab pa de/_/sngags pas de la sbyin par bya/_/dkyil 'khor dang po sgo yi drung /_/sgo khyud kyi ni dbus kyi cha/_/dkyil 'khor gyi ni sgo gnyis kyi/_/bar du slob ma gzung bar bya/_/der gnas pa la cho ga
[\[41a.6\]]kun/_/rim pa bzhin du legs par bya/_/zhes gsungs pa lta bu yin te/_'di ni dkyil 'khor gsum char du 'jug pa'i spyi'i cho ga yin no/_/gsang ba'i dkyil 'khor du 'jug pa la ni khyad par du cho ga gzhan bstan pas de brjod par bya ste/_re zhig dang por snying rje chen po'i snying po
[\[41a.7\]]can dang /_yi ge 'khor lo bskor ba'i dkyil 'khor du dbang bskur ba thob pa'i slob ma sngar bshad pa'i cho ga kho nas gsang ba'i dkyil 'khor du bcug la/_de'i nang du legs par bzhag nas de'i snying khar raM zhes bya ba'i me'i dkyil 'khor la gnas pa 'bar ba'i phreng bas 'khrigs pa
[\[41b\]]
[\[41b.1\]]rnam par bsam ste/_de'i 'bar bas de'i lus thams cad thal bar brlag par bsam par bya'o/_/thal ba'i dbus su sa bon du gyur pa'i yi ge oM zhes bya ba me tog kun+da dang zla ba lta bur dkar ba rnam par brtag par bya ste/_des kyang lus de nyid kyang bcom ldan 'das rnam par snang
[\[41b.2\]]mdzad kyi skur bsgrub pa nas/_de'i gdan pad+ma la rig pa'i rgyal po tshig yan lag bcu gnyis 'byung bar bsam par bya'o/_/slob ma la yang khyod nyid kyis kyang 'di ltar sgoms shig bya ba'i lung 'di bsgo bar bya ste/_de skad du/_de nas bcom ldan 'das kyis gsang ba'i dkyil
[\[41b.3\]]'khor du 'jug pa'i cho ga gsungs pa/_kun du bslab pa'i sngags pa ni/_/gsang ba'i dkyil 'khor la mkhas pas/_/de tshe slob ma'i sdig pa kun/_/cho ga bzhin du bsreg par bya/_/ci nas slar yang mi skye bar/_/de yi 'tsho ba'ang bsreg par bya'o/_/bsregs te thal bar
[\[41b.4\]]gyur nas kyang /_/de ni slar yang gso bar bya/_/yi ge yis ni mi 'gyur bsreg_/'tsho bas slar yang gso bar bya/_/'tsho bas thams cad gsos pa ni/_/kun du dag cing dri ma med/_/yan lag bcu gnyis tshig rnams ni/_/de yi snod la dgod par bya/_/byang chub sems dpa'
[\[41b.5\]]skyob rnams dang /_/sangs rgyas rnams kyi dam tshig ni/_/sangs rgyas rnams dang nyan thos dang /_/'jig rten rnams kyis bkur ba yin/_/gsang ba'i dkyil 'khor dbus gnas pa'i/_/dam tshig 'di ni sus rig pa/_/rgyud rnams kun du zhugs pa dang /_/dkyil 'khor kun la
[\[41b.6\]]dbang ba yin/_/sngags pa de ni nga dang 'dra/_/dam tshig ces ni gzhan mi bya/_/zhes gsungs pa lta bu yin no/_/'di'i don ni/_kun du bslab pa'i sngags pa ni/_/gsang ba'i dkyil 'khor la gnas pas/_/zhes bya ba ni snying rje chen po'i snying po can la sogs pa dkyil 'khor bri
[\[41b.7\]]ba'i cho ga dang /_rig sngags dang gsang sngags thams cad bsgrub pa'i yan lag gi cho ga dag las/_thos pa dang bsams pa dang bsgoms pa las byung ba'i shes rab kyis ci nus su nan tan du bslab pa zhes bya bar dgongs pa yin no/_/de cho slob ma'i sdig pa kun/_/cho ga bzhin du
[\[42a\]]
[\[42a.1\]]bsreg par bya/_/zhes bya ba la 'dir sdig pa zhes bya ba'i sgra ni 'dir ni mi 'dod pa'i las kyi bag chags ngan song ba yin par dgongs pa yin no/_/der bsreg pa ni slob ma'i rgyud bsal ba yin no/_/de la dgongs pa ni slob ma'i snying gar chos kyi dbyings kyi
[\[42a.2\]]yi ge dgod pa dang /_de'i don sems pa'i sgo nas chos kyi dbyings kyi ngo bo nyid du brtag par bya'o/_/slob ma nyid kyang de bzhin du bdag nyid la mos par bya'o/_/de'i phyir chos kyi dbyings kyi sems mos pa ni mi 'dod pa'i las kyi bag chags kyis mi mthun pa'i phyogs yin pas sdig
[\[42a.3\]]pa kun/_cho ga bzhin du bsreg par bya/_/zhes bshad pa yin no/_/de yi cho ga'ang bsreg par bya/_/zhes bya ba la 'tsho ba ni rang gi lus la bya ste/_de bas na dgos pa ni chos kyi dbyings su mos pa sdig pa'i bag chags kyi gnyen po yin pa 'ba' zhig tu ma zad kyi rang bzhin gyi lus su snang
[\[42a.4\]]ba'i gnyen po yang yin no snyam pa 'di yin no/_/ci nas slar yang mi skye ba zhes bya ba ni slob dpon dang slob ma dag chos kyi dbyings su shin tu mos pa ston par byed do/_/bsregs te thal bar gyur nas kyang /_/zhes pa 'dis ni chos kyi dbyings kyi yi ge snying gar dgod pa de'i don sems pa'i
[\[42a.5\]]sgo nas slob ma chos kyi dbyings kyi ngo bo nyid du byin gyis brlab par bya ba 'ba' zhig tu ma zad kyi/_raM zhes bya ba snying gar bkod pa 'bar ba'i phreng bas 'khrigs pa de kho nas slob ma thal bar brlag par yang bsam par bya ba 'di ston par byed do/_/de ni slar yang gso bar bya/_/zhes
[\[42a.6\]]bya ba ni yang rang gi lus su snang bar bya'o snyam du dgongs pa yin no/_/de yi 'tsho ba'ang bsreg par bya/_/zhes gang gsungs pa gang gis bsreg par bya ba ma gsungs pas de'i phyir/_yi ge yis ni mi 'gyur bsreg_/ces bya ba gsungs te/_de la yi ge yis zhes bya ba ni raM zhes bya
[\[42a.7\]]pa'i dkyil 'khor la gnas pas zhes bya bar khong du chud par bya'o/_/mi 'gyur bsreg ces bya ba ni ngo bo nyid las mi 'gyur bas na mi 'gyur ba'o/_/bsreg pa ni legs par bsreg ces bshad pa yin no/_/de ni slar yang gso bar bya/_/zhes bshad kyi/_ji ltar gso bar bya ba ni ma
[\[42b\]]
[\[42b.1\]]bshad pas de'i phyir/_'tsho pas slar yang gso bar bya/_/zhes gsungs so/_/de la 'tsho ba zhes bya ba ni 'dir a zhes bya ba yi ge thams cad kyi 'tsho ba yin par bshad de/_ji skad du/_a zhes bya ba 'tsho bar bshad/_/kun du gtso bor dbang phyug yin/_/zhes gsungs
[\[42b.2\]]pa lta bu yin no/_/de'i phyir a zhes bya bas rnam par snang mdzad kyi skur byin gyis brlab par bya'o snyam du dgongs pa yin no/_/de nyid kyi phyir/_'tsho ba thams cad gso ba yin/_/kun du dag cing dri ma med/_/ces bya ba gsungs te/_'di ni gdan pad+ma la bzhugs pa'i byin gyis
[\[42b.3\]]brlab par bya ba yin no/_/pad+ma de'i 'dab ma de dag la rig pa'i rgyal po tshig yan lag bcu gnyis pa 'byung bar bsam par bya ste de'i phyir/_yan lag bcu gnyis tshig rnams ni/_/de yi snod la dgod par bya/_/zhes bya ba gsungs te/_snod ni 'dir rten yin par bshad
[\[42b.4\]]do/_/de lta bas na rim pa 'dis slob ma rnam par snang mdzad kyi skur bsgrub pa de yin pa de nyid 'dir mi rung ba'i don dam rtogs par bya ba'i don gyis dam tshig yin no/_/gzhan yang bcom ldan 'das rnam par snang mdzad kyi gzugs kyi skur mos par bya pa'i dam tshig gang yin pa de ni
[\[42b.5\]]thams cad kyis bkur zhing mngon par 'dod pa la 'da' bar bya ba ma yin no zhes bya ba'i tha tshig ste de nyid kyi phyir/_byang chub sems dpa' skyob rnams dang /_/sangs rgyas rnams kyi dam tshig 'di/_/sangs rgyas rnams dang nyan thos dang /_/'jig rten rnams kyis bkur ba yin/_/
[\[42b.6\]]zhes gsungs so/_/rnam par snang mdzad kyi sku'i mtshan nyid kyi dam tshig 'di yang gsang ba'i dkyil 'khor gyi nang kho nar byin gyis brlab pa'i dam tshig ces bya'i/_gzhan du ni ma yin no zhes bstan pa'i phyir/_gsang ba'i dkyil 'khor dbus gnas pa'i/_/dam tshig
[\[42b.7\]]'di ni sus rig pa/_/zhes bya ba gsungs so/_/gsang ba'i dkyil 'khor gyi nang du byas pa'i dam tshig 'di'i phan yon bstan pa'i phyir/_rgyud rnams kun du zhugs pa dang /_/dkyil 'khor kun la dbang ba yin/_/zhes bya ba gsungs te de la/_rgyud rnams kun du
[\[43a\]]
[\[43a.1\]]zhugs pa dang /_/zhes bya ba 'di ni rgyud thams cad kyi dkyil 'khor dag tu dam tshig can dag tu 'gyur ro snyam du dgongs pa yin no/_/dkyil 'khor kun la dbang ba yin/_/zhes bya ba ni rgyud thams cad kyi dkyil 'khor gyi slob dpon du 'gyur ro zhes
[\[43a.2\]]bshad par 'gyur ro/_/gong du/_'tsho bas thams cad gsos pa ni/_/kun du dag cing dri ma med/_/ces bshad pa'i tshig 'di slob ma rnam par snang mdzad kyi skur bya'o zhes gsal bar kun du ma bstan pas/_sngags pa de ni nga dang 'dra/_/dam tshig can ni gzhan
[\[43a.3\]]mi bya/_/zhes bya ba gsungs te/_'di'i don slob ma des bdag nyid bcom ldan 'das rnam par snang mdzad kyi skur bsgom par bya'o zhes pa yin no/_/da ni dbang bskur ba'i rim pa kun nas bsdu bar bya ste/_de la dbang bskur ba'i sgra'i don ni 'di yin te/_dkyil 'khor gyi
[\[43a.4\]]lha bris pa rnams kyi mdun du gsher bar bya ba'i khrus gang yin pa de ni dbang bskur ba zhes bya ba'i tshig gi don yin no/_/dbang bskur ba de yang slob ma ji lta bu zhig la bya ba dang /_ci ltar bya ba dang /_ci'i phyir bya ba zhes bya ba 'di gsum brjod par bya ste/_de la rgyud 'di las
[\[43a.5\]]dbang bskur bar mos pa'i slob ma gnyis kyis mtshan nyid gsungs te/_'di lta ste/_dam tshig dkyil 'khor mthong ba byang chub kyi sems la legs par goms par byas pa nyid kyis shes rab zab mo dang ldan pa thos pa dang bsams pa las byung ba'i shes rab shin tu rnam
[\[43a.6\]]par nges pas rig sngags dang gsang sngags dang /_rgyud dang rtog pa la sogs pa'i don gyi de kho na nyid ji lta ba bzhin du khong du chud pa theg pa chen po'i tshul zab mo la mos pa las byung ba'i blos mos pa shin tu brtan par bya ba'i slob ma 'di ni dbang bskur bar 'os pa cig yin no/_/
[\[43a.7\]]gnyis pa ni dam tshig gi dkyil 'khor mthong ba de bzhin du rig sngags dang gsang sngags dang rgyud dang rtog pa dag la thos pa dang bsams pa dang goms pas sems kyi rgyud shin tu dri ma med par byas pa byang chub kyi sems bsgom pa dang du ma gyur pa'i tshe/_dmigs pa can nyid kyis
[\[43b\]]
[\[43b.1\]]phyi'i bya ba la mngon par zhen pa yin te/_de gnyis kyi mtshan nyid kyang /_rgyud 'di las slob dpon rab tu dbye ba bstan pa kho na las khong du chud par bya'o/_/de las ni slob ma shes rab zab mo la mos pa 'jig rten dang 'jig rten las 'das pa'i dkyil 'khor dag bri bar bya
[\[43b.2\]]ba'i slob dpon nyid du dbang bskur bar bya ba ni gcig yin no/_/de las gzhan pa ni 'jig rten pa'i dkyil 'khor gyi slob dpon du dbang bskur bar bya ba yin no zhes bshad do/_/ji skad du/_gsang sngags phyag rgya rtog shes pa'i/_/slob dpon rnam pa gnyis shes bya/_/
[\[43b.3\]]zab dang mi zab bye brag las/_/de yi mtshan nyid shes par bya/_/zab mo rgya chen shes par bya/_/lus can rnams ni yid mi rton/_/sangs rgyas rnams kyi sras mchog ste/_/mthong ba'i chos ni rnam par spangs/_/gnyis pa mthong ba'i chos rnams kyis/_/mos par
[\[43b.4\]]gyur pa dmigs pa can/_/sangs rgyas rkang gnyis mchog rnams kyis/_/'jig rten pa yi dkyil 'khor kun/_/de yis bri bar bya ba'i phyir/_/rjes su gnang zhing dbang yang bskur/_/zhes gsungs pa lta bu yin no/_/'dir/_'jig rten pa yi dkyil 'khor kun/_/
[\[43b.5\]]de yis bri bar bya ba'i phyir/_/zhes bya ba ni gong du 'jig rten las 'das pa'i dkyil 'khor tsho na dgye ba la sogs pa'i bya ba la ltos pa dang bcas pa dag kho na 'jig rten pa zhes bya'o zhes bshad pa yin no/_/dkyil 'khor 'di ni mthong ba las/_/dam tshig shes pa gcig ces bya/_/
[\[43b.6\]]de la phyag rgya mi bstan cing /_/sngags kyang sbyin par mi bya'o/_/byang chub sems kyi bye brag las/_/sngags dang phyag rgya yongs su bzung /_/zhes bshad pa ma yin nam/_ji ltar dmigs pa dang bcas pa byang chub kyi sems ma goms pa nyid kyis slob dpon du dbang bskur ba'i
[\[43b.7\]]go skabs su 'gyur/_/'di ltar gang la phyag rgya dang sngags kyang mi sbyin pa'i slob ma dmigs pa la spyod pa de la/_ji ltar slob dpon du dbang bskur ba sbyin par bya zhes brjod ce na/_'di ni nyes pa med de 'di ltar tshig 'di ni sgrub pa po la dgongs pas bshad par bya ba yin te/_slob
[\[44a\]]
[\[44a.1\]]ma gang zhig sngags kyis dngos grub sgrub par 'dod pa de la byang chub kyi sems ma goms par sngags sbyin par mi bya'o/_/gang zhig dkyil 'khor gyi slob dpon nyid kyis sems can gyi don byed par 'dod pa rnams sam gsang sngags bzlas brjod byed pa la
[\[44a.2\]]sogs pas bsod nams sgrub pa de la ni byang chub kyi sems ma goms kyang sngags sbyin par bya'o snyam du dgongs pa yin no/_/de lta bas na yang dag par brjod pa'i yon tan dang ldan pa'i slob ma dmigs pa can dang /_dmigs pa med par gnyis ka la yang dkyil 'khor gyi slob dpon gyi
[\[44a.3\]]dbang bskur bar bya'o zhes bya bar gnas so/_/dkyil 'khor de yang gong du 'jig rten pa dang 'jig rten las 'das pa'i bye brag gis rnam pa gnyis su bshad pa yin te/_'di ltar gang gi tshe snying rje chen po'i snying po can la sogs pa'i dkyil 'khor tshon gyis bri ba la sogs pa'i
[\[44a.4\]]phyi'i bya ba la ltos pa dang bcas pa dag sgrub par byed pa de'i tshe ni 'jig rten pa'o zhes tha snyad 'dogs so/_/'di ltar rgyud 'di las gsang sngags mnyes par bya ba'i yan lag phyi'i bzlas brjod dang /_sbyin sreg dang mchod pa la sogs pa sgrub pa gzhan dag la bshad pa'i sbyin sreg
[\[44a.5\]]la sogs pa de dag gi mtshan nyid kyi tshig dag la yang 'jig rten pa'o zhes bshad do/_/phyi'i me tog la sogs pa'i dkyil 'khor mtshan ma la ltos pa dang bcas pa'i phyir ro snyam du dgongs pa yin no/_/gang gi tshe slob dpon gyis slob ma sems zab cing rgya che ba dang skal ba mnyam
[\[44a.6\]]pa rnams kho na'i ched du snying rje chen po'i snying po can la sogs pa'i dkyil 'khor de nyid dam/_dkyil 'khor gzhan yang rung ste yid kyis bshad pa'i mtshan nyid can yid kyis bsgrubs te/_slob ma de dag la dam tshig sbyin pa la sogs pa'i bya ba la 'jug pa'i tshe ni rgyud 'di las
[\[44a.7\]]dkyil 'khor de phyi'i bya ba tshon dgye ba la sogs pa ltos pa dang bcas pa ma yin pa nyid kyis 'jig rten las 'das pa zhes bshad do zhes bya bar khong du chud par bya'o/_/de ltar na byang chub kyi sems goms pa zab cing rgya che ba la sogs pa ni khyad par med par 'jig rten dang 'jig rten
[\[44b\]]
[\[44b.1\]]las 'das pa'i dkyil 'khor gnyis ka bri bar dbang bskur ba kho nar rjes su dpag la/_slob ma'ang dmigs pa can ni 'jig rten pa'i dkyil 'khor dag kho na bri ba dbang bskur ba de yang snying rje chen po'i snying po can la sogs pa'i dkyil 'khor dag tu rnam pa kun du bstan te/_
[\[44b.2\]]tshul 'di la bcom ldan 'das kyi dgongs pa ni slob ma dbang bskur ba gsum char yang rim gyis thob nas slob dpon gyi mtshan nyid yongs su rdzogs pa dang ldan par 'gyur ro snyam pa yin par mngon no/_/de la dkyil 'khor gsum char du yang dbang bskur ba nod pa'i rim pa ni brjod
[\[44b.3\]]par bya ste/_de la re zhig dang por snying rje chen po'i snying po can gyi dkyil 'khor bris pa'i mdun du/_byang chub kyi snying po dang mthun par byed pa'i dbang bskur ba'i dkyil 'khor bris par slob ma ji ltar rtsa ba'i dkyil 'khor du 'jug pa'i tshe/_rdo rje sems dpa'i sku kho nar byin gyis
[\[44b.4\]]brlabs pa lta bu kho nas slob dpon nyid kyis thams cad thob par bya ba'i phyir dbang bskur ro/_/de nas dam tshig bsgrags par bya ste 'di ni slob ma bcom ldan 'das rnam par snang mdzad kyi mngon par rdzogs par byang chub pa'i sku thob par bya ba'i phyir/_byang chub kyi snying por
[\[44b.5\]]dbang bskur te dang po yin par khong du chud par bya'o/_/dbang bskur ba 'di'i mtshan nyid kyang snying rje chen po'i snying po can gyi dkyil 'khor bstan pa las gsungs te/_gsang ba'i bdag po de la slob dpon gyis rtsa ba'i dkyil 'khor gyi mdun du bar khru ngo bor mas/_phyi rol gyi sa la
[\[44b.6\]]dkyil 'khor gnyis pa gru bzhi pa sgo gcig pa bri bar bya'o/_/grwa bzhir rdo rje 'dzin pa bzhi dgod de/_bzhi gang zhe na/_'di lta ste/_spros pa med par gnas pa dang /_nam mkha' dri ma med pa dang /_dri ma med pa'i mig dang /_gos sna tshogs gon pa rnams so/_/dbus su
[\[44b.7\]]pad+ma chen po 'dab ma brgyad pa ze ba dang bcas pa bzhag ste/_'dab ma bzhi la byang chub sems dpa' grogs su gyur pa sngon gyi smon lam gyi mthu can bri bar bya ste/_gzungs kyi dbang phyug rgyal po dang /_dran pa dang shes bzhin can dang phan pa'i lhag pa'i bsam pa can dang
[\[45a\]]
[\[45a.1\]]snying rje can no/_/'dab ma gzhan rnams la ni phyag brnyan bzhi bri ste/_bzhi gang zhe na 'di lta ste/_sems kyi khyad par la spyod pa dang /_'dod pa yongs su rdzogs par byed pa dang /_ma chags pa dang rnam par grol ba'o/_/dbus su ni chos kyi
[\[45a.2\]]dbyings bsam gyis mi khyab pa'i gzugs bzhag go/_/de nas rin po che'i bum pa bzhir rin po che dang sman thams cad blugs pa kun du bzang po dang /_byams pa dang /_sgrib pa thams cad rnam par sel ba dang /_ngan song thams cad spong ba rnams kyis byin gyis
[\[45a.3\]]brlabs pas spyi bo nas dbang bskur ro/_/pad+ma dam pa de la ni/_/sngags pa bdag gis de bzhin te/_/sbos dang me tog gis mchod nas/_/mar me mchod yon sbyin par bya/_/gdugs dang rgyal mtshan ba dan dang /_/rnga sgra yid du 'ong ba dang /_/bkra shis rgya chen
[\[45a.4\]]snyan pa yi/_/tshig gis legs par mngon dga' bya/_/skyob pa rnams kyi spyan snga ru/_/de ni bsgrims te dbang bskur ro/_/sbos dang me tog bzang po yis/_/de la yang ni mchod par bya/_/de nas gser gyi thur ma ni/_/thogs te mdun du 'dug nas su/_/slob
[\[45a.5\]]ma'i snying la 'bab pa'i tshig_/'di skad du ni smra bar bya/_/sngon gyi mig mkhan rgyal po yis/_/'jig rten ling tog bsal ba bzhin/_/bu khyod kyis ni mi shes pa'i/_/ling tog rgyal ba rnams kyis bsal/_/de nas me long blangs nas su/_/chos kyi mtshan nyid
[\[45a.6\]]bshad par bya/_/chos rnams gzugs brnyan lta bu ste/_/dang sa shing dag la rnyog pa med/_/gzung du med cing brjod du med/_/rgyu dang las las 'byung ba ste/_/ngo bo nyid med gnas pa med/_/de ltar chos rnams shes nas su/_/sems can don ni mnyam med byos/_/
[\[45a.7\]]'on kyang sangs rgyas sras su skye/_/de nas rkang pa'i bar 'og tu/_/chos kyi 'khor lo gzhag par bya/_/de nas lag pa g.yas par yang /_/shin tu bzang po'i dung byin te/_/chos kyi dung ni bla med pa/_/kun du rgyas par bus nas kyang /_/de ring phan chad 'jig rten la/_/
[\[45b\]]
[\[45b.1\]]skyob pa rnams kyi 'khor lo bskor/_/som nyi yid gnyis mi bya zhing /_/dogs pa med pa'i sems kyis khyod/_/gsang sngags spyod pa'i tshul gyi mchog_/'jig rten 'di la rab tu shod/_/de ltar byas na sangs rgyas la/_/phan 'dogs byas pa gzo zhes bya'o/_/rdo
[\[45b.2\]]rje 'dzin pa de kun kyang /_/khyod la rnam pa kun du srung /_/zhes gang gsungs pa yin no/_/de la rin po che'i bum pa bzhi zhes bya ba ni/_rin po che kha dog dkar po dang ser po dang dmar po dang sngon por snang ba las byas pa'am/_de dang mthun par kham pa las byas pa dag snyam
[\[45b.3\]]du dgongs pa yin no/_/bum pa kun du bzang po dang /_byams pa dang /_sgrib pa rnam par sel ba dang /_ngan song thams cad spong ba rnams kyis byin gyis brlabs pas zhes bya ba ni/_byang chub sems dpa' skal ldan de dag gis ming don dang mthun pa dag kho nas bu ma
[\[45b.4\]]pa bzhi'i dbang bskur bar dgongs par bshad pa yin te/_'di ltar ngan song gi las thams cad zad par bya ba'i phyir byang chub sems dpa' ngan song thams cad spong bas byin gyis brlabs pa'i bum pas dbang bskur ro/_/de bzhin du nyon mongs pa thams cad rnam par gnon
[\[45b.5\]]pa'i phyir sgrib pa thams cad rnam par sel pa'i bum pas dbang bskur ro/_/de'i phyir dbang bskur ba 'di dag gnyis ni 'khor ba'i nyes pa thams cad rnam par bzlog pa'i phyir/_las dang nyon mongs pa thams cad 'joms pa'i gnyen po'i sa bon btab pa yin no/_/kun du
[\[45b.6\]]bzang pos byin gyis brlabs pa'i bum pas dbang bskur ba ni bsod nams dang ye shes kyi tshogs yongs su rdzogs pa'i gnas skabs kyi sa bon btab pa yin no/_/byams pas byin gyis brlabs pa'i bum pas dbang bskur ba ni rgyal tshabs kyi sa thob pa'i sa bon btab pa yin no/_/
[\[45b.7\]]de'i phyir dbang bskur bar bya zhing /_'di gnyis kyis bcom ldan 'das rnam par snang mdzad kyi go 'phang thob pa'i rgyu'i sa bon btab pa byas pa yin no zhes bya bar blta bar bya'o/_/de'i phyir slob dpon gyi rim pa 'di nyid kyi bum pa dag gis dbang bskur bar bya zhing /_don de lta bu
[\[46a\]]
[\[46a.1\]]dang ldan pa'i tshig dag gis mngon par dga' ba sngon du 'gro ba brjod pa'i bum pas dbang bskur bar bya'o zhes khong du chud par bya'o/_/de ltar dbang bskur ba'i slob ma yang rtsa ba'i dkyil 'khor gyi nang du bcug ste/_dkyil 'khor gyi lha rnams kyi
[\[46a.2\]]mdun du/_gong dang mthun par byas nas sngags rnams mnyan par bya ba dang /_dkyil 'khor rnams bri bar bya ba la dbang bskur bar 'gyur ba la lus dang ngag dang yid kyi bslab pa dge ba dang mi dge ba la 'jug cing ldog pa'i ngo bo dam tshig ces bya ba nod du gzhug go/_/
[\[46a.3\]]bslab pa de ni 'dis dngos grub la sogs pa kun nas thob par 'gyur bas rgyud 'di las dam tshig ces bshad do/_/de nyid 'da' bar mi rung ba'i don gyis kyang dam tshig ces bya bar bstan to/_/dam tshig nod pa'i cho ga ni/_/de nas slob ma de bslang la/_/sngags pa snying
[\[46a.4\]]rjer gyur pa yis/_/yid kyis nang du bcug nas ni/_/de la dam tshig bstan par bya/_/de ring phan chad khyod kyis ni/_/dam pa'i chos dang byang chub sems/_/srog gi phyir yang da phyin chad/_/yongs su gtang bar mi bya'o/_/khyod kyi ser sna dang ni gang /_/sems can gnod
[\[46a.5\]]par mi bya'o/_/dam tshig 'di dag sangs rgyas kyi/_/brtul zhugs bzang po khyod la bshad/_/ji ltar bdag gis srog bsrung ba/_/de ltar khyod kyis 'di dag bsrung /_/zhes bya ba gsungs pa yin no/_/slob dpon gyi dam tshig bsgo ba dang /_slob mas khas blang ba'i lung
[\[46a.6\]]ni/_slob mas bla ma'i rkang pa la/_/dad cing gus pas phyag byas nas/_/shin tu nges pa'i yid kyis ni/_/de dag thams cad khas blang ngo /_/zhes gsungs pa yin no/_/de ltar snying rje chen po'i snying po can gyi dkyil 'khor du dbang bskur ba mnos pa'i slob ma de'i 'og tu yi ge
[\[46a.7\]]'khor lo'i dkyil 'khor bris pa de'i mdun du dbang bskur bar bya ba'i phyir/_chos kyi dbyings kyi yi ges sa bon byas pa'am pad+ma can gyi dkyil 'khor bris pa'i mdun du bcug la/_slob ma yan lag thams cad 'byung ba'i phyag rgyas bcom ldan 'das rnam par snang mdzad kyi longs
[\[46b\]]
[\[46b.1\]]spyod rdzogs pa'i sku 'og nas 'byung ba'i rim gyis yi ge dgod pa sngon du 'gro ba can gyi skur byin gyis brlabs te/_rin po che sna bzhi'i bum pa snga ma bzhin du byang chub sems dpa' chen po'i sngags kyis btab pa dag gis dbang bskur bar bya'o/_/de nas yang 'og nas 'byung ba'i
[\[46b.2\]]rim gyis oM zhes pa la sogs pa'i yi ge dgod pa'i sgo nas rnam par snang mdzad kyi sku rdzogs par mos pa bya ste/_ji skad du gsang ba'i bdag po de la slob dpon gyis bdag nyid de bzhin gshegs pa'i gzugs su de'i sngags sam phyag rgyas byin gyis brlab bo/_/de nas slob ma
[\[46b.3\]]rnams bos te/_chos kyi dbyings kyi ngo bo nyid kyi pad+ma'i rgyal po zhes bya ba la bzhag ste/_yan lag 'byung ba'i phyag rgya bcings la byang chub sems dpa' bzhi'i byin gyis brlabs pa'i rin po che sna bzhi'i bum pa'i chus spyi bo nas dbang bskur bar bya'o/_/a ni klad kor bcas pa
[\[46b.4\]]ru/_/mkhas pas spyi bor bzhag nas ni/_/a zhes bya ba snying khar gzhag_/ra zhes bya ba brang du gzhag_/yang na a ni kun du gzhag_/gser gyi kha dog 'bar dad bcas/_/thor tshugs dang ni dbu rgyan bcas/_/pad+ma dkar po'i gdan la bzhugs/_/rgyal ba'i mchog
[\[46b.5\]]ni ting 'dzin gnas/_/zhes gsungs pa lta bu yin no/_/chos kyi dbyings kyi pad+ma la dbang bskur ba'i dgongs pa ni/_chos kyi dbyings ni chos thams cad stong pa yin no/_/de brjod par 'gyur ba'i sa bon ni rgyud 'di las ra zhes bya bar bshad pa yin no/_/des mtshon pa'i pad+ma ni
[\[46b.6\]]chos kyi dbyings kyi ngo bo nyid yin par bshad do/_/de la 'dug pa'i slob ma la dbang bskur ba sbyin par bya ste/_ji ltar chos kyi dbyings nyes pa thams cad las rnam par grol ba de ltar 'dir dbang bskur ba'i slob ma la longs spyod rdzogs pa dang sprul pa'i sku gnyis thob pa'i sa bon dang
[\[46b.7\]]ldan pa yang rim gyis sku gnyis thob nas/_sems can gyi don gyi rjes su chags pa'i chos dag ston kyang /_chos kyi dbyings lta bur nyes pa thams cad kyis ma gos par 'gyur ro snyam pa 'di yin no/_/de bzhin du gsang ba'i dkyil 'khor bris par sngar ma bshad pa'i cho gas
[\[47a\]]
[\[47a.1\]]bcug la/_de'i nang du bzhag ste/_yi ge yis ni mi 'gyur bsreg_/ces bya ba la sogs pas ting 'dzin sgom pa'i lung gis chos kyi sku'i dbang bskur bas dbang bskur bar bya ba 'di ni/_bcom ldan 'das rnam par snang mdzad chos kyi sku 'thob par
[\[47a.2\]]'gyur ba'i dbang bskur ba ste gsum pa yin par blta'o/_/'di ltar gsang ba'i dkyil 'khor las dbang bskur ba'i dkyil 'khor ji skad bshad pa lta bu bri ba yang ma smos la gsang ba'i dkyil 'khor du dbang bskur ba'i cho ga gzhan yang dag par ma bstan gyi/_gsang ba'i
[\[47a.3\]]dkyil 'khor du 'jug pa'i phan yon bstan pa'i skabs su/_gsang ba'i dkyil 'khor dbus gnas pa'i/_/dam tshig 'di ni sus rig pa/_/rgyud rnams kun du zhugs pa dang /_/dkyil 'khor kun la dbang ba yin/_/zhes bya ba 'di gsungs so/_/dkyil 'khor kun zhes
[\[47a.4\]]bya ba ni 'dir 'jig rten pa dang 'jig rten las 'das pa rnams gzung ngo /_/de dag la dbang ba ni bri ba dang /_lung 'bogs pa la sogs pa ste/_de yang shugs kyis slob dpon gyi dbang bskur ba rnams thob nas 'thob bar 'gyur ro zhes bshad pa yin no/_/gsang ba'i dkyil 'khor gyi
[\[47a.5\]]nang du bcug pa'i tshe ting nge 'dzin bsgom pa'i lung /_yi ge yis ni mi 'gyur bsreg_/ces bya ba la sogs pa'i mtshan nyid can/_slob ma dang slob dpon bdag nyid kyi yi ges lus sreg pa'i rim gyis slob ma chos kyi skur bsam pa gang yin pa 'di nyid gsang ba'i dkyil 'khor du
[\[47a.6\]]dbang bskur ba yin par rjes su dpag go/_/gsang ba'i dkyil 'khor du dbang bskur ba 'di'i mtshan nyid kyang gsang ba'i dkyil 'khor du 'jug pa'i skabs kho nar bstan par bya'o/_/dkyil 'khor gsum char du slob ma dbang bskur ba'i cho ga bshad zin to/_/de ltar na snying rje
[\[47a.7\]]chen po'i snying po can dang /_yi ge 'khor lo bskor ba'i dkyil 'khor du phyi'i dbang bskur ba gnyis bshad pa yin no/_/dbang bskur ba de gnyis kyi dbang bskur ba'i phyir yo byad rnams 'byor kyang rung ma 'byor kyang rung ste/_zab cing rgya che ba la spyod pa'i slob ma la yid kyis dbang bskur ba
[\[47b\]]
[\[47b.1\]]'di gnyis bshad do/_/de la yid kyis dbang bskur ba'i cho ga ni/_snying rje chen po'i snying po can ni yi ge 'khor lo bskor ba'i dkyil 'khor bris pa'i mdun du bzhag nas/_ci rigs par dkyil 'khor gnyis su dbang bskur ba'i cho ga yid kyis bsgoms te 'di skad du/_ngas
[\[47b.2\]]khyod cho ga ci nus su dbang bskur zin gyi gsang sngags kyi tshul la 'jug par gyis shig ces brjod par bya'o/_/de lta bas na yid kyis dbang bskur ba 'di dang /_'og nas 'byung ba'i cho gas yan lag thams cad 'byung ba'i phyag rgyas dbang bskur ba dang /_gong du bshad pa'i phyi'i
[\[47b.3\]]dbang bskur ba zhes bya ba dang rnam pa gsum mo/_/rnam pa 'di gsum gyi mtshan nyid kyang rgyud las bshad de/_dbang bskur gsum du shes bya ste/_/de bas nan tan mnyan par gyis/_/phyag rgya gang zhig dbang bskur ba/_/las dang bya ba spangs pa ste/_/skyob pa rnams kyis
[\[47b.4\]]dbang bskur ba/_/de ni mchog ste dang po yin/_/gnyis pa las dang bya ba yis/_/kun nas bslang bar yang dag bshad/_/gsum pa yid kyis zhes bya ste/_/yul dang dus ni spang ba'o/_/bla ma legs par mgu byas na/_/phan par byed pa gang smras pa/_/dbang bskur
[\[47b.5\]]'di ni mchog yin par/_/rdzogs pa'i sangs rgyas rnams kyis bsgrags/_/zhes gang gsungs pa yin no/_/de la slob ma phyag rgyas gang zhig dbang bskur ba zhes bya ba ni slob ma dbang bskur ba sbyin par 'os pa snying rje chen po'i snying po can gyi dkyil 'khor ram/_yi ge
[\[47b.6\]]'khor lo bskor ba'i dkyil 'khor bris par bcug la dkyil 'khor gyi mdun du bzhag ste/_yan lag thams cad 'byung ba'i phyag rgyas dbang bskur bar bya'o/_/khyad par du ni snying rje chen po'i snying po can gyi dkyil 'khor bris pa'i mdun du dbang bskur ba'i tshe ni dbang bskur ba gsum
[\[47b.7\]]char la yang ci rigs par slob ma rdo rje sems dpa'i sku kho nar byin gyis brlab par bya'o/_/yi ge 'khor lo bskor ba'i dkyil 'khor du dbang bskur ba'i tshe ni slob ma bcom ldan 'das rnam par snang mdzad kyi sku nyid du bsgoms nas dbang bskur bar bya'o/_/gsang ba'i dkyil 'khor
[\[48a\]]
[\[48a.1\]]du dbang bskur ba'i tshe ni/_slob ma rdo rje sems dpa'i sku nyid du bsgoms nas dkyil 'khor der bcug ste/_de las bshad pa'i mtshan nyid can chos kyi sku'i dbang bskur bas dbang bskur bar bya'o/_/de la slob ma snying rje chen po'i snying po can gyi dkyil 'khor
[\[48a.2\]]du dbang bskur ba ni/_/byang chub kyi snying po can gyi sku thob par byed pa yin no/_/yi ge 'khor lo bskor bar dbang bskur ba ni phyis longs spyod rdzogs pa dang /_sprul pa'i sku thob par byed pa yin no/_/gsang ba'i dkyil 'khor du dbang bskur ba gang yin pa 'di ni 'di'i chos kyi sku thob
[\[48a.3\]]pa yin par blta'o zhes sngar bshad pa yin no/_/de la 'di la byang chub kyi snying po'i sku la sogs pa la 'jug pa'i mtshan nyid bshad pa ni/_da ni 'jig rten dang po yi/_/'jig rten mgon zhes bsgrags pa yin/_/bla med gzod nas zhi ba ni/_/mnyam pa med pa'i chos bshad
[\[48a.4\]]do/_/de nas bcom ldan 'das kyis tshigs su bcad pa de dag gsungs nas byin gyis brlabs/_gang gis byin du brlabs na byang chub sems dpa' de rnams dang /_rdo rje 'dzin pa de rnams kyis bcom ldan 'das byang chub kyi snying po mchog dam pa la bzhugs pa nam mkha'
[\[48a.5\]]bzhin du spros pa med pa/_spyod pa la gnyis su med pa'i rnal 'byor gyi mtshan nyid las kyi rnam par smin pa bzhin du mthong bar gyur pa de lta bus byin gyis brlabs pa mdzad do zhes gang gsungs pa yin te/_de la da ni 'jig rten dang po'i zhes bya ba la sogs pa'i tshigs su bcad pas
[\[48a.6\]]ni/_/bdag nyid longs spyod rdzogs pa dang sprul pa'i sku gnyis kyis 'jig rten la chos ston par byed do/_/de la dang po 'byung ba'i 'jig rten ni 'jig rten dang po ste mu stegs byed khyab 'jug dang /_lha chen po dang /_tshangs pa la sogs pa yin te/_'chags pa'i bskal pa
[\[48a.7\]]dang po nyid du byung ba'i phyir ro/_/'jig rten dang po de dag ni nang na ni 'jig rten gyi mgon yin no/_/khyod ji ltar 'jig rten mgon po yin zhe na zhes bya ba'i sgra ni/_gang gi phyir zhes bya ba'i don to/_/gang gi phyir chos bla na med pa gzod ma nas zhi ba/_mnyam pa med pas
[\[48b\]]
[\[48b.1\]]ston pa zhes bya ba'i don yin no/_/de bas na dgongs pa ni de dag gi lam zag pa dang bcas shing dmigs pa dang bcas pa ston par byed pa nyid kyis yang dag par 'jig rten skyong ba ma yin no snyam pa 'di yin no/_/bcom ldan 'das byang chub kyi snying po mchog dam pa la
[\[48b.2\]]bzhugs par mthong zhes bya ba ni rdo rje 'dzin pa rnams dang /_byang chub sems dpa' chen po rnams mngon par byang chub pa'i sku la 'jug pa ston to/_/'di ltar dang por de dag bcom ldan 'das rnam par snang mdzad kyi longs spyod rdzogs pa'i sku dang sprul pa'i sku la 'jug par/_
[\[48b.3\]]de nas byang chub sems dpa' kun du bzang po la sogs pa de dag dang /_gsang ba'i bdag po la sogs pa'i rdo rje 'dzin pa de dag bcom ldan 'das rnam par snang mdzad kyi byin gyi rlabs kyis sku mnyam pa nyid bkod pa mi zad pa'i mdzod rnam par bsgyings pa la zhugs so/_/de bzhin
[\[48b.4\]]du gsung dang thugs mnyam pa nyid bkod pa mi zad pa'i mdzod rnam par bsgyings pa la zhugs te zhes bya ba'i gzhung 'dis bstan to/_/de'i phyir bcom ldan 'das rnam par snang mdzad kyi sku mi zad pa la sogs pa mthong nas yon tan gyi khyad par mthong bas/_bcom ldan 'das
[\[48b.5\]]rnam par snang mdzad kyi mngon par rdzogs par byang chub pa'i sku mthong ba'i lam du gyur pa de rnams kyis shes par bya bar khong du chud par bya'o/_/gzhan yang /_nga ni 'jig rten dang po yi/_/'jig rten mgon zhes bsgrags pa yin/_/bla med gzod nas zhi ba ni/_/mnyam pa med pa'i chos
[\[48b.6\]]bshad do/_/zhes bya ba'i tshig 'di rnams kyi tshig gi don kha cig chos kyi sku'i dgongs pas gzhan du yang dpog par byed de/_'di lta ste/_bcom ldan 'das yang dag par rdzogs pa'i sangs rgyas rnams kyi sku ni chos dang longs spyod rdzogs pa dang /_sprul pa'i sku gsum gyi bye brag gis
[\[48b.7\]]sku gsum yin no/_/de la de dag thams cad kyi chos kyi sku ni/_ngo bo nyid gcig pa mi 'gyur bar yongs su grub pas rtag par 'gro ba skye ba dang 'jig pa dang ldan pa thog ma med pa thams cad kyi dang por gyur pa yin no/_/de'i phyir bcom ldan 'das kyis chos kyi sku de bdag nyid kyi thugs la
[\[49a\]]
[\[49a.1\]]bzhag nas/_nga ni 'jig rten dang po'i zhes bya ba gsungs te/_des na dgongs pa ni nga nyid chos kyi sku'i ngo bo nyid kyis 'jig rten skye ba dang 'jig pa dang ldan pa rnams kyi dang po yin no/_/phyogs 'di la ni tshigs su bcad pa dang mthun par rnam par dbye ba dang po
[\[49a.2\]]mi mngon par bstan par rig par bya'o/_/chos bshad do zhes bya ba 'di'i don yang chos kyi sku'i dbang gis bcom ldan 'das kyis sangs rgyas kyi gsung bkod pa'i rgyan sems can thams cad dga' bar byed pa 'grub pa'i phyir ro snyam pa yin no/_/chos kyi sku la 'jug pa yang gsang
[\[49a.3\]]ba'i dkyil 'khor bstan pa'i skabs su bstan te/_rig pa'i rgyal po tshig yan lag bcu gnyis 'byung ba bshad pa'i skabs der ji skad du/_de nas phyag na rdo rje bcom ldan 'das rnam par snang mdzad kyi sku dang gsung dang thugs kyi sa la bzhugs nas chos mnyam pa
[\[49a.4\]]nyid la bltas te/_ma 'ongs pa'i skye bo rnams la brtags nas rig sngags kyi rgyal po the tshom thams cad gcod par byed pa 'di smras so zhes bya ba la sogs pa/_de nas dpal ldan rdo rje 'dzin/_/bsam pa thams cad mgu gyur pa/_/rdzogs sangs rgyas kyis byin brlabs
[\[49a.5\]]pas/_/'di skad kyi ni tshig tu smras/_/chos 'di rnams ni mtshan nyid med/_/ngo bo nyid med gnas med pa/_/las dang tshe las rnam par grol/_/rdzogs pa'i sangs rgyas 'dra bar 'dod/_/thugs rje mnga' ni mdzad pa yi/_/mgon po rnams kyi thabs kyis ni/_/
[\[49a.6\]]rnam par sprul nas chos rnams kyi/_/mtshan nyid 'di dag rtogs par gyur/_/zhes bya ba'i bar bstan pa lta bu yin no/_/dkyil 'khor du slob dpon du dbang bskur ba'i cho ga rnam pa gsum char yang bshad zin to zhes bya ba'i cho ga ni/_'og nas mtshan ma dang bcas pa dang /_
[\[49a.7\]]mtshan ma med pa la sbyor ba la goms pa'i sgo nas kun nas bsdu bar bya ste/_'di ni dkyil 'khor rnam pa gsum char las bshad pa'i cho ga bsdus pa'i don yin no//_//bam po lnga pa/_da ni rig sngags dang gsang sngags la sogs pa mnyes par bya ba'i phyir/_sgrub pa
[\[49b\]]
[\[49b.1\]]po rnams kyi spyod pa'i 'bras bu dang bcas pa rgyud las bshad pa'i bsdus pa'i don dpyad par bya'o/_/de la sgrub pa po'i spyod pa ni rnam pa gsum ste/_'di lta ste/_gsang sngags mnyes par bya ba la 'jug pa'i spyod pa dang /_gsang sngags mnyes par bya ba'i phyir sngar bsnyen
[\[49b.2\]]pa'i cho ga'i mtshan nyid can gyi sbyor ba'i spyod pa dang /_de bzhin du spyod pa gsum pa gsang sngags bsgrubs pas gsang sngags kyi 'bras bu 'grub pa ste/_'bras bu ni gsang sngags kyi 'bras bu'i ngo bo nyid dngos grub kyi mtshan nyid bstan pa yin no/_/de la gsang sngags mnyes
[\[49b.3\]]par bya ba la 'jug pa'i spyod pa ni/_phyi dang nang gi bye brag gis rnam pa gnyis so/_/de la phyi'i ni dkyil 'khor du 'jug pa dang dbang bskur ba'i mtshan nyid ji skad du bshad pa dag yin no/_/de las gzhan pa dag ni rig sngags dang gsang sngags mnyes par byed pa'i dam tshig gi ngo bo
[\[49b.4\]]nyid yin te/_de ring phyin chad bu khyod kyis/_/dam pa'i chos dang byang chub sems/_/srog gi phyir yang da phyin chad/_/yongs su gtang bar mi bya'o/_/yang dang yang du snying rje dang /_/byams pa'i sems ni nyer bzhag ste/_/khyod kyis ser sna dang ni gang /_/sems can gnod
[\[49b.5\]]pa mi bya'o/_/slob dpon brnyas par mi bya ste/_/'di ni sangs rgyas kun dang 'dra/_/zhes bya ba la sogs pa gang gsungs pa yin te/_re zhig 'di ni gsang sngags mnyes par byed pa rnams kyi 'jug pa'i spyod pa phal cher thun mong du bya ba'i ngo bo nyid yin no/_/de las gzhan pa dag
[\[49b.6\]]ni 'di las byang chub sems dpa'i theg pa rnams dang /_gsang sngags spyod pa la mngon par brtson pa rnams kyi spyod pa thun mong du bshad pa dag yin te/_de yang 'di las bslab pa bzung bar rim par phye ba las dge ba bcu'i las kyi lam thabs dang bcas pa'i rjes su byed pa'i ngo
[\[49b.7\]]bo bstan pa yin no/_/bcom ldan 'das byang chub sems dpa' chen po rnams kyi bslab pa'i gzhi thabs dang shes rab kyis yongs su zin pa gang dang ldan na/_byang chub sems dpa' sems dpa' chen po rnams the tshom dang yid gnyis ma mchis shing 'khor ba na 'khor ba'i
[\[50a\]]
[\[50a.1\]]tshe/_nyams par mi 'gyur ba dag bshad du gsol zhes bya ba rgyas par gsungs pa nas yang byang chub sems dpa' srog gcod pa dang /_ma byin par len pa dang /_'dod pas log par g.yem pa las phyir ldog par bya'o/_/brdzun du smra ba dang /_ngag
[\[50a.2\]]rtsub mo smra ba dang /_phra ma zer ba dang /_tshig 'khyal par smra ba las phyir ldog par bya'o/_/brnab sems dang gnod sems dang log par lta ba las kyang phyir ldog par bya'o zhes bya ba gang gsungs pa yin te/_'di dag thabs dang shes rab kyis yongs su zin pa las 'da'
[\[50a.3\]]ba dang mi 'da' ba ni rgyud 'di las yongs su dpyad par bya ste/_'di ni sgrub pa po rnams mnyam par ma bzhag pa'i gnas skabs na yang 'jug pas sgrub pa po'i 'jug pa'i spyod pa phyi'i zhes bshad pa yin no/_/nang gi ni sgrub pa po'i 'jug pa'i spyod pa mnyam par 'jog pa dang /_
[\[50a.4\]]mthun pa kho na yin te/_de yang 'di las sems kyi rgyun mtshan ma dang bcas pa dang /_mtshan ma med pa'i mnyam par 'jog pa dang mthun pa nyid du rnam pa gnyis su bstan par shes par bya ste/_sgrub pa po rnams kyi goms pa'i mthu dang mthun par bstan pa yin no/_/de la sgrub
[\[50a.5\]]pa po'i 'jug pa'i spyod pa mtshan ma med pa ni/_byang chub kyi sems goms pa'i mtshan nyid de gang gi dbang du mdzad nas/_dkyil 'khor 'di ni mthong ba las/_/dam tshig shes pa gcig ces bya/_/de la phyag rgya mi bstan zhing /_/sngags kyang sbyin par mi bya'o/_/byang chub
[\[50a.6\]]sems kyi bye brag las/_/sngags dang phyag rgya yongs su bzung /_/zhes gsungs pa yin no/_/re zhig 'di ni gsang sngags sgrub pa thams cad kyi 'jug pa'i spyod pa byang chub kyi sems goms pa'i mtshan nyid can yin no/_/de bzhin du khyad par du yang de bzhin gshegs pa'i snying
[\[50a.7\]]po rnams bsgrub pa'i skabs nas/_'jug pa'i spyod pa byang chub kyi sems goms pa'i mtshan nyid can kho nar bshad de/_gang gi dbang du mdzad nas/_skyed mos tshal lam gtsug lag khang ngam/_phug gam yid gang du dben pa der byang chub kyi sems bsgom zhing nam mtshan ma
[\[50b\]]
[\[50b.1\]]byung gi bar du de srid du 'dug par bya'o zhes bya ba la sogs pa gsungs pa yin no/_/'dir mtshan ma ni chos thams cad kyi ngo bo nyid med par rtogs pa'i ting nge 'dzin la sems dus ji srid 'dod kyi bar du brtan par gyur pa yin te/_de skad du 'di las/_slob mas bsgrims
[\[50b.2\]]te byang chub kyi sems kyis kun du dag par bya'o/_/gang tshe dmigs pa rnams kyis ni/_/slob ma nam yang mi g.yo ba/_/de tshe nam mkha' lta bur ni/_/dri med kun du dag pa yin/_/zhes bshad pa yin no/_/de bzhin du gzhan las kyang sems yongs su sbyor ba mtshan ma dang
[\[50b.3\]]bcas pa dang mtshan ma med pa la dmigs pa'i ting nge 'dzin goms pa las sems dmigs pa gcig la dus ji srid 'dod kyi bar du brtan par gyur pas bzlas brjod la sogs pa la btub pa'i sems mnyam par 'jog pa grub pa gang yin pa de nyid de yongs su sbyor ba'i mtshan nyid
[\[50b.4\]]du gsungs te/_sna yi rtse mor blta zhing rnam rtog spang /_/gang tshe rnam par spyod kyang mi g.yo ba/_/de tshe sems ni dmigs pa la gnas pa/_/thob par 'grub ces bya bar shes par bya'o/_/zhes gang gsungs pa yin no/_/de nyid las sems dmigs pa gcig la/_
[\[50b.5\]]brtan pa lus dang sems kyi yon tan 'byung bas bzlas brjod kyi lha bsgom pa la sogs pa btub pa nyid du bstan pa'i phyir/_sgrub pa po ni bsam gtan dang ldan pa'i/_/mi la dga' ba'i mchog ni skye bar 'gyur/_/dga' bas lus ni shin tu sbyangs par 'gyur/_/shin tu lus
[\[50b.6\]]sbyangs pa las bde ster 'gyur/_/dga' zhing bde na de tshe dogs med par/_/bzlas brjod dag la yid gcig ting 'dzin skye/_/zhes gsungs so/_/de bzhin du de nyid las bzlas brjod byed pa na sems brtan pa'i bzlas brjod byed pa'i phan yon bshad de/_bzlas brjod kyis
[\[50b.7\]]ni tshe rabs brgyud par gang /_/sdig pa byas te ma lus zad par 'gyur/_/sdig pa ngan pa kun nas zad gyur na/_/dngos grub yid du 'ong ba thob par 'gyur/_/zhes gang gsungs pa yin no/_/de bzhin du de nyid las sems brtan par ma byas pa'i bzlas brjod kyi sbyor ba'i lung yang
[\[51a\]]
[\[51a.1\]]bstan te/_le lo'i dga' dang sdug bsngal mtshungs ldan pa'i/_/sems ni gang dang gang du rgyur gyur pa/_/de dang de nas bsgrims te de bzlog nas/_/gsang sngags yi ge mchod bya dag la sbyar/_/zhes gang gsungs pa yin no/_/sems
[\[51a.2\]]mnyam par gzhag pa'i mtshan ma 'di ni rang gi sems yongs su sbyang ba dang /_mtshan ma dang bcas pa dang mtshan ma med pa'i 'og nas 'byung ba dag las kyang khong du chud par bya'o/_/de bzhin du mtshan ma med pa'i ting nge 'dzin goms pa'i sgo nas 'jug pa'i spyod pa mtshan ma
[\[51a.3\]]med pa'i rnal 'byor goms pa'i mtshan nyid can yang bshad do/_/byang chub sems dpa' gsang sngags kyi sgo nas byang chub sems dpa'i spyad pa spyod pa mtshan ma med pa'i ting nge 'dzin sgrub par 'dod pas 'di ltar bsam par bya'o/_/mtshan ma rnams gang nas byung /_ci bdag gi
[\[51a.4\]]lus sam bdag gi sems sam/_bdag gi yid las byung /_de la lus ni las las skyes pa ste/_rtswa dang shing dang bong ba lta bu ngo bo nyid kyis bya ba med pa blun pa/_phyi rol gyi rnam pa lta bu la/_bzos byas pa'i gzugs lta bur brtag par bya'o/_/ji ltar bzos byas pa'i gzugs
[\[51a.5\]]de las mi zhig khros te/_me'am dug gam mtshon nam chu'am/_rdos bshig gam bsregs sam bcad kyang /_mi dga' cung zad kyang med la/_bza' ba'am/_btung ba'am/_bkru ba'am/_byug pa'am/_spos sam phreng ba'am gos sam tsan+dan nam ga pur la sogs pa lha dang mi'i yo
[\[51a.6\]]byad rnam pa sna tshogs kyis mchod kyang mi de la dga' bar 'gyur ba yang med do/_/de ci'i phyir zhe na/_gang ngo bo nyid kyis stong pa'i gzugs de la/_rang gi nga rgyal kun nas bslang ba'i phyir phyin ci log gi yang dag pa ma yin par rtog pa las byung ba'i mchod pa'am gnod par byed pa'i mi gang yin pa
[\[51a.7\]]de ni byis pa'i rang bzhin can yin no/_/gsang ba'i bdag po de ltar lus la lus kyi rjes su song ba'i dran pas ngo bo nyid kyis stong par bsgrub par bya'o/_/gsang ba'i bdag po gzhan yang /_sems ni ngo bo nyid med pa mtshan ma thams cad dang bral ba/_ngo bo nyid kyis stong par bsam
[\[51b\]]
[\[51b.1\]]par bya'o/_/gsang ba'i bdag po sems las ni/_dus gsum med do/_/dus gsum dang bral ba gang yin pa de ni ngo bo nyid kyis mtshan ma dang bral ba'o snyam du bsam par bya'o/_/gsang ba'i bdag po gzhan yang byis pa so so'i skye bo rnams yid mtshan ma dang bcas par rtogs te/_
[\[51b.2\]]'di ni yang dag pa ma yin pa'i kun du rtog pa'i tshig bla dwags ma yin no/_/yang dag pa ma yin pa gang yin pa de ni/_ma skyes pa'o zhes bya bar ni rab tu mi shes so/_/gsang ba'i bdag po byang chub sems dpa' gsang sngags kyi sgo nas byang chub sems dpa'i spyad pa spyod pas de ltar
[\[51b.3\]]bsams na mtshan ma med pa'i ting nge 'dzin thob par 'gyur ro/_/gsang ba'i bdag po nam mtshan ma med pa'i ting nge 'dzin la gnas par gyur pa de'i tshe de la de bzhin gshegs pa'i gsang sngags rnams mngon du phyogs shing gzhol bar 'gyur ro zhes gang gsungs pa yin no/_/
[\[51b.4\]]'dir sems zhes bya ba'i sgra ni gzugs la sogs pa la dmigs pa/_mig la sogs pa'i rnam par shes pa drug bzung ste/_sems kyi dmigs pa gzugs la sogs pa de dag ni gcig dang du ma'i rigs pa'am/_gzod ma nas ma skyes shing skye ba med pa'i rigs pas dpyad na/_
[\[51b.5\]]ngo bo nyid med pa mig la sogs pa'i rnam par shes pa'i mtshan nyid kyi sems kyis dmigs par rung ba ma yin no/_/de'i phyir gzugs la sogs pa'i dmigs pa med pa'i phyir/_de la dmigs par byed pa mig la sogs pa'i rnam par shes pa yang ma skyes pa yin no/_/gang ma skyes pa
[\[51b.6\]]de ni 'das pa dang ma 'ongs pa dang /_da ltar byung bar rnam par gzhag par rung ba ma yin no/_/de'i phyir sems la dus gsum yod pa ma yin no/_/de ltar na gzugs la sogs pa'i phung po bzhi'i ngo bo nyid la dmigs pa mig la sogs pa'i rnam par shes pa'i phung po'i ngo bo nyid kyi sems
[\[51b.7\]]med par brtag par bya'o/_/da ni gzung ba dang 'dzin pa'i ngo bo nyid kyi sems kyang gzod ma nas ma skyes shing ma byung ba nyid du brtags pa'i lung ni byis pa so so'i skye bo rnams yid mtshan ma dang bcas par rtogs te/_'di ni yang dag pa ma yin pa'i kun du rtog pa'i tshig bla dwags so/_/yang
[\[52a\]]
[\[52a.1\]]dag pa ma yin pa de ni ma skyes pa'o zhes bya bar ni/_mi shes so zhes gang gsungs pa yin no/_/de la 'dir yid ces bya ba gzung ba dang 'dzin pa'i rnam pa can gyi rnam par shes pa yin par dgongs te/_de skad du 'di las/_dkar po ser po dmar po gang /_
[\[52a.2\]]yid kyis sems par byed pa ste/_/de la yongs su gcod pa gang /_/de ni sems kyis byed pa yin/_/sems ni mgu nas nges gyur pa/_/ting nge 'dzin zhes bsgrags pa yin/_/rnal 'byor der gnas rdzogs sangs rgyas/_/rkang gnyis dam par bsam par bya/_/zhes gsungs
[\[52a.3\]]so/_/'dir dkar po ni zla ba'i dkyil 'khor ro/_/ser po ni sa'i dkyil 'khor ro/_/dmar po ni me'i dkyil 'khor te ci rigs par rgyud 'di las rdzogs par sangs rgyas pa la sogs pa'i ting nge 'dzin sgom par byed pa'i rnal 'byor pa rnams kyi bstan pa nyid du bshad do/_/yid de
[\[52a.4\]]la sngon po dang ser po dang dmar po la sogs par snang ba gang yin pa de sngar mdzad pa'i rigs pa nyid kyis dpyad na rung ba ma yin pas rnal 'byor pa rnams de'i rnam pa can gyi yid kyang med pa la 'jug go/_/de nyid kyi phyir 'di ni yang dag pa ma yin pa'i kun du rtog pa'i tshig bla dwags
[\[52a.5\]]so/_/yang dag pa ma yin pa gang yin pa de ni ma skyes pa'o zhes bya ba gsungs te/_de skad du gzhan las kyang /_don dang sems can bdag rnam rig_/snang ba'i rnam par shes pa ni/_/rab tu skye ba de do na med/_/de med pas na de yang med/_/ces bshad do/_/de ltar mtshan ma med pa'i
[\[52a.6\]]ting nge 'dzin sgrub par 'dod pa'i rnal 'byor pas dang po nyid du lus ma bsgoms pa'i gzugs nyid rang bzhin gyis bems po nyid yin pas sngon po la sogs pa mtshan ma'i rnam par rtog pa'i rgyu ma yin pa nyid la 'jug go/_/de'i 'og tu sngar bshad pa'i tshul gyis/_phyi'i gzugs
[\[52a.7\]]la sogs pa'i phung po yang med pa la zhugs nas de la dmigs pa'i sems kyang skye ba med par sems par byed do/_/de'i phyir rnal 'byor pas don dang sems can la sogs par snang ba'i yid kyang sgyu ma dang /_smig rgyu dang /_rmi lam la sogs pa'i rnam par shes pa bzhin du don
[\[52b\]]
[\[52b.1\]]dang 'brel ba nyid kyis med pa la zhugs te/_thos pa dang /_bsam pa dang bsgom pa'i sgo nas mtshan ma med pa'i ting nge 'dzin gyi ngang du bya'o zhes bya bar gnas so/_/'di'i phan yon bshad pa yang 'di yin te/_gang tshe mtshan ma med pa yi/_/ting 'dzin ji lta bzhin reg pa'i/_/de tshe
[\[52b.2\]]sngags pas dngos grub ni/_/yid la yang dag 'byung ba 'thob/_/ces gsungs pa yin no/_/de bzhin du mtshan ma med pa'i rnal 'byor gyi phan yon bstan pa'i skabs nas/_mtshan ma med pas ni mtshan ma dang bcas pa'i dngos grub kyang 'byung bar 'gyur ro/_/mtshan mar bcas
[\[52b.3\]]pas mtshan bcas kyi/_/dngos grub rgyal ba dam pa bzhed/_/mtshan ma med la gnas pas ni/_/mtshan ma can yang bsgrub tu rung /_/de bas rnam pa thams cad du/_/mtshan ma med par brten par bya/_/zhes gzhan 'di yang gsungs so/_/sgrub pa po 'jug pa'i spyod pa mtshan ma dang
[\[52b.4\]]bcas pa ni/_nang gi zhes bya ste/_de yang gsang sngags thams cad kyi spyi'i bzlas brjod yan lag bzhi pa'i skabs nas/_bdag lhar sgyur ba la sogs pa yan lag bzhi'i goms pa'i mtshan nyid bshad pa ni gcig yin te/_gzhi ni rang gi lha bzhag pa/_/rang gi lus kyi gnas zhes
[\[52b.5\]]bya/_/zhes bya ba la sogs pa rgyas par gang gsungs pa yin no/_/de bzhin du gzhan ni de bzhin gshegs pa'i snying po rnams sgrub pa'i skabs nas/_bdag nyid rdzogs par sangs rgyas pa'i skur bsgyur ba goms pa'i sgo nas bshad pa yin te/_de nas snying po de dag las gang yang rung ba cig
[\[52b.6\]]bzung ste/_the tshom med par gyur gyi bar du gzhi bsgrub par bya'o zhes bya ba la sogs pa'i mtshan nyid gang gsungs pa yin no/_/de bzhin du gzhan ni sgrub pa po'i 'jug pa'i spyod pa thams cad kyi spyi'i mtshan ma dang bcas pa dang /_mtshan ma med pa'i rnal 'byor goms pa'i sgo nas/_sems sbyor
[\[52b.7\]]ba'i mtshan nyid bshad pa 'di yin te/_de yang mig gnyis su ra zhes pa snang ba'i bkod pas/_rang gi snying gar zla ba'i dkyil 'khor la bcom ldan 'das rnam par snang mdzad rdzogs par byang chub pa'i sku snying po a zhes bya bas bsgrub pa pad+mo la bzhugs par bsgoms la/_rang gi klad pa'i rgyas
[\[53a\]]
[\[53a.1\]]kyi nang du/_yang snying po aM zhes bya ba de bzhin gshegs pa'i gnas skabs kyi mtshan nyid kyi chos kyi sku rjod par byed par gyur pa/_snying rje chen po'i snying po can las bshad pa/_de bzhin gshegs pa thams cad kyi chos 'byung ba'i phyag rgya la gnas pa'i rdo rje'i dkyil na
[\[53a.2\]]'dug par ji srid du mig tu bkod pa'i ra zhes bya ba'i snang bas zla ba'i dkyil 'khor la/_bcom ldan 'das rnam par snang mdzad kyi rdzogs par byang chub pa'i sku pad+ma la bzhugs pa gzugs brnyan lta bur mthong ba'i bar du legs par bsgom par bya'o/_/de nas zla ba'i 'od kyi lam gyis rang
[\[53a.3\]]gi sems gyen du btang zhing klad pa'i rgyas su bkod pa'i snying po aM zhes bya ba de shin tu cha phra zhing zla ba ltar dkar la rab tu gsal bar snang ba nyid du bya ste/_yun de lta bur ring du bsgom par bya'o/_/de nas sngar mig gnyis su ra zhes bya ba bkod pa'i gnas su la zhes bya ba zla ba ltar dkar ba
[\[53a.4\]]nyid bkod nas de'i tshe na chos thams cad mtshan nyid dang bral ba'o zhes bya bar sems shing chos kyi sku la mos pas rang gi lus ril dang 'jig rten gsum gyi mthas gtugs par stong par ji srid 'dod kyi bar du bsgom par bya'o/_/de'i mjug bsdu ba ni rang gi lus de bzhin gshegs pa la
[\[53a.5\]]sogs pa dang ldan pa ji ltar bkod pa dang ldan pa mthong ba'i sgo nas byas la/_de bzhin gshegs pa la sogs par snang ba mjug brtul ba yang rang gi lus 'ba' zhig lta ba'i sgo nas bya ste/_de lta bas na 'di ni rim gyis mtshan ma dang bcas pa dang /_mtshan ma med pa'i ting nge 'dzin
[\[53a.6\]]gnyis sems pa'i sgo nas sgrub pa po'i 'jug pa'i spyod pa nang gi yin par blta bar bya ste/_ji skad du/_dkar po ser po dmar po gang /_/yid kyis sems par byed pa ste/_/de la yongs su gcod pa gang /_/de ni sems kyis byed pa yin/_/sems ni mgu nas nges gyur pa/_/de ni snying zhes
[\[53a.7\]]bshad pa yin/_/gnas der gnas pa'i gsang sngags rnams/_/'bras bu rgya chen ster bar 'gyur/_/de ru pad+ma bsam pa ni/_/'dab ma brgyad pa ze bar bcas/_/a zhes bya ba 'bar phreng 'khrug_/bzang po de ru gnas pa la/_/zhi ba kun du rnam par g.yo/_/gtso bo
[\[53b\]]
[\[53b.1\]]sna tshogs gzugs mnga' ba/_/glog stong dag ni 'khrug pa bzhin/_/sna tshogs kun du ston pa ni/_/me long phug na gnas pa bzhin/_/chu yi zla ba rnam pa bzhin/_/thams cad na yang mdun na gnas/_/sngags pas gsang sngags la gnas pa/_/yid ni bde bar shes nas su/_
[\[53b.2\]]de nas sngags pas stong du yang /_/klad pa'i rgyas kyi dbus su ni/_/klad kor bcas pa'i mtshan ma can/_/aM zhes bya ba der bsams te/_/shel dngas pa dang gangs 'dra ba/_/dri med dag pa mthong ba ni/_/zhi ba chos kyi rang bzhin sku/_/thams cad kyi ni gzhi zhes bya/_/de las gsang
[\[53b.3\]]sngags dngos grub ni/_/sna tshogs gzugs can 'thob par 'gyur/_/de bzhin gshegs pa'i gnas mthong na/_/mtho ris dang ni byang grol thob/_/ra zhes bya ba mar me bzhin/_/'bar ba'i mig tu bzhag nas kyang /_/mgrin pa cung zad dgu por bya/_/lce yang rkan la sbyar nas
[\[53b.4\]]ni/_/snying ga'i gnas su rnam blta zhing /_/mnyam par bzhag ste yid la blta/_/dri med shin tu rnam dag par/_/rtag tu me long bzhin du gnas/_/de ni yid kyi yang dag par/_/sngon gyi rgyal ba rnams kyis gsungs/_/yid kyis snang byas lam la ni/_/rnam par shes pa snang
[\[53b.5\]]bar 'gyur/_/de nas sngags pas rdzogs sangs rgyas/_/rkang gnyis gtso bo mthong bar 'gyur/_/de mthong sngags pas dngos grub ni/_/rab tu rtag pa thob par 'gyur/_/de nas gong du bsgyur nas su/_/yi ge yongs su bsam pa ni/_/la zhes bya ba klad kor bcas/_/mig gi
[\[53b.6\]]gnas su bsam par bya/_/'di kun stong par mthong na ni/_/go 'phang mi nyams thob par 'gyur/_/ye shes rlabs po che'am ni/_/yang na mngon shes lnga po dang /_/rig sngags 'chang gyur dngos grub dang /_/tshe ring gzhon nur gyur pa gang /_/gal te mthong bar 'dod na ni/_/ji srid
[\[53b.7\]]'di dag ma bsnyems par/_/de srid 'thob par mi 'gyur ro/_/gsang sngags ye shes las byung ba'i/_/'di ni de nyid ye shes mchog_/ces bya ba la sogs pa rgyas par gsungs pa yin no/_/de lta bas na 'di yang gsang sngags thams cad sgrub par byed pa'i thabs dang shes
[\[54a\]]
[\[54a.1\]]rab bslab pa'i sngags pa rnams kyis sgrub pa po'i spyod pa'i mtshan nyid can mtshan ma dang bcas pa dang /_mtshan ma med pa dang /_rnal 'byor gyi ngo bo nyid kho nar bshad pa yin no/_/de bzhin du khyad par du bcom ldan 'das kyis dpa' bo chen po'i snying po sgrub par
[\[54a.2\]]byed pa rnams kyi bsgrub pa'i spyod pa/_byang chub kyi sems goms pa sngon du 'gro ba can rdzogs pa'i sangs rgyas kyi go 'phang sa'i dkyil 'khor la gnas pa bdag gi de kho na nyid ces bya ba 'grub pa'i mtshan nyid kyang gsungs pa nyid de/_cho ga shes pas thog mar ni/_/bdag gi de nyid rim
[\[54a.3\]]bzhin bya/_/sngags pa snga ma bzhin 'dug la/_/de bzhin gshegs pa rjes dran nas/_/bdag nyid a zhes bya ba ni/_/klad kor rgyas dang bcas byas pa/_/thams cad shin tu ser zhing bzang /_/gru bzhi rdo rjes mtshan byas shing /_/sngags pas der gnas rdzogs pa yi/_/sangs rgyas
[\[54a.4\]]kun gyi gtso bor bsam/_/'di ni sangs rgyas thams cad kyi/_/bdag gi de nyid yin par gsungs/_/nam zhig sngags pas bdag gi ni/_/de nyid dogs pa med gyur pa/_/de ni 'jig rten thams cad la/_/phan par byed pa nyid du 'gyur/_/ngo mtshar sna tshogs dag dang ldan/_/mig
[\[54a.5\]]'phrul can gyi gnas 'dug la/_/sngags pas nam zhig mnyam gzhag na/_/srid pa rab tu dogs par ni/_/thog med dus nas mi shes pas/_/bsags pa'i las de kun zad 'gyur/_/bla na med pa'i byang chub sems/_/sems ni nam zhig sgom byed pa/_/de tshe sngags pa rnal 'byor
[\[54a.6\]]pa/_/chu yis pad+ma lta bur ni/_/dge dang mi dge'i 'bras bur ni/_/las kyis rtag par mi gos na/_/'di bdag nyid ni rgyal mchog tu/_/bsgyur na smos kyang ci zhig dgos/_/zhes gang gsungs pa yin te/_'di ni gsang sngags sgrub par byed pa'i 'jug pa'i spyod pa mtshan ma dang
[\[54a.7\]]bcas pa nang gi bshad pa yin no/_/de ltar na rnal 'byor pa ci rigs par phyi dang nang gi 'jug pa'i spyod pa gang yang rung pa legs par byas pa'i mtshan nyid can gyis gsang sngags mnyes par bya ba'i sbyor ba'i spyod pa sngon du bsnyen pa'i bzlas brjod kyi mtshan nyid brtsam par bya'o/_/de yang
[\[54b\]]
[\[54b.1\]]mtshan ma dang bcas pa dang /_mtshan ma med pa'i bzlas brjod kyi sbyor ba'i bye brag gis rnam pa gnyis so/_/de la mtshan ma dang bcas pa'i bzlas brjod kyi sbyor ba ni/_gsang sngags sgrub par byed pa thams cad kyi sbyor ba phyi'i bzlas brjod yan lag bzhi'i mtshan nyid can brtsam par bya'o
[\[54b.2\]]zhes bshad pa kho na yin te/_de'i cho ga yang 'di las/_yi ge dang ni yi ger sbyar/_/de bzhin gzhi las gzhir gyur pa/_/shin tu bsdams pas yid la ni/_/bzlas brjod 'bum phrag gcig bya'o/_/yi ge byang chub sems yin te/_/gnyis pa sgra zhes bya ba yin/_/bzhi ni rang gi lha
[\[54b.3\]]bzhag la/_/rang gi lus kyi gnas la bya/_/gzhi gnyis pa ni rdzogs sangs rgyas/_/rkang gnyis mchog tu shes par bya/_/zla ba'i dkyil 'khor rnam dag pa/_/sngags pas de la gnas par bsam/_/yi ge rnams ni go rims bzhin/_/de yi dbus su legs par dgod/_/ces
[\[54b.4\]]bya ba la sogs pa gsungs pa 'di yin no/_/de bzhin gshegs pa'i snying po bzhis bzlas brjod byed pa rnams kyi nang gi bzlas brjod yan lag bzhi pa'i sbyor ba yang bshad pa yin no/_/de la de bzhin gshegs pa'i rgyud las bstan pa ni 'di dag yin te/_'di lta ste/_a byang chub kyi'o/_/
[\[54b.5\]]A spyod pa'o/_/aM rdzogs par sangs rgyas pa'i go 'phang ngo /_/aHmya ngan las 'das pa'o zhes bya ba yin te/_de lta bas na snying po bzhi po de dag gis ni bcom ldan 'das rnam par snang mdzad kyi byang chub dang /_spyod pa dang /_rdzogs par sangs rgyas pa dang /_mya ngan las 'das pa'i ye shes
[\[54b.6\]]kyi gnas skabs dag bsdu ba yin no/_/de la byang chub ni rang gi sems rnam pa thams cad du skye ba med cing ye shes skye ba med par rtogs pa yin te/_byang chub rtogs pa'i gnas skabs de yang snying po a zhes bya bas mtshon pa yin no/_/de bzhin du byang chub mngon par rdzogs par sangs rgyas
[\[54b.7\]]pa'i dus nyid na/_chos nyid kyis thob pa sku dang gsung dang thugs bkod pa mi zad pa longs spyod rdzogs pa dang /_sprul pa'i sku'i mtshan nyid skal ba ji lta ba bzhin du sems can gyi don mdzad par bzhugs pa dag gis 'gro ba gsum char khyab cing sems can gyi don dang sgrol bar byed pa'i
[\[55a\]]
[\[55a.1\]]mtshan nyid can gyi bdag nyid gang yin pa 'di nyid bcom ldan 'das kyi spyod pa zhes bshad do/_/de yang snying po A zhes bya ba ring du 'dren pas mtshon pa yin no/_/gang gi tshe byang chub kyi mtshan nyid kyi ye shes de bud shing zad nas me mi 'bar ba bzhin du dmigs pa med
[\[55a.2\]]pas shes bya la mi 'jug pa de'i tshe/_shes bya stong pa nyid du brjod pa'i klad kor dang ldan pa yin pas byang chub kyi snying po de nyid sems dang yul rnams skye ba med par rtogs pa'i phyir kun nas sangs rgyas pa zhes bya ste/_ye shes de rtogs pa'i gnas skabs de yang aM zhes bya ba 'dis
[\[55a.3\]]mtshon pa yin no/_/de'i rjes la rnam par snang mdzad kyi ye shes dang shes bya dag stong pa nyid rang gi ngo bo yang ngo bo nyid med do/_/zhes bya ba la de ltar rtogs pa'i gnas skabs de nyid na/_mya ngan las 'das pa dang 'dra ba mtha' las 'das pa stong pa nyid rtogs pa'i gnas skabs yin
[\[55a.4\]]te/_stong pa nyid kyang stong pa nyid du rjod par byed pa'i snying po aHzhes bya ba tsheg gnyis dang ldan pas mtshon par byed pa yin no/_/de la snying po bzhi po 'di dag ni nang gi bzlas brjod yan lag bzhi pa'i sbyor ba 'di yin te/_'di lta ste/_bdag nyid a zhes bya ba la sogs pa'i snying po
[\[55a.5\]]bzhi pas/_snying po gang yang rung ba gcig gis rdzogs pa'i sangs rgyas shAkya thub pa'i sku bsams la/_snying po yi ge 'di nyid kyis rdzogs pa'i sangs rgyas bdag dang gnyis su med par gyur pa de'i thugs kar der zla ba'i dkyil 'khor bsams te/_der yang dag par rdzogs
[\[55a.6\]]pa'i sangs rgyas kyi sku bcom ldan 'das rnam par snang mdzad gdan pad+ma la bzhugs pa gzhan zhig bsams nas de'i thugs kar yang snying po'i yi ge de nyid zla ba'i dkyil 'khor la gnas par bsam zhing de bzlas brjod bya ba yin te/_de bstan pa'i phyir/_de nas snying po de dag gang
[\[55a.7\]]yang rung ba gcig bzung ste/_the tshom med par gyur gyi bar du gzhi bsgrub par bya'o/_/de nas snying po snying gar bzhag ste yid bsgrub par bya'o/_/shin tu rnam par dag pa'i dri ma med par brtan par rab tu mi g.yo ba rnam par mi rtog pa me long lta bur rab tu phra ba la mngon du blta zhing
[\[55b\]]
[\[55b.1\]]rtag tu goms pa'i sbyor bas/_rang gi lus rang gi lha'i lus su mthong ba'i bar du bya'o/_/de nas gzhi gnyis pa yang dag par rdzogs pa'i sangs rgyas me long gi dkyil de nyid na/_pad+ma'i rgyal po chen po la bzhugs pa phug na bzhugs pa lta bu'i ting nge 'dzin la snyoms par zhugs
[\[55b.2\]]pa thor tshugs dang dbu rgyan can 'od zer mtha' yas pas bskor ba/_rtog pa dang rnam par rtog pa thams cad dang bral ba/_nam mkha' bzhin gzod ma nas zhi ba ste/_de la sgra gnas par bsam zhing /_/mnyam par gzhag pas bzlas brjod bya'o zhes bya ba la sogs pa
[\[55b.3\]]gsungs te/_de bzhin du mtshan ma med pa'i ting nge 'dzin rang gi lha chos kyi sku sbyor ba'i sgo nas kyang cir rig sngags dang gsang sngags thams cad kyi bzlas brjod kyi cho ga bshad de/_'di las mtshan ma dang bcas pa dang /_mtshan ma med pa gnyis kyis go rims bzhin du yongs
[\[55b.4\]]su ma dag pa dang yongs su dag pa'i sku gnyis kyi bye brag gi sgo nas/_lha'i sku'i ngo bo nyid rnam pa gnyis su bstan to/_/de yang yongs su dag pa ni chos kyi sku mtshan ma med pa'i ting nge 'dzin gyi ngo bo nyid ye shes rnam pa med pa'i rang bzhin gyi mtshan nyid yin no/_/yongs su ma dag pa yang kun
[\[55b.5\]]du brtags pa'i gzugs kyi ngo bo nyid rdzogs pa'i sangs rgyas rnams kyi sku ji ltar longs spyod rdzogs pa dang /_sprul pa'i sku'i mtshan nyid gdul bya'i skye bo la snang ba'i dbang gis kha dog dang dbyibs kyi bdag nyid du rnam par gzhag pa yin no/_/lha'i khyad par yongs su dag pa dang /_
[\[55b.6\]]yongs su ma dag pa de las gzhan pa rnams kyi gzugs kyi sku bsod nams kyi rgyu ji ltar gzung ba bzhin du snang ba yang /_kun brtags pa'i ngo bo nyid kyis yongs su ma dag pa yin no/_/'dir yang de nyid kyi rnam par thar pa'i sgo'i sems goms pa'i mtshan nyid ji ltar rtogs pa gang yin
[\[55b.7\]]pa de ni de dag gi yang chos kyi sku yin no zhes bya bar rnam par gzhag ste/_de skad du gzhan las kyang /_gsang sngags byang chub sems yin te/_/zhes gsang sngags spyi'i mtshan nyid gsungs so/_/sku de gnyi ga'i mtshan nyid kyang 'di las yongs su bstan te/_lha'i gzugs kyang
[\[56a\]]
[\[56a.1\]]rnam pa gnyis te/_yongs su dag pa dang yongs su ma dag pa'o/_/de la yongs su dag pa ni rtogs pa'i ngo bo ste mtshan ma thams cad dang bral ba'o/_/yongs su ma dag pa ni mtshan ma dang bcas pa'i gzugs te kha dog dang dbyibs so/_/de la lha'i gzugs rnam
[\[56a.2\]]pa gnyis kyis dgos pa rnam pa gnyis 'grub par 'gyur te/_mtshan ma dang bcas pas ni mtshan ma dang bcas pa'o/_/mtshan ma med pas ni mtshan ma dang bcas pa'i dngos grub kyang 'byung bar 'gyur ro/_/mtshan mar bcas pas mtshan bcas kyi/_/dngos grub rgyal ba dam pa bzhed/_/mtshan
[\[56a.3\]]ma med la gnas pas ni/_/mtshan ma can yang sgrub tu rung /_/de bas rnam pa thams cad du/_/mtshan ma med pa brten par bya/_/zhes gang gsungs pa yin te/_lha'i sku mtshan ma med pa la 'jug pa'i thabs de yang 'di las sngar mtshan ma med pa'i ting nge 'dzin rim par phye ba las bshad
[\[56a.4\]]pa 'di nyid do/_/de la rang gi lha la sogs pa kun du brtags pa kha dog dang dbyibs kyi bdag nyid du snang ba'i mtshan nyid kyi skus bzlas brjod kyi yan lag bzhi la sogs pa sgrub pa ni sngar bshad zin to/_/rang gi lha chos kyi sku'i mtshan nyid can mtshan ma med pa'i ting nge 'dzin goms pa'i sgo
[\[56a.5\]]nas bzlas brjod sgrub pa'i sbyor ba'i go rims 'di yin te/_de la re zhig snga ma bzhin du bzlas brjod yan lag bzhi la sogs pa thams cad mngon du byas la rang gi lha'i sku bdag dang gnyis su med pa'i kha dog dang dbyibs la sogs pa'i ngo bo nyid kun du brtags par snang ba la rdul phra rab tu rnam
[\[56a.6\]]par gzhag par brtags pa'am gzod ma nas ma skyes shing skye ba med pa'i rigs pa'am/_de bzhin du rang gi sems kha nang du bltas par bya ba'i sbyor ba'i sgo nas srog slar sdud pa'i rigs pa'am/_der snang ba yid la mi byed pa'i sgo nas kyang rung ste/_ji ltar rtogs pa bzhin sems rang
[\[56a.7\]]rig pa tsam rang gi lha'i gzugs kyi sku dang bral ba snang ba med pa mngon du bya ste/_ci rigs par rang gi yid la rig sngags bzlas brjod bya'o zhes bya ba yin no/_/de bstan pa'i phyir/_yid kyi 'jig rten 'das zhes bya/_/slar sdud la sogs rnam par spangs/_/lha dang gcig tu sbyor ba
[\[56b\]]
[\[56b.1\]]dang /_/tha dad ma yin 'jig pa'o/_/yid kyi rang bzhin dbyer med bya/_/gzhan du bya ba ma yin no/_/zhes bya ba gsungs te/_'di ni sgrub pa po rnams kyis sngon du bsnyen pa'i tshe gsang sngags mnyes par bya ba'i phyir sbyor ba'i spyod pa bshad pa yin no/_/da ni sngar bsnyen pa byas zin
[\[56b.2\]]pa'i gsang sngags kyi dngos grub sgrub pa'i spyod pa'i sbyor ba brjod par bya ste/_de yang phyi dang nang gi bye brag gis rnam pa gnyis so/_/de la phyi'i ni gsang sngags kyi dngos grub thams cad sgrub pa'i dkyil 'khor 'di yin te/_'di ltar ji skad du gsang sngags sgrub pa'i dkyil 'khor gyi
[\[56b.3\]]mtshan nyid/_kun du gru bzhi lham pa ste/_/sgo gcig pa la mu rang can/_/thams cad kha dog ser po yi/_/rdo rje dkyil 'khor mchog bris nas/_/rdo rje phan tshun 'brel bya ba/_/zhes bya ba la sogs pa gsungs pa 'di yin te/_dkyil 'khor gyi mtshan nyid rgyas par gsungs nas/_
[\[56b.4\]]de ni bsrung byas der 'dug ste/_/sbyangs pa'i rdzas ni blangs nas su/_/nang gi bdag nyid rnam dag pas/_/mtshan gcig thal byung bzlas brjod bya/_/der ni nam gyi phyed dus sam/_/yang na nyi ma 'char ba'i tshe/_/rdzas de yongs su gyur pa ni/_/'bar phreng can gyi gzi brjid bzhin/_/zhes
[\[56b.5\]]bya ba la sogs pa rgyas par gsungs so/_/de lta bas na 'di ni phyi'i dngos grub ral gri la sogs pa'i mtshan nyid rnams bsgrub pa'i phyir phyi'i sgrub pa'i dkyil 'khor dngos su bshad pa yin no/_/nang gi dkyil 'khor ni me dang rlung dang chu dang sa'i mtshan nyid yin te/_de dag goms par
[\[56b.6\]]byas pas nang gi dngos grub sems kyi dbang tsam la rag las pa mngon par shes pa la sogs pa'i mtshan nyid dag kho na sgrub par byed do/_/nang gi dngos grub de dag gi mtshan nyid kyang 'di las dpa' bo chen po'i rim par phye ba dang yi ge brgya pa rim par phye ba bstan pa las dngos su bstan
[\[56b.7\]]par khong du chud par bya'o/_/de bzhin du 'di las nang gi dngos grub rnams 'grub par bya ba'i phyir mtshan nyid ma med pa'i ting nge 'dzin gyi dbang thob pa gzhan yang gsungs pa nyid do/_/gang tshe mtshan ma med pa'i sa/_/ting 'dzin ji lta bzhin reg pa/_/de tshe sngags pas dngos grub ni/_/yid
[\[57a\]]
[\[57a.1\]]las yang dag 'byung ba thob/_/ces gsungs so/_/'dir dngos grub yid las yang dag par 'byung bar bstan pa ni/_dngos grub thams cad rnam par dbye ba las brjod pa yin te/_'di lta ste/_byang chub sems thob gang yin des/_/dngos grub de las gzhan ci dgos/_/
[\[57a.2\]]de las gzhan du'ang dngos grub ni/_/rnam pa dag ni lngar 'dod de/_/spyod pa'i rjes su 'jug pa dang /_/de bzhin sa ni gnon pa dang /_/'jig rten mngon shes lngar 'dod dang /_/sangs rgyas nyid dang gang gzhan no/_/zhes gang gsungs pa yin no/_/de lta bas na phyi dang nang gi 'jug pa'i
[\[57a.3\]]spyod pa'i dkyil 'khor du 'jug pa dang /_byang chub kyi sems goms pa dang /_sems spyod pa la sogs pa'i mtshan nyid bshad pa 'di ni sbyor ba'i spyod pa bzlas brjod yan lag bzhi pa la sogs pa'i mtshan nyid la 'jug par 'gyur ba yin no/_/de la sbyor ba'i bzlas brjod yan
[\[57a.4\]]lag bzhi pa la sogs pa'i mtshan nyid ni 'di yin te/_'di lta ste re zhig dang por rim pa gang yang rung bas bzlas brjod kyi sbyor ba dmigs pa dang bcas pa dang /_dmigs pa med pa'i bdag nyid kyi sgo nas ji srid du sngags kyi sngon du bsnyen pa bzlas brjod ji skad bshad pa yongs su
[\[57a.5\]]rdzogs pa de srid du bzlas brjod bya'o zhes bya ba yin no/_/gsang sngags kyi bsnyen pa'i bzlas brjod kyang rgyud 'di las rnam pa gsum du nges par gsungs te/_'di lta ste/_grangs dang dus nges pa dang mtshan ma byung ba'o/_/de la byang chub kyi sems legs par goms pa ci rigs par kun
[\[57a.6\]]rdzob dang don dam pa'i bden pa'i lha'i ngo bo nyid kyi dang du byas pa la ni spyir gsang sngags thams cad dang khyad par du de bzhin gshegs pa'i snying po bzhi rnams las gang yang rung ba'i sngon du bsnyen pa'i dus snga ma dang por grangs kyi bsnyen pa bzlas brjod 'bum bya ba/_sngon du 'gro ba'i bzlas
[\[57a.7\]]brjod zla ba gnyis su nges par bya ba nyid du gsungs pa yin no/_/dpa' bo chen po'i yi ge rnams kyi sngon du bsnyen pa ni/_sgrub pa po bdag gi de kho na nyid kyi mtshan nyid ngang du byas pa'i rnal 'byor gyi gzhi can la bzlas brjod kyi grangs so sor yongs su chad pa med pa kho nar gsungs so/_/de
[\[57b\]]
[\[57b.1\]]la re zhig bcom ldan 'das kyis 'di las gzhung 'dis gsang sngags thams cad kyi spyi'i bsnyen pa'i bzlas brjod nges pa'i mtshan nyid bshad de/_yi ge dang ni yi ger sbyar/_/de bzhin gzhi las gzhir gyur pa/_/shin tu bsdams pas yid la ni/_/bzlas brjod 'bum phrag gcig
[\[57b.2\]]bya'o/_/zhes bya ba rgyas par gsungs nas yang /_de nas sngags pas zla gcig tu/_/shin tu bsdams te bzlas brjod bya/_/gsang sngags sngon du spyad pa ni/_/gzhi gcig nas ni gcig tu 'jug_/grags chen sangs rgyas thams cad kyis/_/sngar spyad pa zhes bshad pa yin/_/
[\[57b.3\]]de phyin chad ni gang cung zad/_/me tog spos la sogs pa 'bul/_/sangs rgyas nyid du 'gyur bya'i phyir/_/de tshe byang chub tu yang bsngo/_/sngags pas 'jigs med de lta bus/_/zla ba gnyis la bzlas brjod bya'o/_/de nas zla ba nya ba'i tshe/_/mi de sgrub pa la 'jug bya/_/zhes bya ba
[\[57b.4\]]la sogs pa gang gsungs pa yin no/_/de bzhin du khyad par dus na de bzhin gshegs pa'i snying po bzhi po dag gi sngon du bsnyen pa gzhung 'dis nges par bshad pa nyid de/_de nas snying po de dag nyid las gang yang rung ba cig bzung ste/_the tshom med par gyur gyi bar du gzhi bsgrub
[\[57b.5\]]par bya'o zhes bya ba rgyas par gsungs nas/_de la sgra gnas par bsam zhing /_mnyam par gzhag pas bzlas brjod bya'o/_/de nas sngon du bsnyen pa ni 'bum phrag gcig tu bya bar bshad de/_de nas zla ba gnyis pa la/_/me tog dri la sogs pa 'bul/_/sems can rnam
[\[57b.6\]]pa mang po yi/_/phan pa nye bar sgrub byed cing /_/rnyed dang ma rnyed rnam spangs te/_/zla ba gzhan las bzlas brjod bya/_/de la de ru sbyor ba 'di/_/mnyam par gzhag par bsam par bya'o/_/bdag gi bsod nams mthu yis su/_/sems can thams cad bde gyur cig_/thams cad nad
[\[57b.7\]]kyang med gyur cig_/yang na de bzhin gshegs bsngags pa'i/_/'dod pa phun sum tshogs gyur cig_/ces bya ba la sogs pa rgyud 'di las/_sems can la phan par bsngags pa'i sbyor ba rgyas par bstan pa'i bar du yin no/_/de bas na 'di ni de bzhin gshegs pa'i snying po bzhi sngon du
[\[58a\]]
[\[58a.1\]]bsnyen pa nges pa'i bzlas brjod kyi sbyor bas kun nas bslang ba spyir mdor yang dag par bsdus pa yin no/_/rgyas par na rgyud 'di nyid las nges par gzung bar bya'o/_/de bzhin du nang gi rnal 'byor yan lag bzhi pa byas pa las/_bzlas brjod med kyang khyad par du snying po a
[\[58a.2\]]zhes bya ba las bsam pa'i sbyor bas kun nas bslang ba'i tshe brtan par byed pa dang /_dug [(]sal [,]sel [)]ba 'di gsungs pa nyid de/_'on te srog gzung bar 'dod na a zhes bya ba srog dang lhan cig tu byas la dus gsum du bsam par byas na yun ring du gnas par 'gyur ro/_/de nyid kyi steng du klad kor
[\[58a.3\]]bzhag na gnas pa dang /_'gro ba'i dug thams cad sel to zhes gang gsungs pa yin no/_/bsam pa'i sbyor ba'i sgo nas snying po a zhes bya ba'i dbang du bya ba'i sbyor ba 'di yang gsungs te/_de nas gzi can dbang du bya bar 'dod na/_a zhes bya ba bdag tu 'dod pa las de bzhin mi dbang
[\[58a.4\]]ngo /_/gcig la pad+ma gzhag par bya/_/gzhan la yang ni dung bzhag ste/_/gcig la gcig ni gdong bltas na/_/de yi mod la dbang du 'gyur/_/zhes bya ba la sogs pa gsungs pa yin no/_/'di'i don ni bdag nyid rnam par snang mdzad kyi sku kha dog dmar por bsgoms te/_de'i lce la
[\[58a.5\]]pad+ma dmar po kho na bsams la/_bsgrub par bya ba yi ge ba zhes bya bas rdo rje sems dpa'i sku kha dog dmar por bsams te/_de'i lce la yang dung kha dog dmar po kho na bsams nas/_phan tshun gdong du bltas na dbang gi sbyor ba yin no/_/de lta bas na de lta bu ni de bzhin gshegs pa'i snying
[\[58a.6\]]po bzhi po dag gi sngon du bsnyen pa'i bzlas brjod nges pa dang /_bsam pa la goms pa'i las kyi sbyor ba nges par bshad pa yin no/_/'di las bzlas brjod kyis kun nas bslang ba'i dngos grub kyi ched du/_dpa' bo snying po chen po'i yi ge sgrub par byed pa rnams kyi sngon du bsnyen pa rnal 'byor
[\[58a.7\]]gyi gnas sgrub pa sngon du 'gro ba can gyi bzlas brjod kyi grangs nges pa yang bstan la/_bsams pas kun nas bslang ba'i las rnams 'grub par bya ba'i phyir snying po de dag nyid kyis bzlas brjod kyi sbyor ba dang /_de bsgoms pas kun nas bslang ba'i dngos grub rnams kyi sbyor ba yang bstan to zhes
[\[58b\]]
[\[58b.1\]]bya bar shes par bya'o/_/de la rnal 'byor gyi gnas kyi mtshan nyid ni/_'di las/_a ni mchog tu shes bya ba/_/dbang chen dkyil 'khor ldan pa ste/_/phyi rol dang ni nang du yang /_/rdo rje dkyil 'khor shes par bya/_/der 'dug nas ni thams cad bsam/_/rnal 'byor gnas zhes
[\[58b.2\]]bshad pa yin/_/zhes gsungs pa 'di yin no/_/bcom ldan 'das dbang chen gyi sku 'di las/_gser gyi kha dog 'bar dang bcas/_/thor tshugs dbu rgyan 'chang ba yi/_/rdzogs pa'i sangs rgyas ting nge 'dzin bzhugs/_/dbang chen gyi ni gzhi zhes bya/_/zhes gsungs pa yin no/_/de
[\[58b.3\]]ltar na rnal 'byor gyi gnas bsgrub ste/_rnal 'byor gyi gnas de la dpa' bo chen po snying po yi ge rnams gang yang rung ba zhig bkod nas/_rang dang gzhan gyi don phun sum tshogs pa 'grub par bya ba'i phyir ci rigs par 'di lta ste/_bsam pa'i rgyud las 'grub pa'i sbyor ba dang /_zla pa'i
[\[58b.4\]]sngon du bsnyen pa'i bzlas brjod sgrub pa'i dngos grub kyi sbyor ba dang /_yi ge de dag nyid bsgoms pas shin tu goms pa las byung ba'i dngos grub 'grub pa'i sbyor ba dang /_rnam pa gsum gyis rnal 'byor du bya'o/_/re zhig snying po a zhes bya bar sngar bshad pa rdzogs pa'i sangs rgyas kyi
[\[58b.5\]]mtshan nyid can rnal 'byor gyi gnas dbang chen gyi dkyil 'khor la bsams pa'i sems pa'i sbyor ba'i sgo nas sems can thams cad 'gugs pa'i las dang /_dug dang rims nad 'byin par byed pa'i las ston te/_a ni mchog tu shes bya ba/_/dbang chen dkyil 'khor ldan pa ste/_
[\[58b.6\]]phyi rol dang ni nang du yang /_/rdo rje dkyil 'khor shes par bya/_/der 'dug pas ni thams cad bsam/_/rnal 'byor gnas zhes bshad pa yin/_/a ni srog gi dam pa ste/_/'gugs par byed pa'i mchog tu bshad/_/nam zhig klad kor gyis mnan na/_/lus can kun gyis sel
[\[58b.7\]]bar 'gyur/_/zhes gsungs pa yin no/_/de bzhin du de la gnas pa'i snying po a zhes bya ba nyid goms pas zla bar sngon du bsnyen pa'i bzlas brjod sgrub pa dus gsum du byas pa'i sgo nas rgyas pa'i las dag dang pad+ma dang rdo rje la sogs pa'i dngos grub dag bsgrub par bya ste/_sngags pas nam zhig
[\[59a\]]
[\[59a.1\]]zla gcig tu/_/rdo rje can gyi rgya bcings nas/_/dus gsum bzlas brjod byas na ni/_/mi shes grong khyer 'jug par 'gyur/_/lha dang lha min rnams kyis kyang /_/mi phyed shin tu brtan par 'gyur/_/bdag gi rnyed pa grub bya'i phyir/_/rgyas pa'i las ni gang cung zad/_/de
[\[59a.2\]]kun rtag tu sngags pa yis/_/dkyil 'khor gyi ni dbus su bya/_/zhes bya ba dang /_rdo rje pad+ma ral gri dang /_/de bzhin ngang par bshad pa dang /_/gser dag dang ni sa dag dang /_/yang na yid bzhin nor bu'ang rung /_/de la sogs pa'i rdzas rnams ni/_/dbang chen du ni bsgoms te bsgrub/_/ces
[\[59a.3\]]gang gsungs pa yin no/_/dbang chen du bsgoms te zhes bya ba ni/_dbang chen gyi gzhi la gnas te zhes dgongs pa yin no/_/de'i mtshan nyid ni gong du/_gser gyi kha dog 'bar dang bcas/_/thor tshugs dbu rgyan 'chang ba yi/_/rdzogs pa'i sangs rgyas ting 'dzin bzhugs/_/dbang chen
[\[59a.4\]]gyi ni gzhi zhes bya/_/zhes gsungs pa yin no/_/de lta bas na sngar bshad pa'i cho gas snying po a zhes bya ba zla bar bzlas brjod byas pa'i dngos grub yin par blta bar bya'o/_/rnal 'byor pa dbang chen gyi gzhi la gnas pa nyid bsams pa tsam gyis dmag la sogs pa sems can thams cad
[\[59a.5\]]gnon par bstan pa'i phyir/_mnan pa dag kyang bshad par byas/_/'di ni khyed kyis mnyam bzhag nyon/_/sngags pas mdor na ri rab ni/_/rtse mo brgyad pa bsam par bya/_/de yi steng du pad+ma gzhag_/de yi rjes la rdo rje'o/_/de steng rnal 'byor pa yis ni/_/yi ge dam pa gtso bo ste/_/de yi
[\[59a.6\]]spyi bor mnan na ni/_/de ni mi g.yo gnas par 'gyur/_/zhes bya ba gsungs te/_'di'i don ni mnan par bya ba'i steng du ri rab bsams la de'i steng du pad+ma dbang chen gyi dkyil 'khor la gnas par bsam zhing /_de la rdo rje rtse mo brgyad pa bsam ste/_de la bcom ldan 'das dbang chen gyi kha dog can
[\[59a.7\]]ting nge 'dzin la snyoms par zhugs pa kho nas ji srid de legs par snang ba kho na gyur pa de srid du bsam par bya'o zhes bya bya yin no/_/de bzhin du rnal 'byor pa dbang chen gyi gzhi can dag gis bdag dang gzhan dag gi nad zhi bar bya ba'i phyir/_nad kyi gnyen po dang 'tsham pa'i sman la lan brgyar bzlas
[\[59b\]]
[\[59b.1\]]brjod byas nas btung bar bya ste/_sman la yang ni lan brgya ru/_/bzlas brjod byas te mis 'thungs na/_/sngon gyi las las byung pa yi/_/de yi nad rnams 'byang bar 'gyur/_/zhes gang gsungs pa yin no/_/snying po a zhes bya ba'i las dang dngos grub dag bshad zin to//_//bam po drug
[\[59b.2\]]pa/_bzhes bya ba'i las kyang brjod par bya ste/_de la sngar bshad pa'i rnal 'byor gyi gnas bdag dang gnyis su med par gyur pa'i lte ba'i dkyil du pad+ma dkar po rdo rje'i dkyil 'khor la gnas pa rnam par bsams la/_de la yang chu'i dkyil 'khor bsam zhing de'i steng du ba zhes bya ba 'od zla ba lta
[\[59b.3\]]bu dbyibs bum pa dang 'dra ba bsams nas/_de las chu bo bdud rtsi'i chur 'bab pa dgu mthong ste/_de dag gis ba zhes bya ba'i bum pa bskor nas bum pa'i ngos nas phyi rol du 'byung bar bsam mo/_/smugs pa'i zil pa'i tshogs kyis 'khor bar yang bsam zhing /_snga ma bzhin du snying po ba zhes bya
[\[59b.4\]]ba zla bar bzlas brjod bya'o/_/de nas mar gsar dang 'o ma la sogs pa'i dngos grub rnams bsgrub par bya ste/_de nas gzhan yang nges pa yis/_/ba zhes bya ba dam pa nyon/_/gdangs dang 'o ma dang 'dra ba/_/lte ba'i dbus na byung ba ste/_/pad+ma dkar po dam pa ni/_/de yi dbus na rab tu gnas/_/mgon
[\[59b.5\]]po dam pa rab tu zhi/_/ston ka'i zla ba'i 'od dang 'dra/_/de yi dkyil 'khor ngo mtshar can/_/rdzogs pa'i sangs rgyas rnams kyis bshad/_/kun du dkar po bsam par bya/_/khyud skor rim pa dgus kyang bskor/_/gdung ba thams cad zhi byed pa/_/smugs zil 'dus pa'i nang na gnas/_/'o ma mu
[\[59b.6\]]tig phreng dkar dang /_/shel dang zla ba'i 'od 'dra ba/_/chu rgyun rnams kyis khor yug tu/_/kun nas rab tu 'bab pa bzhin/_/sngags pas yid la bsams na ni/_/gdung ba kun las thar bar 'gyur/_/mnyam par gzhag pas dngos 'di rnams/_/dkyil 'khor 'dir ni bsgrub par bya/_/
[\[59b.7\]]mar gsar 'o ma mu tig phreng /_/de bzhin khyu mchog shel yang rung /_/zho'am yang na chu yang rung /_/de la sogs pa'i rdzas rnams ni/_/dngos grub sna tshogs grub phyir bsgrub/_/ces gang gsungs pa yin no/_/dngos grub 'di dag gi 'bras bu bstan pa'i phyir/_/tshe ni ring bar gyur pa
[\[60a\]]
[\[60a.1\]]dang /_/gzugs ni ngo mtshar che gyur dang /_/nad rnams kun las thar ba dang /_/skal ba bzang po'i mchog gyur dang /_/yid rno 'dzin par nus pa dang /_/shes rab shin tu dri med pa/_/sgrub pa'i rdzas ni 'di rnams kyis/_/de dag thams cad myur du 'grub/_/dkyil
[\[60a.2\]]'khor dpal dang ldan pa 'di/_/zhi bar byed pa bshad pa yin/_/zhes gsungs so/_/ba zhes bya ba 'di nyid dkyil 'khor de lta bu la gnas shing klad kor dang ldan pa bya ste/_bsgrub par bya ba'i lte ba'i thad kar bsams na rims nad dang dug la sogs pa sel bar byed de/_klad kor 'khor
[\[60a.3\]]dang bcas byas nas/_/sel bar byed pa'i mchog tu 'gyur/_/zhes gang gsungs pa yin te/_'dir ba zhes bya ba'i klad kor yang kha dog sprin dkar po lta bu las char 'bab par bsam par bya'o/_/ba zhes bya ba'i las dang dngos grub bshad zin to/_/de bzhin du ra zhes bya ba'i rang gi
[\[60a.4\]]dkyil 'khor la gnas pa sngar bshad pa'i rnal 'byor gyi gnas bdag dang gnyis su med par gyur pa'i brang gi thad kar bkod pa de'i sgra'i de kho na nyid sems pa sngon du 'gro ba'i bzlas brjod 'bum byas pa'i dngos grub dang las bstan pa'i phyir/_ra zhes bya ba yang dag mchog_/'od can rnams
[\[60a.5\]]kyi 'od ces bya/_/'dis ni las rnams gang cung zad/_/mtshams med lnga las byung ba yang /_/rnal 'byor shin tu mnyam gzhag nas/_/bsams na de kun zad par 'gyur/_/yid 'ong thams cad rab tu dmar/_/gru gsum pa yi tshul du gnas/_/zhi ba 'bar ba'i phreng bas 'khrigs/_/sum mdo
[\[60a.6\]]ris dang snying gar gzhag_/rnal 'byor pa ni der 'dug nas/_/ra ni klad kor bcas par bsam/_/mi 'jigs pas ni ci rigs par/_/dngos po 'di rnams der bsgrub bo/_/nyi ma dang ni gza' kun dang /_/de bzhin bsgrims te me dang ni/_/dbang du bya ba'i rdzas rnams dang /_/yang ni 'khor
[\[60a.7\]]bar 'gyur ba dang /_/skam pa dang ni gsad pa dang /_/de bzhin bkar dang gnod pa dag_/me dang lhan cig 'di sbyar na/_/de dag thams cad med par 'gyur/_/zhes bya ba gsungs so/_/de bzhin du de ltar rnal 'byor gyi gnas bdag dang gnyis su med par gyur pa'i smin mtshams su hUM zhes bya ba rlung
[\[60b\]]
[\[60b.1\]]gi dkyil 'khor la gnas pa rnam par bsams la de'i sgra'i de kho na nyid sngon du 'gro ba'i bzlas brjod zla bar rim gyis dus gsum du bya zhing /_de nas nam mkha' la 'gro ba la sogs pa'i dngos grub rnams bsgrub par bya ste/_ha zhes bya ba dam pa mchog_/rlung ni thams cad yang dag 'byung /_/
[\[60b.2\]]zhes gang gsungs pa yin te/_'di ni rlung gi ting nge 'dzin gyi rgyu'i mtshan nyid par bstan to/_/rgyu dang las dang 'bras bu dang /_/gang gi sa bon rnams skye ba/_/'dir ni klad kor bcas sbyar na/_/de dag thams cad 'jigs par byed/_/ces bya ba 'dis kyang 'di la sgra'i de kho na nyid rjod par
[\[60b.3\]]byed par don dam pa'i ting nge 'dzin la zhugs pa'i mtshan nyid can yin par bstan to/_/de yi gzugs kyang bshad pa ni/_/kha dog gnag la 'od po che/_/mi zad 'bar ba'i phreng bas 'khrigs/_/zhes bya ba ni 'di'i gzugs rlung gi ngo bo nyid de gang par bshad pa yin no/_/mkhas pas
[\[60b.4\]]smin ma'i mtshams su ni/_/dkyil 'khor la ni gnas par bsam/_/zhes bya ba'i rlung gi dkyil 'khor la ni gnas pa 'di smin ma'i mtshams su gzhag par brjod par bya ba yin no/_/rlung gi dkyil 'khor gyi mtshan nyi bstan pa'i phyir/_de ni mthing ga zla ga ma 'dra/_/tog dang bcas
[\[60b.5\]]pa ba dan g.yo/_/yi ge rab tu mi 'gyur ba/_/sngags pas der gnas bsam par bya/_/zhes gsungs so/_/de ltar bsgom shing zla bar bzlas brjod byas pa'i dngos grub mngon par mtho ba bstan pa'i phyir/_gang zhig mthong ba nyid la ni/_/sems can rnams kyi don bya ba'i/_/dngos grub
[\[60b.6\]]rnams ni de tshe sgrub/_/mkha' la 'gro ba nyid dang ni/_/yang na rdzu 'phrul rkang pa dang /_/lha yi mig dang rna ba dang /_/sngags pas de bzhin thob pa dang /_/mi snang ba la sogs kun dang /_/dbye ba dag kyang gang gsungs pa/_/sngags pas mnyam par gzhag pa yis/_/dkyil 'khor gnas
[\[60b.7\]]na de kun byed/_/ces gsungs so/_/'di sgra'i de kho na nyid rgyu mi dmigs pa'i mtshan nyid sems pa'i sgo nas bdud bzhi 'joms pa'i rgyu yin pas/_nges par legs pa'i go 'phang thob pa'i mtshan nyid kyi dngos grub kyi rgyu nyid yin par bstan pa'i phyir/_'dis ni byang chub snying po 'dir/_/
[\[61a\]]
[\[61a.1\]]byang chub sems dpa' grags chen rnams/_/rgyu kun dmigs su med pas na/_/bdud las rnam par rgyal bar byed/_/ces gsungs so/_/da ni ral gri'i phyag rgya bcings nas rnal 'byor gyi gnas bdag dang gnyis su med par gyur pa'i ji ltar nges par bsams pa la
[\[61a.2\]]sogs pa'i dngos po thams cad stong pa nyid du mos pa'i sgo nas/_khaM zhes bya ba zla bar bzlas brjod byas pa ral gri dang 'khor lo la sogs pa'i dngos grub kyi rgyu nyid yin par bstan te/_rgyu med pa na 'bras bu'ang med/_/las kyang yod pa ma yin te/_/dngos po de gsum med pas na/_/
[\[61a.3\]]stong pa'i ye shes thob par 'gyur/_/rdzogs pa'i sangs rgyas mthu chen gyis/_/de yi gzugs kyang bshad pa yin/_/klad kor bcas par ldan pa ste/_/khaM ni stong pa'i mchog ces bya/_/zhes gsungs pa yin te/_'dis ni khaM zhes bya ba chos thams cad stong pa'i ting nge 'dzin rjod par
[\[61a.4\]]byed pa nyid yin pa dang stong pa nyid kyi ting nge 'dzin yang khaM zhes bya ba'i gzugs su byin gyis rlob pa yin par bstan par rig par bya'o/_/ral gri phyag rgyar ldan pa yis/_/bsgrub par bya ba nges par sgrub/_/ces bya ba 'dis ni zla bar sngon du bsnyen pa'i cho ga kun du bstan to zhes bya bar khong du
[\[61a.5\]]chud par bya'o/_/zla bar sngon du bsten pa'i dngos grub bstan pa'i phyir/_ral gri zhags pa 'khor lo dang /_/lcags mda' de bzhin thob ste/_/rdzas de rnams dang ldan na ni/_/go 'phang dam pa sgrub par byed/_/ces gsungs pa yin te/_'di dag ni rnal 'byor gyi gnas ji skad bshad
[\[61a.6\]]pa la mos pa bstan pa sngon du 'gro ba'i yi ge re re sems pa dang /_de bzhin du bzlas brjod byed pa'i sgo nas/_dpa' bo chen po'i snying po yi ge lnga'i dngos grub dag yin par bshad do/_/da ni mnyam par gzhag pa'i gnas skabs kyi rnal 'byor pa rnam par g.yeng ba bsal ba'i sgom pa shin tu
[\[61a.7\]]goms pas/_rnal 'byor gyi gnas bdag dang gnyis su med par gyur ba/_ji ltar mos pa bzhin snang ba brtan pa'i yi ge 'di dag gis bsgom pa goms pa 'grub pa las rab tu 'byung ba dang rdzu 'phrul cho 'phrul la sogs pa'i dngos grub dag bstan pa'i phyir/_gsang ba'i bdag po byang chub
[\[61b\]]
[\[61b.1\]]sems dpa' gsang sngags kyi sgo nas/_byang chub sems dpa'i spyad pa spyod pas/_bdag nyid a zhes bya ba'i rang gi ngo bor bsgyur nas/_phyi dang nang du bcas pa'i dngos po thams cad la mi lta bar gyur cing /_bong ba dang rdo ba dang gser du mtshungs la/_'dod chags dang zhe sdang la
[\[61b.2\]]sogs pa'i nyes pa rnams dang sdig pa'i las rnam par spangs pa/_de tshe de ni dag gyur pa/_/thub pa rdzogs pa'i sangs rgyas bzhin/_/des ni las rnams thams cad nus/_/nyes pa thams cad rnam par spangs/_/zhes gsungs so/_/'dir phyi nang du bcas pa'i dngos po thams cad la mi lta
[\[61b.3\]]bar gyur zhes bya ba'i dgongs pa ni/_rnal 'byor pas rnal 'byor gyi gnas ji skad du bshad pa ji srid du mnyam par gzhag pa'i gnas skabs na/_de'i rnam pa yid la snang ba kho nar gyur pa de srid du goms par byas nas phyi dang nang gi bdag nyid kyi gzugs la sogs par snang ba nyon mongs pa can
[\[61b.4\]]dang /_nyon mongs pa can ma yin pa la mi blta'o snyam pa 'di yin no/_/de ltar na rnal 'byor pa mnyam par gzhag pa'i gnas skabs su/_rnal 'byor gyi bdag nyid la yod pa'i snang ba'i yid grub pa'i phyir khyad par du ci rigs par yang a zhes bya ba la sogs pa dpa' bo chen po ting nge 'dzin
[\[61b.5\]]byin gyis rlob par gyur pa 'di dag gis lam bsgoms pa dang /_bzlas brjod goms pa las byung ba gzhan dag kyang bshad/_de nas gzhan sngags rnal 'byor la/_/gzhol zhing cho ga shes pa yis/_/sems can rnams la phan 'dod pas/_/ba zhes bya ba'i las bya'o/_/snying rjer gyur pa'i
[\[61b.6\]]sems kyis su/_/'jig rten sdug bsngal la dmigs nas/_/mgon po de yi bdag nyid kyi/_/lus ni thams cad nyid du yang /_/gangs dang ba yi 'o ma ltar/_/dkar ba'i rgyun gyi yongs su dgang /_/de tshe nges pa bskyed nas su/_/yan lag rnams ni thams cad kyi/_/ba spu'i bu ga kun
[\[61b.7\]]nas kyang /_/shin tu dri med chu rgyun 'byung /_/chu yis sa ni ma lus pa/_/'di dag yongs su dgang bar bya/_/gang gis chu de 'thungs pa'am/_/lag pas kyang ni reg kyang rung /_/de kun nges par byang chub tu/_/'gyur te 'di la thogs pa med/_/ces gang gsungs pa yin no/_/'di la
[\[62a\]]
[\[62a.1\]]dgos pa ni sngar bshad pa'i chu'i dkyil 'khor gyi rnal 'byor thams cad mngon du byas la/_de las byung ba'i rgyun gyis rang gi lus thams cad yongs su gang bar byas nas/_ba spu'i khung bu dag nas chu'i rgyun phyung ste/_srid pa'i rtse mo'i bar mtha' dag kun dag par bya'o
[\[62a.2\]]snyam pa 'di yin no/_/de bzhin du ra zhes bya ba'i las kyang bstan pa'i phyir/_yan lag kun du ra zhes pa/_/'bar ba'i phreng ba zhi bas 'khrigs/_/kun du rnam par 'phro ba ni/_/shin tu mnyam par gzhag pas bsam/_/de tshe rnal 'byor pa yis phyir/_/'bar ba kun du snang byed pa/_/
[\[62a.3\]]btang na ra yi rnam sprul pas/_/sngags pas 'dod pa bzhin du byed/_/ces gsungs pa 'di'i don ni/_rnal 'byor gyi gnas can gyi gang gi gnas su ra zhes bya ba me'i dkyil 'khor la gnas pa rnam par bsams la/_de'i 'bar ba zhi bas rang gi lus kyi nang kun du bkang ste/_de na
[\[62a.4\]]de dag phyi rol du phyung ste snang bar bya'o snyam pa 'di yin no/_/dpa' bo chen po'i snying po 'di dag gi las de la sogs pa bzlas brjod dang bsgoms pa las byung ba gzhan dang gzhan dag kyang dpa' bo chen po'i rim par phye ba'i rjes su 'brangs te rig par bya'o/_/dngos grub dang las 'di dag ni
[\[62a.5\]]rnal 'byor pa'i rang gi sems kyi dbang la snang ba'i dbang dang /_de bzhin gshegs pa'i byin gyi rlabs kyis grub par rig par bya'o/_/de la las dang dngos grub ji skad bshad pa 'di dag rang gi sems la snang ba'i dbang gis 'grub pa'i dbang du mdzad nas/_gsang ba'i bdag po dngos grub
[\[62a.6\]]kyi go 'phang de lta bu la sogs pa dag ni yid las 'byung ba yin no/_/gsang ba'i bdag po rnam par bsams pa tsam kho nas/_dngos po gzugs can ma yin pa rnams kyi 'du byed rnam pa sna tshogs thams cad pa'i sa bon gyi bya ba tshig tu brjod pa tsam las byung ba la ltos zhes gsungs
[\[62a.7\]]te/_de la gzugs can ma yin pa rnams kyis zhes bya ba ni sems dang sems las byung ba rnams kyi'o/_/'du byed rnam pa tha dad pa sna tshogs rnams zhes bya ba ni/_dbang chen dang chu'i dkyil 'khor la sogs par snang ba'i mtshan nyid dag yin no/_/las thams cad kyi sa bon
[\[62b\]]
[\[62b.1\]]gyi bya ba'i tshig tu brjod pa tsam las zhes bya ba de la sa bon gyi bya ba ni dpa' bo chen po'i snying po ni sa bon rnams kyi bya ba'i rang gi dkyil 'khor bsam pa yin no/_/tshig tu brjod pa tsam las zhes bya ba ni/_snying po de dag nyid bzlas brjod kyi sbyor ba'i sgo nas shes bar bya dgos pa yin no/_/
[\[62b.2\]]de bzhin du de bzhin gshegs pa'i byin gyi rlabs kyis kyang rnal 'byor pa 'di dag gis las dang dngos grub 'grub par rig par bya ste/_'di ltar de bzhin gshegs pa ni sngon gyi smon lam gyi dbang gis lhun gyis grub pa kho nar gsang sngags kyi spyad pa spyod cing dngos grub kyi bya ba la zhugs
[\[62b.3\]]pa rnams la/_rtag tu rig sngags dang gsang sngags dang lha la sogs pa snang la/_sems can skal ba ji lta ba bzhin du yang dag par mgu bar mdzad par nye ba kho na yin no/_/de'i phyir de'i byin gyi rlabs dang /_dam pa stsol ba'i dbang gis kyang dngos grub dang las rnams 'grub par
[\[62b.4\]]khong du chud par bya ste/_ji skad du/_gsang ba'i bdag po gzhan yang de bzhin gshegs pa ni thams cad dang rjes su mthun par sems can thams cad kyi bsam pa dang mthun pa dang /_sems can thams cad yang dag par mgu bar mdzad pa ste/_byang chub sems dpa' las thams cad dang /_
[\[62b.5\]]gsang sngags spyad pa spyod pa rnams kyi mdun na gzugs brnyan lta bur bzhugs so/_/de bzhin gshegs pa de ni rnam par mi rtog cing yid kyi yul las yang dag par 'das pa/_dus dang yul dang bya ba dang /_las dang chos dang chos ma yin pa rnam par spangs kyang /_gsang sngags spyod pa las byung
[\[62b.6\]]ba'i/_/thams cad mkhyen pa'i go 'phang stsol/_/de bas kun mkhyen dngos grub dang /_/go 'phang mchog kyang bsgrub par bya/_/zhes gang gsungs pa lta bu yin no/_/gzhan yang rgyud 'di las rig sngags dang gsang sngags thams cad kyi spyod pa'i sbyor ba sngon du bsnyen pa'i cho ga phyi'i bzlas brjod
[\[62b.7\]]yan lag bzhi pa la sogs pa sbyor ba'i sgo nas 'bum dang zla ba la sogs pa'i grangs su gsungs pa nas/_de bzhin gshegs pa'i snying po bzhi sngon du bsnyen pa nang gi bzlas brjod yan lag bzhi pa la sogs pa'i thabs kyis 'bum dang zla bar so sor nges par bstan pa'i bar dang /_de bzhin du
[\[63a\]]
[\[63a.1\]]dpa' bo chen po'i snying po'i yi ge rnams kyi sngon du bsnyen pa'i rnal 'byor gyi gnas ji skad bshad pa sgrub pa sngon du 'gro ba can zla ba la sogs pa so sor nges par bshad pa gang yin pa 'di thams cad ni sgrub pa po rgyud yongs su dag pa'i dbang du mdzad par mngon te/_bcom
[\[63a.2\]]ldan 'das kyis/_gsang sngags grangs ni sum 'bum du/_/phal cher ngas ni bshad pa dag_/lus can sdig dang bral ba yi/_/sngags pa rnam par dag pa la/_/bzlas brjod grangs 'di bstan pa las/_/gzhan du bya ba ma yin no/_/zhes gang gsungs pa yin no/_/'dir sgrub pa po yang
[\[63a.3\]]'di lta ste/_mthong ba dang ma mthong ba'i tshe la las dge ba dang mi dge ba gsang sngags kyi dngos grub dang 'gal ba skyed pa'i bag chags med pa dang /_de bzhin du sgrub pa po'i rgyud la las dge ba'i sa bon gsang sngags kyi dngos grub dang mthun pa 'das pa'i tshe rabs dang /_'das pa ma yin
[\[63a.4\]]pa las byas pa snga nas yod pa dang /_sgrub pa po'i 'jug pa'i spyod pa byang chub kyi sems goms pa la sogs pa phyi dang nang gi bdag nyid ji skad du bshad pa dag bslabs pa nyid kyi yon tan dang ldan pa dang /_rnam pa gsum gyis dag pa yin par mngon no/_/rgyud 'di gsum dang ldan pa'i
[\[63a.5\]]sgrub pa po ni/_rgyu gsum gyis ji ltar 'dod pa'i dngos grub 'byung bar mngon te/_'di lta ste/_dus dpag tu med pa'i bzlas brjod dang /_bsam gtan la sogs pa ji ltar 'dod pa'i dngos grub dang mthun pa'i mtshan ma byung ba dang /_de bzhin du ji ltar 'dod pa'i dngos grub dang 'gal
[\[63a.6\]]pa'i las dge ba dang mi dge ba'i bag chags kyi rnam par smin pa myong ba dang /_chos thams cad gzod ma nas ma skyes shing skye ba med pa'i mtshan nyid du chos thams cad kyi de bzhin nyid goms pas mtshan ma med pa'i ting nge 'dzin la reg pa'o/_/mtshan ma med pa'i ting nge 'dzin la sogs pa'i sgo
[\[63a.7\]]nas dngos su mi mngon par shes pa la sogs pa yid las byung ba'i dngos grub rnams 'byung ba kho nar bshad de/_de tshe sngags pas dngos grub ni/_/yid las yang dag 'byung ba thob/_/ces gang gsungs pa yin no/_/mtshan ma med pa'i ting nge 'dzin goms pa'i sgo nas ni mtshan ma dang bcas
[\[63b\]]
[\[63b.1\]]pa'i dngos grub kyang bstan te/_mtshan ma med pas ni mtshan ma dang bcas pa'i dngos grub kyang 'byung bar 'gyur ro zhes gang gsungs pa yin no/_/de bzhin du gsang sngags mnyes par byed pa'i las dge ba bsam gtan dang /_sbyin sreg la sogs pas kun nas bslang ba'i dngos grub
[\[63b.2\]]'thob pa'i dus nges pa yang bstan to/_/de la gsang sngags mnyes par byed pa'i las dge ba kha cig gi 'bras bu ni srid pa gzhan du mngon par 'grub pa nyid do/_/kha cig ni bsam pa dang sbyor ba'i dbang gis tshe 'di nyid la rnam par smin par 'gyur te/_de bstan pa'i phyir/_rgyud las rgyud du gyur pa
[\[63b.3\]]yi/_/las ni ji srid ma nyams shing /_/rnam smin rnam par ma smin te/_/dngos grub dag ni dus su 'dod/_/ces gsungs so/_/'dir rgyud las zhes bya ba ni/_gsang sngags mnyes par byed pas las dge ba sgrub pa'i skyes bu'i sems kyi rgyud las zhes bya bar dgongs pa yin no/_/rgyud du
[\[63b.4\]]gyur pa zhes bya ba ni rig sngags 'chang ba la sogs pa'i dngos grub kyi khyad par gyi rgyur gyur pa'i rgyud do/_/dus ji srid cig ci zhig de'i ci zhig snyam pa la/_las ni ji srid ma nyams shing /_/zhes bya ba gsungs te/_ji srid ces bya ba ni dus so/_/las zhes bya ba ni gsang sngags mnyes par byed
[\[63b.5\]]pa'i las de zhes bshad pa yin no/_/ma nyams shing zhes bya ba ni gsang sngags mnyes par byed pa'i las byas pa de tshe rabs brgyud pa dag tu yang 'bras bu rab tu 'byin pas zad par ma gyur na'o/_/las de'i 'bras bu yang nyams su myong bar ma gyur na zhes bya ba bstan pa'i phyir/_rnam smin rnam
[\[63b.6\]]par ma smin zhes bya ba gsungs so/_/dus 'di gnyis su dngos grub dag tu 'gyur ro zhes bstan pa'i phyir te/_dngos grub dag ni dus su 'dod/_/ces bya ba gsungs so/_/des na dgongs pa ni bdag gang gi tshe gsang sngags mnyes bar byed pa'i las de'i rnam par smin pa tshe rabs brgyud pa dag
[\[63b.7\]]tu yang nyams su myong bar ma gyur na/_de'i tshe tshogs pa yod na de'i 'bras bu rab tu 'byin pa'i dus su 'gyur ro snyam pa 'di yin par shes par bya'o/_/tshe 'di'am tshe rabs gzhan du 'bras bu myong ba gang yin pa'i de'i 'bras bu ni de kho na yin par khong du chud par bya'o/_/mthong ba'i chos la mngon par
[\[64a\]]
[\[64a.1\]]gyur pa'i las kyi 'bras bu rab tu 'byin par gyur pa'i dus bstan pa'i phyir/_mdor na gang tshe dus gcig tu/_/las dang skye ba 'phangs gyur pa/_/de tshe'ang sngags pas dngos grub ni/_/yid las yang dag 'byung ba 'thob/_/ces gsungs te/_des na dgongs pa ni gang gi
[\[64a.2\]]tshe tshe rabs gang kho na la gsang sngags mnyes par byed pas las dge ba bsags par gyur pa'i tshe rabs kho na las kyi 'bras bu gsang sngags kyi dngos grub kyi mtshan nyid de sgrub pa po'i rgyud las 'byung bar 'gyur na/_de'i tshe dus gcig kho nar las dang skye ba 'phangs par bya bar gyur to
[\[64a.3\]]snyam pa 'di yin te/_'di ni sgrub pa po rnams sngon du bsnyen pa byed pa'i tshe/_gsang sngags ma nyes par bya ba'i phyir sbyor ba'i spyod pa bshad pa yin no/_/da ni sngon du bsnyen pa byas zin pa'i gsang sngags kyi dngos grub 'grub pa'i spyod pa'i sbyor ba brjod par bya ste/_de yang
[\[64a.4\]]phyi dang nang gi bye brag gis rnam pa gnyis so/_/de la phyi'i gsang sngags thams cad kyi dngos grub thams cad sgrub par byed pa'i dkyil 'khor gang yin pa ste/_ji skad du gsang sngags sgrub pa'i dkyil 'khor gyi mtshan nyid/_kun du gru bzhi lham pa ste/_/sgo gcig pa la mu ran can/_/
[\[64a.5\]]thams cad kha dog ser po yis/_/rdo rje'i dkyil 'khor mchog bris nas/_/rdo rje sprel ba'i tshul gyis su/_/rdo rje phan tshun 'bral bar bya/_/zhes bya ba'i dkyil 'khor gyi mtshan nyid 'di rgyas par gsungs nas/_/de ni bsrung byas der 'dug ste/_/sbyangs pa'i rdzas ni blangs nas su/_/nang gi
[\[64a.6\]]bdag nyid rnam dag pas/_/mtshan gcig thal byung bzlas brjod bya/_/der ni nam gyi phyed dus sam/_/yang na nyi ma 'chang ba'i tshe/_/rdzas de yongs su gyur pa ni/_/'bar phreng can gyi gzi brjid bzhi/_/zhes bya ba rgyas par gsungs pa yin no/_/de lta bas na phyi'i sgrub pa'i dkyil
[\[64a.7\]]'khor 'di ni phyi'i dngos grub ral gri la sogs pa'i mtshan nyid dag kho na bsgrub par bya ba'i phyir bshad pa yin no/_/nang gi dkyil 'khor ni me dang rlung dang chu dang sa'i mtshan nyid yin te/_de goms par byas nas nang gi dngos grub mngon par shes pa la sogs pa'i mtshan nyid sems kyi dbang
[\[64b\]]
[\[64b.1\]]tsam la rag las pa bdag sgrub par byed pa nyid do/_/nang gi dngos grub de dag gi mtshan nyid kyang 'di las dpa' bo chen po rim par phye ba dang yi ge brgya pa rim par phye ba bstan pa las dngos su bstan pa khong du chud par bya'o/_/de bzhin du 'di las nang gi dngos grub rnams kyi thabs kyi
[\[64b.2\]]mtshan ma med pa'i ting nge 'dzin la dbang thob pa gzhan yang bstan te/_ji skad du/_gang tshe mtshan ma med pa yi/_/ting 'dzin ji bzhin rigs pa'o/_/de tshe sngags pas dngos grub ni/_/yid las yang dag 'byung ba thob/_/ces gsungs pa lta bu yin no/_/de la dngos grub rnams kyi
[\[64b.3\]]rnam par dbye ba bstan pa yang /_'di las brjod de 'di lta ste/_/byang chub sems thob gang yin te/_/dngos grub de las gzhan ci dgos/_/de las gzhan du'ang dngos grub ni/_/rnam pa dag ni lngar 'dod do/_/spyod pa'i rjes su 'jug pa dang /_/de bzhin sa ni gnon pa dang /_/'jig rten
[\[64b.4\]]mngon shes lngar 'dod dang /_/sangs rgyas nyid dang gang gzhan no/_/zhes ji skad du gsungs pa yin no/_/de ltar na rnam par snang mdzad mngon par rdzogs par byang chub pa rnam par sprul pa byin gyis rlob pa'i rgyud kyi ming kho nas yang dag par bstan pa'i don/_bcom ldan 'das rnam par snang
[\[64b.5\]]mdzad kyi rgyu dang ngo bo nyid rjod par byed pa rnams dang /_de bzhin du 'di nyid las byang chub kyi rnam par sprul pa byin gyis rlob pa yang dag par rjod par byed pa'i don rnam par spros pa rnams dang /_de bzhin du 'di nyid las rnam par sprul pa byin gyis rlob pa gsang sngags dang rig sngags dang phyag
[\[64b.6\]]rgya la sogs pa'i mtshan nyid bstan pa dang /_de dag mnyes par byed pa'i thabs su gyur pa dang /_'jug pa'i spyod pa dang /_de bzhin du sbyor ba dang /_sgrub pa dang dngos grub dang spyod pa bzhi po bdag gis bsdus pa'i don kun nas bsdus te/_rgyud kyi tshig kun nas bsdus nas/_slob ma
[\[64b.7\]]don rnam par spro bas go bas khong du chud par bya ba'i thabs bsdus pa'i don mdor bstan to zhes bya bar shes par bya'o/_/gdul ba'i tshig lhur len pa rnams ni/_rnam par snang mdzad mngon par rdzogs par byang chub pa rnam par sprul pa byin gyis rlob pa'i rgyud mtha' dag mnyan pa dang /_bsams
[\[65a\]]
[\[65a.1\]]pa'i sgo nas don khong du chud par 'gyur bas bsdus pa'i don kun nas bsdus pa 'dir de dag la gdul ba'i tshig lhur len pa de dag gis khong du chud par bya ba'i phyir thabs rab tu bsgrags par byas pa ni ma yin no zhes bya bar rig par bya'o/_/rnam par snang mdzad mngon par
[\[65a.2\]]rdzogs par byang chub pa'i rgyud kyi bsdus pa'i don/_slob dpon shrI bud+d+ha gu h+yas mdzad pa rdzogs so//_//rgya gar gyi mkhan po shI len+d+ra bo d+hi dang /_zhu chen gyi lo tsA ba dge slong dpal brtsegs rak+Shi tas bsgyur cing zhus te gtan la phab pa'o/_/'di la sha lo ka ni nyis stong sum brgya
[\[65a.3\]]yod do/[ {D2663}]@##/_/rnam par snang mdzad mngon par byang chub pa'i rgyud chen po'i 'grel bshad bzhugs/_@##/_/nA ma sid+d+hi rA dza/_sid+d+hi sid+d+ha/_bcom ldan 'das kyis thog ma thams cad mkhyen pa'i ye shes brnyes nas/_thams cad mkhyen pa'i ye shes des 'dul ba'i
[\[65a.4\]]'gro ba rnam pa gnyis su gzigs pa ni/_dmigs pa dang bcas pa la mos pa gtsor gyur ba rnams dang /_zab cing rgya che ba la mos pa gtsor gyur pa rnams so/_/'dul ba'i 'gro ba de rnams la yang spyod pa rnam pa gnyis te/_pha rol tu phyin pa'i sgo nas 'jug cing spyod pa dang /_
[\[65a.5\]]sngags kyi sgo nas 'jug cing spyod pa'o/_/de la pha rol tu phyin pa'i sgo nas 'jug cing spyod pa la yang rnam pa gnyis te/_dmigs pa dang bcas pa la mos pa gtsor gyur pa dang /_zab cing rgya che ba la mos pa gtsor gyur pa ste/_de la pha rol tu phyin pa'i sgo nas 'jug cing /_spyod pa'i
[\[65a.6\]]'dul ba'i 'gro ba dmigs pa dang bcas pa la mos pa gtsor gyur pa rnams kyi don du 'dul ba dang /_mdo sde dang /_mngon pa'i chos rnams dang /_de bzhin du gzhan yang theg pa chen po'i mdo sde khyim bdag dpa' bo la sogs pa rnams bstan to/_/de bzhin du zab cing rgya che ba la mos pa'i
[\[65a.7\]]'dul ba'i 'gro ba rnams kyi don du zab cing rgya che ba'i mdo sde sdong pos brgyan pa dang /_sa bcu pa dang /_ting nge 'dzin gyi rgyal po la sogs pa rnams bstan to/_/de bzhin du zab cing rgya che ba sngags kyi sgo nas 'jug cing spyod pa'i gdul bya'i 'gro ba rnams la yang rnam pa gnyis te/_dmigs
[\[65b\]]
[\[65b.1\]]pa dang bcas pa la mos pa gtsor gyur pa dang /_zab cing rgya che ba la mos pa gtsor gyur pa ste/_de la dmigs pa dang bcas pa la mos pa gtsor gyur pa rnams kyi don du 'phags pa rab tu grub pa'i rgyud dang /_rig 'dzin gyi sde snod la sogs pa bya ba'i rgyud rnams bstan to/_/de
[\[65b.2\]]bzhin du zab cing rgya che bas 'dul ba'i 'gro ba rnams kyi don du 'phags pa de kho na nyid bsdus pa'i rgyud la sogs pa bstan te/_dmigs pa dang bcas pa la gtsor gyur ches pa yang zab cing rgya che ba la mos shing mi spyad pa ma yin mod kyi/_dmigs pa dang bcas pa la spyod par mos pa'i
[\[65b.3\]]shas che ba la bya'o/_/zab cing rgya che ba la mos pa la gtsor gyur pa rnams la dmigs pa dang bcas pa'i spyod pa la ma mos shing mi spyod pa ma yin mod kyi/_zab cing rgya che ba la spyod pa'i shas che ba ste/_de ltar mngon pa ni 'phags pa de nyid bsdus pa la sogs pa nang gi sbyor ba gtsor
[\[65b.4\]]gyur pa yin mod kyi/_phyi'i spyod pa rnams kyang med pa ma yin no/_/de bzhin du bya ba'i rgyud rnams kyang phyi'i spyod pa gtsor gyur pa yin mod kyi/_nang gi spyod pa yang med pa ma yin te/_rig 'dzin gyi sde snod la sogs par gsungs pa rnam par thar pa'i sgo gsum la gzhol ba la sogs
[\[65b.5\]]pa ste/_de bzhin du pha rol tu phyin pa'i sgo nas 'jug cing spyod pa rnams la yang ji ltar rigs par spyad par shes par bya'o/_/de bzhin du rnam par snang mdzad mngon par byang chub pa rnam par sprul pa'i byin gyi rlabs kyi rgyud 'di yang thabs dang shes rab gtsor gyur pa sbyor ba'i rgyud yin
[\[65b.6\]]mod kyi/_bya ba la mos pa'i gdul bya'i 'gro ba rnams la gzung ba'i phyir bya ba'i rgyud kyi rjes su mthun pa'i spyod pa dag kyang bstan pas/_bya ba'i rgyud dam gnyis ka'i rgyud lta bur so sor brtags shing grags so/_/de la bcom ldan 'das kyis rgyud 'di yang gdul bya'i 'gro ba rab
[\[65b.7\]]'bring the ma gsum gyi don du bstan pa ni/_mgo glengs pas shes pa dang /_don rnam par phye bas shes pa dang /_tshig gi mthar gyur pa'i gdul ba'i 'gro ba rnams la'o/_/de la mgo glengs pas shes pa ni shes rab mchog tu rno zhing thos pa mang ba dang ldan pas rgyud 'di'i ming don gyi rjes
[\[66a\]]
[\[66a.1\]]su mthun pa rnam par snang mdzad mngon par byang chub pa rnam par sprul pa'i byin gyi rlabs zhes pa'i ming tsam thos pas/_rgyud 'di'i don thams cad go bar gyur pa ni rnam par snang mdzad ces bya ba'i tshig gis bcom ldan 'das rnam par snang mdzad longs spyod rdzogs pa'i
[\[66a.2\]]sku bsod nams dang ye shes kyi tshogs yongs su rdzogs pa/_thams cad mkhyen pa'i rang bzhin du shes so/_/mngon par byang chub pa'i tshe zhes pa'i tshig kyang mngon par byang chub pa ni rang gi sems yang dag pa ji lta ba nyid du shes pa ste/_de yang chos thams cad stong pa nyid nam
[\[66a.3\]]mkha' lta bu'i mtshan nyid du chud pa'o/_/rnam par sprul pa'i zhes pa'i tshig gis kyang de ltar mngon par byang chub pa nyid kyi tshe na/_sngon gyi smon lam gyi shugs kyis chos nyid rab tu thob pas lhun gyis grub pa nyid du sku mi zad pa'i rgyan gyis sus kyang zil gyis mi non pa nyid du khams
[\[66a.4\]]gsum thams cad khyab pa/_rdzogs longs spyod pa dang sprul pa'i sku la sogs pas ji ltar snod du gyur pa'i sems can la gang gis 'dul ba'i skus don mdzad pa ni/_sangs rgyas kyi skus 'dul ba'i sems can rnams la sangs rgyas kyi skur ston pa can/_nyan thos dang /_rang sangs rgyas dang /_brgya
[\[66a.5\]]byin dang tshangs pa la sogs pa'i gzugs kyis 'dul ba'i sems can rnams la de rnams kyi tshul bstan cing don mdzad pa dang /_de bzhin du gsung mi zad pa'i rgyan gyis kyang khams gsum thams cad du sangs rgyas kyi gsung dam pas khyab par chos ston pa de bzhin du thugs mi zad pa'i
[\[66a.6\]]rgyan gyis kyang /_ji bzhin pa dang bcas pa'i yid las byung ba'i dbang chen dang chu'i dkyil 'khor la sogs pa ji bzhin par bstan par go'am/_de bzhin du byin gyi rlabs zhes bya ba'i tshig gis kyang de ltar rnam par sprul pa sku gsung thugs mi zad pa'i rgyan gyis khams thams cad du
[\[66a.7\]]khyab par bstan pa 'di ni kun du bzang po la sogs pa'i byang chub sems dpa' yongs su dag pa rnams kyi spyod yul du gyur gyi/_gdul ba'i 'gro ba 'og ma rnams kyi spyod yul du ma gyur pas sku la sogs pa mi zad pa'i rgyan de nyid gdul ba'i 'gro ba de rnams kyi don du rgyud 'dir dkyil 'khor
[\[66b\]]
[\[66b.1\]]dang /_sngags dang phyag rgya'i sgo nas lus ngag yid kyi mtshan mar gyur pa bstan pa ste/_byin gyi rlabs zhes pa ni dkyil 'khor dang /_sngags dang phyag rgya'i sgo nas lus ngag gsum gyi cha lugs dang /_rang bzhin du lhag par gnas zhes bya ba'i don to/_/de ltar rnam par snang mdzad
[\[66b.2\]]mngon par byang chub pa rnam par sprul pa'i byin gyi rlabs zhes pa don gyi rjes su mthun pa'i ming tsam gyis don 'di lta bur go ba ni glengs pas shes pa'i gdul ba'i 'gro ba rnams te/_de dag gi don du rgyud 'di ming tsam smos pas shes par bya'o/_/de ltar shes pa 'ga' zhig ma yin
[\[66b.3\]]gyi/_gzhan yang rgyud 'di'i 'grel pa dang /_dmigs pa bstan par bya ba dang /_dgos pa yang bstan par shes par bya ba ni/_rgyud 'di ni bcom ldan 'das rnam par snang mdzad kyi rang bzhin gyi dkyil 'khor sku mi zad pa la sogs pa'i rgyud dang 'brel bar blta ste/_rang
[\[66b.4\]]bzhin gyi dkyil 'khor 'di ni rgyud 'di'i rgyu yin no/_/rgyud 'di ni de'i 'bras bur shes par bya ste de ni 'brel pa'o/_/de bzhin du rgyud 'dir dkyil 'khor dang sngags dang phyag rgya'i sgo nas lus dang ngag dang yid ji bzhin pas bstan pas/_rang bzhin gyi dkyil 'khor gyi tshul ci 'dra ba
[\[66b.5\]]rgyud 'dis mtshon nas shes par bya ste/_de bas rgyud 'di ni dmigs pa ston pa'o/_/bcom ldan 'das kyi rang bzhin gyi dkyil 'khor ni dmigs pa ston par bya'o/_/de la dgos pa ni rgyud 'dir bsgrub pa'i spyod pa ji skad du bshad pa'i rim gyis rang gi lhag pa'i lha mnyes par byas
[\[66b.6\]]nas lha dang mi'i longs spyod dang ral gri dang /_rig 'dzin la sogs pa mngon par 'byung ba'i mtshan nyid mngon sum du thob pa nyid nas bcom ldan 'das rnam par snang mdzad kyi mkhyen rab dam pas bla na med pa thams cad mkhyen pa dang ldan pa thob par dgongs pa ni de'i dgos par shes
[\[66b.7\]]par bya'o/_/don rnam par phye bas shes pa'i gdul ba'i 'gro ba ni/_de'i don gyi rjes su mthun pa'i ming tsam smos pas rgyud kyi don kun shes par mi nus te de bas na de dag gi don du rgyud kyi don rnam par phye ste bshad pa ni rnam par snang mdzad kyi rgyu dang rang bzhin dang 'bras bu dang /_de'i
[\[67a\]]
[\[67a.1\]]mngon par byang chub pa'i rgyu dang rang bzhin dang 'bras bu la sogs pa'i bshad pa ste/_de la rnam par snang mdzad kyi rgyu bshad pa ni/_'jig rten gyi sems kyis rim pa brgya la sogs pa dang /_dad pa spyod pa la sogs pa'i 'jig rten las 'das pa'i sa rim pa
[\[67a.2\]]nas kun du sangs rgyas pa'i so so'i bar du ni rnam par snang mdzad kyi rgyu bshad pa'o/_/rang bzhin bshad pa yang bcom ldan 'das rnam par snang mdzad kyi sku rnam pa bzhi'i mtshan nyid gang gi phyir rgyud 'dir sprul pa'i sku rnam pa gnyis su btags nas sku bzhir bshad de/_bcom ldan
[\[67a.3\]]'das rnam par snang mdzad kyi rang bzhin bshad pa'o/_/lus dang ngag yid mi zad pa'i rgyan rnam par sprul pas khams gsum thams cad khyab pa ni/_sems can dang sems can ma yin pa'i lus la sogs pa ji ltar snod du gyur pa la snang ba de ni de'i 'bras bu bshad pa'o/_/mngon
[\[67a.4\]]par byang chub ba'i rgyu yang byang chub kyi sems ni rgyu/_snying rje ni rtsa ba/_thabs ni mthar gyur zhes pa la sogs pa'o/_/rang bzhin ji srid ji skad du gsungs pa de la/_byang chub gang zhe na/_rang gi sems yang dag pa nyid ji lta bar shes pa'o zhes pa la sogs pa'o/_/de bzhin du de'i rnam par
[\[67a.5\]]sprul pa dang /_byin gyi rlabs dag kyang bshad pa ste/_zhib tu ni bsdus pa'i don nyid du bshad pas 'dir ma smos so/_/tshig gi mthar gyur pas 'dul ba'i 'gro ba rnams la ni de ltar rgyu dang rang bzhin dang 'bras bu la sogs pa rnam par phye ste bshad kyang tshig dang don rnams zhib tu mi go ste/_
[\[67a.6\]]de bas na de dag gi don du tshig re re nas spros shing rgyas par bshad pa ni bcom ldan 'das de bzhin gshegs pa'i byin gyis rlob pa zhes pa la sogs pa rgyud 'di mgo mjug tu spros te bshad pa'o/_/de la bcom ldan 'das de bzhin gshegs pa'i byin gyis rlob pa rdo rje chen po zhes pa la sogs pa
[\[67a.7\]]rgyud 'di thams cad kyis bcom ldan 'das rnam par snang mdzad kyi phun sum tshogs pa rnam pa bcu gcig bstan pa ni 'di lta ste/_spong ba phun sum tshogs pa dang /_gnas phun sum tshogs pa dang /_'khor phun sum tshogs pa dang /_ston pa phun sum tshogs pa dang /_mthu phun sum tshogs pa
[\[67b\]]
[\[67b.1\]]dang /_pha rol gyi don phun sum tshogs pa dang /_bcom ldan 'das rnam par snang mdzad kyi rgyu phun sum tshogs pa dang /_rang bzhin phun sum tshogs pa dang /_byang chub kyi rgyu phun sum tshogs pa dang /_byang chub kyi rnam par sprul pa'i byin gyis brlabs pa phun sum tshogs pa ste/_de
[\[67b.2\]]la spong ba phun sum tshogs pa ni/_bcom ldan 'das zhes pa'i tshig ste/_nyon mongs pa dang shes bya'i sgrib pa thams cad spong ba'i mtshan nyid do/_/gnas phun sum tshogs pa ni yon tan rnam pa brgyad dang ldan pa ste/_de la 'dir gnas phun sum tshogs pa brgyad ni 'di lta ste/_de bzhin
[\[67b.3\]]gshegs pa thams cad lhag par gnas pa phun sum tshogs pa dang /_sra zhing rgya che ba phun sum tshogs pa dang /_byang chub chen por chud pa'i gnas phun sum tshogs pa dang /_rdo rje 'dzin pa'i byang chub sems dpa' chen po rnams mngon par 'du ba phun sum tshogs pa dang /_snga khang
[\[67b.4\]]gi rtse mo rgya che ba phun sum tshogs pa dang /_kha dog phun sum tshogs pa dang /_dbyings phun sum tshogs pa dang /_gdan phun sum tshogs pa rnams to/_de la de bzhin gshegs pa thams cad la lhag par gnas pa phun sum tshogs pa ni/_de bzhin gshegs pa'i byin gyis rlob
[\[67b.5\]]pa zhes bya ba'i tshig gis bstan to/_/sra zhing rgya che ba phun sum tshogs pa ni rdo rje rgya che ba zhes pa'i tshig gis so/_/byang chub chen por chud pa'i gnas phun sum tshogs pa ni chos kyi dbyings 'byung ba zhes bya'o/_/rdo rje 'dzin pa'i byang chub sems dpa' chen po rnams mngon par 'du
[\[67b.6\]]ba phun sum tshogs pa ni rdo rje 'chang kun 'du ba zhes pa'o/_/snga khang gi rtse mo rgya che ba phun sum tshogs pa ni de bzhin gshegs pa'i mos pas rnam par rol pa mtha' dang dbung med cing rtse mo mtho ba zhes pa'o/_/kha dog phun sum tshogs pa ni rin po che chen po'i rgyal pos rnam par
[\[67b.7\]]brgyan pa 'byung ba zhes pas so/_/dbyibs phun sum tshogs pa ni rin po che'i rgyal po'i snga khang chen po zhes pas so/_/gdan phun sum tshogs pa ni byang chub sems dpa'i lus kyi seng ge'i gdan la bzhugs pa zhes pa ste/_de rnams ni phun sum tshogs pa rnam pa brgyad dang
[\[68a\]]
[\[68a.1\]]ldan te gnyis pa'o/_/'khor phun sum tshogs pa ni nam mkha' dri ma med pa'i rdo rje 'dzin zhes pa nas kun du bzang po dang /_byams pa dang /_sgrib pa rnam par sel ba dang /_'jam dpal zhes pa la sogs pa rig par bya'o/_/ston pa phun sum tshogs pa ni
[\[68a.2\]]lung dang thob pa'i chos ston pa ste/_de yang kun du bskor nas mdun du byas te/_dus gsum gyi dus las 'das pa de bzhin gshegs pa nyi mas byin gyis brlabs te/_lus dang ngag dang yid mnyam pa nyid kyi ye shes gnas zhes bya ba'i chos kyi sgo bshad do zhes pa'i tshig gis so/_/
[\[68a.3\]]mthu phun sum tshogs pa ni 'jig rten dang 'jig rten las 'das pa'i sbyor ba'i gtso bos ma thob ba'i sprul pa thob pa ste/_de'i skabs su gsungs pa de nas kun du bzang po la sogs pa byang chub sems dpa' chen po rnams bcom ldan 'das rnam par snang mdzad kyi byin gyi rlabs kyis lus
[\[68a.4\]]dang ngag dang yid mnyam pa nyid mi zad pa'i rgyan gyi mdzod rab tu spyod pa la 'jug ces pas so/_/pha rol gyi don gyi thabs phun sum tshogs pa ni de'i skabs su gsungs pa thams cad du yang bcom ldan 'das rnam par snang mdzad kyi byin gyi rlabs kyis lus kyi las thams cad dang /_ngag gi las
[\[68a.5\]]thams cad dang /_yid kyi las thams cad kyi sngags kyi tshul gyis tshig chos 'chad par mthong ngo zhes pa nas 'di lta ste/_bcom ldan 'das sems can thams cad kyi bsam pa rab tu rangs pa ste/_de bzhin du thams cad mkhyen pa'i ye shes kyis 'jig rten dang lhar bcas pa la rab tu
[\[68a.6\]]rangs par byed do zhes pas so/_/gzhan yang rgyud 'di bshad pa thams cad kyis ji ltar rigs par bcom ldan 'das rnam par snang mdzad kyi rgyu phun sum tshogs pa dang /_rang bzhin phun sum tshogs pa dang /_de'i byang chub kyi rgyu phun sum tshogs pa dang /_rang bzhin phun sum tshogs pa dang /_
[\[68a.7\]]byang chub kyi rnam par sprul pa'i byin gyi rlabs kyi rang bzhin phun sum tshogs pa ste/_sngar bshad zin pas 'dir ma bshad do/_/de lta bas na bcom ldan 'das rnam par snang mdzad kyi phun sum tshogs pa rnam pa bcu gcig gis rgyud 'di thams cad bsdus par blta'o/_/mdo sde dang rgyud
[\[68b\]]
[\[68b.1\]]gzhan dag tu 'di skad bdag gis thos pa 'byung la/_rgyud 'dir ma smos pa ni ston pa dang /_dus dang /_gnas nges pa dang /_nyan pa dang sdud par mdzad pa'i byang chub sems dpa' kun du bzang po dang /_phyag na rdo rje la sogs pa chud pa gtso bor gyur pa'i phyir 'di skad bdag gis thos
[\[68b.2\]]ba ma smos te/_rgyud 'di bshad pa yang /_bcom ldan 'das rnam par snang mdzad longs spyod rdzogs pa'i sku mngon par byang chub pa'i sku'i byin gyi rlabs kyis byang chub kyi snying po na rtag tu bzhugs pas bshad de/_dus dang gnas de nyid na nges par bzhugs pas dus gcig gi tshe zhes pa ma
[\[68b.3\]]smos so/_/nyan pa yang kun du bzang po la sogs pa de rnams thos pa snying por gyur pa ma yin gyi chud pa gtsor gyur pas 'di skad bdag gis thos zhes ma smos so/_/mdo sde dang gzhung gzhan dag tu smos pa ni/_bcom ldan 'das rdzogs longs spyod pa'i sku/_dus dang gnas ma nges par yang
[\[68b.4\]]bzhugs te/_bar bar ni 'og min gyi gnas na bzhugs shing chos 'chad/_bar bar ni ri rab kyi rtse mo na bzhugs shing chos 'chad pa dang /_de bzhin du sprul pa'i sku yang bar bar ni rgyal po'i khab na bzhugs/_bar bar ni mnyan du yod pa la sogs pa'i gnas na bzhugs shing chos
[\[68b.5\]]'chad de de ltar dus dang gnas ma nges pas dus gcig gi tshe na zhes pa la sogs pa'o/_/nyan pa yang 'phags pa nyan thos la sogs pa thos pa snying por gyur pa ste/_chud pa gtso bor gyur pa ma yin pas 'di skad bdag gis thos pa zhes smos so/_/bcom ldan 'das rnam par snang mdzad kyi
[\[68b.6\]]phun sum tshogs pa rnam pa bcu gcig gis kyang rnam pa bzhir bsdus te/_bzhi gang zhe na/_skyes bu dang gnas dang 'khor dang dgos pa'o/_/de la bcom ldan 'das zhes pa ni nyon mongs pa dang shes bya'i sgrib pa bag chags yan chad dpyis phyin par shes rab kyis dbral de med par byas pa ni bcom
[\[68b.7\]]pa'o/_/gnyis su bdud rnams bcom pa la yang bya ste/_mdor na nyon mongs pa dang shes bya'i sgrib pa spangs pa yang mngon par byang chub pa'i sku la bya ste/_des ni skyes bu'i che ba'i bdag nyid bstan pa ste/_skyes bu che ba de bstan pa yang chos nyan pa'i sems can rnam pa gnyis te/_chos kyi
[\[69a\]]
[\[69a.1\]]rjes su 'jug pa dang dad pa'i rjes su 'jug pa'o/_/de la chos kyi rjes su 'jug pa ni 'chad pa'i skyes bu la mi rtog gi chos bzang ngan la rtog pa der zad/_dad pa'i rjes su 'jug pa ni 'chad pa'i skyes bu btsan pa de 'di la yid ches shing dgos pa'i skyes bu btsan pa de bstan to/_/
[\[69a.2\]]gnas phun sum tshogs pa yang bcom ldan 'das gnas de lta bu na bzhugs pas che ba'am/_btsun pa bstan pas dad pa'i rjes su 'jug pa'i 'gro ba bzung ba'i phyir ro/_/'khor phun sum tshogs pa yang bcom ldan 'das gcig pu mi bzhugs kyi/_'khor de lta bus bskor cing
[\[69a.3\]]bzhugs pas che ba'am btsun par bstan te/_de'i skyes bu btsan par bstan pas dad pas rjes su 'jug pa'i 'gro ba la dgos pa med par skyes bu de lta bu la nyan par spro bas dang pa'i rjes su 'jug pa'i sems can gzung ba'i phyir bstan to/_/gnas bshad pa yang rnam pa gsum gyi phyir
[\[69a.4\]]de skyes bu btsan pa dang /_gnas de lta bu'i yon tan bsgrub pas rjes su dran par byas na 'grub pa'i phyir dang /_sangs rgyas dang byang chub sems dpas bcags pa'i gnas te/_mchod rten du 'gyur ba'i phyir ro/_/skyes bu btsan pa ni gong du bshad pa'o/_/'khor phun sum tshogs pa yang rnam
[\[69a.5\]]pa gsum ste/_skyes bu btsan pa de lta bu'i byang chub sems dpa' rdo rje 'dzin nam mkha' dri ma med pa la sogs pa chos nyan pas 'dzin pa'i mchog bstan pa dang /_nyan pa mchog de dag bzhugs pas sdud par mdzad pa'i byang chub sems dpa'i dbang du gyur pa bstan pa'o/_/skyes bu ni sngar smos
[\[69a.6\]]pa'o/_/dgos pa ni rgyud 'di rnam par snang mdzad mngon par byang chub pa'i rgyud dang /_rang bzhin dang /_dbang chen dang /_chu la sogs pa'i dkyil 'khor du bsgrub pa dang /_las bshad pa'i rim bzhin du bsgrubs na mngon par 'chad pa dang ma lus pa'i bde ba thob pa dgos pa'i phyir ro/_/
[\[69a.7\]]de ltar phun sum tshogs pa rnam pa bcu gcig 'di bzhin bsdus so/_/de la bcom ldan 'das de bzhin gshegs pa'i byin gyis rlob pa zhes pa ni/_'das pa dang ma 'ongs pa dang da lta'i de bzhin gshegs pa thams cad byang chub kyi snying po la gnas pa la bya ste/_byin gyis rlob pa zhes pa'i
[\[69b\]]
[\[69b.1\]]tshig ni gnas pa'i don to/_/skabs 'dir byang chub kyi snying po ni 'das pa dang ma 'ongs pa dang da ltar sangs rgyas thams cad pas sangs rgyas mang po gnas par 'gyur ba'i dogs pa bsal ba la sogs pa ni bsdus pa'i don nyid du zhib tu bshad pas 'dar ma smos so/_/rdo rje chen po ni rdo rje de nyid
[\[69b.2\]]phal ba ma yin gyi mchog gam dam pa'am chen po zhes bya'o/_/rgya che ba ni rdo rje dang ldan pa'i khang pa de ni yangs shing rgya che ba'am/_rdo rje de dag nyid grangs mang ba la bya'o/_/chos kyi dbyings 'byung ba zhes bya ba ni de la chos kyi phung po dang khams dang skye mched do/_/dbyings ni rang
[\[69b.3\]]bzhin phung po la sogs pa'i chos de rnams kyi kun rdzob kyi mtshan nyid ris pas brtag mi bzad pa ste/_de dag gi rang bzhin ni stong pa nyid do/_/ston pa'i rang bzhin chud pa ni 'byung ba zhes bya'o/_/rdo rje 'dzin pa kun 'du ba/_/zhes pa ni de la rdo rje ni yang dag pa ma yin pa'i lta
[\[69b.4\]]ba 'joms pa'i shes rab ste/_shes rab de lta bu dang ldan pa'i byang chub sems dpa'i ni rdo rje 'dzin pa'o/_/'du ba'i tshig ni gnas phun sum tshogs pa'i skabs su bshad pa'o/_/rdo rje 'dzin pa ma yin pa'i byang chub sems dpa' yang der mi 'du ba ma yin mod kyi/_'dir sngags
[\[69b.5\]]bshad pa'i skabs las rdo rje 'dzin gtso bor smos so/_/rdo rje 'dzin pa yang rnam pa gsum gyi phyir 'dzin te/_so so'i rnam par grol ba'i sgo ston pa dang /_rig pa'i brtul zhugs dang /_mchod pa'i yan lag tu 'gyur pa'i phyir 'dzin pa'o/_/pha rol tu phyin pa las byung ba'i byang chub
[\[69b.6\]]sems dpa' rnams kyi phyag rgya ut+pal dang /_pad+mo la sogs pa 'dzin pa yang so sor rnam par grol ba'i ston par rig par bya'o/_/de bzhin gshegs pa shin tu mos shing rnam par rol pa zhes pa ni byang chub sems dpa'i spyad pa spyod pa na/_de lta bu'i gnas la sogs par mos shing
[\[69b.7\]]smon pa las ji ltar smon pa bzhin du thob nas spyod pa ni rol pa'o/_/mtha' dang dbus med cing rtse mo mtho ba ni mtha' dmigs su med pas na dbus kyang dmigs su med pa'o/_/rtse mo mtho ba ni de bzhin gshegs pa'i dbu'i gtsug tor dang 'dra ste rtse mo ba ltang mi snang ba la bya'o/_/
[\[70a\]]
[\[70a.1\]]rin po che chen po'i rgyal pos brgyan cing 'byung bas zhes pa ni kha dog phun sum tshogs pa'i skabs bshad de/_snga khang de nyid ni rin po ches spras pa la bya'o/_/byang chub sems dpa'i lus kyi seng ge'i gdan la bzhugs zhes pa ni sngon gyi smon lam gyis seng ge'i
[\[70a.2\]]lus su gyur cing seng ge'i gdan byed pa'am/_byang chub sems dpa'i lus nyid kyis bcom ldan 'das kyi gdan du byed de seng ge'i bya ba byed pa la bya'o/_/bcom ldan 'das gnas de lta bu na bzhugs pa yang 'khor byang chub sems dpa' 'di rnams dang bzhugs te byang chub
[\[70a.3\]]sems dpa' de rnams kyang don gyi rjes su mthun pa'i mtshan can sha stag ste/_rdo rje 'dzin nam mkha' dri ma med ces pa la sogs pa'o/_/gzhung las 'byung bas bskor te mdun du byas nas chos 'chad do/_/'di lta ste/_dus gsum gyi dus las 'das pa/_de bzhin gshegs
[\[70a.4\]]pa nyi ma'i byin gyi rlabs kyis lus dang ngag dang yid mnyam pa'i gnas shes bya'i chos kyi sgo mo'i chos 'chad do zhes pa chos la yang rnam pa gnyis te/_thob pa'i chos dang lugs kyi chos so/_/de la thob pa'i chos la yang rnam pa gnyis te/_don dam pa dang kun rdzob bo/_/don dam pa
[\[70a.5\]]ni de bzhin nyid kyi mtshan nyid stong pa'i rang bzhin no/_/kun rdzob kyi chos ni de bzhin gshegs pa'i lus ngag yid mi zad pa'i rgyan gyis khams gsum bya ba bar ston pa'o/_/lugs kyi chos ni mdo sde dang tshigs su bcad pa la sogs pa gsung rab yan lag bcu gnyis te/_de rnams las
[\[70a.6\]]gang bshad ce na/_skabs 'dir lugs kyi chos rgyud 'di nyid bshad pa ste/_de yang gang zhe na/_gsungs pa lus dang ngag yid mnyam pa nyid kyi shes gnas zhes bya ba'i chos kyi sgo mo bshad do zhes pa ste/_de la lus dang ngag yid mnyam pa nyid ces pa ni/_mnyam pa gsum gyis rig par
[\[70a.7\]]bya ste/_bcom ldan 'das kyi sku dang gsung dang thugs kyi 'khor los sems can gyi lus dang ngag dang yid ji snyed pa de snyed du khyab par mnyam pa nyid do/_/gnyis su na bcom ldan 'das kyi sku gsung thugs kyi 'khor los sems can gyi don du sbyor ba las/_de bzhin gshegs pa'i
[\[70b\]]
[\[70b.1\]]sku'i 'khor los gsung dang thugs kyi bya ba yang byed/_gsung gi 'khor los kyang sku dang thugs kyi bya ba yang byed/_thugs kyi 'khor los kyang sku dang gsung gi bya ba yang byed do/_/de ltar mtshungs par byed pa na mnyam pa nyid do/_/gsum du na de bzhin gshegs pa'i sku
[\[70b.2\]]la sogs pa dang /_sems can gyi lus dang ngag dang yid stong pa nyid kyi rang bzhin du dbyer med cing ro gcig pas na mnyam pa nyid do/_/chos kyi sgo mo zhes pa ni/_de lta bu'i lus dang ngag dang yid kyi mnyam pa nyid kyi shes gnas de bshad pas/_thob pa'i chos la 'jug par
[\[70b.3\]]'gyur ba'i sgo nas sgo mo zhes gsungs so/_/de bzhin du gzhan yang lugs kyi chos rnams ni thob pa'i chos la 'jug pa'i sgo lta bur rig par bya'o/_/de la chos 'chad pa yang sku bzhi gang gis 'chad ce na/_chos kyi sku dang byang chub kyi snying po na bzhugs pa'i sku ni mi g.yo ba nyid
[\[70b.4\]]tshig tu brjod pa las 'das pas na tshig gis chos mi 'chad/_de'i byin gyi rlabs kyis rdzogs longs spyod pa dang sprul pa'i skus 'chad do/_/de la skabs 'dir yang bcom ldan 'das rnam par snang mdzad rdzogs longs spyod pa'i skus lus dang ngag dang yid dang mnyam pa nyid kyi shes gnas
[\[70b.5\]]kyi chos kyi sgo 'chad de de yang 'di lta ste/_dus gsum gyi dus las 'das pa de bzhin gshegs pa nyi ma'i byin gyi rlabs kyis 'chad de/_chos kyi sku de nyi ma lta bur snang ba'i rang bzhin bas na/_de bzhin gshegs pa'i nyi ma zhes bya ba ste/_chos kyi sku nyi ma dang zla ba la sogs pa'i dus las
[\[70b.6\]]'das pa ste/_de bas na dus gsum gyi dus las 'das pa zhes gsungs pa yin no/_/de la dus gsum gyi dus las 'das pa zhes pa ni/_'das pa'i dus dang da ltar gyi dus dang ma 'ongs pa'i dus las 'das pa'o/_/de dag ni ston pa phun sum tshogs pa bshad pa la bya'o/_/mthu phun sum
[\[70b.7\]]tshogs pa bshad pa ni gzhung las 'byung ba de nas kun du bzang po la sogs pa dang /_gsang ba'i bdag po rdo rje 'dzin la sogs pa'i rnams zhes pa nas/_sngags kyi tshul gyi tshig gis chos 'chad par mthong ngo zhes pa'i bar du ste/_de la bcom ldan 'das rnam par snang mdzad kyi byin gyi
[\[71a\]]
[\[71a.1\]]rlabs kyis lus mnyam pa nyid mi zad pa'i rgyan gyi mdzod rnam par sprul pa la 'jug go zhes pa ni/_de la kun du bzang po la sogs pa'i byang chub sems dpa' rnams sa bcu la sogs pa rab tu thob pa na/_rang gi ting nge 'dzin dang rnam par grol ba'i sgo nas mthu dang rdzu
[\[71a.2\]]'phrul 'byin pa dang /_sangs rgyas kyi zhing rnam par brgyan pa la sogs pa byas pas mgu zhing de las gzhan bya ba med snyam pa'i blo skye ba la/_bcom ldan 'das rnam par snang mdzad kyi dpal gyi be'u'i 'od mchog sbyin pa btang bas/_byang chub sems dpa' de rnams kyi gtsug tu
[\[71a.3\]]phog ste/_de'i byin gyi rlabs kyis kun du bzang po la sogs pa byang chub sems dpa' de rnams kyis bcom ldan 'das rnam par snang mdzad kyi sku mnyam pa nyid mi zad pa'i rgyan gyi mdzod rnam par sprul pa la 'jug par gyur to/_/de bzhin du gsung dang thugs mi zad pa'i rgyan gyi mdzod rnam
[\[71a.4\]]par sprul pa la yang dag par 'jug par gyur to/_/de la mnyam pa nyid rnam pa gsum gong du bshad pa'o/_/mi zad pa ni chos kyi sku'i byin gyi rlabs kyis sku la sogs pa de dag nam 'khor ba yod kyi bar du gnas pa'o/_/rgyan zhes pa ni skabs 'dir rnam pa sna tshogs su blta'o/_/mdzod ces
[\[71a.5\]]pa bcom ldan 'das rnam par snang mdzad kyi sku nyid la bya ste/_sku de las ji ltar 'dul ba dang rjes su mthun pa'i sku la sogs pa mi zad pa'i 'khor lo 'byung ba'i phyir ro/_/rnam par sprul pa ni sku la sogs pa'i 'khor lo de dag nyid gang gis kyang zil gyis mi non par rang gi bya ba la 'jug
[\[71a.6\]]pa'o/_/'on kyang bcom ldan 'das rnam par snang mdzad kyi sku'am gsung ngam thugs las phyir byung ba'am ldog par mi mngon zhes pa las 'ga' zhig rtog pa skye ba gdul bar bya ba'i 'gro ba rnam pa bzhi ste/_shes bya dang nyon mongs pa'i sgrib pa spangs pa'i rnam par rtog pa dar lwa tsam gyis
[\[71a.7\]]bsgribs pa'i lhag ma ma lus pa'i byang chub sems dpa' rnams dang /_mos pa rnam par dag pa spyod pa'i sa mngon du byas pa rnams dang /_nyan thos dang rang sangs rgyas kyi nyon mongs pa'i sgrib pa ni byang /_shes bya'i sgrib ba ma byang ba phyogs gcig pa rnams dang /_'gro ba tha dad pa nyon
[\[71b\]]
[\[71b.1\]]mongs pa rnams dang /_shes bya'i sgrib pa ma spangs pa rnams te de bas na bcom ldan 'das kyi sku las phyir 'byung ba'am ldog par mi mngon te rnam par mi rtog na/_byang chub sems dpa' yongs su dag pa rnams kyi spyod yul du 'gyur gyi/_'og ma rnams kyi spyod yul du mi 'gyur snyam du
[\[71b.2\]]dogs pa skye ba la de'i lan du bcom ldan 'das mngon par byang chub pa nyid kyi tshe na/_rnam par mi rtog par sngon gyi smon lam gyi shugs dang chos nyid kyis lhun gyis grub pa nyid du rdzogs longs spyod pa'i sku dang /_sprul pa'i skus ji ltar snod du gyur pa'i sems can gyi don thams cad du
[\[71b.3\]]mdzad de/_de bas na gzhung las gsungs pa bcom ldan 'das rnam par snang mdzad kyi sku'i las kun dang /_gsung gi las kun dang /_thugs kyi las kun thams cad du sems can gyi khams thams cad/_sngags kyi tshul gyi tshig gis chos 'chad par mthong ngo zhes pa'o/_/de la mthong
[\[71b.4\]]ba ni kun du bzang po byang chub sems dpa' la sogs pa'i spyod yul du gyur pa ste/_de yang rnam pa thams cad du mthong ba ni ma yin mod kyi/_rang gi mthu dang spyod yul shas che chung bcom ldan 'das sku la sogs pa'i 'khor lo mthong ba'am chud pa la bya ste/_rnam pa thams cad chud cing
[\[71b.5\]]mthong na de bzhin gshegs pa dang bye brag med pa'i phyir ro/_/rdo rje 'dzin pa dang /_kun du bzang po dang phyag na pad+ma'i lus dang 'dra ba zhes pa nas las kyi tshe 'gags pa yang 'byung ba'i myu gu mthong bar skye zhes pa'i bar du bshad par bya ba de la rdo rje 'dzin pa dang kun du bzang po dang /_phyag na
[\[71b.6\]]pad+mo'i lus dang 'dra/_/zhes pa ni bcom ldan 'das rnam par snang mdzad mngon par byang chub pa'i byin gyi rlabs kyis de lta bu'i lus dang 'dra bas chos 'chad pa ni las kyi tshe las skyes pa'i sems dpa' rnams dang /_las kyi tshe 'gags pa'i sems can rnams slar 'byung ba'i myu gu mngon
[\[71b.7\]]par skye bri bya ba'i phyir te/_de la las kyi tshe las skyes pa ni mos pa spyod pa'i sa na gnas pa na sems gsum sbyong ba dang /_sa bcu la sogs pa'i yon tan ci 'dra ba de nges par shes shing /_de la mos pas nyon mongs pa kun nas mi ldang bar rnam pa kun mnan te/_sems spyod ba la sogs
[\[72a\]]
[\[72a.1\]]pa'i dge ba'i las kyi dbang gis brgya byin dang tshangs pa la sogs par ji ltar smon pa bzhin du gar 'dod par skye ba ni las kyi tshe las skyes pa rnams te/_de yang sems dang po bskyed pa nas sa bcu pa'i bar du'o/_/de la sems dang po bskyed pa zhes pa ni sa dang po rab tu dga' ba
[\[72a.2\]]la bya'o/_/las kyi tshe bgags pa zhes pa ni 'phags pa nyan thos nyon mongs pa'i sgrib pa spangs pa rnams phung po lhag ma dang bcas pa'i mya ngan las 'das ba'i tsho/_pad+mo dam pa'i snying po la bskal pa brgyad cur gnas nas/_tshe de 'gog par byed pa de la byang chub sems dpa' de rnams
[\[72a.3\]]kyis tshe 'gog pa de las bzlog ste slar 'byung ba'i myu gu bskyed nas sa bcu la 'jug pa dang /_rdzogs par bya ba'i phyir chos 'chad do/_/'di nyid kyis yongs su rdzogs par bya ba'i phyir zhes pa'i sngags kyi tshig rnam par dag pa 'di nyid kyis zhes par dgongs pa'o/_/sngags kyi tshig rnam
[\[72a.4\]]par dag pa zhes pa ni phyag na pad+mo dang /_phyag na rdo rje la sogs pa'i bdag gi ngo bo las kyi tshe las skyes pa'i sems dpa' rnams dang /_las kyi tshe bgags pa'i sems can rnams sems can phal dang 'dra bar nyon mongs pa'i dbang du mi 'gro ba ste/_de rnams la chos bshad pa yangs dang po
[\[72a.5\]]nas brtsams nas sa bcu rdzogs par bya ba'i phyir/_rnam par dkar ba'i chos sha stag pas sngags kyi tshig rnam par dag pa'o zhes pa'o/_/da ni 'phags pa kun du bzang po la sogs pa de rnams nyid bshad pa'i chos la 'jug pa'i zhar la sngags rgyud dang rtog pa la sogs pa'i chos kyi
[\[72a.6\]]bdag nyid rnams la 'jug ste/_bshad pa'i chos kyi rim pa bsdus par mdzad pas ji ltar rjes su chud pa ste bstan par gsungs pa ste thams cad du yang /_bcom ldan 'das rnam par snang mdzad kyi lus kyi las thams cad dang /_dag gi las thams cad dang /_yid kyi las thams cad
[\[72a.7\]]du sems can gyi khams thams cad la sngags smra bar bya ste/_thams cad du zhes pa ni dus thams cad du zhes pa kho nas dbyung ngo /_/nges tshig gi don la 'di lta ste/_sa dang bo pha rol tu phyin pa rdzogs pa'i dus dang /_byang chub thob pa'i dus su zhes pa ste/_de ji lta zhe na/_gsungs pa bcom
[\[72b\]]
[\[72b.1\]]ldan 'das rnam par snang mdzad lus kyi las thams cad dang /_ngag gi las thams cad dang yid kyi las thams cad do zhes so/_/de la 'dir lus kyi las la sogs pa'i tshig gis bcom ldan 'das dang pha rol tu phyin pa rdzogs par byed pa dang /_de bzhin du byang chub thob pa'i rgyur gyur
[\[72b.2\]]pa'i lus dang ngag dang yid kyi bya ba nan tan des gang mthu'i khyad par bcom ldan 'das kyi ye shes la bsags pa de las kyi tshig tu gsungs so/_/de lta bu'i mthu'i mtshan nyid kyi las kyang dkyil 'khor gyi lha'i gzugs su gyur pa'i spyod pa gsungs pa thams cad du yang sems can gyi khams
[\[72b.3\]]thams cad la sngags kyi tshig gis chos 'chad par mthong ngo zhes pa'o/_/de las thams cad du zhes pa ni 'jig rten gyi khams rgyas pa thams cad par shes par bya'o/_/sems can gyi khams thams cad la zhes pa ni de 'jig rten gyi khams rgyas par 'gro ba rgyud drug tu gtogs pa'i sems
[\[72b.4\]]can rnams las dang nyon mongs pa'i dbang gis tshe thob pa rnams shes par dgongs te/_sngags kyi tshul gyi tshig gi chos 'chad pa zhes pa ni/_de la shes pa dang dpung gnyen du sbyor bas na/_sngags des sangs rgyas dang byang chub sems dpa' rnams kyi rang bzhin rnams su gsungs te/_
[\[72b.5\]]de'i rnam par thar pa'i sgo la sogs pa'i tshig rnams dang /_der byin gyis brlabs pa nyid yi ge dang tshig byed pa rnams kyang sngags kyi tshig tu gsungs so/_/sngags de rnams kyi rgyu dang rang bzhin dang /_'bras bu thob pa'i thabs kyi lam ni tshul te de shes shing thob pa ni chos kyi tshig de rnams kyi
[\[72b.6\]]ste de rnams ni sngags kyi tshig ces gsungs so/_/tshig de rnams kyis bcom ldan 'das kyi las te sngags la sogs pa'i lhar snang bar 'gyur te/_sngags kyi tshul gyis mtshan nyid bshad pa'i chos ston par kun du bzang po la sogs pa'i byang chub sems dpa' de rnams kyis mthong ngo zhes
[\[72b.7\]]pa 'dis rnam pa gsum gsungs te/_de bzhin gshegs pa'i lus la sogs pa'i lam rnams kyis dkyil 'khor gyi lha'i gzugs su gyur pa dang /_de yang ji ltar snod du gyur pa'i gdul ba'i 'gro ba 'dul nus pa'i rjes su mthun pa dang /_de bshad pa'i chos sngags kyi tshig tu'o/_/
[\[73a\]]
[\[73a.1\]]don 'di yang bcom ldan 'das kyis yang rgyud 'dir gzhung 'di gsal bar bstan te/_de gsungs pa bcom ldan 'das kyis rang gi lus la sogs pa'i las kyi lha'i gzugs su gyur pa'i phyir ro/_/de bzhin gshegs pa'i thogs pa med pa'i stobs bcu la mos pa
[\[73a.2\]]las du ma'i kha dog dang dbyibs su bkod pa'i bdag gi ngo bo bskal pa du ma bye ba khrag khrig brgya stong du sbyin pa dang /_tshul khrims dang /_bzod pa dang /_brtson 'grus dang /_bsam gtan dang shes rab kyi pha rol tu phyin pa'i bsod nams bskyed pa'i lus 'byung ngo zhes pa la
[\[73a.3\]]sogs pa ste/_de yang bcom ldan 'das kyi lus la sogs pa'i las rnams lha la sogs pa'i gzugs su gyur pa de ni ci yang rung ba ma yin gyi/_sems can 'dul bar snang ba'i rang bzhin du bas te/_gang gsungs pa/_bcom ldan 'das ting nge 'dzin la mnyam par zhugs ma
[\[73a.4\]]thag tu yang bcom ldan 'das ji lta ba bzhin du las dang tshe'i rnam par smin pa dang /_'bras bu za ba dang /_bar 'jug pa'i gzugs dang /_kha dog dang /_dbyibs dang /_spyod pa dang /_tshig dang brjod pa rnams sems can so sor mgu bar byed pa/_ba spu'i bu ga thams cad nas chos kyi
[\[73a.5\]]dbyings las skyes pa rtag tu 'byung ste/_byung nas kyang nam mkha'i khams kun du rgyas pa/_'jig rten gyi khams su rgyas par sgra'i dbyangs gcig gis chos kyi dbyings chud par byed pa/_de bzhin gshegs pa 'byung bar srid pa'i tshigs su bcad pa 'di 'byung ngo zhes pa la sogs pa
[\[73a.6\]]dang /_de bzhin du de dag gis bshad pa'i sngags la sogs pa'i tshig tu bya ba'i don dang /_de'i byin gyis brlabs kyi phyir gsungs pa dang /_ji ltar yang de bzhin gshegs pa'i sngags kyi tshul yi ge'i 'brur gnas pa de dag la/_gsang ba'i bdag po de dag ni de bzhin gshegs pas
[\[73a.7\]]bskal pa brgya stong khrag khrig du mar bsags pa'i bden pa'i tshig dang /_dran pa nye bar gzhag pa bzhi dang /_gang 'phags pa'i bden pa bzhi dang /_rdzu 'phrul gyi rkang pa bzhi dang /_de bzhin gshegs pa'i stobs bcu dang /_pha rol tu phyin pa drug dang /_byang chub kyi
[\[73b\]]
[\[73b.1\]]yan lag bdun rnams dang /_tshangs pa'i spyod pa rnam bzhi dang /_sangs rgyas kyi chos ma 'dres pa bco brgyad rnams ni mdor na gsang ba pa'i bdag po gang de bzhin gshegs pa rnams kyi thams cad mkhyen pa'i ye shes la/_de thams cad de bzhin gshegs pa'i rang gi smon lam
[\[73b.2\]]dang ye shes kyi stobs dang /_chos kyi dbyings kyi byin gyi rlabs kyis byin gyis brlabs te/_ji ltar stong du gyur pa'i sems can rnams la sngags kyi chos ston zhes pa la sogs pa ste/_de la ji ltar rtog pa thams cad rab tu med pa chos kyi sku gnas pa de bzhin gshegs pa de lta bu'i
[\[73b.3\]]sngags kyi lha la sogs pa 'byung zhes gang gis glengs na/_de'i phyir bcom ldan 'das kyis 'di gsungs te/_ji ltar lus kyi bye brag gi dmigs ston pa rnam pa mang du gnas pa de bzhin du sngags kyi mgon po gsungs pa grangs med pa'o/_/ji ltar/_yid bzhin nor bu dpal ldan
[\[73b.4\]]pa/_/'dod pa'i don ni rab bsgrub pa/_/de ltar 'jig rten sgron ma yi/_/lus ni thams cad don sgrub pa'o/_/ji ltar na yang gsang ba'i bdag po chos kyi dbyings rnam par mi rtog pa'i dgos pa thams cad mngon par byed ces pa ni 'di lta ste/_gsang ba'i bdag po nam mkha'i khams ni
[\[73b.5\]]sems can ma yin/_srog ma yin/_shed las skyes pa ma yin/_byed pa po ma yin/_tshor ba po ma yin/_gzung ba ma yin/_'dzin pa ma yin/_rtog pa dang rnam par rtog pa thams cad dang bral te/_'on kyang sems can gyi khams ma lus pa'i 'gro ba dang 'ong pa la sogs par byed
[\[73b.6\]]do/_/de la dgos pa med do/_/de bzhin du thams cad mkhyen pa gnas med pa 'di rnam par mi rtog kyang 'gro ba thams cad kyi phyi nang gi bya ba byed do zhes so/_/bshad pa 'di yang bcom ldan 'das kyi dgongs pa shes pa ni 'di lta ste/_chos kyi sku la rnam par gnas pa de bzhin gshegs
[\[73b.7\]]pa la rnam par rtog pa med kyang /_sngon gyi smon lam gyi shugs kyis lha'i lus la sogs pa thams cad du rab tu snang ba de la rnam par rtog pa'i skabs kyis ci zhig bya zhes pa'o/_/gzhung las 'byung ba de nas phyag na rdo rje gsang ba'i bdag po 'khor 'dus pa na bzhugs pa las langs
[\[74a\]]
[\[74a.1\]]nas bcom ldan 'das la 'di skad ces gsol to zhes pa nas bcom ldan 'das de lta bas na ye shes de'i rgyu ni gang lags/_rtsa ba ni gang mthar thug pa ni gang lags zhes pa'i bar du/_bcom ldan 'das kyi sku dang gsung dang thugs kyi las las thams cad
[\[74a.2\]]mkhyen pa'i ye shes las 'byung ba thams cad mkhyen pa'i ye shes de sems can rnams la so sor phye ste/_tshul sna tshogs dang /_bsam pa sna tshogs dang /_thabs sna tshogs su 'chad pa de dag ji ltar mthong ba bcom ldan 'das la slar bzlas nas thams cad mkhyen pa'i ye shes de'i
[\[74a.3\]]rgyu dang rtsa ba dang mthar thug pa dris pa la bya ste/_ji ltar bya zhes pa ni 'og nas 'byung ba'i tshig rnams 'dri ba la mi bya'i/_de rnams bdag gi ji ltar chud pa rnams gsol nas/_thams cad mkhyen pa'i ye shes kyi rgyu dang rtsa ba dang mthar thug pa dris pa'i tshig sbyor smos pa'o/_/de la
[\[74a.4\]]bcom ldan 'das dang de bzhin gshegs pa ni gong du bshad pa'o/_/dgra bcom pa ni nyon mongs pa'i dgra bcom pa'am bkur sti'i gnas su rigs pa yang dag par rdzogs pa'i sangs rgyas thams cad mkhyen pa'i ye shes thob nas zhes pa ni snying po byang chub na yang dag par bzhugs
[\[74a.5\]]pa'o/_/thams cad mkhyen pa'i ye shes ni kun rdzob dang don dam pa rnam pa gnyis te/_kun rdzob ni stobs bcu dang mi 'jigs pa bzhi dang /_sangs rgyas kyi chos ma 'dres pa bco brgyad la sogs pa rnam pa thams cad mkhyen pa'o/_/don dam par ni stong pa nyid du mkhyen pa'o/_/so sor phye ste
[\[74a.6\]]zhes pa ni so sor bshad pa'i don te/_thams cad mkhyen par ro gcig tu gyur cing rdzogs pa'i mtshan ni 'og nas 'chad/_mi dang lhar skye ba la sogs te/_'jig rten gyi dge ba bcu grub pa dang nyan thos la sogs pa thams cad kyang mkhyen pa'i cha ste/_ji ltar zhe na/_'jig rten gyi bsod
[\[74a.7\]]nams thams cad mkhyen pa nyid nas 'byung ba'i rgyu ste/_thams cad mkhyen pa'i cha shas yod pas na rgyur 'gyur/_gzhan yang mngon du dang nying nas nying gi rgyu dang rang bzhin par rig par ro/_/byang chub sems dpa'i spyad pa spyod pa na dge ba'i tshogs rnams thams cad mkhyen pa'i ye
[\[74b\]]
[\[74b.1\]]shes la bsags pa de lhun gyis grub pa nyid du sems can rnams la so sor phye ba'i tshul la sogs pa sna tshogs su bstan pa ste/_de la tshul sna tshogs zhes pa ni/_kha cig la nyan thos kyi theg pa'i tshul zhes pa nas lnga mngon par shes pa'i tshul du zhes pa'i bar du ste/_de rnams so
[\[74b.2\]]sor rnam par grol ba'i las la bya'o/_/bsam pa sna tshogs zhes pa ni kha cig la lhar skye ba'i phyir nyan pa dang /_mi'am cir skye ba'i bar du chos 'chad pa zhes pa'i bar du ste/_de rnams su skye bar 'dod pa'i bsam pa dang rjes su mthun par chos 'chad pa la bya'o/_/thabs sna tshogs su
[\[74b.3\]]'chad ces pa ni/_de la sems can la la yang sangs rgyas kyis 'dul ba rnams kyi ni sangs rgyas kyi gzugs su mthong ngo zhes pa nas/_so so'i spyod lam du rnam par 'dug par mthong ngo zhes pa ste/_tshul sna tshogs dang bsam pa sna tshogs 'chad pa yang thabs yin mod kyi/_dang gnyid
[\[74b.4\]]sangs rgyas la sogs pa'i skus sems can de dag gi rang rang gi skad kyi tshul du smra zhing /_so so'i spyod lam du rnam par 'jug par ston pa nas thabs kyi yang thabs su blta'o/_/so so'i spyod lam du zhes pa ni sangs rgyas dang nyan thos la sogs pas 'dul ba sems can de dag gi spyod
[\[74b.5\]]lam dang rjes su mthun pa'i gzugs su 'gyur zhing ston pa la bya'o/_/thams cad mkhyen pa'i ye shes de ni ro gcig ste/_de bzhin gshegs pa'i rnam par grol ba'i ro lags so zhes pa ni de ltar tshul sna tshogs dang /_bsam pa dang thabs sna tshogs kyi sgo nas rnam pa tha dad pa du mar spros
[\[74b.6\]]pa yang /_spyi'i de bzhin gshegs pa'i rnam par grol ba/_nyon mongs pa dang shes bya'i sgrib pa spangs pa rtog pa'i bag chags kyi gnas las shin tu 'das pa'i mtshan nyid du ro gcig tu 'gyur ba ni/_dper na bu ram shing rnam pa mang po'i khu ba las bu ram du byas na/_bu ram shing de
[\[74b.7\]]rnams kyi so so'i ro dbyer med de ro gcig pa dang 'dra'o/_/de ni 'di lta ste dper na bcom ldan 'das nam mkha'i khams ni rtog pa thams cad dang bral ba ste zhes pa nas de nas lha dang 'jig rten du bcas pa la tshim par byed do zhes pa'i bar du ni thams cad mkhyen pa'i ye shes de'i rang
[\[75a\]]
[\[75a.1\]]bzhin phun sum tshogs pa dang /_mngon par 'tshang rgya ba'i pha rol gyi don phun sum tshogs pa dang /_spong ba phun sum tshogs pa dang /_ma lus pa'i bde ba thob pa'i pha rol gyi don phun sum tshogs pa thob par bstan pa'i dpe ste/_dpe de dag gis
[\[75a.2\]]thams cad mkhyen pa'i ye shes de sngon gyi smon lam gyi shugs kyis lhun gyis grub pa nyid du rnam par mi rtog mi dpyod par tshul sna tshogs la sogs pa'i sgo nas sems can gyi don bya ba byed par yang bstan pa ste/_de la nam mkha'i dpes ni rang bzhin phun sum tshogs pa bstan te/_nam
[\[75a.3\]]mkha' ji ltar rtog pa dang dpyod pa'i bag chags kyi gnas med pa de bzhin du thams cad mkhyen pa'i ye shes de la rtog pa med do/_/rnam par rtog pa dang rnam par dpyod pa med ces pa'i don to/_/de la the tshom dogs pa de ltar thams cad mkhyen pa'i ye shes rnam par mi rtog ste/_sems
[\[75a.4\]]pa med na lus la sogs pa'i rgyun 'byung zhing sems can gyi don byed pa sems pa med par ji ltar 'byung zhing byed snyam pa la/_sa'i dpes rnam par mi rtog bzhin du mngon par 'char ba'i pha rol gyi don phun sum tshogs pa byed par bstan te/_de las ni rtog pa dang rnam par rtog pa med bzhin rtsa
[\[75a.5\]]ba dang 'bras bu dang me tog la sogs pas sems can thams cad kyi gsos su 'gyur bar byed do/_/de bzhin du thams cad mkhyen pa'i ye shes de yang rtog pa dang rnam par rtog pa med bzhin sngags kyi lha la sogs pa'i sgor ston te/_sems can rnams kyis kyang sngags kyi lha la sogs pa
[\[75a.6\]]bsnyen cing bzlas pa la sogs pa'i sgo nas mnyes par byas te/_mngon par 'char ba'i mtshan nyid mi dang lha'i longs spyod la sogs pa thob par 'gyur ro/_/me'i dpes ni spong ba phun sum tshogs pa bstan te/_ji ltar mes rtsi shing la sogs pa thams cad bsregs kyang sreg par 'gyur ba'i
[\[75a.7\]]mthu mi zad do/_/de bzhin du thams cad mkhyen pa'i ye shes de yang mi shes pa'i bud shing thams cad sreg pa ni/_/rgyu'i tshe byang chub sems dpa'i spyod pa sa dang pha rol tu phyin pa la sogs pa'i rim gyis mi shes pa la sogs pa nyon mongs pa mi mthun pa la sogs pa'i phyogs rnams
[\[75b\]]
[\[75b.1\]]sel cing med par byed pa ni bud shing sreg pa'o/_/gnyis su na 'bras bu'i tshe thams cad mkhyen pa nyid mi shes pa med pa'i mtshan nyid pas na mi shes pa'i bud shing sreg pa'i rang bzhin no/_/rlung gi dpes kyang spong ba phun sum tshogs pa de nyid spong ba gong ma des kyang bag chags
[\[75b.2\]]thams cad ma lus par spong ba'i dpe 'og mas bstan te/_de bas na gsungs pa rlung gi khams ni rdul thams cad 'phyag go zhes pa ste/_de la rdul ni phra ba'i mtshan nyid de/_de bzhin du thams cad mkhyen pa'i ye shes mi shes pa'i bag chags phra mo yan chad spangs pa la bya'o/_/chu'i
[\[75b.3\]]dpes ni ma lus pa'i bde ba'i pha rol gyi don phun sum tshogs pa bstan te/_ji ltar chu des tsha ba la sogs pas gdungs pa'i sems can gyi lus sim par byed pa de bzhin du thams cad mkhyen pa'i ye shes de yang /_sems can thams cad kyi sdug bsngal dang 'dod chags la sogs
[\[75b.4\]]pa'i nyon mongs pa rnams kyis gdungs pa zhi bar byed pa ma lus pa'i bde ba'i mtshan nyid mya ngan las 'das pa la sbyor zhing rdzogs pas na/_lha dang 'jig rten du bcas pa la tshim par byed do zhes pa de dag ni/_phyag na rdo rje nyid kyis thams cad mkhyen pa'i tshul sngon chad bcom ldan 'das
[\[75b.5\]]kyis bka' stsal pa las/_bdag rang gi 'di ltar rtogs zhes gsol ba ste/_bdag rang chung bar bstan pa dang chos 'chad pa spro ba bskyed pa'i phyir ro/_/de dag gi rang bzhin de ltar chung mod kyi de dag gi rgyu gtso bo'i rgyu dang /_rgyu'i rgyu dang /_mthar rdzogs par byed pa'i rgyu gang lags
[\[75b.6\]]zhes dris pa/_de dag gi rgyu ni gang /_rtsa ba ni gang /_mthar gyur pa ni gang zhes so/_/de la 'phags pa phyag na rdo rje tshul sna tshogs la sogs pa dang /_de bzhin gshegs pa'i rnam par grol ba'i ro gcig par chud pa'i shes rab kyis sam/_thos pa'i shes rab kyis shes/_de
[\[75b.7\]]ste chud pa'i shes rab kyis shes na de bzhin gshegs pa dang khyad par med/_thos pa'i shes rab kyis chud na sems can phal dang 'dra bar dogs pa la lan du bya ba/_shes rab de gnyis kas shes pa la nyes pa med de/_bcom ldan 'das kyis sku mi zad pa'i rgyan la sogs par
[\[76a\]]
[\[76a.1\]]'jug pa rang gi mthu ji tsam pa'i spyod yul chud kyi/_bcom ldan 'das ltar rnam pa thams cad du chud pa ni ma yin te khyad par med par mi 'gyur/_thos pa yang chud pa gtso bo yin par gyur gyi/_sems can phal ltar thos pa tsam gtsor gyur pa ma yin pas sems
[\[76a.2\]]can phal dang khyad par med par mi 'gyur ro/_/gnyis su ni chud pa'i shes rab kyis rnam pa thams cad chud pa la nyes pa med de/_bcom ldan 'das kyis byin gyi rlabs kyis pha rol gyi sems shes pa bzhin du thams cad mkhyen pa'i ye shes kyi spyod yul rnam pa thams cad du chud par
[\[76a.3\]]'gyur ro/_/de la bcom ldan 'das la phyag na rdo rjes thams cad mkhyen pa'i ye shes de'i rgyu dang rtsa ba dang mthar gyur pa dris pa la/_dge'o dge'o tshig lan gsum gsungs pa/_gong ma gnyis ni dris pa'i dngos po bzang bas mnyes te/_bstod pa'i tshig tu lan gnyis bzlas pa ni
[\[76a.4\]]dris pa'i tshig de nyid dge ba la bya/_'og ma gcig ni phyag na rdo rje la bya ste/_de lta bu'i don bzang po 'dri zhing sems can la phan gdags pa'i phyir dris pa dge'o zhes gsungs pa'o/_/dge bar nyon la shin tu yid la zung shig ces pas snod bzhi las bzlog par gsungs te/_nyon cig
[\[76a.5\]]ces pa ni snod khas phub pa las bzlog pa'o/_/dge bar zhes pa ni snod gyo mo las bzlog pa'o/_/shin tu zhes pa ni snod mi gtsang bas gang ba las bzlog pa'o/_/yid la zung shig ces pas ni snod zhabs rdol las bzlog pa'o/_/byang chub kyi sems ni rgyu'o/_/snying rje ni rtsa ba'o/_/thabs ni
[\[76a.6\]]mthar gyur pa zhes pa la de la byang chub kyi sems la yang rnam pa gnyis te/_byang chub kyi phyir sems dpa' dang byang chub kyi rang bzhin gyi sems so/_/byang chub kyi phyir sems dpa' ni smon pa dang 'jug pa'i sems dag kyang yin mod kyi/_skabs 'dir sa dang po'i byang chub kyi sems la bya ste/_
[\[76a.7\]]sa dang po'i sems de mngon par byang chub pa'i snying por sbyor ba'i phyir ro/_/byang chub kyi rang bzhin gyi sems kyang 'di lta ste/_sa dang po byang chub kyi sems de ni chos thams cad mnyam pa nyid du chud pa'i rang bzhin te/_mngon par byang chub pa dang rang bzhin gcig pa'i phyir ro/_/de lta bu'i
[\[76b\]]
[\[76b.1\]]byang chub kyi sems ni thams cad mkhyen pa'i ye shes kyi rgyu'i gtso bor rig par bya'o/_/snying rje ni rtsa ba ste sems can sdug bsngal bas gdungs pa las bral ba'i phyir/_snying rje'i sgo nas smon lam la sogs pa'i byang chub kyi sems skye ste/_de bas na snying rje chen po byang chub kyi sems kyi rtsa
[\[76b.2\]]bar gyur pas na rgyu'i yang rgyur blta'o/_/gnyis su na thams cad mkhyen pa'i ye shes brtan par gnas pa'i phyir rtsa ba zhes bya ste/_thugs rje'i gzungs kyis lhag ma ma lus pa'i mya ngan las mi 'da' bar dus thams cad du mi gnas pa'i mya ngan las 'das par gnas shing /_kun rdzob
[\[76b.3\]]dang don dam pa'i ye shes brtan pa ste/_sdong po'i rtsa ba ltar brtan par byed pa bas na thams cad mkhyen pa'i ye shes kyi rtsa ba'o/_/thabs ni mthar gyur zhes pa las/_thabs ni sbyin pa'i pha rol tu phyin pa la sogs pa de dag thams cad mkhyen pa'i ye shes rdzogs par sbyor ba'i mtha' de
[\[76b.4\]]dag gis brtan pas na mthar gyur par blta'o/_/de la thams cad mkhyen pa'i rgyu byang chub kyi sems so zhes bya ba byang chub nyid gang yin mi shes pa bstan pa gsang ba pa'i bdag po de la byang chub gang zhe na 'di lta ste/_'di ni nam mkha'i mtshan nyid do zhes gsungs pa'i bar du'o/_/gong du byang
[\[76b.5\]]chub kyi sems thams cad mkhyen pa'i ye shes kyi rgyur bshad pa de'i byang chub kyi rang bzhin bshad pa la bya ste/_gsang ba'i bdag po de la byang chub gang zhe na/_rang gi sems nyid ji lta ba nyid du shes pa zhes pa la gang zhe na zhes pa ni nyan thos dang rang sangs rgyas dang theg pa chen po'i byang
[\[76b.6\]]chub rnams las gang yin zhes pa la mi bya'i byang chub de ci 'dra ba zhes pa la bya'o/_/rang gi sems ji lta ba nyid du shes pa ni sbyor ba'i sems kyis bum pa la sogs pa ji bzhin par mthong ba de skad cig ma phyi ma'i sems kyi bum pa la sogs pa'i ji bzhin pa de yang dag pa ma yin par sun phyung
[\[76b.7\]]nas de ltar gzung ba'i cha sun phyung ste/_med na 'dzin pa'i cha yang yod pa ma yin te/_de ltar gzung ba dang 'dzin pa'i rang bzhin dang bral ba yongs su dag par ji bzhin med par rang bzhin gyis dag par shes pa ni rang gi sems yang dag par ji lta ba nyid du shes pa'o/_/de bzhin du gzhung
[\[77a\]]
[\[77a.1\]]gzhan las kyang /_ye shes bzhi las mnyam pa nyid kyi ye shes ni byang chub kyi sems su bshad/_me long lta bu'i ye shes dang /_so sor rtog pa dang /_bya ba nan tan gyi ye shes ni thams cad mkhyen pa'i ye shes su bshad par rig par bya'o/_/de ni bla na med pa yang
[\[77a.2\]]dag par rdzogs pa'i byang chub po zhes pa la/_bla na med pa ni byang chub de'i gong na de las lhag pa'i byang chub gzhan med pa'o/_/yang dag par byang chub pa ni phyin ci ma log par byang chub pa la bya ste/_nyan thos dang rang sangs rgyas ni nyon mongs pa'i sgrib pa spangs kyang /_shes bya'i sgrib
[\[77a.3\]]pa ma spangs pas phyogs gcig phyin ci log pa ni ma yin gyi nyon mongs pa dang shes bya'i sgrib pa gnyis spangs pas yang dag par byang chub pa'o/_/rdzogs par byang chub pa ni kun du byang chub pa zhes bya ste/_shes bya dang nyon mongs pa'i sgrib pa'i bag chags yan chad ma lus par spangs pas
[\[77a.4\]]na kun du byang chub pa zhes bya'o/_/gnyis su na rang gi sems ji lta ba nyid kun rdzob dang don dam pa'i chos rnams rnam pa thams cad du stong par shes par bya'o/_/gsang ba'i bdag po de la ni chos cung zad kyang yod pa ma yin zhing dmigs pa med do zhes pa ni/_byang chub de la phung po dang
[\[77a.5\]]khams dang skye mched dang /_gzung ba dang 'dzin pa ni chos kyi rang bzhin bag chags tsam yang med pas byang chub de nyid 'dzin pa'i rang bzhin du yod pa ma yin no/_/dmigs su med do zhes pa ni dmigs pa'i yul ma yin pas gzung ba'i rang bzhin med do/_/de ci'i phyir zhe na/_byang chub
[\[77a.6\]]de ni nam mkha'i mtshan nyid do zhes pa ni de la nam mkha'i mtshan nyid rtag pa dang mi 'gyur ba dang stong pa la sogs pa'i mtshan nyid kyang yin mod kyi/_skabs 'dir gzung ba dang 'dzin pa rang bzhin med pa la bya ste/_de bas na de ltar bstan pas gsungs pa de la shes bya dang shes par bya ba
[\[77a.7\]]gang yang med do zhes so/_/shes pa ni 'dzin pa'o/_/shes par bya ba ni gzung bar bya ba ste/_byang chub de la gzung ba dang 'dzin pa gang yang med pa'i phyir ro/_/de ci'i phyir zhe na/_gsang ba'i bdag po byang chub la mtshan ma med pas so zhes pas ni byang chub de la kha dog sngon po dang ser po ji
[\[77b\]]
[\[77b.1\]]bzhin pa dang kha dog dbyibs la sogs pa ji bzhin pa'i mtshan ma med pa'i phyir ro/_/chos thams cad kyang mtshan nyid med ces pa la sogs pa'i sems ji bzhin par shes pa de byang chub cas bshad na/_sems las gzhan pa'i chos de dag ji bzhin par shes pa ni ma yin nam zhe na/_ji
[\[77b.2\]]ltar sems ji bzhin par shes shing mtshan ma med pa la sogs pa bshad pa bzhin no/_/chos thams cad kyang mtshan ma med de nam mkha' bzhin zhes pa'o/_/yang na byang chub mtshan ma med pa ni chos thams cad mtshan ma med de nam mkha'i mtshan nyid do zhes par yang bshad do/_/de la chos
[\[77b.3\]]ni sems las gzhan pa'i phung po la sogs pa'o/_/'di lta ste nam mkha'i mtshan nyid do zhes pa ni nam mkha' la mtshan nyid med pa'i phyir ro/_/de nas bcom ldan 'das la phyag na rdo rjes 'di skad ces gsol to/_/bcom ldan 'das thams cad mkhyen pa'i ye shes gang nas btsal
[\[77b.4\]]bar bgyi/_byang chub mngon par rdzogs pa yang gang nas btsal bar bgyi zhes pa nas/_gsang ba'i bdag po de ni byang chub sems dpa'i byang chub kyi rnam par dag pa'i sgo zhes bya ba chos snang ba'i sgo mo ste chos snang ba'i tshul dang po'o zhes pa'i bar du/_thams cad mkhyen pa'i ye shes
[\[77b.5\]]dang /_byang chub mngon par rdzogs par bya ba'i phyir/_'jug pa'i thabs dris pa dang /_de gnyis rang gi sems las btsal ba'i thabs bstan pa la bya'o/_/de la thams cad mkhyen pa'i byang chub mngon par rdzogs pa gang nas btsal zhes pa ni de la ji ltar 'jug ces dris pa'o/_/byang chub
[\[77b.6\]]de dang thams cad mkhyen pa nyid rang gi sems las btsal bar bya'o zhes pa nas rang gi sems nyid gzung ba dang 'dzin pa'i phyir rang bzhin rnam par rtog pa'i bag chags spangs te/_rnam par dag pa na rang bzhin gyis 'od gsal ba/_so so rang gi rig pa mi g.yo ba ye shes kyi snang ba'i
[\[77b.7\]]mtshan nyid byang chub dang /_thams cad mkhyen pa'i rang bzhin du 'gyur zhes pa'i don to/_/sems la ji ltar brtags pas don de shes par 'gyur zhe na/_de rtog pa'i gang zag kyang rnam pa gnyis te/_dbang po las 'das pa'i ye shes dang ldan pas sangs rgyas dang byang chub sems dpa'
[\[78a\]]
[\[78a.1\]]dang /_'og ma'i lta ba can 'gro ba tha dad pa rnams kyis so/_/de la 'gro ba tha dad pas brtag par gsungs pa/_sems phyi nang dang bar nas mi dmigs so zhes so/_/phyi ni gzung ba nang ni 'dzin pa/_bar ni de gnyis ga'i bar nas kyang sems mi dmigs so zhes pa'o/_/
[\[78a.2\]]dbang po las 'das pa'i ye shes dang ldan pa rnams kyis kyang rnam pa lnga'i dngos por sems ma dmigs pa ni/_kha dog dang dbyibs dang khams dang rgyud dang gnas par te/_de bas na kha dog sngon por yang ma yin zhes pa nas lus la mi gnas yid la mig nas/_mthong pa yang med/_mthong
[\[78a.3\]]bar 'gyur ba yang ma yin zhes pa'i bar du gsungs pa ste/_mthong pa med ces pa ni 'das pa dang da ltar gyi dus na yang ma mthong ba'o/_/mthong bar 'gyur ba yang ma yin no zhes pa ni ma 'ongs pa'i dus na yang mthong bar mi 'gyur ba'o/_/kha dog sngon po yang ma yin zhes pa nas kha dog shel
[\[78a.4\]]lta bu'i bar yang ma yin zhes pa'i bar du ni sems de kha dog ji bzhin par mthong ba'i yul ma yin pa la bya'o/_/thung du ma yin zhes pa nas ma ning du yang ma yin zhes pa'i bar du dbyibs ji bzhin par ma yin pa la bya'o/_/'dod pa'i khams kyi rang bzhin ma yin gzugs dang gzugs med
[\[78a.5\]]pa'i khams kyi rang bzhin yang ma yin zhes pa ni khams kyi ji bzhin par mthong ba med pa la bya'o/_/lha dang klu dang gnod sbyin dang zhes pa nas sems can gyi ris mthun pa'i rang bzhin ma yin zhes pa'i bar du rgyud ji bzhin mthong ba med pa la bya'o/_/sems ni mig la'ang mi gnas zhes pa nas
[\[78a.6\]]yid la mi gnas zhes pa'i bar du dbang po drug la sems gnas par mthong ba med pa la bya'o/_/kha dog dang dbyibs la sogs pa de rnams kyi ji bzhin par snang ba ni/_sems de gzung ba dang 'dzin pa'i rang bzhin dang ma bral bas dri ma dang bcas par 'gyur/_de ltar dri ma dang bcas pas na
[\[78a.7\]]thams cad mkhyen pa'i ye shes ma yin te/_de bas na dri ma de dag thams cad yongs su dag pa'i sems de ni thams cad mkhyen pa ste/_de'i phyir gsungs pa/_ci'i phyir zhe na/_sems ni nam mkha'i mtshan nyid de/_/zhes pa ste nam mkha'i mtshan nyid ni rtog pa dang rnam par rtog pa
[\[78b\]]
[\[78b.1\]]spangs pa ste/_nam mkha'i mtshan nyid de dang 'dra ba'i phyir gsungs pa de bas na rtog pa dang rnam par rtog pa thams cad dang bral ba'o zhes pa ste/_rnam par rtog pa dang rnam par dpyod pa spangs pa zhes pa'i don to/_/de ltar sems ni nam mkha'i mtshan nyid dang 'dra bas byang chub kyang
[\[78b.2\]]de yin/_gsungs pa gang nam mkha'i rang bzhin pa de sems kyi rang bzhin pas de byang chub kyi rang bzhin zhes pa'o/_/de ltar sems dang nam mkha' dang byang chub rnams gzung ba dang 'dzin pa'i rang bzhin gnyis su med par gsungs pa/_de ltar na gsang ba'i bdag po sems dang
[\[78b.3\]]nam mkha'i dbyings dang /_byang chub mi gnyis te de dag la gnyis su med ces pa'o/_/de ni snying rje'i thabs kyi pha rol tu phyin pas zin pa'o zhes pa ni de lta bu'i sems rang bzhin gyis gzung ba dang 'dzin pa'i bag chags kyang med pa byang chub dang thams cad mkhyen pa'i mtshan nyid de'i
[\[78b.4\]]rtsa ba ni snying rje ste brtan par byed pa'o/_/de la sbyor bar byed pa'i thabs ni pha rol tu phyin pa ste/_yongs su zin pa ni thams cad mkhyen pa'i ye shes te skyong ba'i rgyur shes par bya'o/_/gsang ba'i bdag po de gzhung 'dis 'di ltar rig par bya'o zhes pa ni gong du byang chub gang zhe na rang gi sems
[\[78b.5\]]ji lta ba nyid do zhes pa dang /_thams cad mkhyen pa dang byang chub mngon par rdzogs par rang gi sems las btsal bar bya'o zhes gsungs pa dang /_byang chub dang thams cad mkhyen pa rang gi sems las bcol te/_rang bzhin gyis 'od gsal ba'i phyir zhes pa la sogs pa gsungs pa de
[\[78b.6\]]gzhung gcig ste/_gnyi ga yang byang chub dang thams cad mkhyen pa'i rgyur 'gyur ba'i tshig gi gzhung du rig par bya'o/_/sangs rgyas bcom ldan 'das kyis chud pa'i chos dang /_lugs kyi chos byang chub sems dpa'i 'khor la gang dang gang bshad pa/_tshig la sogs pa'i sgo tha dad
[\[78b.7\]]kyang gzhan gyi phyir ma yin gyi/_don rnam pa gnyis kyi phyir te/_byang chub kyi sems rnam par dag pa dang /_rang gi sems kun du shes par bya ba'i phyir/_de bas na gsungs pa/_ngas byang chub sems dpa'i 'khor la chos gang dang gang bshad pa de dag thams cad ni byang chub kyi sems rnam
[\[79a\]]
[\[79a.1\]]par dag pa dang sems yongs su shes pa'i phyir zhes pa de la byang chub kyi sems rnam par dag pa ni byang chub sems dpa'i sa dang po la byang chub kyi sems chud pa de gzung pa dang 'dzin pa las rnam par grol ba'i phyir dag pa'o/_/sems zhes pa ni gang sems kyi ngo
[\[79a.2\]]bo shes pa de'i rgyus sa dang po thob par byed pa de la bya ste/_mos pa spyod pa'i tshe sems bskyed de/_de dag gi phyir chos bshad ces pa'i don te byang chub kyi sems nyid la sbyor bar byed pa'o/_/de ltar sems yongs su gzung bar bya ba yang kha dog ji bzhin pa la sogs par shes par bya ba
[\[79a.3\]]ma yin gyi ji bzhin pa'i rang bzhin thams cad las 'das pa'i rang bzhin du ste/_byang chub ni gzung ba dang 'dzin pa'i cha dang bral ba rnam par dag pa tsam gyi rang bzhin du yang ma yin te/_ji tsam du mtshan mar gyur pa de dag thams cad du rang gi sems de shes par mi bya zhing btsal du mi
[\[79a.4\]]rnyed pa gsungs pa 'di lta ste/_ji bzhin du dbyibs sam kha dog tu'am zhes pa nas rnam pa thams cad du yongs su btsal kyang mi rnyed do zhes pa'i bar du ste kha dog dang dbyi bas la sogs pa'i rnam pa de dag re re nas smos pa yang gang dang gang du chags pa'i gnas rnams su rig pa'i gzhung
[\[79a.5\]]gis brtags na dngos po yod pa ma yin te/_kha dog dang gzugs la sogs pa'i de dag brtags pa yang kha dog dang gzugs la sogs pa de dag sems las tha mi dad de/_sems kyi snang ba yin na ni sems nyid kyang gzugs can du 'gyur ba ji tsam du gzugs dang ldan pa de thams cad
[\[79a.6\]]rdul phran gyi chas gzhigs na yod par mi 'gyur te/_kha dog la sogs pa de dag sems la tha dad kyang de dag rdul phran gyi chas gzhigs na yod par ma grub pas gzugs med na gzugs kyi ji bzhin par skye ba'i rnam par shes pa mi skye ste yod pa ma yin no/_/de bzhin du tshor ba la
[\[79a.7\]]sogs gzhan yang phyi rol gyi yul sun phyung ste/_dmigs su med pas na yul can med par sems dang sems las byung ba mi srid pas mi dmigs so/_/gsang ba'i bdag po de ni byang chub sems dpa'i byang chub kyi sems rnam par dag pa'i sgo zhes bya ba chos snang ba'i tshul lo
[\[79b\]]
[\[79b.1\]]zhes pa ni de lta bu'i tshul du mos pa spyod pa'i sa na sems yongs su shes pa de ni rnam pa gsum gyi rgyu yin par bshad pa ni sa dang po'i byang chub kyi sems dang /_mngon par byang chub pa dang thams cad mkhyen pa'o/_/de la sa dang po'i byang chub kyi sems rnam par dag pa'i mtshan nyid la 'jug
[\[79b.2\]]pa'i sgo nas byang chub kyi sems rnam par dag pa'i sgo zhes gsungs so/_/chos snang ba'i sgo zhes pa ni mya ngan las 'das pa'i chos gzung ba dang 'dzin pa dang bral ba ste/_snang ba ni mkhyen zhes pa'i don to/_/snying po byang chub nyid do/_/de thob pa'i rgyu'am sgo ni sems zhes pa'o/_/chos snang ba'i
[\[79b.3\]]tshul zhes pa ni/_skad cig ma dang po la mnyam pa nyid kyi ye shes kyi mtshan nyid mngon par byang chub nas/_thams cad mkhyen pa'i mtshan nyid me long lta bu dang so sor rtog pa dang /_bya ba nan tan gyi ye shes skad cig ma gnyis pa la thob ste/_mya ngan las 'das pa'i chos kun rdzob dang don
[\[79b.4\]]dam pa'i tshul du thams cad mkhyen pa'o/_/dang po zhes pa ni skad cig ma dang po la byang chub thob pa la bya'o/_/de dag la rab tu gnas pa'i byang chub sems dpa' nyon mongs pa'i sgrib pa thams cad spong ba'i ting nge 'dzin rab tu thob bo zhes pa'i bar du de lta bur rang gi sems ji lta ba nyid shes
[\[79b.5\]]par byed pa la gnas pa'i rjes su bsngags pa bshad pa la bya ste/_de dag la rab tu gnas pa'i byang chub sems dpa' zhes pa ni rang gi sems gzung ba dang 'dzin pa la sogs pa'i ji bzhin par mi lta bar gnas pa la bya ste/_de ltar gzung ba dang 'dzin pa'i rang bzhin ma mthong ba'i sems
[\[79b.6\]]ni rnam par dag pa ste/_de ltar sems rnam par dag pa na/_lhun gyis grub pa nyid du nyon mongs pa'i sgrib pa dang /_las kyi sgrib pa dang /_tshe'i sgrib pa la sogs pa thams cad spang pa'i gnyen por gyur pa'o/_/ting nge 'dzin rab tu 'thob par gyur te/_de bas na gsungs pa/_nyon mongs
[\[79b.7\]]pa'i sgrib pa thams cad spong ba'i ting nge 'dzin rab tu 'thob ces so/_/de lta bu'i sems rnam par dag pa la rab tu gnas par gyur pa ni sgrib pa thams cad bsal bas sangs rgyas thams cad la mngon sum du chos nyan cing bsnyen bkur byed pa dang lnga mngon par shes pa 'thob ste/_'phrul gyi
[\[80a\]]
[\[80a.1\]]mig gis lam ring po na 'dug pa'i gzugs kyang ri dang rtsig pa la sogs pa la thogs pa med par mthong /_rdzu 'phrul gyi rna bas lam ring po na 'dug pa'i sgra yang ri dang rtsig pa la sogs pas bar mi chod par thos/_pha rol gyi sems 'dod chags dang bcas pa'am/_
[\[80a.2\]]'dod chags dang bral ba la sogs pa shes/_tshe rabs snga ma la yang ci byed pa dang /_gnas gang na gnas pa rjes su dran/_rdzu 'phrul gyi rkang pa la sogs pa 'thob ste/_mtha' yas pa'i mi dang lha la sogs pa'i tshig shes pa gzungs mtha' yas pa'i bya ba la sogs pa'i dbyangs
[\[80a.3\]]kyi nga ro las don chung pa'i gzugs dang 'brug gi sgra dang /_sems can ma yin pa'i sgras sa g.yo ba dang chu la sogs pa'i sgra mtha' yas pa la sogs pa las/_sgra de dag gi don ci zer rtogs pa'i gzungs thob ste/_sems can rnams kyi bsam pa dang rjes su mthun par 'gyur
[\[80a.4\]]ro/_/de bzhin gshegs pa thams cad kyis byin gyis brlabs nas khams gsum na 'khor ba na yang 'thob pa'i chos nyams par mi 'gyur ba dang /_ma thob pa yang mi thob par mi 'gyur zhing sems can gyi don bya ba la nam 'khor ba yod kyi bar du skyo bar mi 'gyur te/_de bas na
[\[80a.5\]]gsungs pa/_sangs rgyas thams cad gnas par rab tu 'thob/_lnga mngon par shes pa yang rab tu 'thob/_mtha' yas pa'i tshig dang dbyangs dang sgra'i gzungs rab tu 'thob/_sems can rnams kyi bsam pa bzhin du 'jug par 'gyur ro/_/de bzhin gshegs pa thams cad kyis
[\[80a.6\]]byin gyis brlabs nas 'khor ba na yang chos mi nyams pas sems can gyi don bya ba la mi skyo ba yin zhes pa'o/_/'dus ma byas kyi tshul khrims la rab tu gnas zhes pa ni/_stong pa nyid rab tu rtogs pa la gnas pas stong pa nyid kyi ngang tshul du gyur pa yin gyi/_sems can gyi don
[\[80a.7\]]gyi tshul khrims dang /_dge ba la sogs pa'i tshul khrims dang sgom pa la sogs pa kun rdzob kyi tshul khrims la ni mi bya'o/_/log par lta ba spangs pa zhes pa ni/_mu stegs la sogs pa'i lta ba rnams dang bral ba la bya'o/_/yang dag par rgyun du zhugs zhes pa ni 'di ltar log
[\[80b\]]
[\[80b.1\]]pa'i lta ba spangs bas yang dag pa'i lta ba rtogs pa zhe'o/_/gzhan yang gsang ba'i bdag po sgrib pa thams cad spong ba'i ting nge 'dzin 'di la gnas pa'i byang chub sems dpa' zhes pa ni de lta bu'i ting nge 'dzin sngar thob nas thob pa tsam du ma zad kyi ting nge 'dzin nyid dang ldan par
[\[80b.2\]]gnas pa la bya'o/_/shin tu dad pa'i mthus sangs rgyas kyi chos nyon mi mongs par yongs su rdzogs par 'gyur te zhes pa ni gzung ba dang 'dzin pa rab tu spangs pa/_rang bzhin gyis 'od gsal ba'i sems byang chub kyi mtshan nyid de lta bu la lhag par mos pa'i mthus bsags pas
[\[80b.3\]]sangs rgyas kyi chos chud pa dang /_lugs kyi mtshan nyid dang /_pha rol tu phyin pa la sogs pa dang /_sku'i 'khor lo la sogs pa'i chos rnams ma bsgrubs kyang thob par 'gyur ba'o/_/mdor na gsang ba'i bdag po rigs kyi bu'am rigs kyi bu mo gang yang rung ste/_de ni yon tan
[\[80b.4\]]tshad med pa dang ldan par 'gyur te zhes pa ni/_de lta bu'i ting nge 'dzin dang ldan pa'i rigs kyi bu'am rigs kyi bu mo de dag gi so so'i yon tan brjod na bskal par yang mi rdzogs te/_brjod kyis mi lang bas tshad 'di tsam mo zhes gzung du med de/_mdor smras pa tshad med pa'i yon tan dang
[\[80b.5\]]ldan no zhes pa'o/_/de nas yang bcom ldan 'das la phyag na rdo rjes 'di skad ces gsol to zhes pa nas/_thub pa chen pos bshad du gsol/_/zhes pa'i bar du ni gong du thams cad mkhyen pa'i ye shes kyi rgyu dang byang chub sems kyi mtshan nyid zhib tu bshad de/_byang chub kyi sems de lta bu la gnas pa'i
[\[80b.6\]]ting nge 'dzin thob pa'i yon tan gyi tshad kyang tshad med pa'i yon tan dang ldan pa zhes gsungs te/_de lta bu'i byang chub kyi sems ji ltar skye bar 'gyur ba dang /_byang chub kyi sems de'i mtshan nyid ci 'dra bar shes par bya ba la sogs pa dris pa ste/_de ji ltar sems na bcom ldan
[\[80b.7\]]'das byang chub tu ni skye zhes bgyi zhes pa ni spyir na skyes zhes pa dang /_skye zhes bgyi zhes pa gnyis te/_de la skye zhes pa ni ming tsam ste/_dper na bu mngal du zhugs pa lta bu'o/_/skye zhes bgyi zhes pa ni skyes par gdags pa'i don to/_/dper na bu btsas pa dngos lta bu'o/_/de bas na
[\[81a\]]
[\[81a.1\]]byang chub kyi sems skye ba tsam dris pa ma yin gyi sa dang po'i sems byang chub kyi mtshan nyid yongs su rdzogs par skyes pa dris pa la bya'o/_/byang chub tu zhes pa ni bla na med pa'i byang chub kyi phyir skye ba la bya ste/_de yang sa dang po'i sems kyi mtshan nyid bla na med pa'i
[\[81a.2\]]byang chub dang rang bzhin gcig pa'o/_/bla na med pa'i byang chub la sogs pa rim gyis rdzogs par byed pa yang rang bzhin de la tha dad pa ma yin gyi rang bzhin de nyid las/_mi mthun pa'i gnyen po la sogs pa sel pa'i sgo nas ming gzhan du btags pa tsam du zad do/_/dper na
[\[81a.3\]]gser nyid las rgyan la sogs par byas na rang bzhin gcig kyang ming gi rnam grangs mang por thogs pa dang 'dra ste/_de bas na sa dang po'i byang chub kyi sems de byang chub kyi rang bzhin la yang bya ste/_smon pa dang 'jug pa'i sems kyang byang chub kyi phyir sems pa yin mod kyi/_sa dang
[\[81a.4\]]po'i byang chub kyi sems ltar bla na med pa'i byang chub dang rang bzhin mi gcig pas de la mi bya'o/_/yang rnam pa gcig tu na lan bka' stsal pa/_byang chub kyi sa dang po'i mtshan nyid gsungs pas na gzhan ma yin par mngon no/_/ji ltar na mtshan nyid shes par bgyi/_byang chub 'byung ba
[\[81a.5\]]skyes pa'i sems/_/zhes pa ni sa dang po'i byang chub kyi sems de las bla na med pa'i byang chub 'byung bas de ni byang chub 'byung ba zhes bya ste/_byang chub 'byung ba'i sems de skyes pa'i mtshan nyid bsod nams chen po'i snying po nam mkha' bzhin du tshad med pa la sogs pa dris pa la bya'o/_/
[\[81a.6\]]sems rig pa'i mchog ye shes 'byung bas gsungs zhes pa ni bcom ldan 'das la yon tan gyi sgo nas bstod pa la bya ste/_bcom ldan 'das ni 'jig rten dang nyan thos dang rang sangs rgyas su sems rig pa mchog gi phyir bya ba dang /_longs spyod rdzogs pa'i sku de thams cad mkhyen
[\[81a.7\]]pa'i ye shes las byung bas ye shes 'byung zhes gsungs so/_/dpa' bo chen po ji snyed cig_/shin tu 'das nas gdod skye ba/_/zhes pa ni 'jig rten pa'i sems grangs du zhig 'das nas byang chub kyi sems de skye ba dris pa ste/_sems brgya drug cu po 'das nas skye ba la bya ste/_
[\[81b\]]
[\[81b.1\]]sems skyes zhes pa ma yin gyi skye btsam la bya'o/_/mgon po sems rnams mtshan nyid dang /_/dus kyang rgyas par bshad du gsol/_/zhes pa ni sems brgya drug cu po de dag gi mtshan nyid 'dod chags kyi sems zhe sdang gi sems zhes pa la sogs pa dang /_sems brgya drug cu po de
[\[81b.2\]]dag 'das nas kyang bskal pa la sogs pa ji srid cig na byang chub kyi sems de skye bar 'gyur zhes pa'i dus dris pa'o/_/de'i bsod nams ci 'dra ba dang spyod pa ci 'dra ba zhig ces pa ni de lta bu'i byang chub kyi sems skyes pa de'i bsod nams ji lta bu dang /_spyod pa ci 'dra ba zhig spyad pas na byang
[\[81b.3\]]chub kyi sems de thob ces pa'o/_/sems la sems kyi khyad par yang /_/theg pa chen po bshad du gsol/_/zhes pa ni sems can dbang po rnon po chos la bdag med par rtogs nas 'jug pa dang /_'phags pa nyan thos la sogs pa dbang po rtul po rgyun du zhugs pa la sogs pa'i sa
[\[81b.4\]]brgyad bsgoms nas 'jug pa'i khyad par dris pa la bya'o/_/de la sems zhes bya ba ni byang chub kyi sems spyir bya'o/_/de nas rnam par snang mdzad kyis zhes pa nas/_byang chub dang po zhes kyang bya/_/zhes pa'i bar du gong du phyag na rdo rjes dris pa'i lan bka' stsal pa la bya ste/_bu khyod ces
[\[81b.5\]]pa ni phyag na rdo rje chos kyi dbyings las skyes pas na bcom ldan 'das kyi sras so/_/chen po 'byung ba zhes pa ni sems kyi rgyud kyi mtshan nyid la bya ste/_sems kyi rgyud de las byang chub dang thams cad mkhyen pa'i ye shes chen po 'byung ba'i phyir ro/_/dge'o zhes pa ni de lta bu'i don bzang po dris pa nyid
[\[81b.6\]]dge ba dang phyag na rdo rje dga' ba bskyed pa'i phyir gsungs so/_/theg chen gnas ni mchog yin zhes pa ni sems kyi rgyud de/_theg pa gsum gyi nang na mchog dam pa la bya'o/_/sems kyi rgyud kyi mtshan nyid do zhes pa ni yon tan gyi khyad par de lta bu dang ldan pa'i sems kyi mtshan nyid bshad kyis
[\[81b.7\]]nyon cig pa dang sbyar ro/_/sangs rgyas rnams kyi gsang mchog ces pa ni de lta bu'i sems rnam par dag pa thams cad mkhyen pa dang mngon par byang chub pa'i rang bzhin te/_sems can phal gyi spyod yul ma yin pa dang /_snod ma yin pa la mi bstan pa'i phyir gsang ba zhes bya'o/_/rtog pa
[\[82a\]]
[\[82a.1\]]kun gyis rig mi nus/_/zhes pa ni stong pa'i mtshan nyid kyi sems te/_mngon sum dang rjes su dpag pa'i sgo nas de ji bzhin pa mi rtogs pa'o/_/yid la bsdus la nyon cig pa ni ma yengs par nyon cig pa'o/_/sems brgya drug cu las 'das pa'i skye bo'i 'og tu zhes pa ni
[\[82a.2\]]'jig rten pa'i sems brgya drug cu las 'das nas chos la bdag med par rtogs te mos pas spyod pa'i sa la sems gsum rnam par bsgom pa dang /_pha rol tu phyin pa rnams rnam par spyad pa dang /_bsdu pa'i dngos po rnam bzhi byas nas mos pa spyod pa'i sa las 'phar te/_sa rab tu
[\[82a.3\]]dga' ba'i sems ye shes kyi sa la zhugs pa la bya ste/_ji snyed cig tu 'das nas skye zhing dris pa'i lan to/_/bsod nams chen po zhes pa ni pha rol tu phyin pa la sogs pa'i bsod nams chen po'i rgyu las skyes pa'o/_/snying po zhes pa ni phyin ci ma log pa yongs su rdzogs pa ste/_dper na tsan+dan
[\[82a.4\]]dang seng ldeng gi snying po ltar mchog dam pa la bya'o/_/byang chub phyir du byang chub 'byung /_/zhes pa ni bla na med pa'i byang chub thob pa'i phyir byang chub kyi sems de las sems 'byung ba la bya'o/_/tshad med pa ni nam mkha' bzhin/_/zhes pa ni byang chub kyi sems de'i yon tan la sogs pa tshad
[\[82a.5\]]gzung zhing dpag tu med pa'am/_de bzhin dpag tu med pas 'di tsam mo zhes tshad gzung du med de nam mkha' dang 'dra ba la bya'o/_/gos pa med pa ji bzhin gnas/_/zhes pa ni de lta bu'i sems nam mkha'i mtshan nyid la glo bur gyi nyon mongs pa'i bag chags kyis ma gos pa ste/_de ltar
[\[82a.6\]]glo bur gyi nyon mongs pa ji bzhin pa'i dbang du ma gyur pas shin tu rnam par dag pa'i rang bzhin du gnas pa la bya'o/_/chos kun gyis ni yongs mi g.yos/_/tshad med ye shes kyis bsgrubs pa/_/zhes pa ni byang chub kyi sems de tshad med pa'i ye shes las 'byung ba la bya'o/_/yang dag
[\[82a.7\]]par rdzogs pa'i sangs rgyas mthong ngo zhes pa ni sangs rgyas dang byang chub sems dpa' la mchod pa byas pa dang sa dang pha rol tu phyin pa la sogs pa spyad pa las byung ste/_de ni/_de yi spyad pa ci 'dra ba/_zhes dris pa'i lan to/_/byang chub dang po zhes kyang bya/_/zhes pa ni sa dang po'i byang
[\[82b\]]
[\[82b.1\]]chub kyi sems la bya ste/_de rnams ni byang chub kyi sems kyi rgyu dang rang bzhin bshad pa'o/_/de lta bas na gsang ba'i bdag po 'khor ba thog ma med pa nas bus pa so sor 'gro ba rnams zhes pa nas zhes rtog go zhes pa'i bar du bcom ldan 'das rnam par snang mdzad kyi rgyu bshad pa la bya ste/_
[\[82b.2\]]rgyu de yang rnam pa gnyis so/_/de la yang 'jig rten pa'i sems brgya drug cu la sogs pa ni rnam par snang mdzad kyi rgyu len pa'i rgyu'o/_/sa dang pha rol tu phyin pa gzhan ni lhan cig pa'i rgyu'o/_/de bas na so sor 'gro ba la yang rnam pa gnyis te/_'jig rten pa'i gzhung lugs shes pa
[\[82b.3\]]dang mi shes pa'o/_/de la byis pas ni ngan par smra ba dang /_ngan par byed pa dang /_ngan par sems pa ste/_de dag ni rang gi gzhung lugs kyang mi shes pa'o/_/de las gzhan pa ni rang rang gi gzhung lugs shes pa 'phags pa'i lam thob pa la bya ste/_de dag 'khor ba na sdug
[\[82b.4\]]bsngal gsum gyis gdungs nas gdungs pa de las thar pa'i phyir/_bdag dang bdag gir brtags pa de dag la brtan nas sbyin pa la sogs pa byas nas thar par re ba'o/_/bdag dang bdag gi ba la mngon par chags nas bdag tu 'dzin pa grangs med pa la rtog pa de dag kyang bdag ces
[\[82b.5\]]pa'i rang bzhin ci 'dra bar ma spyad par chags pa skye ba ni rang gi gzhung lugs mi shes pa'i byis pa rnams so/_/rang rang gi lugs shes pa de rnams kyang so so'i bdag tu brtags pa de la brten pa ni kha cig ni dus las byung ngo zhes pa nas smra ba'o mi smra ba'o zhes pa'i bar du ste/_de dag ni
[\[82b.6\]]'jig rten pa rnams kyis so so'i bdag tu brtags pa ste/_ji skad du smos pa'i bdag dang bdag gi ngo bo de dag gis bdag cag 'gro ba rnams bskyed de/_'jig par byed pa yang de dag nyid par rtog pas/_gsang ba'i bdag po de lta bu la sogs pa zhes pa ni gong du smos pa'i bdag gi dngos
[\[82b.7\]]po rnams la bya'o/_/thar par re ba'i phyir zhes pa ni de lta bu bdag tu brtags pa nyid la brten nas thar par re ba'o/_/sbyor bas sbyor bar 'dod pa rnams kyi zhes pa ni 'jig rten pa'i tshul du lus ngag yid gsum yul la 'jug pa la 'gog pa dang dngos po gang la dmigs pa de la sems rtse
[\[83a\]]
[\[83a.1\]]gcig tu dmigs pa'am 'jog pa ni sbyor ba ste lus ngag yid gsum yul la mi 'jug par 'gog pa'i sbyor bar 'dod pa rnams kyis de lta bu'i bdag rnams rab tu rtog pa la bya'o/_/byis pa so so'i skye bo rnams phyugs dang 'dra zhes pa ni rang gi lugs mi shes pa la
[\[83a.2\]]bya ste/_phyugs dang 'dra zhes pa ni ngan du smra ba dang ngan du sems pa dang /_ngan du byed pa'i dpe ste/_phyugs ni za ba dang /_g.yem pa dang 'jigs pa las bsam pa gzhan med de/_byis pa rnams kyang de lta bu'i mtshan nyid dang ldan pas phyugs dang 'dra zhes pa'o/_/brgyal gal te kha cig
[\[83a.3\]]ces pa de lta bu'i byis pa phyugs dang 'dra ba 'khor ba na 'khyam pa na chos kyi 'du shes skyes pa ni shin tu dkon pa'i mchog ste/_chos kyi 'du shes skye ba yang smyung bar 'dug nas bsod nams su 'gyur ba la bya ste/_smyung bar 'dug pa de tsam gyis sems mgu ste/_smyung bar 'dug pa de nyid la yang
[\[83a.4\]]dang yang du dus su goms par byed de/_de bas na gsungs pa 'di lta ste/_smyung bar 'dug go zhes pa nas/_de tsam gyis sems mgu ba skyes te/_de'i phyir de dag la goms par byed do zhes so/_/gsang ba'i bdag po de ni dge ba las byung ba'i phyir sems dang po ste/_sa bon du gyur
[\[83a.5\]]pa'o zhes pa ni sems/_bdun po'i tshe tshul khrims bsrungs pa'i dge ba las byung ba'i sa bon du gyur pa la bya'o/_/de la 'ga' zhig dogs pa skye ba ste/_smyung bar 'dug pa ni brtul zhugs kyi mtshan nyid de nyon mongs pa'i phyogs gcig yin na/_ji ltar dge ba'i sa bon du 'gyur snyam
[\[83a.6\]]pa la dogs pa bsal ba smyung bar byas pa'i 'og tu mchod pa dang sbyin pa'i sems 'byung ste/_smyung ba de ni sbyin pa la sogs pa'i dge ba'i de ma thag pa'i rkyen pas nyes pa med do/_/sbyin pa la sogs pa de dag kyang zag pa dang bcas pa'i dge ba la bya'o/_/de'i rgyus ni sbyin pa byin pa ste/_
[\[83a.7\]]ltas dang sbyor ba nyid pas zhes pa ni/_smyung bar byed pa de nyid las goms par byed pa'i rgyus zla ba dang skar ma dang /_nyi ma la sogs pa bzang po'i nyin par pha ma la sogs pa'i gnyen rnams la sbyin par byed pa ni tshul khrims bsrungs pa'i dge ba'i las las byung ba'i myu gur blta'o/_/
[\[83b\]]
[\[83b.1\]]de nas yang sbyin pa de ni ma 'dris pa la sbyin pa zhes pa ni/_sbyin pa snga ma la goms pa'i mthus gnyen ma yin pa gzhan la yang sbyin pa ste/_de yang dge ba bcu'i las 'byung pa'i rgyu ste sdong bu lta bu'o/_/de nas yang sbyin pa'i snod tshol zhing sbyin no zhes pa ni pa dang ma dang mkhan po dang slob
[\[83b.2\]]dpon dang /_bram ze smrang bzhi rdzogs par shes pa la sbyin na/_de dag ni sbyin gnas te bsod nams mtha' med par 'gyur te/_de dag ni sbyin pa'i snod do snyam nas sbyin par byed pa de yang dge ba 'byung ba'i rgyu ste 'dab ma lta bur blta'o/_/de nas yang sbyin pa de spyod pa'i gnas dang bla ma la dga'
[\[83b.3\]]bzhin du sbyin pa zhes pa ni sbyin pa de ni snga ma las rgya che ste/_snod la yang mi rtog par bla ma dang rol mo mkhan la sogs pa sems dga' bar sbyin pa'i dngos po la ma chags par sbyin pa ste/_de yang dge ba'i las 'byung ba'i rgyu ste me tog lta bur blta'o/_/de nas sbyin pa de 'dod pa rnams la sbyin
[\[83b.4\]]pa ni zas 'dod pa la zas/_gos 'dod pa la gos la sogs pa ci 'dod pa rnams sbyin pa la bya ste/_de yang dge ba'i las byung ba'i rgyu ste 'bras bu lta bur blta'o/_/de nas yang gsang pa'i bdag po mtho ris su skye ba'i phyir tshul khrims bsrung zhes pa ni/_de lta bu'i sbyin pa rnams byas nas
[\[83b.5\]]lus kyi las gsum dang /_ngag gi las bzhi dang /_yid kyi las gsum gyi sgo nas mi dge ba 'byung ba spong ba'i mtshan nyid tshul khrims bsrungs nas/_de'i 'bras bu mngon par 'chad pa'i mtshan nyid lha la sogs pa'i longs spyod mtho ris su skye ba'i phyir te/_longs spyod de nyid ga sogs su
[\[83b.6\]]'gyur ba la bya'o/_/de nas yang gsang ba'i bdag po de 'dra ba'i sems su 'khor ba na rgyu bas/_dge ba'i grogs po la las tshig 'di skad ces thos so/_/de lta bur sbyin pa byed cing tshul khrims bsrungs la/_mkhan po 'jig rten pa'i gzhung lugs shes pa 'ga' zhig gis dge ba'i bshes
[\[83b.7\]]gnyen bya ste rang gi ston pa'i lha la bsten du bcug pa ste/_dge ba'i bshes gnyen des kyang lha rnams kyi dngos po bstan pa/_lha chen 'di ni lha 'di yin/_/dge ba kun kyang sbyin par byed/_/khyod kyis 'di mchod dad byas na/_/thams cad kyang ni 'byor par 'gyur/_/lha rnams kun gyi drang srong mchog_/
[\[84a\]]
[\[84a.1\]]de bzhin/_smrang dang smrang gi ming rnams la/_/zhes pa'i bar du'o/_/mkhas pa khyod kyis mchod pa byos/_/zhes pa ni de ltar gong du ming gis smos pa'i lha de rnams la gang la dad pa ston pa mchod cig dang /_lha de rnams ni bde ba ster ba dang /_bsam pa thams cad 'byor
[\[84a.2\]]bar byed pa'o zhes bstan pa'o/_/de skad du ni sgra bzhin rnams/_/thos nas su ni yid mgu ste/_/de nas de la nan tan byed/_/rab ldan gyur to zhes pa ni de ltar dge ba'i bshes gnyen gyis lha rnams bstan pa thos nas byis pa de la yid mgu ba skyes te/_de nas lha de dag la brten pa dang mchod pa
[\[84a.3\]]nan tan byed cing lha de rnams la rab tu dad pa dang ldan par gyur pa'o/_/gsang ba'i bdag po de ni byis pa so sor 'gro ba rnams 'khor ba na 'khyam pa na/_mchog tu dbugs dbyung ba de ni brgyad de/_sems kyi stobs su gyur pa'o zhes sngon gyi rgyal ba rnams kyis gsungs so zhes pa ni de lta
[\[84a.4\]]bu'i byis pa so sor 'gro ba'i tha dad pa rnams 'khor ba na rten dang mgon med par 'khyams pa dge ba'i bshes gnyen gyis rten dang mgon de dag bstan pas byis pa de rnams rten dang mgon rnyed de dbugs byung bar gyur pa ni bstan par gyur pas dge ba'i stobs su gyur pa'o/_/de nas yang
[\[84a.5\]]gsang ba'i bdag po de dag gi rim pa ji lta bur khyad par smras pa la/_rtogs shing bzhugs pa dang khyad par de rnams la rim par gnas nas mya ngan las 'das pa'i phyir blo skyes pa ni stong pa nyid de la yod snyam sems so zhes pa ni sngar bdag gi ngo bo smos pa rnams dang /_ston pa'i lha
[\[84a.6\]]rnams ji skad du smos pa'i rang bzhin shes nas bdag tu brtags pa dang /_lha de rnams la brten te/_lha de rnams bstan pa'i gzhung gis las dang nyon mongs pa spangs nas bdag tu brtags pa de dag par 'gyur te/_dag pa de ni stong pa nyid mya ngan las 'das pa yin snyam du blo skye ste/_
[\[84a.7\]]stong pa nyid la bdag ces pa'i dngos po rnams kyi 'bru tsam mam/_spu'i nyag ma la sogs pa bde ba dang sdug bsngal myong bar byed pa'i rang bzhin de yod par rtog ste/_de dag ni byis pa so sor 'gro ba rnams kyis bdag dang lha rnams la brten nas bdag cag gi rnam par grol ba btsal
[\[84b\]]
[\[84b.1\]]ba ste/_rnam par grol ba'i bde bde yang bcom ldan 'das rnam par snang mdzad nyid gnas pa'i rgyur blta'o/_/dbang po chen po dang tshangs pa la sogs pa'i lha de rnams kyang spyir sems can rnam pa gnyis te/_las la skyes pa dang /_ye shes kyi sems can de la skabs 'dir lha
[\[84b.2\]]rnams kyang byis pa so sor 'gro ba 'khyams pa rnams so so'i mya ngan las 'das pa'i lam ston pa ste/_lam de ston pa yang bcom ldan 'das rnam par snang mdzad kyis shes nas thob pa'i rgyur sbyor ba yin pas/_dbang po dang brgya byin la sogs te lha de rnams bcom ldan 'das rnam par
[\[84b.3\]]snang mdzad kyi sku las sprul pa'i ye shes kyi sems can du blta'o/_/gsang ba'i bdag po de dag gis ni stong pa nyid du ma shes te zhes pa ni stong pa nyid las 'ba' zhig ces pa bdag gis ngo bor brtags pas stong par mi 'gyur te/_ji tsam du dngos por brtags pa de tsam du yod
[\[84b.4\]]pa'i mtha' 'dzin pas stong pa nyid shes par mi 'gyur zhes pa'o/_/de lta bas na stong pa'i mtshan nyid phyin ci ma log par gsungs pa stong pa nyid ni dngos po yang ma yin/_dngos po ma yin pa yang ma yin/_yod pa yang ma yin/_med pa yang ma yin/_de ltar brtag pa yang ma yin/_mi
[\[84b.5\]]brtag pa yang ma yin/_de la stong pa nyid du ji ltar brtag ces pa ste/_de la dngos po yang ma yin zhes pa ni ji ltar byis pa rnams kyis bdag tu brtags pa'i dngos po ma yin/_dngos po ma yin pa yang ma yin zhes pa ni de lta bu yod pa'i dngos po las gzhan pa yang spong ba de ma yin pa'o/_/
[\[84b.6\]]yod pa yang ma yin zhes pa ni stong pa nyid la de lta bu'i dngos po med pa'o/_/med pa yang ma yin zhes pa ni stong pa nyid kyi rang bzhin med pa ma yin pa'o/_/gnyis ka ma yin zhes pa ni yod med gnyis las gzhan med pa'o/_/de ni brtag pa yang ma yin mi brtag pa yang ma yin/_de la
[\[84b.7\]]stong pa nyid du ji ltar brtag ces pa ni/_de ltar yod pa dang med pa ma yin pas stong pa nyid la dngos por brtag tu med ces pa ste/_de gnyis kyi don tshigs su bcad de gsungs pa/_gang gis stong nyid mi shes pa/_/de yis mya ngan 'da' mi shes/_/de bas stong nyid shes bya ba/_/
[\[85a\]]
[\[85a.1\]]dngos dang dngos min rnam par bsgom/_/zhes pa ste/_gang gis stong nyid mi shes pa/_/zhes pa ni stong nyid la dngos por brtags pa/_stong pa nyid kyi rang bzhin phyin ci ma log par mi shes pa ste/_des ni chos kyi dbyings zhi ba mya ngan las 'das pa rnams kyang shes
[\[85a.2\]]par mi nus pa la bya'o/_/stong pa nyid ji ltar shes par bya zhe na/_dngos po dang dngos po med par zin pa'i dngos po dang bral bas shes par nus te/_de bas na gsungs pa/_dngos dang dngos min rnam par bsgom/_/zhes pa'o/_/de nas bcom ldan 'das phyag na rdo rjes 'di skad ces
[\[85a.3\]]gsol to/_/bcom ldan 'das sems kyi rgyud de dag bshad du gsol zhes pa ni/_sngar sems kyi rgyud brgya drug cu 'das nas byang chub kyi sems skye'o zhes gsungs pa/_sems kyi rgyud de rnams kyi mtshan nyid ci 'dra ba lags bshad du gsol zhes pa la bya'o/_/de skad ces gsol
[\[85a.4\]]pa nas bshad kyis nyon cig pa'i bar du gsol ba bshad du gnang ba la bya ste/_de dag bshad pa yang gsang ba'i bdag po 'di ni 'dod chags kyi sems 'dod chags med pa'i sems zhes pa nas/_phul du gyur pa'i sems cher gyur pa'i sems zhes pa'i bar/_sems de rnams
[\[85a.5\]]bshad pa yang ming dang mtshan nyid spong ba dang lam gyi sgo bshad par shes par bya ste/_sems de rnams kyi rang bzhin yang rnam pa bzhi ste/_nyon mongs pa dang dge ba dang mi dge ba dang lung du ma bstan pa'o/_/de la sems de rnams las 'das par bya ba yang /_spyir sngags kyi sgo nas
[\[85a.6\]]spyod pa rnam pa gnyis te grub pa dang dam tshig can no/_/de la grub pa ni mos pa spyod pa'i sa nas yid kyi rang bzhin gyi lus kyi gang du 'dod pa 'phar bas rim pa dang bskal pa'i tshig kyang med do/_/dam tshig la yang rnam pa gnyis te/_dbang po rtul po dang rnon po'o/_/de la dbang po
[\[85a.7\]]rtul po ni thog ma 'jig rten pa'i lam stong pa nyid la lam 'ba' zhig par blo skyes pa las 'phar nas gang zag la bdag med par chud de/_sems 'di rnams kyang sdug bsngal ba nyid dang /_mi rtag pa nyid dang /_stong pa nyid dang bdag med par rtogs te/_spong ba goms par byed
[\[85b\]]
[\[85b.1\]]pa ni 'jig rten pa'i lam nas brtsams te bskal pa gsum gyi bar du gang zag la bdag med par bsgoms te/_de nas phung po la yang snyam pa'i blo skye ba de yang sun phyin nas phung po la sogs pa dang /_sgyu ma dang smig rgyu lta bur chos la bdag med par chud de sems gsum bsgom
[\[85b.2\]]pa dang /_pha rol tu phyin pa la sogs pa rnam par dpyod pa'i mtshan nyid mos pa spyod pa'i sa la 'jug go/_/dbang po rnon po ni thog ma nyid nas gang zag dang chos gnyis ka la bdag med par chud pas/_sems de rnams kyang sgyu ma dang smig rgyu'i tshul gyis spong zhing sems gsum po sgom
[\[85b.3\]]pa pha rol tu phyin pa rnams rnam par dpyod pa'i rim gyis mos pa spyod pa'i sa la bskal pa gcig gis rdzogs nas bskal pa de'i bzhi cha gcig gis ye shes kyi sa la 'jug go/_/mos pa spyod pa'i sa la zhugs nas ni dbang po rno rtul gnyis ka yang mos pa spyod pa'i sa la de bskal pa gcig
[\[85b.4\]]gis rdzogs par byed pa dang /_ye shes kyi sa la bskal pa bzhi cha gcig gis 'jug par 'dra'o/_/sems kyi dngos bo drug cu rnams las brgyu drug cur 'brel pa yang /_sgrib pa'i cha spom phra gsum du phye ste/_gsum po de rnams las gcig cing yang gsum gsum du bsgo ste rnam dgur
[\[85b.5\]]blta'o/_/de la sgrib pa chen po'i chen po la sems gcig spong /_chen po'i 'bring po la gnyis spong /_chen po'i chung ngu la gsum spong /_'bring po'i chen po la bzhi spong /_'bring po'i 'bring po la lnga spong /_'bring po'i chung ngu drug spong /_chung ngu'i chen po la bdun spong /_chung ngu'i 'bring
[\[85b.6\]]po la brgyad spong /_'og nas 'byung ba'i tshul gyis de ltar sems brgya drug cu mos pa spyod pa'i sa nas spong zhing mos pa spyod pa'i sa de rdzogs par byed do/_/de la dgu rnams kyi mthar chung ngu'i yang chung ngu ni mos pa spyod pa'i sa nas spong ste/_ye shes kyi sa la 'jug par shes par bya'o/_/de
[\[85b.7\]]la 'dod chags kyi sems gang zhe na/_'dod chags kyi chos ba ston pa'o zhes pa la 'dod chags kyi sems zhes pa ni 'dod chags dang ldan pa'i sems la bya ste/_de yang dge ba dang mi dge ba dang /_nyon mongs pa dang /_lung du mi ston pa'i chos rnam pa bzhi las ji ltar rigs pa chags
[\[86a\]]
[\[86a.1\]]pas bsnyen par shes par bya ste/_lha la sogs pa la dad cing mchod par bya ba la zhen nas mchod pa la sogs pa'i las de dag byed pa ni 'dod chags kyi chos bsnyen par byed pa la bya ste dge ba'o/_/de bzhin du bud med la sogs pa la zhen nas de'i bya ba byed pa ni
[\[86a.2\]]'dod chags kyi chos bsnyen pa ste/_nyon mongs pa'i sems so/_/ma byin par len pa dang /_brdzun du smra ba la sogs pa'i chos la zhen nas de dag gi bya ba byed pa ni 'dod chags kyi chos bsnyen pa ste mi dge ba'i sems so/_/bzo la sogs pa'i chos la zhen nas de dag gi bya ba byed pa
[\[86a.3\]]ni 'dod chags kyi chos bsnyen pa ste lung du mi ston pa'o/_/de ltar sems gzhan rnams la yang ji ltar rigs par dge ba dang mi dge ba dang nyon mongs pa dang lung du ma bstan pa 'di'i tshul gyis sbyar bar bya'o/_/'dod chags med pa'i sems gang zhe na/_ma chags par chos bsnyen pa
[\[86a.4\]]ste gong du smos pa'i chos rnam bzhi la ma chags pa'am/_ma mos kyang chos nyid kyis spyod pa'am/_gzhan gyi dbang du mi spyod bzhin du de dag gi bya ba byed pa 'dod mi chags pa'i chos bsnyen pa'o/_/zhe sdang gi sems gang zhe na/_zhe sdang gi chos bsnyen pa zhes pa ni zhe sdang dang ldan pa'i
[\[86a.5\]]sems de gong du smos pa'i tshul gyis dge ba dang mi dge ba la sogs par rig par bya'o/_/byams pa'i sems gang zhe na/_byams pa'i rjes su 'gro ba'i chos bsnyen pa ste zhes pa ni byams pa dang ldan pa'i sems de dge ba dang mi dge ba la sogs pa ni snga ma bzhin no/_/gti mug gi
[\[86a.6\]]sems gang zhe na/_mi dpyod par chos bsnyen pa'o zhes pa ni gti mug dang ldan pa'i sems so/_/shes rab kyi sems gang zhe na/_khyad par las khyad par du chud pa'i chos bsnyen pa'o zhes pa ni shes pa dang ldan pa'i sems de khyad par zhes pa ni shes rab ma thob pa las shes rab
[\[86a.7\]]thob par 'gyur ro/_/khyad par gzhan du zhes pa ni shes rab de thob pa las shes rab dam pa'i khyad par du chud pa la bya'o/_/gdon mi za ba'i sems gang zhe na/_bka' dang bla ma'i tshig bzhin byed pa zhes pa ni rgyal po la sogs pa'i bka' dang slob dpon la sogs pa'i lung mi
[\[86b\]]
[\[86b.1\]]byar mi rung ste nges par bya ba'i chos de byed pa'o/_/the tshom gyi sems gang zhe na/_ji ltar gdon mi zab nyid la dogs pas bsnyen pa'i zhes pa ni the tshom dang ldan pa'i sems de sngar phyin ci ma log par zin pa la phyis bdag nyid kyis the tshom bslang ste/_dogs pa skye bar byed pa ni de'i
[\[86b.2\]]chos la bsnyen pa'o zhes bya'o/_/mun par gyur pa'i sems gang zhe na/_mi dogs pa la dogs par shes pa'o zhes pa ni mun pa lta bu'i sems te/_ji ltar mun pa'i nang na bum pa la sogs pa yod kyang gsal bar mi snang bas yod dam med dogs pa ste/_de bzhin du sems
[\[86b.3\]]mun pa dang 'dra ba yang dngos po phyin ci ma log pa la ma rig pa'i mun pas bsgribs pas dogs pa skye ba'o/_/snang bar gyur pa'i sems gang zhe na/_the tshom med pa la the tshom med par bsnyen pa'o zhes pa ni snang ba'i rang bzhin du gyur pa'i sems te/_ji ltar nam mkha' snang ba la
[\[86b.4\]]rdzas kyi dngos po snang bar gsal ba bzhin du snang ba'i rang bzhin gyi gzugs de yang sems des kyang shes par bya'i dngos po the tshom med par shes nas/_de nyid la the tshom med bzhin du spyod pa ni the tshom med pa'i chos la bsnyen pa'o/_/sdud pa'i sems gang zhe na/_gang du ma las gcig
[\[86b.5\]]tu sdud pa zhes pa ni sdud pa'i rang bzhin gyi sems te/_phung po dang khams dang skye mched la sogs pa rang gi mtshan nyid so so pa las stong pa dang bdag med pa la sogs pa'i spyi'i mtshan nyid du gcig tu sdud pa'o/_/'thab mo'i sems gang zhe na/_phan tshun rtsod pa'o zhes pa ni 'thab mo
[\[86b.6\]]can gyi sems te mi mthun pa'i mu re re bzung zhing rtsod pa'i chos bsnyen pa'o/_/rtsod pa dang bral ba'i sems gang zhe na/_gang bdag nyid la bdag gis rtsod pa'o zhes pa ni rtsod pa med pa'i rang bzhin gyi sems te/_gzhan yang phan tshun du mi mthun pa'i phyogs bzung zhing mi rtsod par bdag
[\[86b.7\]]rang gi sems la sun 'byin pa'am/_dpyod pa lta bu'o/_/mi rtsod pa'i sems gang zhe na/_mnyam par snyoms par rtog pa'o zhes pa ni rtsod pa med pa'i rang bzhin gyi sems te/_dngos po gang yang rung ba la gzhan dang lta ba mthun pas mtshungs par spyod de/_rtsod pa med pa'i chos bsnyen
[\[87a\]]
[\[87a.1\]]par byed pa'o/_/lha'i sems gang zhe na/_yid la yid kyis rtog pa'o zhes pa ni lha lta bu'i sems sam lha'i phyir sems pa ste/_lha lta bur sems pa ni ji ltar lha rnams bdag ni lha yin no snyam du sems pa bzhin du sems de yang bdag nyid gang yin pa de yin no snyam
[\[87a.2\]]du sems pa'o/_/lha'i phyir sems pa ni bdag gi lhar gyur par bya'o snyam du sems pa'o/_/lha ma yin gyi sems gang zhe na/_gang 'khor ba la smon pa'o zhes pa ni lha ma yin lta bu'i sems te/_de ltar lha ma yin de la sogs pa'i dngos po thams cad la smon par byed pa de bzhin du sems
[\[87a.3\]]de yang 'khor ba la smon par byed pa'i chos bsten pa'o/_/klu'i sems gang zhe na/_spyod pa chen por sems pa'o zhes pa ni klu lta bu'i sems te/_ji ltar klu phyug po la mgo mang po yod de/_mgo mang po des longs spyod che bar shes pa bzhin du sems de yang longs spyod chen po spyod
[\[87a.4\]]pa'i chos bsnyen pa'o/_/de la klu mgo mang po la ji ltar longs spyod kyi dper gyur zhe na/_rgya gar gyi skad du/_longs spyod la b+ho ga_/klu'i mgo la yang b+ho ga zhes bya ste skad kyi gzhung du mthun/_don du yang klu mgo mang po de phyug pas longs spyod chen po spyod do/_/de bzhin du sems de
[\[87a.5\]]yang longs spyod chen po'i chos la bsnyen par byed pas klu lta bu'i sems zhes bya'o/_/mi'i sems gang zhe na/_de nyid kyi don la sems pa zhes pa ni/_mi'i longs spyod 'dod pa'i yon tan gyi chos la bsnyen par byed pa'o/_/bud med kyi sems gang zhe na/_'dod pa'i phyir de'i chos
[\[87a.6\]]la bsnyen pa'o zhes pa ni bud med lta bu'i sems te bud med ni 'dod chags kyi yul du gyur pa'i chos rnams thob par bya ba'i phyir chos de dag gi bya ba byed de/_de bzhin du sems de yang 'dod pa'i yul rnams thob par bya ba'i phyir chos de dag la bsnyen par byed do/_/dbang po'i sems
[\[87a.7\]]gang zhe na/_gang ngas bsam mo snyam mo zhes pa ni dbang po lta bu'i sems te/_dbang po'i 'jig rten thams cad skye ba dang 'jig par ngas bya bar sems so/_/de bzhin du sems de yang bdag gis ma byas pa rnams kyang bdag gis byas so snyam pa'i chos bsnyen par byed pa'o/_/dbang
[\[87b\]]
[\[87b.1\]]po ni lha chen po la bya'o/_/tshong pa'i sems gang zhe na/_gang bsdus nas so sor spel ba'i chos bsnyen pa'o zhes pa ni tshong pa lta bu'i sems te/_tshong pa ni 'tshong zhing nyo ba'i chos rnams rin chung ba'i dus na kun bsdus nas nam rin che ba ni rin che ba de dag thams cad slar spel
[\[87b.2\]]zhing 'tshong bar byed do/_/de bzhin du sems de yang sngar phung po dang khams dang skye mched rnams mi rtag pa dang sdug bsngal ba la sogs pa'i chos de rnams nyid ji ltar rigs par spang par bya ba'i chos bsnyen par byed pa'o/_/chun pa'i sems gang zhe na/_mang du thos pa btsal nas
[\[87b.3\]]phyis bsnyen pa'o zhes pa ni chun pa lta bu'i sems te sngar zhing thog rnams bsdus nas/_phyis zhing thog de rnams nyid la bza' ba dang btung ba la sogs pa bya ba byed do/_/de bzhin du sems de yang sngar chos rnams mang du thos par byas te/_bsags nas ji ltar thos pa'i chos de
[\[87b.4\]]rnams phyis sems pa dang bsgom pa la sogs pa'i chos bsnyen par byed pa'o/_/chu bo'i sems gang zhe na/_gang dag mtha' gnyis mi rtog par bsnyen pa'o zhes pa ni chu bo lta bu'i sems te/_chu bo ni mtha' gnyis su mi mtho bar dbus kyi gzhung bzhin las 'bab bo/_/de
[\[87b.5\]]bzhin du sems de yang rtag pa dang chad pa'i mtha' gnyis spong bar byed pa'i chos bsnyen pa'o/_/yang na chu bo mtha' gnyis la rtog cing 'bab ba de bzhin du sems de yang rtag pa dang chad pa'i mtha' gzung zhing de'i chos bsnyen par byed pa la yang bya'o/_/mtshe'u'i sems gang zhe
[\[87b.6\]]na/_bdag bsnyen pa'o zhes pa ni mtshe'u lta bu'i sems te mtshe'u de ni gzhan las 'bab pa'i chu rnams bsogs la/_bdag las gar yang mi 'dzag ste/_de bzhin du sems de yang gzhan gyi thams cad ni bsdus la bdag las gang su yang mi gtong ba'i chos bsnyen pa'o/_/
[\[87b.7\]]rdzing bu lta bu'i sems gang zhe na/_gang gis mi zab pa las zab par shes pa'o zhes pa ni rdzing bu lta bu'i sems te/_rdzing bu chus gang ba mi zab kyang gting dpag tu mi mngon pas zab pa 'dra/_de bzhin du sems de yang zab mo'i blo ma yin pa la zab snyam du sems pa'i chos
[\[88a\]]
[\[88a.1\]]bsnyen pa'o/_/bsrung ba'i sems gang zhe na/_'di ni bden gyi gzhan ni gti mug go zhes pa ni bsrung bar gyur pa'i sems te/_bdag gis ji ltar thos shing zin pa de nyid ma nor ba'o snyam nas brtan par bzung ste/_gzhan gyis zin cing rtog pa de ma yin pa snyam
[\[88a.2\]]du chos bsnyen pa'o/_/ser sna'i sems gang zhe na/_bdag la bsnyen cing gzhan la mi gtong ba'o zhes pa ni ser sna can gyi sems la bya ste/_ji ltar grags pa'o/_/byi la'i sems gang zhe na/_gang 'phar ba'i glags tshol ba'o zhes pa ni byi la lta bu'i sems te/_byi ba la sogs
[\[88a.3\]]pa 'dzin pa 'phar bas 'phar zhing 'dzin te/_de bzhin du sems de yang 'phags pa'i lam la sogs pa thob par byed na 'jug pa'i dus kyi rim gyis 'phar ba yang /_de'i rim gyis 'phar ba'o/_/khyi'i sems gang zhe na/_gang chung ngus kyang mgu bar gyur pa'o zhes pa ni khyi lta
[\[88a.4\]]bu'i sems te khyi ni chung ngus kyang mgu'o/_/de bzhin du sems de yang gang yang rung ba'i dngos po chung ngu la mgu bar byed pa'i chos bsnyen par byed pa'o/_/nam mkha' lding gi sems gang zhe na/_gang skyabs su gyur pa'i chos bsnyen pa'o zhes pa ni nam mkha' lding lta bu'i sems
[\[88a.5\]]te/_nam mkha' lding ni klu la sogs pa la 'dzin la 'dab mas rdob cing 'dzin te/_de bzhin du sems de yang gang bdag gi yin pa de ni phyogs 'dzin pa'i bsnyen par byed do/_/nam mkha' lding de 'dab mas rdob cing sbrul 'dzin pa de ji ltar phyogs 'dzin pa'i dper 'gyur zhe
[\[88a.6\]]na/_rgya gar gyi skad du/_'dab ma la pak+Sha sha zhes bya phyogs la yang pak+Sha zhes bya ste/_de ltar skad kyi gzhung las gcig la don du yang nam mkha' lding ni klu de bdag gir byed pa'i phyir 'dzin/_phyogs su gyur pa yang bdag gir bya ba'i dngos po'i don la phyogs 'dzin
[\[88a.7\]]pas mthun no/_/byi ba'i sems gang zhe na/_gang bcings pa thams cad gcod par byed par sems pa'o zhes pa ni byi ba lta bu'i sems te/_byi ba ni bcings pa thams cad gcod cing grol bar byed pa'o/_/de bzhin du sems de yang 'dod chags zhe sdang gti mug gis bcings
[\[88b\]]
[\[88b.1\]]pa las bkrol ba'i chos bsnyen par byed pa'o/_/glu'i sems gang zhe na/_bdag gis dbyangs sna mang po'i glu'i tshig gis sems can rnams gzung ngo snyam pa ni glu lta bu'i sems te/_ji ltar glu des sems can rnams dga' zhing 'du ba de bzhin du sems de yang bdag
[\[88b.2\]]gis gang gi rjes su mthun pa'i sgra skad kyis dbyangs mang pos sems can rnams gang du dad par gzung ngo snyam pa'i chos bsnyen par byed pa'o/_/gar gyi sems gang zhe na/_bdag gis 'phrul snang mang pos pha rol po rnams la byed du gzhug go snyam du sems zhes pa ni gar
[\[88b.3\]]bya ba'i phyir sems te/_gar zhes bya ba'i tshig ni lus g.yo ba'i don to/_/lus g.yo ba ni gar gcig pur ma zad kyi nam mkha' la 'gro ba la sogs pa'i lus kyi rdzu 'phrul thams cad la bya ste/_de lta bas na lus kyi rdzu 'phrul de dag gis sems can rnams rdzu 'phrul sna
[\[88b.4\]]tshogs la sbyor bar byed pa'i chos bsnyen pa'o/_/rnga'i sems gang zhe na/_bdag gis chos kyi rnga brdung ngo snyam pa'o zhes pa ni rnga'i sems te/_chos kyi rnga bsgrags shing 'chad par bya ba'i chos bsnyen par byed pa'i sems so/_/khyim gyi sems gang zhe na/_gang bdag gis
[\[88b.5\]]lus bsrung pa'i chos bsnyen pa'o zhes pa ni khyim lta bu'i sems te khyim ni rdzas la sogs pa chud mi za bar srung skyong bar byed de/_de bzhin du sems de yang bdag gis lus srung ba'i chos bsnyen par byed pa'o/_/seng ge'i sems gang zhe na/_gang thams cad zil gyis mnan par
[\[88b.6\]]sems pa'o zhes pa ni seng ge lta bu'i sems te/_seng ge ni bdag gi sgyu rtsal gyis byol song thams cad zil gyis gnon pa de bzhin du/_sems de yang bdag gis kyang shes shing grags pa'i phyogs kyis gzhan rnams zil gyis mnan pa'i chos bsnyen par byed pa'o/_/'ug
[\[88b.7\]]pa'i sems gang zhe na/_gang mtshan mo la sems pa'o zhes pa ni 'ug pa lta bu'i sems te/_'ug pa ni bdag gis zas tshol ba la sogs pa bya ba thams cad mtshan mo byed do/_/de bzhin du sems de yang bdag gi bya ba rnams mtshan mo byed pa'i chos bsten pa'o/_/bya rog
[\[89a\]]
[\[89a.1\]]gi sems gang zhe na/_gang bas thams cad sems pa'o zhes pa ni bya rog lta bu'i sems te/_bya rog ni kun gyis 'jigs shing brdabs bzhin du rang gi bya ba byed de/_de bzhin du sems de yang gang gis dngos po spyad pa thams cad bag tsha zhing brdabs pas brdabs pa'i
[\[89a.2\]]chos bsnyen par byed pa'o/_/'bar ba'i sems gang zhe na/_gang dge ba rnams mi dge bar bzlog pa'o zhes pa ni 'bar ba lta bu'i sems te 'bar ba sngon dge ba la sogs pa spyad pa'i rgyus bdag mthu dang ldan par gyur pas mthu des gsod pa la sogs pa mi dge
[\[89a.3\]]ba'i chos rnams spyod de sems de yang de lta bu'i chos bsnyen par byed pa'o/_/tsher ma'i sems gang zhe na/_gang thams cad 'gyod pa sgom pa'o zhes pa ni tsher ma lta bu'i sems te/_tsher ma ni 'dzugs shing gnod par byed pa'o/_/de bzhin du sems de yang gang byas pa'i dngos po
[\[89a.4\]]la 'gyod pa skye'o/_/'gyod pa de nyid yang dang yang du yid la byed cing zug rngur gyur pa'i chos bsnyen pa'o/_/sa 'og gi sems gang zhe na/_gang sa 'og gi don la sems pa'o zhes pa ni sa 'og gi phyir sems pa ste/_sa 'og tu song nas de'i bya ba byed pa'i chos bsnyen par byed pa'o/_/
[\[89a.5\]]rlung gi sems gang zhe na/_gang thams cad du thams cad la rgyu ba'o zhes pa ni rlung lta bu'i sems te/_rlung ni bar bar me'i nang du zhugs/_bar bar chu la sogs pa'i nang du zhugs pa de bzhin du sems de yang bar bar dge ba'i nang du zhugs te mi dge bar byed/_bar bar mi dge ba'i
[\[89a.6\]]nang du zhugs te dge bar byed de/_mdor na kun gyi nang du 'jug la yang mi gnas par byed pa'i chos bsnyen par byed pa'o/_/me'i sems gang zhe na/_gang tsha ba'i mtshan nyid kyis gdungs pa zhes pa'o/_/me lta bu'i sems te/_me ni rang gi tsha bas gdung bar byed de/_de bzhin du
[\[89a.7\]]sems de yang rang gi dka' thub kyis lus dang sems gdungs shing sma 'bab par byed pa'i chos bsnyen pa'o/_/me dka' thub kyi dper ji ltar 'gyur zhe na/_rgya gar skad du/_tsha ba la ta pa zhes bya/_dka' thub la yang ta pa zhes bya ste/_de ltar skad dang gzhung mthun pas dper bya'o/_/
[\[89b\]]
[\[89b.1\]]'dam gyi sems gang zhe na/_bdag nyid kyi nyes pa pha rol la gos par byed pa'o zhes pa ni 'dam gyi sems te/_'dam ni bdag gi ngo bor ngan pa de gzhan la gos shing chags par byed do/_/de bzhin du sems de yang rang gi nyes pa gzhan la gos par byed pa'i chos bsnyen par byed do/_/
[\[89b.2\]]rnyog pa'i sems gang zhe na/_gang pha rol gyi nyes pa byung bas ba dag gi sems 'khrugs par bsnyen pa'o zhes pa ni rnyog pa lta bu'i sems te/_gzhan gyi nyes pas bdag gi sems 'khrugs par byed pa'o/_/kha dog gi sems gang zhe na/_gang de nyid kyis chos bsnyen pa'o zhes pa
[\[89b.3\]]ni kha dog lta bu'i sems te/_tshon dkar po'am dmar po la sogs pa'i kha dog ni gang la bskus pa de tshon de nyid kyi rang bzhin du 'gyur te/_de bzhin du sems de yang gang gi dngos po bsams pa de la zhen ni ji ltar bsams pa de'i rang bzhin du 'gyur ba'i chos bsnyen pa'o/_/phub
[\[89b.4\]]kyi sems gang zhe na/_gang dge ba gzhan spong ba'i chos bsnyen pa'o zhes pa ni phub lta bu'i sems te/_phub ni mtshon la sogs pa gzhan rnams kyis mi phigs par skyob pa'i bya ba byed pa'o/_/de bzhin du sems de yang dge ba gcig spyad pas dge ba gzhan sgrib par byed pa'i chos
[\[89b.5\]]bsnyen par byed pa'o/_/'khrul pa'i sems gang zhe na/_gang gzhan gzung zhing gzhan sems pa'o zhes pa ni 'khrul pa'i rang bzhin gyi sems te/_gang gis dngos po zin te 'khrul nas gzhan yin snyam du sems pa'o/_/dug gi sems gang zhe na/_gang shin tu dngos po med
[\[89b.6\]]par sems pa'o zhes pa ni dug gi sems te/_dug ni gang gis zin na shi ste med par 'gyur ba'o/_/de bzhin du sems de gang yang lta ba la sogs pa'i nyon mongs pa rnams spangs nas phyir mi skye bar med par byed pa'o/_/zhags pa'i sems gang zhe na/_gang thams cad rang 'ching
[\[89b.7\]]zhing 'dug pa'o zhes pa ni zhags pa lta bu'i sems te/_zhags pa ni 'ching ba'i bya ba byed do/_/de bzhin du sems de yang bdag nyid bcing bar byed pa'i chos bsnyen par byed pa'o/_/lcags sgrog gi sems gang zhe na/_gang rkang pa gnyis la 'dug par sems pa'o zhes pa ni lcags
[\[90a\]]
[\[90a.1\]]sgrog lta bu'i sems te/_lcags sgrog ni rkang pa gnyis 'dzin par byed de de bzhin du sems de yang yod pa dang med pa'i tshig gi mtha' gnyis 'dzin pa'i chos bsnyen pa'o/_/de la lcags sgrog rkang gnyis 'dzin pa dang sems kyi mtha' gnyis su 'dzin pa ji
[\[90a.2\]]ltar dper 'gyur zhe na/_rgya gar skad du/_rkang pa la yang pa da zhes bya/_tshig la yang pa da zhes bya ste mthun no/_/sprin gyi sems gang zhe na/_gang dbyar du sems pa'o zhes pa ni sprin lta bu'i sems te/_sprin ni dbyar 'du zhing dbyar gyi bya ba byed de/_de bzhin du sems de yang dbyar
[\[90a.3\]]gyi bya ba byed pa'i chos bsnyen pa'o/_/zhing gi sems gang zhe na/_bdag gi lus la yongs su las byed pa'o zhes pa ni zhing lta bu'i sems te/_zhing ni 'bru la sogs pa skye bar byed pa'i phyir rmos pa la sogs pa'i las byi dor byed do/_/de bzhin du sems de yang bdag gi lus
[\[90a.4\]]bzang por bya ba'i phyir khrus dang byug pa dang rgyan la sogs pas bdag gi lus la brgyan par byed pa'i chos bsnyen pa'o/_/lan tshwa'i sems gang zhe na/_gang la gang gis bsam pa de nyid sems pa'o zhes pa ni lan tshwa'i sems te/_lan tshwa ni bum pa la sogs pa snod kyi nang du gzhag na
[\[90a.5\]]snod de yang lan tshwas zos nas byang ste rdol pa dang lan tshwa'i ror 'gyur ro/_/de bzhin du sems des kyang gang gi dngos po la dmigs shing rtog pa la rtog pa'i sems de nyid kyis skad cig ma phyi ma'i cha la rtog pa de sun phyung nas med par byed pa'i chos bsnyen par byed pa'o/_/spu gri'i
[\[90a.6\]]sems gang zhe na/_gang rab tu byung ba tsam la gnas pa'o zhes pa ni spu gri lta bu'i sems te/_spu gri ni rab tu byung ba'i skra 'dreg pa tsam gyi bya ba byed pa de rab tu byung ba ni nan tan gyis gzhan mi byed do/_/de bzhin du sems de yang rab tu byung ste skra 'dreg nas rab tu byung ba tsam la
[\[90a.7\]]gnas kyi/_rab tu byung ba'i bslab pa'i nan tan tshul khrims srung ba la sogs pa mi byed pa'o/_/ri rab tu gyur pa'i sems gang zhe na/_gang che bar gyur pa'i sems pa ni ri rab lta bu'i sems te/_ri rab ni dpag tshad stong phrag brgyad cur gyen du mtho zhing 'phags par gyur to/_
[\[90b\]]
[\[90b.1\]]de bzhin du sems de yang bdag gi yon tan gyis kun nas 'phags so snyam nas 'gying zhing che bar byed pa'i chos bsnyen par byed pa'o/_/rgya mtshor gyur pa'i sems gang zhe na/_rang gi lus la rtog cing 'dug pa'o zhes pa ni/_rgya mtsho lta bu'i sems te/_rgya mtsho ni rang gi
[\[90b.2\]]rlabs kyis bdag nyid la rlob cing reg par byed pa'o/_/de bzhin du sems de yang bdag nyid kyi lus la mi rtag pa dang stong pa la sogs par rtog go/_/phug tu gyur pa'i sems gang zhe na/_sngon nges par gyur pa las phyis de nyid du 'gyur ba ston pa'o zhes bya ba ni phug lta
[\[90b.3\]]bu'i sems te/_sems de phug ni sgor chung ngur nges pa las gyur pa/_phug de sgo las rnam pa du mar che bar 'gyur ro/_/de bzhin du sems de yang sngar bdag dang tshul khrims dang yon tan dang ldan pas nges par 'jug pa las tshul khrims dang yon tan dang de nyid kyis
[\[90b.4\]]dregs nas de'i gzhis nga rgyal byed cing 'gyur ba'o/_/tsher 'gyur ba'i sems gang zhe na/_gang gi sems bskyed pa de bzhin du 'gro ba'o zhes pa ni/_/tsher gyur pa'i rang bzhin gyi sems te/_sngon dge ba dang mi dge ba gang yang rung ba la spyad pa'i bag chags yod pas
[\[90b.5\]]gang du skyes na yang bag chags de nyid lhan cig tu skye ba'o/_/yang na sngon gyi dge ba dang mi dge ba'i las gang yang rung ba'i rnam par smin pa'i 'bras bu mi 'dra ba'i tshe thob nas de lta bu dang lhan cig tu skye ba ste/_dper na tshe rabs snga ma la srog gcod pa goms shing mang du byas pas
[\[90b.6\]]tshe phyi ma la nad mang zhing tshe thung bar 'gyur ba ste/_de bzhin du dge ba yang ji ltar rigs par sbyar bar bya'o/_/'jig rten las 'das pa'i sems brgya drug cu bskal ba gsum 'das pa dang 'jig rten las 'das pa'i sems skye'o zhes pa 'jig rten las 'das pa'i sems kyang
[\[90b.7\]]rnam pa gnyis te/_gang zag la bdag med par chud pa'i sems zag pa med pa ji bzhin pa dang bcas pa'i sems dang /_chos la bdag med par chud pa'i sems zag pa med par ji bzhin pa med pa rang bzhin gyis 'od gsal ba ste/_de la skabs 'dir 'jig rten las ma
[\[91a\]]
[\[91a.1\]]'das pa'i sems shes pa ni gang zag rnams kyis shes par nus sam zhe na/_de nas rtog pa can de dag gis mi nus te/_de bas na gsungs pa/_rtog pa kun gyi rig dka' ste/_/zhes pa'o/_/sngon gyi sangs rgyas rnams kyis gsungs/_/zhes pa ni de ltar rtog pa
[\[91a.2\]]rnams kyis kyang shes par mi nus na sus shes par nus she na/_rtog pa rnams kyi spyod yul ma yin gyi sangs rgyas bcom ldan 'das rnams kyis mkhyen te gsungs pa'o zhes pa'o/_/sngon gyi sangs rgyas rnams zhes pa ni de lta bu 'ba' zhig gis bshad pa ma yin gyi/_sngon gyi sangs rgyas
[\[91a.3\]]rnams kyis kyang tshul 'di ltar mkhyen nas bshad pa'o zhes pa ste/_sangs rgyas bcom ldan 'das rnams mkhyen pa gcig par bstan pa'o/_/ci'i phyir zhe na/_bsod nams dang ye shes kyi tshogs dang /_chos kyi sku dang 'gro ba'i don mdzad par gcig pas mnyam pa nyid kyi phyir ro/_/
[\[91a.4\]]nyes pa kun dang bral ba'o zhes pa ni de lta bu'i zab cing zhi ba gang zag la bdag med par chud pa de nyon mongs pa dang nye ba'i nyon mongs pa dang bral ba'o zhes pa'o/_/gsang ba'i bdag po 'jig rten las 'das pa'i sems de la gnas nas phung po la sogs pa yod snyam pa'i blo skye ba'o zhes
[\[91a.5\]]pa ni de ltar gang zag la bdag med pa ji bzhin pa dang bcas pa/_zab cing zhi ba 'jig rten las 'das pa'i sems de la gnas na/_gong du smos pa'i tshul du phung po tsam ste/_yod par rtog gi gang zag la ni bdag med par chud de de ni bskal pa gsum gyi sa rdzogs par 'gyur ro/_/_
[\[91a.6\]]nam phung po la skyo ba skye ba nas zhes pa nas sbyor ba'i lam rnams bskal pa gcig gis 'das par 'gyur ro zhes pa'i bar du ni/_de ltar phung po la spyir brtags te/_brtags pa de la dngos po yod snyam du blo skyes pa'o/_/phung po so sor bshig ste sun phyung na gzugs kyi phung po ni
[\[91a.7\]]dbu ba rdos pa 'dra/_ji ltar dbu ba la so sor gzhig na/_dbu ba la snying po med pa bzhin du phung po de yang bshig ste so sor brtags na/_kha dog dang dbyibs la sogs pa so sor chos rnams kyi rang gi mtshan nyid tsam du zad kyi phung po zhes pa'i dngos po gang yang med par shes
[\[91b\]]
[\[91b.1\]]so/_/de bzhin du tshor ba ni chu'i chu bur dang 'dra ste byung ma thag tu zhig cing med par byed par 'gyur te/_mi rtag pas 'dug pa'i gnas med pa la phung por brtags pa'i dngos po gang yang med par shes so/_/de bzhin du rnam par shes pa'i phung po yang so sor bshig na rnam par
[\[91b.2\]]shes pa ni sgyu ma dang 'dra ste/_ji ltar sgyu ma'i ba lang la sogs te/_de dag la ba lang yod pa ma yin gyi/_rtsi shing la sogs pa de rnams kyi rang bzhin du zad do/_/rnam par shes pa'i phung po yang de 'dra ste/_phung po brtags pa'i dngos po yod pa ma yin gyi rnam par shes pa'i rang
[\[91b.3\]]bzhin de tsam du zad do/_/'du shes kyi phung po lnga yang so sor gzhig na smig rgyu ba 'dra ste/_ji ltar smig rgyu ba la skom pas gdungs pa'i skyes bus chur mthong mod kyi de la chu'i dngos po yod pa ma yin te/_smig rgyu ba'i rang bzhin tsam du zad do/_/'du shes kyi phung po yang de dang 'dra
[\[91b.4\]]ste/_'du shes kyi phung po brtags pa'i dngos po ni yod pa ma yin gyi de la mtshan mar 'dzin pa'i rang bzhin tsam du zad do/_/de bzhin du 'du byed kyi phung po yang chu shing gi phung po dang 'dra ste/_kun du grags pas 'dir ma smos so/_/de ltar phung po de yang dbu ba la sogs pa'i
[\[91b.5\]]dpes sun phyung nas phung por brtags pa'i dngos po yod par mi 'gyur te so so'i mtshan nyid du zad do/_/de ltar phung po yod par ma grub na khams dang skye mched rnams kyang phung po las mi gzhan pas na khams dang skye mched du brtags pa'i dngos po yod pa ma yin gyi/_de rnams kyi so
[\[91b.6\]]so'i rang bzhin tsam du zad do/_/gzung ba dang 'dzin pa yang gzugs kyi phung po ni gzung ba'i dngos por brtags/_tshor ba la sogs pa phung po bzhi ni 'dzin par brtags pa'i dngos po yang brtags pa'i dngos po yod pa ma yin te chos rnams so so'i rang bzhin tsam du zad do/_/de
[\[91b.7\]]ltar phung po la skyo ba'i sems skyes pas dbu ba la sogs pa'i rang bzhin du bshig cing bsgoms nas phung po la yod do snyam du blo skyes nas phung por 'dzin pa de las kyang grol bar 'gyur te/_nam phung po la skyo ba'i sems skyes nas de ni dbu ba dang chu bur dang sgyu ma dang /_smig rgyu dang
[\[92a\]]
[\[92a.1\]]'dra bar rnam par bsgoms pas rnam par grol lo zhes pa'o/_/de ltar phung po las rnam par grol nas chos rnams kyi ngo bo rang bzhin phung po la sogs par brtags pa dang bral ba'i mtshan nyid tsam 'ba' zhig yod par chud par gzhung las gsungs pa de 'di lta ste/_
[\[92a.2\]]phung po dang /_khams dang /_skye mched dang /_gzung ba dang /_'dzin pa dang rnam par bral ba chos nyid kyi rang bzhin ni zhi ba'i khams te rtogs par 'gyur zhes pa ste/_de la phung po dang khams dang skye mched dang gzung ba dang 'dzin pa dang bral ba zhes pa ni gong du phung po la sogs par
[\[92a.3\]]brtags pa'i dngos po sun phyung ba'i tshul gyis chos nyid kyi rang bzhin sngon po la sogs pa'i ji bzhin pa la brtags pa'i dngos por yod pa ma yin pas na bral ba'o/_/de bas na gzung 'dzin dang bral ba zhes pas yang gzugs kyi phung po la gzung bar brtags pa dang tshor ba la sogs
[\[92a.4\]]pa'i phung po bzhi la 'dzin pa'i dngos por brtags pa de dang bral ba la bya'i/_/chos la bdag med par chung ba'i mtshan nyid gzung ba dang 'dzin pa dang bral ba la ni mi bya'o/_/chos nyid kyi rang bzhin zhes pa ni/_de la chos ni phung po la sogs pa'o/_/de rnams kyi ngo bo ni chos nyid kyi rang bzhin
[\[92a.5\]]te/_de yang sngon po dang dmar po la sogs pa rang bzhin rnams so/_/de ltar sngon po dang dmar po la sogs pa'i rang bzhin tsam 'ba' zhig yod kyi phung po la sogs pa'i dngos por brtags pa'i dngos po med par chud pa ni zhi ba'i khams rtogs zhes bya ste/_zhi ba zhes pa ni
[\[92a.6\]]sems kyi rgyu de la phung po la sogs par brtags pa'i 'khrul pa med pas zhi ba'o/_/khams ni rang bzhin no/_/rtogs pa ni de lta bu'i tshul du chud pa'o/_/gsang ba'i bdag po 'jig rten las 'das pa'i sems de ni log pa dang ma log pa brgyad kyis sems kyi rim pa dang 'brel
[\[92a.7\]]pas las dang nyon mongs pa'i rgya mtsho dang bral ba sbyor ba rnams bskal pa gcig gis 'da' bar 'gyur ro zhes pa ni phung por brtags pa'i dngos po yod par 'dzin pa las grol nas chos rnams kyi so so'i rang bzhin tsam 'ba' zhig yod par chud pa'i sems zhi ba de phung po la dngos po
[\[92b\]]
[\[92b.1\]]med pa nas brtsams te/_chos rnams kyi so so'i rang bzhin sngon po la sogs pa 'ba' zhig tu zad par chud pa la zhugs nas bskal pa gcig gis sems de nyid las 'das te chos la bdag med par chud pa mos pa spyod pa'i sa la 'jug par 'gyur ro/_/de la 'jig rten las
[\[92b.2\]]'das pa'i sems de ni log pa dang ma log pa brgyad kyis sems kyi rim pa shes pa ni rgyun du zhugs pa nas dgra bcom pa'i bar gyis sems brgyad pa la bya ste/_sems de dag log pa dang ma log pa'i phung po la sogs par brtags pa'i dngos po yod par 'dzin pas log pa'o/_/
[\[92b.3\]]nyon mongs pa spangs pas na ma log pa'o/_/nyon mongs pa'i bag chags dang bcas pas na log pa'o/_/rnam par 'brel ba zhes pa ni phung po la bdag med par chud pa'i sems zhi ba de/_phung po la yod par 'dzin pa'i sems kyis rim pa brgyad po des bskyed pa la bya ste/_de
[\[92b.4\]]lta bas na 'jig rten las 'das pa'i sems de log pa dang ma log pa brgyad kyis sems kyi rim pa dang rnam par 'brel pa zhes gsungs so/_/de dag gi sngags kyi sgor spyad pa spyod pa'i byang chub sems dpa' dbang po rtul po rnams gang zag la bdag med par chud pa'i rim
[\[92b.5\]]gyis sems brgya drug cu la sogs pa'i nyon mongs pa rnams spyod pa'i rim pa'o/_/da ni sngags kyi sgor spyad pa spyod pa'i byang chub sems dpa' theg pa chen pos 'gro ba gzhan gyi rkyen gyis ma yin pa shes rab rnon po rnams chos dang gang zag gnyis ka la bdag med par bsgom zhing
[\[92b.6\]]mos pa spyod pa'i sa la 'jug pa'i rim pa bshad de/_de yang gsang ba'i bdag po theg pa chen por zhugs pa gzhan gyi rkyen gyis ma yin chos la bdag med pa'i rang bzhin du sems skye'o/_/byang chub sems dpa' theg pa chen po la zhugs pa thos pa rab tu mang zhing shes rab mchog tu
[\[92b.7\]]rno ba gzhan gyi rkyen gyis mi gos par rang gi blos chos rnams sgyu ma dang /_smig rgyu ba la sogs pa'i mtshan nyid du shes nas chos la bdag med par chud par 'gyur ba la bya'o/_/de la gang zag la bdag med par chud pa'i rim pa bskal pa gsum gyis 'da' bar bya ba dang /_
[\[93a\]]
[\[93a.1\]]gang zag la bdag med pas kyang phung po tsam yod par 'du shes pa yang bskal pa gcig gis spang bar bya'o/_/dgos na de dag gi bya ba ma byas par ji ltar chos la bdag med par 'gyur zhe na/_gsungs pa ci'i phyir zhe na/_de ni de dag gi sngon spyad pa na phung po
[\[93a.2\]]dang kun gzhi bsgoms pas ngo bo nyid yongs su rig pa ni/_sgyu ma dang smig rgyu dang gzugs brnyan dang /_brag ca dang /_me mgal bskor ba dang /_dri zi'i grong khyer lta bu'i 'du shes skye'o zhes pa ni/_sngon du spyad pa spyod pa na phung po'i gnas bsgoms nas sgyu ma dang smig rgyu ba
[\[93a.3\]]la sogs pa zhes pa ni dang po'i dad pa rtsol ba'i 'jug pa spyod pa spyad pa na/_phung po'i rang bzhin sgyu ma la sogs pa lta bur shes shing goms par byas pas gang zag la bdag med par chud pa'i rim pa ma spyad kyang chos la bdag med par chud par 'gyur ba'o zhes pa'o/_/
[\[93a.4\]]de la sgyu ma zhes pa ni chos rnams la sgyu ma lta bur 'du shes skyes te/_sgyu ma'i ba lang dang /_rta la sogs pa rdo dang /_shing la sogs pa la byas kyang rdo shing rnams su mi mngon par ba lang dang /_rta la sogs pa'i gzugs su snang mod kyi/_/yang dag par na ba lang
[\[93a.5\]]dang /_rta la sogs pa'i dngos po yod pa ma yin te/_rdo shing la sogs pa tsam du zad do/_/de bzhin du phung po la sogs pa'i chos rnams snang yang rnam par shes pa 'khrul pa'i dbang gis snang ste/_yang dag par ni chos kyi ngo bo sgyu ma'i ba lang dang 'dra ste/_snang du zin kyang yod
[\[93a.6\]]pa ma yin no/_/rnam par shes pa de ni rdo dang shing la sogs pa mi 'dra ste/_mi mngon yang gzugs la sogs pa snang ba'i chos rnams ni yod pa ma yin gyi rnam par shes pa'i 'khrul pa ji bzhin tsam du zad do/_/de bzhin du smig rgyu ba dang 'brog dgon pa na skyes bu skom gyis
[\[93a.7\]]gdungs pas smig rgyu ba la chur mthong ste chu'i dngos po yod pa ma yin gyi smig rgyu tsam du zad do/_/de bzhin du phung po la sogs pa'i chos rnams snang ba ni ma yin gyi/_rnam par shes pa 'khrul pa ji bzhin tsam du zad do/_/de bzhin du gzugs brnyan dang /_brag ca dang /_
[\[93b\]]
[\[93b.1\]]me mgal bskor ba dang /_dri za'i grong khyer rnams kyang gong du sgyu ma la sogs pa bshad pa'i tshul du rig par bya ste/_mdor na phung po la sogs pa'i chos rnams snang ba rnam par shes pa 'khrul pa snang pa tsam du zad do/_/rmi lam na gzugs la sogs pa'i yul med par yang gzugs la
[\[93b.2\]]sogs par mthong zhing /_de dag gi bya ba byed mod kyi rmi lam gyi tshe na gzugs la sogs pa med par gsal bar mngon te/_de dag kun rnam par shes pa'i dbang gis gyur pa tsam du zad do snyam nas de ltar mos pa spyod pa'i sa la zhugs nas phung po la sogs pa'i chos rnams la ni bdag med par chud pa ni sgyu ma la sogs
[\[93b.3\]]pa nas dri za'i grong khyer la sogs pa lta bu'i 'du shes skyes te/_chos rnams ni yang dag par yod pa ma yin mod kyi/_rnam par shes pa tsam yod par 'dzin to/_/de lta bur chos la bdag med par chud pa mos pa
[\[93b.4\]]spyod pa'i sa de la yang de lta bur chos rnams sgyu ma dang smig rgyu ba la sogs pa'i tshul du 'jug cing 'jug pa'i sems dang /_chos rnams de ltar bshig nas de'i ting nge 'dzin rnam par mi rtog pa la gnas pa'i sems dang /_de nas snying rje'i dbang gis pha rol tu phyin pa la sogs pa
[\[93b.5\]]rnam par spyod cing sa bcu pa la sogs pa yon tan thos pa dang bsams pa dang bsgoms pa'i shes rab kyis shes nas de dag la rab tu mos pa byed cing 'jug pa dang gnas pa dang ldang ba'i sems de gsum rnam par bsgoms pas sa dang pha rol tu phyin pa'i yon tan la sogs pa rnams
[\[93b.6\]]yongs su mi shes pa ni yongs su shes/_mngon du ma byas pa mnyan pa dang bsams pa dang bsgoms pa'i shes rab kyis chos la bdag med par chud cing rnam par shes pa tsam yod par 'dzin pa de ni mos pa spyod pa'i sa'i mtshan nyid de mos pa spyod pa'i sa de bskal pa gcig gis rdzogs
[\[93b.7\]]par 'gyur ro/_/de nas bskal pa bzhi cha gcig gis mos pa spyod pa'i sa de nas 'phar te/_ye shes kyis de la 'jug pa'i rim pa gsungs pa ste/_de lta bas na gsang ba'i bdag po de dag gis bdag gi sems dbang du gyur pas rang gi sems thog ma nas ma skyes pa'i phyir chos
[\[94a\]]
[\[94a.1\]]la bdag med pa nyid spangs so/_/de ci'i phyir zhe na/_gsang ba'i bdag po sems kyi ngo bo nyid rig pas thog ma'i mtha' dang /_tha ma'i mtha' yang mi rnyed do/_/de'i sbyor ba rnams kyis bskal pa gnyis kyis 'da'o zhes pa'o/_/de la bdag gi sems dbang du
[\[94a.2\]]gyur pas rang gi sems thog ma nas skyes pa'i phyir chos la bdag med pa nyid kyang spangs so zhes pa ni/_sngar chos la bdag med par chud de/_rnam par shes pa 'ba' zhig gzung ba dang 'dzin pa ji bzhin pa yod par sems pa de yang rang gi dbang du gyur pas rnam par shes pa de thog
[\[94a.3\]]ma nas ma skyes par chud pas rnam par shes pa tsam du byed par 'du shes pa de yang spangs pas chos la bdag med pa nyid kyang spangs so/_/ci'i phyir rnam par shes pa tsam du 'du shes pa de spangs pas chos la bdag med pa spangs zhes bya zhe na/_/phung po la sogs pa rnams bdag
[\[94a.4\]]med par chud pa'i rgyus rnam par shes pa tsam du yod par 'du shes skyes te de bas na rnam par shes pa tsam yod par 'du shes pa de spangs na chos la bdag med pa nyid spangs pa yin te/_'bras bu la rgyus bslan pa'o/_/rnam par shes pa tsam yod par 'du shes pa de yang ji ltar spong zhe na/_
[\[94a.5\]]gsungs pa/_ci'i phyir zhe na/_gsang ba'i bdag po sems kyi ngo bo nyid yongs su rig pas thog ma'i mtha' dang /_tha ma'i mtha' yang mi rnyed do zhes pa ste/_de ltar rang gi sems de thog mar gang nas skyes pa'i mtha' btsal na mtha' de mi rnyed de/_de ltar thog ma'i mtha' med pas
[\[94a.6\]]tha ma 'gag pa'i mtha' yang rnyed par mi 'gyur te/_thog ma dang tha ma'i mtha' mi rnyed do/_/de ltar thog ma'i mtha' med pas sems de ma skyes par mngon te/_de ltar thog ma nas ma skyes na gzung ba dang 'dzin pa ji bzhin par snang bar shes pa de dag ci zhig yod snyam nas dam par shes
[\[94a.7\]]pa tsam yod par 'du shes pa de spangs pas chos la bdag med par yang spangs zhes bya'o/_/de lta bu'i tshul du bsgom zhing chos la bdag med par spong ba yang bskal pa gnyis kyis yongs su rdzogs par 'gyur ro//da ni rab tu dga' ba'i byang chub kyi sems skye ba'i rim pa bshad par bya
[\[94b\]]
[\[94b.1\]]ste/_de yang gzhan yang gsang ba'i bdag po byang chub sems dpa' sngags kyi sgo nas spyad pa spyod pa'i byang chub sems dpa' rnams ni tshad med grangs med pa'i bskal pa bye ba khrag khrig brgya stong du tshad med pa'i bsod nams dang ye shes kyi tshogs bsags pa zhes pa nas/_shin
[\[94b.2\]]tu rang bzhin med pa'i sems skyes te/_gsang ba'i bdag po de ni byang chub kyi sems dang po zhes rgyal ba rnams kyis gsungs so zhes pa'i bar du sa dang po'i byang chub kyi sems de'i rgyu phun sum tshogs pa dang /_rang bzhin phun sum tshogs pa dang /_mtshan nyid phun sum tshogs
[\[94b.3\]]pa dang /_mtshan nyid de'i sgrub pa phun sum tshogs pa ni bshad par rig par bya ste/_de la rgyu phun sum tshogs pa ni tshad med grangs med pa'i bskal pa bye ba khrag khrig brgya stong du tshad med pa'i bsod nams dang ye shes kyi tshogs bsags pa zhes bya'o/_/rang bzhin phun sum
[\[94b.4\]]tshogs pa ni tshad med pa'i shes rab kyis yongs su zin pa zhes pa nas/_dbang po dang nye ba'i dbang po la sogs pas phyag byas pas zhes pa'i bar du ste/_rang bzhin phun sum tshogs pa des kyang spong ba phun sum tshogs pa dang yang bsdu bar bya ste/_spong ba phun sum tshogs pa ni
[\[94b.5\]]tshad med pa'i shes rab dang thabs kyis zin pa zhes pa dang /_nyan thos dang rang sangs rgyas kyi sa las 'das zhes pa'o/_/mthu phun sum tshogs pa ni lha dang lha ma yin dang 'jig rten du bcas pas phyag byas pa zhes pa dang brgya byin dang tshangs pa dang dbang po dang nye ba'i dbang po la sogs
[\[94b.6\]]pas phyag byas pa zhes pa'o/_/mtshan nyid phun sum tshogs pa ni shin tu rang bzhin med pa'i sems skyes zhes pa'o/_/mtshan nyid de sgrub pa phun sum tshogs pa ni de la 'di lta ste/_stong pa nyid kyi rang bzhin rdzas ma yin pa zhes pa nas mig dang rna ba dang sna dang lce dang lus dang yid dang
[\[94b.7\]]bral ba zhes pa'i bar du'o/_/de la tshad med pa grangs med pa'i bskal pa bye ba khrag khrig brgya stong du tshad med pa'i bsod nams dang ye shes kyi tshogs bsags pa zhes pa/_bskal pa bye ba zhes pa ni 'bum phrag brgya la bya'o/_/brgya stong zhes pa ni bye ba khri phrag 'bum la bya'o/_/tshad
[\[95a\]]
[\[95a.1\]]med grangs med ces pa ni bskal pa bye ba phrag 'bum po de yang tshad kyis gzhal du med/_grangs med bgrang du med par sems dang po bskyed pa'am/_gang zag la bdag med par bsgoms pa nas brtsams te/_bsod nams dang ye shes kyi tshogs bsags pa'i
[\[95a.2\]]rgyus sa dang po rab tu dga' ba'i sems shin tu rang bzhin med pa'i mtshan nyid yongs su rdzogs par 'gyur ro/_/tshad med pa'i shes rab dang thabs kyis yongs su zin pa zhes pa shes rab kyi chos thams cad rang bzhin kun chub par byed pa'o/_/thabs ni snying rje chen po'i dbang gis sems
[\[95a.3\]]can rnams yongs su smin pa dang grol bar byed pa ste/_tshad med pa zhes pa ni shes rab dang thabs de dag nyid 'di tsam zhig ces dpag tu med do/_/de ltar shes rab kyis chos thams cad rang bzhin med par chud pas nyon mongs pa la sogs pa spangs pa dang /_thabs kyis sems can
[\[95a.4\]]smin cing grol bar byed pas/_ngan song la sogs pa spangs pa'i yon tan dang ldan pas/_de'i spong ba phun sum tshogs pa'o/_/yongs su zin zhes pa ni/_byang chub kyi sems de de lta bu shes rab dang thabs tshad med pa spong ba phun sum tshogs pa de yongs su zin pa la bya'o/_/nyan
[\[95a.5\]]thos dang rang sangs rgyas kyi sa las shin tu 'das pa dang zhes pa yang de lta bu'i shes rab dang thabs tshad med pa dang ldan pas nyan thos dang rang sangs rgyas kyi lta ba las 'das te/_'phags pa 'am de dag gi spyod yul ma yin pa la bya ste de yang spong ba phun sum tshogs pa'o/_/lha dang
[\[95a.6\]]lha ma yin dang 'jig rten du bcas pas phyag byas pa/_brgya byin dang tshangs pa dang dbang po dang nye ba'i dbang po la sogs pas phyag byas zhes pa ni/_de lta bu'i 'jig rten gyi dbang po la sogs pa sems can mthu can rnams kyis mchod cing phyag byas pa'i mthu dang ldan pas mthu phun sum
[\[95a.7\]]tshogs pa'o/_/byang chub kyi sems de gzugs med pa la ji ltar de dag gis phyag bya zhe na/_gzugs med kyang de yon tan dang rdzu 'phrul chen po de dag thob nas 'dud cing phyag 'tshal bar 'gyur ro/_/yang de lta bu'i sems dang ldan pa'i byang chub sems dpa' la phyag 'tshal ba la
[\[95b\]]
[\[95b.1\]]yang bya'o/_/'di lta ste stong pa'i ngo bo nyid ces bya ba ni byang chub kyi sems de gzung ba dang 'dzin pa'i rang bzhin med de/_nam mkha' dang 'dra bas stong pa'i rang bzhin no/_/rdzas ma yin zhes pa ni de ltar stong pa'i rang bzhin yin pas rdul phra mo la sogs pa'i rdzas kyi rang bzhin ma yin
[\[95b.2\]]pa'o/_/mtshan ma med ces pa ni mu stegs can la sogs pas brtags te bdag la sogs pa khams gsum thams cad skye ba dang 'jig pa'i rgyur gyur pa'i mtshan nyid ma yin pa'o/_/mtshan nyid ma yin zhes pa ni byang chub kyi sems te/_sngon po dang ser po la sogs pa ji
[\[95b.3\]]bzhin pa'i mtshan nyid ma yin pa'o/_/'phro ba las shin tu 'das pa zhes pa ni 'phro ba ni rnam par rtog pa la bya ste/_rnam par rtog pa med pa'o/_/nam mkha' ji bzhin tshad med pa zhes pa ni de ltar rnam par rtog pa med pas nam mkha' dang 'dra ste/_nam mkha' ni tshad 'di tsam
[\[95b.4\]]zhes dpag tu med de/_de bzhin du byang chub kyi sems de'i yon tan yang tshad gzung du med pa'o/_/chos thams cad kyi gnas su gyur pa zhes pa la/_chos thams cad ni 'dus byas kyi chos la bya ste/_'dus byas kyi chos de rnams rdul phran gyi phyogs cha la sogs par
[\[95b.5\]]bshig gam sgyu ma dang /_smig rgyu la sogs pa'i tshul du bshig na stong pa nyid kyi rang bzhin du gyur te/_byang chub kyi sems de dang ro gcig pas chos de dag thams cad kyi gnas su gyur pa zhes pa'o/_/gnyis su ni chos thams cad ces bya ba ni stobs bcu dang mi 'jigs
[\[95b.6\]]pa bzhi dang ma 'dres pa bco brgyad la sogs pa sangs rgyas bcom ldan 'das kyi yon tan gyi chos rnams byang chub kyi sems de la gnas pa na chos thams cad kyi gnas su gyur pa zhes bya'o/_/'dus byas dang 'dus ma byas dang bral ba zhes bya ba ni/_'dus ma
[\[95b.7\]]byas dang bral ba ni sa dang po'i sems thob pa'i mi mthun pa'i gnyen por gyur pa rnams dang bral ba'o/_/'dus ma byas dang bral ba ni nyon mongs pa dang shes bya'i sgrib pa'i bag chags ma spangs pas mya ngan las 'da' ba'i dbyings la mig nas pa'o/_/mig dang rna ba dang sna dang lce dang
[\[96a\]]
[\[96a.1\]]lus dang yid dang bral ba zhes pa ni mig la sogs pa'i rnam par shes pa ltar mig la sogs pas rgyu byas pas skyes pa ma yin pas de rnams dang bral ba'o/_/shin tu rang bzhin med pa'i sems zhes pa ni de ltar gong du smos pa'i chos rnams gang dang yang mi ldan pas de
[\[96a.2\]]rnams kyi ji bzhin pa'i rang bzhin ma yin pa ste/_de bas na shin tu rang bzhin med pa'i sems so/_/skyes te zhes pa ni de dang 'dra ba'i rang bzhin med pa'i sems kyi mtshan nyid de gong du smos pa de'i bskal pa de snyed du bsod nams dang ye shes kyi tshogs bsags pa'i rgyus sa dang po'i yon
[\[96a.3\]]tan rnams rdzogs nas/_bla na med pa'i byang chub kyi phyir/_sems de skyes par rig par bya'o/_/de ni las dang nyon mongs bral/_/las dang nyon mongs su yang ldan/_/'jig rten rnams kyi sbyin gnas te/_/mchod cing bkur sti de la rtag tu'o/_/zhes pa la las dang nyon mongs bral zhes
[\[96a.4\]]pa ni/_ngan song la sogs pa'i las dang sa dang po'i mi mthun pa'i phyogs dang bral ba'o/_/las dang nyon mongs su yang ldan/_/zhes pa ni sa bla ma rnams thob par bya ba'i las dang de dag la sgrib pa'i nyon mongs pa dang ldan pa'o/_/'jig rten rnams kyi sbyin gnas zhes pa ni de lta bu'i
[\[96a.5\]]sems dang ldan pa'i byang chub sems dpa' de nor dang 'bru dang rin po che la sogs pas yon dbul ba'i snod du gyur pa'o/_/mchod pa zhes pa ni dri dang me tog la sogs pas mchod pa'i gnas so/_/bkur sti zhes pa ni phyag bya zhing thal mo sbyar ba dang /_bsu zhing bskyal ba la sogs
[\[96a.6\]]pa'i bkur sti'i gnas so/_/de la rtag tu ni de lta bu'i byang chub sems dpa' rnams la 'jig rten pa rnams kyis rtag tu mchod pa dang bkur sti la sogs pa'o//_//da ni mos pa dang ba'i mtshan nyid dang yon tan yang bshad de/_gnas kyang gsang ba'i bdag po sems gsum rnam
[\[96a.7\]]par bsgoms na zhes pa nas/_mkhas pas bskal pa gcig gis ni/_/sa las shin tu 'das par 'gyur/_/zhes pa'i bar du'o/_/de la sems gsum rnam par bsgoms na zhes pa ni 'jug pa dang ldang ba'i sems te rnam par bsgom pa'i thabs ni sdar chos la bdag med pa'i skabs
[\[96b\]]
[\[96b.1\]]srung shad de/_shin tu dad pa zhes pa ni mnyan pa dang bsams pa dang bsgoms pa'i shes rab kyis sa dang pha rol tu phyin pa la sogs pa sangs rgyas kyi yon tan rnams shes nas de nyid yin gyis gzhan ma yin zhes pa de la shin tu mos pa skye ba'o/_/mos pa zhes pa ni chos de la mos pa
[\[96b.2\]]tsam ma yin te/_de rnams kyis yon tan goms par bya ba la nan tan byed pa de/_de bas na gsungs pa/_pha rol tu phyin pa rnams brtag pa dang bsdu ba rnam bzhi ni zhes pa ste/_de la pha rol tu phyin pa rnams brtag pa zhes pa ni sa dang po nas brtsams te bcu'i bar du sa re re la
[\[96b.3\]]yang sbyin pa la sogs pa'i pha rol tu phyin pa re re spyod de pha rol tu phyin pa ji ltar bdag spyod pa de bzhin du sems can gzhan rnams kyang bsdu ba rnam bzhi'i sgo nas bsdus te spyod du gzung do/_/de la rab tu dga' ba'i yon tan sems dga' bzhin du chos dang zang zing gis pha rol tu
[\[96b.4\]]phyin pa spyod pa'i sa la gnas pa la bdag kyang spyod la/_sems can gzhan rnams kyang bsdu ba rnam bzhi'i sgo nas bsdus shing spyod par gzud do/_/sa gnyis pa dri ma med pa la tshul khrims kyi pha rol tu phyin pa dri ma med pa spyod pa yang mos pa spyod pa'i tshe bdag kyang spyod la gzhan
[\[96b.5\]]rnams kyang spyod du gzud do/_/sa gsum pa 'od byed pa la ma skyes pa'i chos la bzod de bzod pa'i pa rol tu phyin pa spyod pa yang /_mos pa spyod pa'i tshe bdag kyang spyod la gzhan yang spyod du gzud do/_/sa bzhi pa 'od 'phro ba can la ye shes kyi 'od 'phro bas brtson 'grus kyi pha rol tu phyin
[\[96b.6\]]pa nas spyod pa dang /_sa lnga pa shin tu rgyal ba nas bdud la sogs pa las shin tu rgyal bar dka' ba'i bsam gtan gyi pha rol tu phyin pa la spyod pa dang /_sa drug pa mngon du bya ba la shes rab mngon du gyur bas shes rab kyi pha rol tu phyin pa la spyod pa dang /_sa bdun pa ring du song ba la
[\[96b.7\]]sems can rnams smin pa dang 'gro bar byed pa'i thabs kyi pha rol tu phyin pa la spyod pa dang /_sa brgyad pa mi g.yo ba la smon lam gyi dbang gis thob nas bla ma rnams thob pa'i phyir smon lam gyi pha rol tu phyin pa spyod pa dang /_sa dgu pa dge ba'i blo gros la stobs kyi pha rol tu phyin pa spyod
[\[97a\]]
[\[97a.1\]]pa dang /_sa bcu pa chos kyi sprin la phyogs bcu'i de bzhin gshegs pa rnams la mngon sum du ye shes kyis chos 'dri zhing spyod yul du gyur pa ye shes kyi pha rol tu phyin pa spyod pa rnams mos pa spyod pa'i tshe nyid na bdag kyang spyod pa la goms par byed la/_sems
[\[97a.2\]]can rnams kyang bsdu ba rnam bzhi'i sgo nas bsdus te spyod du 'jug pa'o/_/bsdu ba rnam bzhi po zhes pa ni sbyin pa dang /_snyan par smra ba dang /_don byed pa dang /_don mthun par byed pa'i sgo nas pha rol tu phyin pa rnams la spyod du 'dzud pa'o/_/sa de rnams kyi mtshan nyid dang /_yon tan
[\[97a.3\]]rgya cher ni sa bcu'i mdo sde la sogs par blta'o/_/mnyam med shin tu mos pa'i sa/_/zhes pa ni mos pa spyod pa'i sa de 'jig rten pa phal rnams dang mi mnyam pa'o/_/tshad med pa zhes pa de'i yon tan spyi grangs bcal ba las 'das pa'o/_/bsam yas zhes pa ni sems kyis
[\[97a.4\]]bsams shing dpag pa las 'das pa'o/_/sa bcu rim par thob ces pa ni pha rol tu phyin pa bcu po spyod pa'i sems kyi rim pa la bya'o/_/tshad med ye shes las byung ba/_/zhes pa ni thams cad mkhyen pa'i ye shes tshad med pa'o/_/mos pa spyod pa'i sa de la bya'o/_/de'i sa thams
[\[97a.5\]]cad thob pa ni de'i sa cung zad gang gsungs pa'o zhes pa ni mos pa spyod pa des stobs bcu dang /_mi 'jigs pa bzhi dang /_ma 'dres pa bco brgyad la sogs pa'i chos rnams gang cung zad bcom ldan 'das kyis gsungs pa de thams cad thob par 'gyur ba'o/_/de bas thams
[\[97a.6\]]cad mkhyen pa'i sa ni shin tu mos pa'i sa zhes bya zhes pa ni/_de ltar de bzhin gshegs pa'i chos thams cad mos pas thos pas na/_mos pa spyod pa'i sa de thams cad mkhyen pa'i sa'i rgyu ste de bas na rgyu la 'bras bus bslan te/_gsungs pa des shin tu mos pa'i sa zhes
[\[97a.7\]]kyang bya zhes pa'o/_/yid gzhungs bskal pa gcig gis ni/_/sa las shin tu 'das par 'gyur/_/zhes pa ni shes rab can gyis mos pa spyod pa'i sa de bskal pa gcig gis yongs su rdzogs par 'gyur zhes pa'o/_/de'i bzhi cha gcig gi sa ni/_/shin tu mos
[\[97b\]]
[\[97b.1\]]pas kyang 'das zhes pa ni/_bskal pa de'i bzhi cha gcig gis ni/_mos pa spyod pa'i sa chos bdag med par chud pa'i sa de las 'phar te/_ye shes kyi sa la 'jug pa'i stegs su gyur pa'i chos la bdag med par yang spangs nas rang gi sems thog ma nas ma skyes ma byung bar
[\[97b.2\]]bsgom pa la zhugs pa la bya'o/_/mos pa spyod pa'i sa'i rim pa dang yon tan de dag sngar mos pa spyod pa'i sa la bdag med pa la 'jug pa'i skabs su mi bshad par rab tu dga' ba'i sa bshad pa'i 'og tu ci'i phyir bshad ce na/_rab tu dga' ba'i sa ni mos pa spyod
[\[97b.3\]]pa'i sa'i 'bras bu ste de ltar 'bras bu de ci 'dra bar shes nas de'i rgyu gang yin pa de gdod brtag par bya ste/_de bas na mos pa spyod pa'i sa de'i phyis bshad do/_/da ni rnam par snang mdzad kyi rgyu 'jig rten gyi sems sbyin pa la sogs pa brgyad po bshad pa dang /_so so'i bdag
[\[97b.4\]]tu brtags pa la brten nas 'ba' zhig pa'i blo skye ba bshad pa dang /_de nas 'jig rten las 'das pa'i sems skyes te/_bdag tu brtags pa rnams med par chud nas phung po tsam du zin pa/_gang zag la bdag med par chud pa bshad pa dang /_phung po tsam po de la yang
[\[97b.5\]]dbu ba dang chu'i chu bur la sogs pa'i tshul du bshig nas/_chos rnams so so'i rang bzhin sngon po la sogs pa tsam du zad par chud pa bshad pa dang /_chos la bdag med par chud nas/_rang bzhin gyi sems thog ma nas ma skyes pa stong pa nyid du chud par bshad pa
[\[97b.6\]]dang /_sa dang po'i sems kyi rang bzhin stong pa nyid kyi rang bzhin de yang ngo bo med par mnyam pa nyid du chud pas rgya cher bshad pa de rnams nyid de 'dir dbugs dbyung ba'i sgo nas mdor bsdus te phyag na rdo rje gsol pa dang /_bcom ldan 'das rnam par snang mdzad
[\[97b.7\]]kyis kyang mdor bsdus te gsungs pa de bshad par bya ste/_de rnams bshad pa yang lan gnyis su bzlas pa ci dgos she na/_sngar bshad pas gsal bar ma go na phyis bzlas te bshad pas gsal zhing bstan par 'gyur ba'i phyir te/_de bas na phal cher lang sngar rgya
[\[98a\]]
[\[98a.1\]]cher bshad de ma go na phyis mdor bsdus te bshad pas go ba yang yod de sngar tshig rkyang pas bshad de ma go ba las phyis tshigs su bcad de go ba yang srid pa'i phyir ro/_/mdo sde la sogs pa gzhan dag rnams kyang sngar spros te bshad pa'i don de nyid tshigs su bcad
[\[98a.2\]]pas bsdus te bshad pa de dag srid de/_de bas 'dir yang sngar rgyas par bshad pa'i don de nyid phyis bsdus te bshad do/_/de yang de nas bcom ldan 'das phyag na rdo rjes 'di skad ces gsol to zhes pa nas sras rnams dbugs dbyung bar gyur pa'o zhes pa'i bar du ni phyag na rdo rjes
[\[98a.3\]]gsol ba'i tshig ste/_mtshan nyid mgon pos gsungs pa ni/_/sems can rnams kyi mgon khyod kyis/_/zhes pa ni sngar sems can rnams kyi mtshan nyid bshad pa de dbugs dbyung ba rnam pa dus thob par 'gyur zhes zhus pa'o/_/dbugs dbyung ba rnam pa dus thob ces pa ni phyis dbugs
[\[98a.4\]]dbyung ba zhes pa ni ji ltar 'jig rten na grags pa lam 'phrang gi 'jigs pa nas rkun po la sogs pa'i 'tshe ba las thar na dbugs dbyung ba zhes bya ba de bzhin du 'dir yang 'khor ba'i dgon pa na rnam par 'khyams pa'i sems can las dang nyon mongs pa'i rkun pos 'tshe ba'i 'jigs pa las
[\[98a.5\]]thar pa'i dbugs dbyung ba zhes bya ba ste/_de las thar na gzhan dbugs dbyung bar bya ba'i sa med de/_dbugs dbyung ba gcig tu zad nas ci'i phyir na dbugs dbyung ba'i dus thob ces mang po'i tshig smos she na/_ji ltar 'jig rten pa rnams 'jigs pa gcig las thar nas 'jigs
[\[98a.6\]]pa de las kun dbugs dbyung mod kyi de las gzhan pa'i 'jigs pa rnams las ma thar na dbugs ma phyung ba'o/_/de bzhin du 'dir yang dge ba dang gang mi mthun pa'i gnyen por gyur pa de las thar te/_dbugs dbyung mod kyi de las gzhan pa'i bgegs su gyur pa rnams las mthar
[\[98a.7\]]na/_de las dbugs ma dbyung ba zhes bya ste/_de bas na dbugs dbyung ba rnam pa du'i sa bon zhes smos so/_/sras rnams zhes pa ni mchog las skyes pa ste/_mchog ni chos kyi dbyings de bzhin nyid de las skyes pa ni byang chub sems dpa' ste/_de rnams dbugs dbyung bar gyur
[\[98b\]]
[\[98b.1\]]pa'o/_/bcom ldan 'das rnam par snang mdzad chen pos phyag na rdo rje la bka' stsal to zhes pa nas thams cad stong pa nyid kyi rang bzhin med do/_/stong pa'i ye shes skyes pa de na chos thams cad kyi ngo bo nyid snyoms par dbugs dbyung ba'o zhes pa'i bar du phyag na rdo rjes
[\[98b.2\]]gsol ba rnams/_bcom ldan 'das rnam par snang mdzad kyis bka' stsal pa la bya'o/_/de la yid bsdus la nyon cig pa ni snod rnam bzhi'i gnyen por gsungs pa ste sngar bshad pa'o/_/byis pa so sor 'gro ba rnams mi dge ba'i las rnams spangs/_dge ba'i las byed pa na
[\[98b.3\]]dge bar dbugs dbyung ba'o zhes pa ni byis pa phyugs dang 'dra ba rnams 'khor ba na 'khyams pa las skyo ste/_bsod nams kyi 'du shes skyes na smyung bar 'dug cing sbyin pa la sogs pa byed pa ni dge bar dbugs dbyung ba zhes bya'o/_/de la dge ba zhes pa ni dbugs dbyung ba
[\[98b.4\]]gzhan yang dge ba yin na/_ci'i phyir 'dir 'ba' zhig la dge ba bya zhe na/_gzhan yang dge ba yin mod kyi/_'on kyang gzhan rnams la so so'i ming yod pas 'di la dge ba zhes bya'o/_/nam bdag gis de kho na nyid ji lta ba nyid rab tu shes na bdag gi gnas su rab tu dbugs
[\[98b.5\]]dbyung ba'o zhes pa ni sbyin pa la sogs pa'i sems brgyad spyod pa na/_dge ba'i bshes gnyen dang phrad de 'jig rten pa rnams kyis bdag tu brtags pa'i dngos po ji lta ba nyid du shes nas/_bdag la brten cing 'jig rten pa'i las rnams goms par byed pa ni bdag gi gnas su
[\[98b.6\]]dbugs dbyung ba zhes bya'o/_/bdag gis de kho na nyid ji lta ba nyid du rab tu shes zhes pa ni stong pa nyid kyi rang bzhin du shes rab kyis ji lta ba nyid du shes pa la ni mi bya'i/_'jig rten pa'i gzhung bzhin du bdag gi ngo bor brtags pa de phyin ci ma log par shes pa la bya'o/_/nam phung po
[\[98b.7\]]yongs su gzung ba byas nas bdag gis gnas kun spangs te/_nyid kyis gzugs dpyad pa de na bdag med par dbugs dbyung ba'o zhes pa ni phung por brtags pa yod par 'dzin pa de ni dbu ba dang chu bur la sogs pa'i tshul du bshig na phung por brtags pa'i dngos po yod pa ma
[\[99a\]]
[\[99a.1\]]yin gyi/_chos rnams so so'i mtshan nyid tsam 'ba' zhig yod par chud pa ni chos la dbugs dbyung ba zhes bya'o/_/nam chos spangs nas ma skyes pa la 'dug pa de na chos la bdag med par dbugs phyung ba'o zhes pa ni phung po la sogs pa'i chos rnams sgyu ma dang smig
[\[99a.2\]]rgyu'i tshul du bshig nas yod pa ma yin te/_rnam par shes pa tsam du zad par chud de/_rnam par shes pa de nyid kyang thog ma dang tha ma'i mtha' mi rnyed de/_rang bzhin med de thog ma nas ma skyes par chud pa de ni chos la bdag med par dbugs dbyung ba zhes bya'o/_/nam phung po dang /_khams
[\[99a.3\]]dang /_skye mched dang /_gzung ba dang /_'dzin pa dang /_bdag dang /_srog la sogs pa dang /_ma skyes pa rnam pa thams cad stong pa nyid kyi rang bzhin yang ngo bo med do zhes stong pa'i ye shes skyes pa de na chos thams cad kyi ngo bo nyid mnyam pa nyid du dbugs dbyung ba'o zhes pa ni phung po la
[\[99a.4\]]sogs pa'i chos rnams bdag med par chud de rnam par shes pa tsam du zad par shes pa dang /_rnam par shes pa de yang thog ma nas ma skyes par chud de/_stong pa nyid kyi rang bzhin du shes pa'i stong pa'i rang bzhin de yang ngo bo med par chud pa ni stong pa sa dang po'i sems kyi mtshan nyid stong pa'i
[\[99a.5\]]yang stong pa ste mnyam pa nyid du dbugs phyung ba zhes bya ste/_de rnams ni bcom ldan 'das rnam par snang mdzad kyi rgyu phun sum tshogs pa bshad pa la bya ste/_rgyu phun sum tshogs pa bshad pa yang de 'ba' zhig tu ma zad kyi gzhan yang rgyu'i skabs nas 'byung ba/_byang chub nam mkha'i
[\[99a.6\]]mtshan nyid de/_/kun du rtog pa thams cad spangs te chud pa ru gang 'dod pa de ni byang chub sems dpa' zhes bya ste/_bla na med pa'i byang chub chud par 'dod pa de ni sa dang po man chad rnams 'ba' zhig la mi bya'i/_sa bcu dang kun du bzang po'o/_/sa la gnas pa'i byang chub sems
[\[99a.7\]]dpa' yang bla na med pa'i byang chub chud par 'dod pa ste/_/de bas na byang chub sems dpa' de rnams spyod pa yang bcom ldan 'das rnam par snang bar mdzad kyi rgyur rig par bya'o/_/da ni 'dis dpyad par bya ste/_sngags rnams kyi spyi'i mtshan nyid ni byang chub kyi sems so zhes gzhung
[\[99b\]]
[\[99b.1\]]pas gsungs na/_byang chub kyi sems ni phung po dang /_khams dang /_skye mched dang /_gzung ba dang /_'dzin pa dang /_las dang /_bya ba'i rnam pa dang bral ba stong pa nyid kyi rang bzhin du yang ngo bo med par yin la/_sngags ni sangs rgyas dang byang chub sems dpa' rnams dang /_de ston
[\[99b.2\]]par byed pa'i sgra dang yi ge'i 'bru rnams te/_de rnams kyang mchog dang /_'bring dang /_tha ma'i grub pa dang /_zhi ba dang /_rgyas pa dang /_mngon spyod pa'i las rnams kyi bya ba byed de/_de ltar mi mthun na de rnams ji ltar rig par bya zhe na/_de'i phyir gsungs pa/_de ni gsang ba'i bdag po
[\[99b.3\]]byang chub sems dpa'i spyad pa sngags kyi sgor spyod pa'i byang chub sems dpa' rnams gnas bcus rkyen dang 'du ba tshogs te byung ba bsgoms nas sngags tshul gyi rgyud du song ba zhes pa ste/_yang kun rdzob kyi chos rnams ni rig pas brtag mi bzod de/_don dam par stong ba'i rang bzhin
[\[99b.4\]]yin mod kyi/_'on kyang kun rdzob dang so so'i rgyu dang 'bras bu nges pa'i bya ba rnams kyang byed par 'gyur te/_med ces byar mi rung ngo /_/de ltar stong pa'i rang bzhin las kun rdzob yod par snang ba ni sgyu ma la sogs pa dang 'dra'o/_/de bzhin du sngags kyi rang bzhin yang byang chub kyi sems de
[\[99b.5\]]don dam par stong pa yin mod kyi/_chos kyi dbyings kyi byin gyi rlabs dang /_sgrub pa po'i sbyor ba'i mthus grub pa'i 'bras bu rnam pa sna tshogs kun du snang zhing myong bar 'gyur te/_de rnams kyang sgyu ma la sogs pa'i dper bshad pa ni 'di lta ste/_sgyu ma dang smig rgyu dang rmi lam dang zhes
[\[99b.6\]]bya ba la sogs pa nas gzhan yang gsang ba'i bdag po la las me'i mgal pa lag tu blangs te bskor nas 'khor lor mthong mod kyi/_/de bzhin du stong par 'gyur ba'o zhes pa'i bar du ste/_de la sgyu ma gang zhe na 'di lta ste/_sman dang sngags su sbyor nas/_rnam pa sna tshogs yid dang
[\[99b.7\]]mig slu ba'i dngos po rnams sngon ma mthong ba rnams ston te de yang phan tshun phyogs bcur 'dod pa yang yin no/_/de ci'i phyir zhe na/_sgyu ma ni rang bzhin gyis stong pa nyid kyi phyir de bzhin du sngags kyi sbyor bas sbyor ba las thams cad 'byung ngo zhes pa ni ji ltar sgyu ma mkhan gyis sngags dang sman
[\[100a\]]
[\[100a.1\]]gyi sbyor ba las/_ba lang dang rta la sogs pa'i dngos po rnam pa mang pos yid dang mig chags par byed par snang ste/_de rnams kyang ba lang dang rta la sogs pa'i rang bzhin du yod pa ma yin pas na/_phyogs bcu nas 'ongs pa'am 'dod pa yang med de/_'on
[\[100a.2\]]kyang de dag la ba lang la sogs pa'i bya ba yang byed do/_/de bzhin du sngags kyi rang bzhin byang chub kyi sems de stong pa nyid yin kyang /_sbyor ba las sngags kyi dngos grub sbyor ba sbyar nas rab dang 'bring la sogs pa grub pa'i 'bras bu rig 'dzin nam mkha' la 'gro ba dang mi snang par
[\[100a.3\]]'gro ba la sogs pa rnam pa sna tshogs su snang zhing myong bar byed do/_/gzhan yang gsang ba'i bdag po smig rgyu ba ni yongs kyis stong pa nyid de yang ming tsam du smos nas brjod do/_/de bzhin du sngags 'di yang ming tsam du smos te dpyad par brjod pa'o zhes pa ni de ltar sngags kyi 'bras
[\[100a.4\]]bu sgyu ma dang 'dra na sngags kyi dngos po ci zhig ce na/_smig rgyu lta bu ste/_ji ltar 'brog dgon pa na smig rgyu ba na ma'i ma ri dwags rnams kyis chur 'du shes skyes te/_de na chu yod pa ma yi na yang smig rgyu ba de ji bzhin pa'i rnam par shes pa bskyed cing sgom pa yang chus de mos pa'i bya ba
[\[100a.5\]]byed de/_de bzhin du sngags de yang dngos po yod pa yang ma yin/_'du shes tsam du zad mod kyi/_'on kyang sngags kyi dngos grub kyi 'bras bu bskrun pa'i bya ba byed do/_/de bzhin du yang gsang ba'i bdag po rmi lam na yang nyin par dang skad cig dang yud tsam dang cha shas tsam dang lo
[\[100a.6\]]la sogs par bdag nyid 'dug cing bde ba dang sdug bsngal rnam pa mang po myong ba mthong nas slar sad pa dang ci yang ma mthong do/_/de lta bur sngags 'di'i tshul yang rmi lam bzhin du rig par bya'o zhes pa 'di sngar sngags bsgrubs pa'i 'bras bu'i dpe sgyu ma las dpe blangs pa de sgyu ma ni yun
[\[100a.7\]]ring du 'dug pa ma yin gyi skad cig yud tsam dag tu zad pas sngags kyi 'bras bu ni bskal pa la sogs par yun ring du 'dug na ji ltar dper rung zhe na/_rmi lam gyi dpes yun ring du gnas pa bstan pa ste/_ji ltar rmi lam na yun gyi dngos po med par skad cig dang nyi ma dang zhag dang lo la sogs
[\[100b\]]
[\[100b.1\]]pa yul rnams spyod cing bde ba dang sdug bsngal ba rnam pa mang po myong zhing rig par mthong ste/_de las sad na dngos po gang yang med do/_/de ltar yang cis mngon zhe na/_ting nge 'dzin gyi rgyal po'i mdo las kyang gsungs pa/_ji ltar bu mo gzhon nu'i rmi lam na/_bdag las bu byung
[\[100b.2\]]ste bu de skyes nas dga' ba yang skyes de nas bu de shi ba yang mthong ste/_shi nas mi dga' ba yang skyes par mthong bas de ltar rmi lam na yun ring por srid do/_/de bzhin du sngags bsgrubs pa'i 'bras bu yang rang bzhin med pa las sbyor bas sgrub na grub pa'i 'bras bu rnam pa sna tshogs
[\[100b.3\]]tshe rabs dang bskal pa la sogs par gnas par 'gyur ro/_/gzhan yang gsang ba'i bdag po gzugs brnyan 'byung ba bzhin du sngags kyi sgrub pa yang rtogs par bya'o zhes pa ni de ltar sngags grub pa de rnams dngos po med par yang rten cing 'brel par 'byung ba las byung na/_
[\[100b.4\]]sgrub pa thams cad kyis ci'i phyir grub pa mi 'thob ce na/_ji ltar gzugs brnyan de rdo dang shing gzhan la mi 'byung gi me long gi dkyil 'khor dag pa las 'byung bar 'gyur ro/_/de bzhin du sngags kyi sgrub pa de yang sgrub pa po thams cad la mi 'byung gi gang byang chub kyi sems bsgoms
[\[100b.5\]]shing rgyud dag par gyur pa de la 'byung bar bstan pa'o/_/gzhan yang gsang ba'i bdag po grub pa'i sgrub gnas ni dri za'i grong khyer lta bur ltos shig ces pa ni/_ji ltar dri za rnams kyi grong khyer dri za de rnams kyis gang du bsams pa der grong rdal byung du gyur te/_de bzhin du
[\[100b.6\]]sngags kyi sgrub pa de yang bdag nyid kyi lus rig 'dzin la sogs par grub pa'i phyir sgrub kyi/_gzhan gyi phyir ma grub kyang nam rig 'dzin la sogs pa grub na lha'i gzhal med khang dang dpag bsam gyi shing gi grib ma dang shel gyi brag la bdud rtsi'i chu 'bab pa dang /_rin po che'i
[\[100b.7\]]gsing ma la sogs pa'i gnas rnams bsams pa tsam gyis 'grub par 'gyur ba bstan pa'o/_/gzhan yang gsang ba'i bdag po brag ca bzhin du sngags kyi sgra yang rig par bya'o/_/de 'di lta ste/_sgra'i phyir brag ca 'byung ba yin te de bzhin du sngags kyi tshul rig par bya'o
[\[101a\]]
[\[101a.1\]]zhes pa ni ji ltar sgra'i rkyen gyis brag ca 'byung bas dngos po yod pa ma yin kyang sgrar 'byung ba de bzhin du yang sngags kyi sgrar yang sngags kyi rang bzhin stong pa nyid mod kyi bsgrubs pa'i rkyen gyis de 'byung ba de dper na brag ca dang 'dra bar bstan pa'o/_/gzhan yang gsang
[\[101a.2\]]ba'i bdag po zla ba shar ba'i gzugs brnyan chu'i nang du 'byung ba de ni zla ba'i rang bzhin de nas mi gzhan no/_/de bzhin du sngags sgrub pa'i rig 'dzin de yang rig 'dzin gyi lus bzang po la sogs pa bsgrub pa'i gzugs de las gzhan ma yin te gzugs de nyid las 'gyur mod kyi/_'on kyang
[\[101a.3\]]rig 'dzin ces smos par bstan pa'o/_/gzhan yang gsang ba'i bdag po char 'bab pa chu bur 'byung ba de bzhin du sngags kyi grub gnas/_rnam pa du mar sprul zhes grags/_/zhes pa ni sngags gcig pu las grub pa'i 'bras bu rnam pa mang po ji ltar 'gyur zhe na/_sngags de gcig pu
[\[101a.4\]]yin yang grub pa'i 'bras bu rnam pa mang po 'byung ba chu'i chu bur gyi dpes bstan pa ste/_ji ltar char 'bab pa na chu de gcig pu las chu'i chu bur che phra la sogs pa rnam pa mang po 'byung ba de bzhin du sngags gcig pu las kyang 'grub pa'i 'bras bu rnam pa du ma 'byung ngo /_/gzhan yang gsang
[\[101a.5\]]ba'i bdag po yang sems can med cing srog kyang med pa'i mkhan po yang yod pa ma yin/_dngos po kun kyang stong pa ste/_/mthong ba rnams kyang 'khrul pa'o/_/zhes pa ni de ltar sngags kyi rang bzhin stong pa nyid de sems can nam srog gam/_byed pa'i mkhan po med de stong pa nyid kyang grub
[\[101a.6\]]pa'i 'bras bu la sogs pa kun snang ba ni 'khrul par snang bar bsten pa'o/_/gsang ba'i bdag po de ni theg pa chen po'i gnas so zhes pa nas ma lus pa'i ye shes chen po 'byung ba 'di thams cad shes na sems kyis rim pa de dag thams cad ji bzhin pa'i de nyid rab tu shes so zhes
[\[101a.7\]]pa'i bar du ni sa dang po'i byang chub kyi sems mnyam pa nyid chud pa de'i rjes su bsngags pa bshad pa chud pa la bya ste/_theg pa chen po'i gnas zhes pa ni byang chub kyi sems de ji lta ba nyid du shes pa ste theg pa chen po ni byang chub sems dpa'i lam 'bras bu dang bcas pa'o/_/byang chub kyi sems
[\[101b\]]
[\[101b.1\]]kyi gnas so zhes pa ni 'jig rten pa'i sems brgyad nas/_sa rab tu dga' ba'i sems kyi bar gyi rim pa de rnams rab tu shes so/_/mi mnyam pa dang mnyam pa'i gnas so zhes pa la/_mi mnyam pa ni nam mkha' ste/_nam mkha' de mtha' med pas ci dang yang mi mnyam pa'o/_/
[\[101b.2\]]nam mkha' gang dang yang mi mnyam pa dang /_de dang mnyam pa ni chos kyi dbyings stong pa nyid de/_stong pa nyid kyi rang bzhin de shes pa ni mi mnyam pa dang mnyam pa'i gnas so/_/gdon mi za ba'i gnas zhes pa ni chos rnams stong pa nyid kyi rang bzhin du phyin ci ma log par nges par
[\[101b.3\]]shes par bya'o/_/yang dag par rdzogs pa'i sangs rgyas kyis gnas so zhes pa ni sa dang po'i byang chub kyi sems chos thams cad mnyam pa nyid du chud pa de bla na med pa'i byang chub dang tha mi dad do/_/ro gcig pas na yang dag par rdzogs pa'i sangs rgyas so zhes pa'o/_/mthar gyis
[\[101b.4\]]theg pa chen po mngon par sgrub pa'i gnas so zhes pa ni bcom ldan 'das rnam par snang mdzad kyi rgyu 'jig rten pa dang 'jig rten las 'das pa'i sems 'og ma rnams kyang /_sa dang po'i byang chub kyi sems 'di'i nang du 'dus las dang po nas kun du bzang po'i sa man chad kyi sems kyang
[\[101b.5\]]'di las tha mi dad pas na de rnams kyi gnas su gyur pas na mthar gyis theg pa chen po mngon par sgrub pa'i gnas zhes pa'o/_/ma lus pa'i ye shes 'byung ba chen po 'di thams cad du shes na sems kyis rim pa de thams cad ji lta ba nyid du rab tu shes pa ni sa dang po'i byang chub kyi
[\[101b.6\]]sems de thams cad mkhyen pa'i ye shes 'byung ba'i gtso bo bsam lus pa'i ye shes 'byung ba chen po zhes pa ste/_de legs par shes pa rnam par snang mdzad kyi rgyu 'jig rten las 'das pa'i sems kyis rgyud thams cad rab tu shes par gyur bar bstan pa'o/_/rnam par snang mdzad
[\[101b.7\]]chen po mngon par byang chub pa rnam par sprul pa'i byin gyis brlabs pa'i sems kyi rgyud rim pa dang po'o//_//da ni bcom ldan 'das rnam par snang mdzad kyis thams cad mkhyen pa'i ye shes brnyes nas thams cad mkhyen pa'i ye shes des mtha' yas pa'i sems can gyi
[\[102a\]]
[\[102a.1\]]khams rnams tshul sna tshogs dang bsam pa sna tshogs dang thabs sna tshogs kyis bla na med par bsgral ba'i phyir sngon gyi smon lam gyi shugs kyis lhun gyis grub pa nyid du sku mnyam pa nyid mi zad pa'i rgyan gyi 'khor los khams gsum thams cad du khyab par mdzad
[\[102a.2\]]pa/_bcom ldan 'das rang bzhin gyi dkyil 'khor de/_byang chub sems dpa' chen po 'phags pa kun du bzang po dang /_phyag na rdo rje la sogs pa yongs su dag pa rnams kyis mngon sum du mthong zhing spyod yul du gyur na/_'gro ba 'og ma rnams kyis bcom ldan 'das kyi
[\[102a.3\]]sku la sogs pa'i 'khor lo de spyod yul du ma gyur te/_sems can de rnams kyi don du sku la sogs pa'i 'khor lo de rnams dkyil 'khor dang sngags dang phyag rgya la sogs par byin gyis brlabs par bcom ldan 'das la phyag na rdo rje sa gsol bas 'chad de/_gsol pa de yang de
[\[102a.4\]]nas phyag na rdo rje gsang ba'i bdag pos bcom ldan 'das rnam par snang mdzad la 'di skad ces gsol to zhes pa nas deng yang bcom ldan 'das kyis snying rje chen po'i snying po 'byung ba/_dkyil 'khor gyi rgyal po yongs su rdzogs pa'i phyir ma 'ongs pa na/_sems can mang po'i don dang /_
[\[102a.5\]]phan pa dang bde bar 'gyur ba'i phyir sngags spyod pa'i tshul de bshad du gsol zhes pa'i bar du ste/_bcom ldan 'das kyis bcom ldan 'das nyid mngon par rdzogs par sangs rgyas nas chos kyi dbyings bsam gyis mi khyab pa/_sems can gyi sa las 'das pa de thugs su chud pa sku la
[\[102a.6\]]sogs pa'i 'khor los sems can gyi khams thams cad du khyab par sems can rnams so so'i dang pa dang rjes su mthun pa so so'i bsam pa yongs su rdzogs par byed/_rnam par sprul pa phyag na rdo rje ji ltar mthong zhing chud pa de bcom ldan 'das la slar bzlas te/_gsol ba la bya
[\[102a.7\]]ste/_de ltar slar bzlas pa yang tshul gyis ston pas/_ci bshad pa rnams nyan pa pos mjal to bar slar mnyan na/_ston pa po yang spro la skabs 'og ma mtshams sbyar ba la bde ba'i phyir ro/_/ngo mtshar che'o zhes pa ni/_de ltar stong pa nyid brjod cing spyad pa las 'das pa chud
[\[102b\]]
[\[102b.1\]]kyang /_sku la sogs pa'i rgyan gyi tshul sna tshogs dang /_bsam pa sna tshogs dang /_thabs sna tshogs su sprul pa de ngo mtshar che ba la bya'o/_/bcom ldan 'das nyid kyis mngon par rdzogs par sangs rgyas nas zhes pa ni/_chos kyi dbyings bas ma gyis mi khyab pa de gzhan
[\[102b.2\]]las mnyan te/_thugs su chud pa ma yin gyi/_bcom ldan 'das nyid kyis thugs su chud pa la bya'o/_/de yang bcom ldan 'das kyis snying rje chen po'i snying rje 'byung ba/_dkyil 'khor gyi rgyal po yongs su rdzogs pa'i phyir ma 'ongs pa na/_sems can mang po'i don dang phan pa
[\[102b.3\]]dang bde bar 'gyur ba'i phyir sngags spyod pa'i tshul bshad du gsol zhes pa ni rang bzhin gyi dkyil 'khor sku la sogs pa'i 'khor lo de bdag cag gis chud cing spyod yul du 'gyur na ma 'ongs pa'i 'gro ba rnams kyi don du sku la sogs pa'i 'khor lo de rnams dkyil 'khor de'i sngags
[\[102b.4\]]dang phyag rgya'i sgo nas 'gro ba de rnams kyi spyod yul du 'gyur bar byin gyis brlab pa'i gsol ba la bya ste/_snying rje chen po 'byung zhes pa ni dkyil 'khor chen po las 'byung ba la bya'o/_/dkyil 'khor zhes ni 'og nas gzhung nyid las bshad do/_/rgyal po zhes pa ni de las gzhan
[\[102b.5\]]pa'i byang chub sems dpa' la sogs pa'i dkyil 'khor kun kyang dkyil 'khor chen po 'di'i nang du 'dus pas na rgyal po zhes bya'o/_/yongs su rdzogs pa'i phyir zhes pa ni dkyil 'khor gyi sgo nas sgrub pa lha mnyes par bya ba'i spyod yul ba rnam pa bcu drug gis bdag gi lha mnyes
[\[102b.6\]]par bya ba dang sgrub pa'i sgo nas bslab pa'i yan lag bzhi dang rang gi sems yongs su sbyang ba la sogs pa'i spyod pa'i lha mnyes par bya ste/_rig 'dzin la sogs pa'i grub pa thob nas rim gyis sangs rgyas par 'grub pa dang rang gi sems yongs su sbyangs pas mngon du ba dang /_pha rol
[\[102b.7\]]tu phyin pa la sogs pa spyad pa rdzogs nas/_thams cad mkhyen pa'i ye shes rnyed par 'gyur ba ni dkyil 'khor te yongs su rdzogs pa la bya'o/_/ma 'ongs pa'i sems can mang po'i don dang phan pa dang bde bar 'gyur ba'i phyir sngags sbyar ba'i tshul de bshad du gsol/_zhes pa ni ma
[\[103a\]]
[\[103a.1\]]'ongs pa'i sems can de rnams kyi dkyil 'khor yongs su rdzogs pa'i mtshan nyid thams cad mkhyen pa nyid kyi ye shes de thob pa'i phyir dkyil 'khor de bshad du gsol lo zhes pa ste don gyi phyir zhes pa ni/_thams cad mkhyen pa'i ye shes thob pa'i don gyi phyir bya'o/_/
[\[103a.2\]]phan pa'i phyir zhes pa ni tshe phyi ma la phan pa'i phyir bya'o/_/bde ba'i phyir zhes pa ni tshe 'di la bde ba'i phyir ro/_/yang na don gyi phyir zhes pa ni phan pa dang bde ba'i don gyi phyir yang bya'o/_/sngags spyad pa'i tshul zhes pa/_sngags kyi spyad pa ni dkyil 'khor dang sgrub pa la sogs pa ste de dag nyid
[\[103a.3\]]tshul lo/_/tshul zhes pa ni rgya gar skad kyi gzhung dang sbyar na 'gro ba'am thob pa la bya ste/_sngags spyad pa des bla na med pa'i sangs rgyas par 'gro ba'am thob pa de bshad du gsol zhes pa'o/_/de nas bcom ldan 'das rnam par snang mdzad 'khor de dag thams cad la gzigs nas zhes pa
[\[103a.4\]]ni 'khor byang chub sems dpa' de'i nang nas g.yeng ba yod dam med pa dang /_snod du mi 'gyur ba'i nyan pa yod dam med brtag pa'i phyir gzigs pa la bya ste/_bcom ldan 'das rnam par snang mdzad kyi 'khor byang chub sems dpa' yongs su dag pa sha stag na ci'i phyir g.yeng ba dang /_/
[\[103a.5\]]snod du mi 'gyur ba 'byung zhe na/_de'i dgongs pa 'di lta ste/_bcom ldan 'das 'khor byang chub sems dpa' de rnams la g.yeng ba dang snod du mi 'gyur ba med mod kyi/_ma 'ongs pa'i dus na chos nyan pa rnams la de lta bu srid pas de dag la brtag pa'i tshul bstan pa'i phyir ro/_/phyag na
[\[103a.6\]]rdo rje thams cad mkhyen pa'i ye shes yongs su rdzogs par 'gyur ba'i dkyil 'khor spyad pa bshad pa'i chos kyi gzhung nyon cig pa ni/_dkyil 'khor gyi sgo nas lha mnyes par bya ba'i spyod pa'i rnam pa bcu drug bshad pa dang /_de bzhin du rim gyis sgrub pa'i sgo nas lha mnyes par bya ba'i
[\[103a.7\]]spyod pa bzlas pa yan lag bzhi dang /_rang gi sems yongs su sbyang bar byas pas lha mnyes par 'gyur te/_rig 'dzin la sogs pa'i grub pa mngon du thob nas rim gyis thams cad mkhyen pa'i ye shes yongs su rdzogs par 'gyur bas na thams cad mkhyen pa'i ye shes yongs su rdzogs
[\[103b\]]
[\[103b.1\]]pa'i dkyil 'khor zhes bya'o/_/dkyil 'khor spyad pa zhes pa ni dkyil 'khor bri ba la sogs pa'i spyad pa rnam pa bcu drug la sogs pa'o/_/tshul ni sngar bshad pa'o/_/gzhung zhes pa ni ngon gyi dngos po gcig la tshig mang po'i sgo nas dmigs bstan pa la bya ste/_de yang skabs
[\[103b.2\]]'dir thams cad mkhyen pa'i ye shes thob par bya ba ni/_pha rol phyin pa la sogs pa'i sgo nas kyang 'gyur/_sngags spyad pa'i sgo nas kyang 'gyur te/_de bas na dkyil 'khor bshad pa'i tshul bshad pa'i chos kyi gzhung zhes bya'o/_/de nas bcom ldan 'das rnam par snang mdzad
[\[103b.3\]]chos kyi dbyings kyi don ma rdzogs pas sems can gyi khams ma lus par gdon par yi dam bcas nas zhes pa nas/_de dag byung nas phyogs bcu kun du bskor te/_slar log nas bcom ldan 'das kyi sku la so so'i gnas su slar zhugs so zhes pa'i bar du ma 'ongs pa'i 'gro
[\[103b.4\]]ba rnams kyi don du snying rje chen po 'byung ba'i dkyil 'khor bri ba'i phyir rang bzhin gyi dkyil 'khor 'byung ba'i ting nge 'dzin bstan pa la bya ste/_ting nge 'dzin bstan pa yang snying rje chen po 'byung ba'i dkyil 'khor bri ba'i slob dpon gyi ting nge 'dzin 'di lta bu mngon du bya ste/_de nas sa
[\[103b.5\]]tshon gyi gzugs kyi cha lugs la sogs pa'i dkyil 'khor bri ba'i tshul bstan pa'o/_/de la bcom ldan 'das rnam par snang mdzad chos kyi dbyings kyi don ma rdzogs pa zhes pa/_chos kyi dbyings ni stong pa nyid de/_de bzhin nyid yang dag pa'i mtha' ste/_de'i don ni sku la sogs pa
[\[103b.6\]]mi zad pa'i rgyan gyis sems can gyi khams thams cad kun du khyab par bstan nas/_sems can de rnams bla na med pa'i byang chub tu bsgral bar bya ste/_sems can de rnams kyang ma lus par ma bsgral ba ni don ma rdzogs pa la bya'o/_/sems can gyi khams ma lus par gdon par yi
[\[103b.7\]]dam bcas zhes pa ni/_de ltar chos kyi dbyings kyi don de ma rdzogs par zad pa ma yin gyi/_bcom ldan 'das sngon byang chub sems dpa'i spyad pa spyod pa na thugs yid ma mdzad pa ni/_bdag gis byang chub thob nas sems can yang bsgral bar bya'o/_/de bas na sems can gyi khams
[\[104a\]]
[\[104a.1\]]ma lus par gdon par yi dam bcas zhes so/_/de bzhin gshegs pa thams cad dang mol te zhes pa ni 'das pa dang ma 'ongs pa dang da ltar bzhugs pa'i sangs rgyas rnams tshogs dang /_chos kyi sku 'gro ba'i don byed par sangs rgyas thams cad mnyam pa nyid
[\[104a.2\]]de/_de bas na sangs rgyas thams cad gsung gcig tu 'bad par bstan pa'o/_/gnyis su na de bzhin gshegs pa thams cad mol te zhes pa ni/_chos kyi dbyings de bzhin nyid mngon du byas nas zhes pa'o/_/yang na de bzhin gshegs pa thams cad dang mol te zhes pa ni ma
[\[104a.3\]]'ongs pa'i 'gro ba nga rgyal can rnams nga rgyal bcag pa dang /_zhu blag mi byed pa rnams bla ma dang grogs po la dri zhing zhu blag byed par brtson pa skyed pa'i phyir te/_de bzhin gshegs pa thams cad mkhyen pa yang gzhan dang bka' bgros mdzad cing chos ston na bdag cag tshod lta ci zhig
[\[104a.4\]]snyam nas nga rgyal bcag nas gzhan la 'dri ba la brtson par 'gyur ro/_/snying rje chen po'i snying po 'byung /_/zhes bya ba'i ting nge 'dzin la snyoms par zhugs so zhes pa ni ting nge 'dzin de las snying rje chen po'i snying po 'byung ba'am snying rje chen po ting nge 'dzin 'byung ba la bya'o/_/ting nge 'dzin la zhugs
[\[104a.5\]]ma thag tu/_bcom ldan 'das yan lag thams cad nas/_de bzhin gshegs pa'i sku dang po sems bskyed nas sa bcu'i bar du sems can gyi don byed pa 'byung ngo /_/de dag byung nas phyogs bcu kun du bskor te slar log nas bcom ldan 'das kyi sku so so'i gnas su slar zhugs so zhes
[\[104a.6\]]pa ni bcom ldan 'das ting nge 'dzin du bzhugs pa de la/_ba spu'i bu ga re re nas kyang de bzhin gshegs pa'i sku 'dra ba rnam par sprul pa 'byung ste/_sems can gyi don byed pa ni sa dang po nas brtsams nas sa bcu yongs su rdzogs par 'gyur ba'i phyir ro/_/de dag slar bcom ldan 'das kyi sku
[\[104a.7\]]la so so'i gnas su zhugs pa yang /_ting nge 'dzin brtan pa'i mthus ba spu'i bu ga gang nas byung ba de nyid du slar ma 'khrul par zhugs pa'o/_/de nas bcom ldan 'das kyis phyag na rdo rje la 'di skad ces bka' stsal to/_/phyag na rdo rje dkyil 'khor bri ba nyon cig ces pa ni ting nge 'dzin de las
[\[104b\]]
[\[104b.1\]]bzhengs nas/_phyag na rdo rje la dkyil 'khor bshad pa la bya ste/_dkyil 'khor bri ba bshad pa de yang rgyu dang rang bzhin dang 'bras bu rnam pa gsum du blta ste/_de la rgyu ni slob dpon no/_/rang bzhin ni dkyil 'khor sa dpyad cing bri ba la sogs pa'o/_/'bras bu ni slob ma gzung zhing
[\[104b.2\]]dbang bskur ba la sogs pa'o/_/de la dkyil 'khor bri ba'i rgyu ni gtso bo ni slob dpon gyi yin te/_de bas na slob dpon gyi mtshan nyid thog mar bshad do/_/slob dpon gyi mtshan nyid bshad de/_slob dpon du 'jug pa'i yon tan gyi mtshan nyid dang /_slob dpon du rdzogs pa'i yon tan gyi mtshan nyid dang /_de rab tu dbye
[\[104b.3\]]ba'i mtshan nyid de/_slob dpon du 'jug pa'i mtshan nyid ni byang chub kyi sems su song ba'i yid dang ldan pa la sogs pa'o/_/slob dpon du rdzogs pa'i mtshan nyid ni lung thob cing dbang bskur ba zhes bya'o/_/rab tu dbye ba'i mtshan nyid ni byang chub kyi sems la gnas pa zhes pa'o/_/de
[\[104b.4\]]yang lus kyi yon tan dang /_ngag gi yon tan dang yid kyi yon tan dang gsum ste/_gar rigs par sbyor bar bya'o/_/de la byang chub kyi sems su song ba'i yid dang ldan zhes pa ni phung po dang khams dang skye mched la sogs pa'i chos rnams stong par 'jig par 'jug pa dang ldan pa'o/_/
[\[104b.5\]]shes rab dang ldan zhes pa ni shes rab rnam pa gnyis te/_rang bzhin gyis shes rab rno ba dang /_mnyan pa dang /_bsam pa la sogs pa'i shes rab ste/_de dag gang yang rung ba dang ldan pa'o/_/snying rje can zhes pa ni snying rje ni sems can sdug bsngal ba las 'don pa ste/_de yang rang
[\[104b.6\]]bzhin gyis snying rje can dang mngon par 'dus byas pa'i snying rje ste/_de dang ldan pa'o/_/thabs la mkhas pa zhes pa ni sbyor ba 'jig rten gyi sgra thabs la sogs pa rnam pa mang ste/_skabs 'dir ni dkyil 'khor bri ba dang /_mchod pa'i yan lag rnams la mkhas pa la bya'o/_/rtag tu
[\[104b.7\]]shes rab kyi pha rol tu phyin pa'i tshul mkhas pa zhes pa ni/_don dam pa dang kun rdzob rnam pa gnyis kyi tshul gyis mkhas te/_don dam par ni shes rab kyi pha rol tu phyin pa'i tshul thams cad thog ma nas ma byung ma skyes pa stong pa nyid kyi rang bzhin du bsgom pa la mkhas pa'o/_/kun
[\[105a\]]
[\[105a.1\]]rdzob tu ni de ltar shes rab stong pa nyid kyi bsgom pa las lang sa nas/_sbyin pa la sogs pa'i pha rol tu phyin pa rnams spyad nas/_de la yang mi chags par 'khor gsum yongs su dag pa'i tshul du sbyor ba la mkhas pa'o/_/theg pa gsum 'byed shes pa zhes bya ba ni
[\[105a.2\]]nyan thos kyi theg pa gang zag bdag med par chud nas phung po dang khams la sogs pa mi rtag pa dang /_sdug bsngal ba dang bdag med par chud pa dang /_rang sangs rgyas kyi theg pa phung po la sogs pa de rnams kyang rten cing 'brel bar 'byung ba'i rang bzhin du chud pa dang /_/theg pa chen
[\[105a.3\]]po'i chos thams cad thog ma nas ma byung ma skyes par chud pa rnams kyis mtshan nyid bye brag tu 'byed mkhas pa la bya'o/_/de la spyir theg pa gcig la gsum du dbyer ci yod ce na/_theg pa nyid gsum du dbye ba la ni mi bya'i/_nyan thos dang rang sangs rgyas rnams so sor ji ltar chud pa'i
[\[105a.4\]]mtshan nyid 'byed mkhas pa la bya'o/_/sngags kyi de kho na nyid la mkhas pa zhes pa ni sngags rnams spyi'i de kho na'i mtshan nyid ni byang chub kyi sems te/_de la mkhas pa dang sngags dang yi ge sa bon dang ting nge 'dzin rnams la mkhas pa ste/_sngags la mkhas pa'i sngags kyi
[\[105a.5\]]tshig rnams bskul ba dang phyag rgya'i rang bzhin la 'byed mkhas pa'o/_/yi ge sa bon la mkhas pa ni/_lha rnams so so'i sa bon snying po gang yin pa dang /_de rnams kyi ting nge 'dzin gyi sgo dang las gang yin pa la mkhas pa'o/_/ting nge 'dzin la mkhas pa ni ting nge 'dzin du
[\[105a.6\]]zhugs pa las dbang chen dang /_chu la sogs pa'i dkyil 'khor bkod cing de rnams kyis las bsgrub pa la mkhas pa'o/_/bsam pa shes pa ni slob ma rnams kyi bsam pa shes pa ste/_de yang pha rol gyi sems shes pa'i tshul gyis shes pa la ni mi bya'i/_sngags kyis cha brtags
[\[105a.7\]]pa'i tshul gyis slob ma rnams kyi spyod pa dang /_tshul la brtags na lha zhi ba dang khro bo rnams gang la bsnyen par 'os pa dang /_grub pa rab 'bring gsum las gang bsgrub par 'os pa la sogs pa'i tshul la mkhas pa'o/_/sangs rgyas dang byang chub sems dpa' rnams la dad pa
[\[105b\]]
[\[105b.1\]]zhes pa ni de rnams kyi yon tan la mos shing yid ches pa'o/_/dkyil 'khor 'dri ba'i las byed par lung thob cing dbang bskur zhes pa la dbang bskur ba ni dbang bskur ba'i dkyil 'khor du dri dang me tog dang sman dang rin po che la sogs pas brgyan pa'i bum par chu blugs te dbang bskur
[\[105b.2\]]ba la bya/_lung thob pa ni de ltar dbang bskur nas dkyil 'khor bri ba dang sgrub pa la spyod pa khyod kyis gyis shig ces tshig gis gnang ba'o/_/de la lung thob cing dbang bskur zhes pa dbang ma bskur bar lung mi thob ste/_smos pas dbang bskur ba/_ma smos kyang zhar la go bar 'gyur nas/_/
[\[105b.3\]]gnyis ka ci'i phyir smos she na/_gdon la sogs sel ba'i las phran tshegs la dbang ma bskur kyang byos shig pa'i lung thob pa srid kyi/_de bas na lung thob cing dbang bskur zhes smos pa'o/_/brtan pa zhes pa ni shes pa dang longs spyod la sogs pa dang ldan pa yang de dag gis
[\[105b.4\]]dregs par mi 'gyur/_de dag dang mi ldan na yang zhum par mi 'gyur ba'o/_/sbyor ba la mkhas pa zhes bya ba ni sgrub pa dang zhi ba la sogs pa'i las kyi sbyor ba la mkhas pa'o/_/byang chub kyi sems la gnas zhes pa ni/_stong pa nyid rnam par mi rtog pa'i ting nge 'dzin la gnas nus pa'o/_/
[\[105b.5\]]gsang ba'i bdag po slob dpon de lta bu dang ldan pa de ni rgyal ba'i bdag nyid las skyes pa ste/_sangs rgyas byang chub sems dpas kyang bsngags so/_/zhes pa la slob dpon de lta bu dang ldan pa dang zhes pa ni/_gong du smos pa'i yon tan rnams dang ldan pa'o/_/rgyal ba'i bdag nyid las
[\[105b.6\]]skyes pa/_/zhes pa ni/_rgyal ba ni sangs rgyas bcom ldan 'das te de'i bdag nyid ni chos kyi dbyings so/_/chos kyi dbyings stong pa nyid la mos pa las byung ba ni rgyal ba'i bdag nyid las skyes pa zhes bya'o/_/sangs rgyas dang byang chub sems dpa' rnams kyis bsngags so zhes pa
[\[105b.7\]]ni de lta bu'i yon tan dang ldan pa'i slob dpon de ni sangs rgyas dang byang chub sems dpa' rnams kyis bsngags so/_/de ltar slob dpon de sangs rgyas dang byang chub sems dpa' rnams kyis bsngags na mi bsngags pa'i slob dpon yod dam zhe na yod de/_sangs rgyas dang byang chub sems
[\[106a\]]
[\[106a.1\]]dpa' rnams kyis bsngags so zhes pa'i tshig des slob dpon rnam pa gnyis su shes par bya ste/_zab cing rgya che ba la mos pa dang dmigs pa can no/_/de la skabs 'dir slob dpon yon tan de lta bu dang ldan pa sangs rgyas dang byang chub sems dpa' rnams kyis
[\[106a.2\]]bsngags pa ni zab cing rgya che ba'i slob dpon la bya'o/_/dmigs pa can gyi slob dpon gyi mtshan nyid ni 'og nas slob dpon gnyi ga'i mtshan nyid bshad pa'i skabs su shes par bya'o/_/da ni slob dpon de lta bus 'khor gzung ba'i slob ma rnams brtag par bya ste/_slob ma de
[\[106a.3\]]rnams brtag pa yang rang bzhin gyi yon tan dang mngon par 'dus byas pa'i yon tan gyi sgo nas so/_/de bas na gsang ba'i bdag po slob dpon de la gzhan zhig gis bcol yang rung zhes pa ni 'og nas 'byung ba'i mtshan nyid dang ldan pa'i slob ma rnams kyis gsol ba btab kyang
[\[106a.4\]]rung zhes pa'o/_/yang na sems can gyi snod du 'gyur ba'i dri ma med pa mthong ba na/_rang gis bskul ma btab ste/_shes pa la snod du 'gyur zhes pa ni sngar bshad pa'i snod du 'gyur ba'o/_/dri ma med ces pa ni sdig pa med pa ste/_de la sdig pa ni sems kyi rgyud la yod de/_ji ltar
[\[106a.5\]]slob dpon des mthong bar 'gyur zhe na/_sems kyi rgyud de la gnas pa'i sdig pa med par mthong ba la ni mi bya'i sdig pa'i rgyu mi dge ba bcu'i las kyi lam mi spyod par mthong ba ni sdig pa med par mthong ba'o/_/de lta bu'i slob ma mthong na phas ma gsol kyang /_slob ma de'i snod du
[\[106a.6\]]'gyur ba yin pas 'og nas 'byung ba'i tshigs su bcad pas chos bshad cing sngags kyi tshul la gzhag par bya'o/_/mang du mos pa zhes pa ni sa dang pha rol tu phyin pa la sogs pa sangs rgyas bcom ldan 'das kyi yon tan gyis chos rnams ma chud cing mngon du ma byas kyang mnyan
[\[106a.7\]]pa dang bsgom pa'i sgo nas 'di nyid yin gyi gzhan ma yin no zhes pa ni mos pa mang ba'o/_/bstan zhes pa ni gong du slob dpon gyis bstan pa nyid bshad pa dang mthun no/_/dad pa zhes pa ni dkon mchog gsum la yid ches pa ji bzhin pa'o/_/sngags byed pa'i tshul la yid ches
[\[106b\]]
[\[106b.1\]]pa'i dad pa'o/_/gzhan la phan par dga' zhes pa ni snying rje chen po dang ldan pa ste/_gzhan sdug bsngal ba las bral bar dga' ba de lta bu dang ldan pa'i slob mar shes shing mthong na/_rang gis bskul mar btab ste zhes pa gong du smos pa'i yon tan gyi mtshan nyid dang ldan par
[\[106b.2\]]mthong nas zhes pa'o/_/bos pa la 'di skad ces smros shig ces pa ni gal te slob ma de bdag cag sngags grub pa'i 'bras bu zhig rig 'dzin la sogs pa 'dod pa ma yin gyi/_bla na med pa'i byang chub thob par 'dod do snyam du sems pa la/_sngags kyi sgo nas bla na med pa'i byang chub
[\[106b.3\]]thob pa'i mtshan nyid kyi chos shod cig ces pa'o/_/bu 'di theg pa chen po ste/_/sngags spyod tshul gyi cho ga yin/_/khyod la yang dag bshad kyis su/_/khyod kyang tshul chen snod du 'gyur/_/zhes pa ni sngags spyad pa'i tshul 'di theg pa chen po'o/_/de yang khyod la yang dag par bshad
[\[106b.4\]]pa ni/_khe dang bkur sti'i phyir bshad pa ma yin gyi slob ma de snod du 'gyur ba'i phyir bshad pa'o/_/'das pa rdzogs pa'i sangs rgyas dang /_/gang rnams phyis kyang byon pa dang /_/da ltar mgon po de rnams kyang /_/'gro rnams don phyir bzhugs pa yang /_/zhes pa ni 'das pa dang /_de ltar
[\[106b.5\]]dang /_ma byon pa'i yang dag par rdzogs pa'i sangs rgyas rnams kyang sngags spyad pa'o/_/tshul dam pa 'di las byang chub kyi shing drung du bdud rnam bzhi bcom nas thams cad mkhyen pa'i ye shes thob ste/_de bas na slob ma khyed rnams kyis kyang tshul dam pa 'di las thams cad mkhyen pa'i
[\[106b.6\]]ye shes thob par 'gyur ro zhes bstan pa ste/_de bas na gsungs pa ste/_de dag kun gyis dam pa ni/_/sngags gtso bo mchog mkhyen pas na/_/bstan pa thams cad mkhyen thob pa/_/byang chub drung du mtshan nyid med pa'o/_/sngags kyi sbyor ba mnyam med pas/_/stobs can rnams kyang
[\[106b.7\]]bcom pa ni/_/bdud sde shin tu ma rungs rnams/_/shAkya seng ge mgon po yis/_/de bas blo can bus 'di ltar/_/thams cad mkhyen ni thob par gyis/_/zhes pa'o/_/de dag kun gyis zhes pa ni/_'das pa dang /_da ltar gyi dang /_ma byon pa'i sangs rgyas kun gyis zhes pa'o/_/byang
[\[107a\]]
[\[107a.1\]]chub drung du mtshan nyid med pa'o/_/zhes pa ni byang chub kyi shing drung du thams cad mkhyen pa mtshan ma med pa thob pa'o/_/sngags kyi sbyor ba mnyam med pa'o/_/zhes pa ni gang dang yang mi mnyam pa'i sngags kyi sbyor ba des thams cad mkhyen pa thob par shes par sbyar ro/_/de bas blo
[\[107a.2\]]can bus 'di ltar thams cad mkhyen pa ni thob par gyis shig pa ni de ltar shAkya seng ges kyang sngags spyad pa'i sgo nas thams cad mkhyen pa brten nas/_khyod kyis kyang 'di'i sgo nas thams cad mkhyen pa thob par gyis shig ces bshad pa'o/_/de ltar thams cad mkhyen pa thob par yang /_
[\[107a.3\]]bcom ldan 'das kyis 'og min gyi gnas la sogs par mngon par byang chub pa'i rim pa gzhan yang yod mod kyi/_skabs 'dir mi rnams la bshad pa'i phyir sprul pa'i skus kyang byang chub kyi shing drung du mngon par byang chub pa'i rim pa bstan to/_/de bzhin sngags mkhan mang spyod
[\[107a.4\]]ces pa ni gong du smos pa'i tshul gyis slob ma de mang du spro ba skyed cig ces pa'o/_/snying rjes bsam pa'i yid kyis khe dang bkur sti'i phyir ma yin gyi slob ma de dag la snying rje'i phyir ro/_/slob ma de brtan gyur rig nas/_/zhes pa ni slob ma de rnams de ltar gong du smos pa'i tshul gyis yid ches te/_
[\[107a.5\]]gzhan du mi 'gyur bar gyur nas slob ma de dag gis dkyil 'khor bri ba'i sa rnams brtag par bya ste/_de yang sa nyid kyi yon tan gyis dga' ba dang 'phags pa rnams kyis bcag pas dga' ba dang /_lha dang mi rnams kyis bsnyen pas dga' ba dang /_sngags mkhan nyid gang du dad pas
[\[107a.6\]]dga' ba'o/_/de la sa nyid kyi yon tan gyis dga' ba'i gnas dri dang me tog 'bras bur ldan pa'i ri gtsang zhing dga' ba'i chu 'gram zhes pa ni/_gang na chu bo mang po rnams/_/ngang pa'i chu bya mang brgyan pa/_/de ru sngags la mkhas pa yis/_/snying rjes byung ba'i dkyil 'khor bri/_/
[\[107a.7\]]zhes pa'i bar du'o/_/sangs rgyas dang rang sangs rgyas zhes pa nas/_sa phyogs thub pas bde bar bsngags/_/zhes pa'i bar du ni 'phags pa rnams kyis zhabs kyis bcags pas dga' ba la bya'o/_/gzhan yang rnam pa mang po yi/_/phyogs rab bzang dang gtsug lag khang /_/
[\[107b\]]
[\[107b.1\]]zhes pa nas/_lha rnams kun gyi gnas rnams dang /_/khyim stong rnams su de bzhin te/_/dkyil 'khor nan tan du bris shig_/slob ma rnams la phan pa 'dod/_/ces pa'i bar du ni lha dang mi rnams kyis bsnyen pas dga' ba'o/_/yang na ni yid du gar 'ong bar yang rung ste/_der
[\[107b.2\]]bri'o zhes pa ni gong du smos pa rnam pa gsum las/_gzhan pa'i sa sngags pa nyid gang du dad pa der dkyil 'khor bri ba gsungs so/_/de bsal ba'i rnam pa bya ste zhes pa ni bsal ba rnam pa gnyis te/_phyi dang nang gi'o/_/de bas na slob dpon la yang rnam pa gnyis te/_zab cing rgya
[\[107b.3\]]che ba la mos pa dang dmigs pa can no/_/de la zab cing rgya che ba la mos pa'i slob dpon gyis ni byang chub kyi sems bsgoms pas phyi'i nyes pa rnams kyi dngos po thog ma nas ma byung ma skyes par chud de/_nang gi sems sbyangs bas dag par 'gyur te phyi'i zug rngu la sogs pa bsal mi
[\[107b.4\]]dgos mod kyi slob ma rnams kyi yid dang sbyar ba'i phyir/_phyi yi sa rnams brtag pa yang de rnams la ma zhen par bya ste/_de bas na slob dpon zab cing rgya che ba la mos pas ni phyi nang gnyis ka'i sa sbyang bar bya'o/_/dmigs pa can gyi slob dpon gyis byang chub kyi sems goms par ma byas
[\[107b.5\]]pas phyi'i sa rnams sbyang bar bya'o/_/de la nang gi sa sbyang ba ni/_byang chub kyi sems goms par byed pa'o/_/phyi'i sbyang ba ni rdo dang gyo mo dang sa dang 'bras dang zhes pa nas gnas rnams nyes pa thams cad dang bral na lha rnams kyis kyang bsngags so zhes pa'i bar du'o/_/tshes grangs dang nyi
[\[107b.6\]]ma zhes pa nas snga dro'i dus na ltas bzang por brtags te zhes pa'i bar du ni dkyil 'khor 'dri ba'i sa brtag pa'i tshad do/_/yongs su bzung ba rtsom pa'i tshes grangs dang skar ma shis pa zhes pa ni skar ma 'ba' zhig shis pa la mi bya'i/_nyi ma dang tshes grangs kun shis par zhes par so sor
[\[107b.7\]]sbyar ro/_/snga dro'i dus la ltas bzang por brtags na zhes pa ni ltas bzang por brtags pa rab 'bring rnam pa gsum ste/_lha'i dang bar snang gi dang sa las byung ba'o/_/de la lha'i nam mkha' las sgra snyan la sogs pa 'byung ste mchog go/_/bar snang gi ni bkra shis kyi tshig dang bram
[\[108a\]]
[\[108a.1\]]ze'i smrang la sogs pa thob ste 'bring ngo /_/sa las 'byung ba ni dung la sogs pa sa la 'dug pa mthong ste tha ma'o/_/de ltar thog mar rtsom pa la snga dro'i dus na ltas de rnams las gang yang rung ba cig byung na bzang ste sa yongs su gzung ba la sogs pa'i las rnams brtsam par
[\[108a.2\]]bya'o/_/sa'i lha rnams sbran pa'i tshigs su bcad pa 'di gnyis sgrogs par bya'o zhes pa de ltar snga dro'i dus na ltas bzang po dang ldan na dkyil 'khor gang du bri bar bya ba'i sa gzhi der sa'i lha mo la khyod kyi steng du sa'i dkyil 'khor bri'o zhes gsol ba btab ste yang bstod pa'i tshigs su bcad
[\[108a.3\]]pa'i sgo nas so/_/de la/_dpang du lha mo khyod gyur ba/_/skyob pa sangs rgyas kun gyi ste/_/zhes pa ni sangs rgyas bcom ldan 'das kyis byang chub sems dpa'i spyad pa spyod pa na sa dang pha rol tu phyin pa rnams kyi tshul khyad par du spyad pa dang /_de ltar spyad nas byang chub kyi shing drung du bdud rnam
[\[108a.4\]]bzhi bcom ste mngon par rdzogs par sangs rgyas pa yang /_sa khyod kyi steng du bas/_lha mo khyod kyis ji lta ba nyid shes te dpang du gyur to zhes pa ste/_de bas na gsungs pa/_spyad pa'i tshul gyis spyad par ni/_/pha rol phyin pa rnams kyi'o/_/ji ltar bdud dmag mang bcom pa/_/skyob pa
[\[108a.5\]]shAkya seng ge yis/_/zhes pa'o/_/de bzhin bdag gis bdud btul nas/_/dkyil 'khor bdag gis 'dir bya'o/_/zhes pa ni ji ltar bcom ldan 'das shAkya thub pas sa dang pha rol tu phyin pa rnams spyad de/_byang chub kyi shing drung du bdud rnam pa bzhi btul nas mngon par byang chub
[\[108a.6\]]par byas pa de bzhin du bdag kyang ma lus pa'i sems can gyi khams rnams bsgral ba'i phyir sa khyod kyi steng du dkyil 'khor bris te/_rim gyis bla na med pa'i byang chub tu mngon par sangs rgyas par bya'o zhes pa'o/_/lag pa sa la bzhag ste/_de skad du sbran pa mang du bsgrags pa ni pus
[\[108a.7\]]mo gnyis sa la btsugs nas der spos dang me tog gis mchod nas bsngags pa'i sa de bzhin gshegs pa rnams la phyag 'tshal cig ces sa'i lha mo tshigs su bcad pas bskul te gsol ba gdab pa yang /_de tshul bzhin sngar de bzhin gshegs pa rnams dang lha mo de la mchod cing phyag
[\[108b\]]
[\[108b.1\]]byas la/_lag pa sa la bzhag nas gdod gong du smos pa'i tshigs su bcad pas bskul te gsol ba gdab bo/_/de 'og tu tshul bzhin mkhas pas sa rnams tshol cig ces pa ni 'og nas 'byung ba'i tshul gyis btsal bar bya'o/_/de nas phyag na rdo rjes bcom ldan 'das kyi
[\[108b.2\]]zhabs gnyis la phyag 'tshal te/_bcom ldan 'das la 'di skad ces gsol to zhes pa ni dus dang yul dang las byed pa yang dge ba dang mi dge ba'i ltas rnams la smras pa rnams kyis 'bras bur 'dzin pa chos 'di mi shes pa'i phyir du'o/_/de dag don phyir sems dpa'i bar du gong du
[\[108b.3\]]nyi ma tshes grangs dang skar ma la sogs pa'i ltas rnams bshad pa sngags rnams kyi rang bzhin no/_/don dam par byang chub kyi sems yin te mtshan ma de dag las 'das pa'o/_/kun rdzob tu yang dkyil 'khor dang sgrub pa dang sngags spyad pa'i yan lag rnams mtshan ma can yin mod kyi
[\[108b.4\]]don gyi bya ba byed pa ste/_skar ma dang tshes grangs la sogs pa'i mtshan ma 'di rnams ni don dam pa dang 'gal/_kun rdzob tu don gyi bya ba ma yin na/_ci'i phyir bcom ldan 'das kyis mtshan ma de dag bshad ces gsol ba dang /_bcom ldan 'das kyis kyang don dam pa'i mtshan nyid
[\[108b.5\]]de lta bu yin mod kyi/_ma 'ongs pa'i 'gro ba rnams kyis don dam pa'i tshul de mi shes pa de 'gro ba de rnams bkri ba'i phyir/_mtshan ma rnams bshad pa'i rigs pa bstan pa ste/_'gro ba de rnams la yang rnam pa gnyis te/_dngos po la chags pa dang /_dngos po med pa la chags
[\[108b.6\]]pa'o/_/dngos po la chags pa rnams la yang tshes grangs dang dus dang yul la sogs pa'i dngos pos rjes su mthun par bshad cing bkri ba dang /_dngos po med pa la chags pa rnams kyang de las zlog ste/_dngos po'i sgo nas bkri ba'i phyir ro/_/mtshan mar bral ba sangs rgyas
[\[108b.7\]]te/_/zhes pa ni gzung ba dang 'dzin pa'i mtshan ma dang bral ba'o zhes pa'o/_/chos kyi sku la rnam par zhugs pa zhes pa ni de ltar gzung ba dang 'dzin pa'i mtshan ma dang bral ba sa dmigs su med pa'i chos kyi sku'o/_/de ltar sangs rgyas bcom ldan 'das chos kyi sku'i rang bzhin du gyur pa
[\[109a\]]
[\[109a.1\]]ni chos kyi sku la rnam par zhugs zhes pa'o/_/gsang ba'i bdag po de nas ji lta bur bshad pa'i gnas la gcig tu snyoms la rdungs shig ces pa nas bdag kyang yid la spro ba dang /_yang na ji ltar mthong ba yang rung bu dge'o/_/sems dpa' chen po khyod myur du dkyil
[\[109a.2\]]'khor bris shig ces pa'i bar du zhag bdun gyi sngon rol du snang ba dang /_mi snang ba la dkyil 'khor bri ba'i sa bslang ste/_de la snang ba ni rgyal po la sogs pa'i mi rnams so/_/mi snang ba ni 'jig rten pa'i lha dang /_gnod sbyin dang /_sha za la sogs pa ste lha la sogs pa la
[\[109a.3\]]ma bslangs par dkyil 'khor bris na dkyil 'khor gyi lha khro bo la sogs pa'i zer gyis 'jig rten pa'i lha de rnams la gnod par 'gyur te/_de ltar gnod par gyur na/_lha de dag sgrub pa la bgegs kyi skabs tshol bar 'gyur/_gnyis su ni de dag la gnod bzhin du dkyil 'khor bris
[\[109a.4\]]na sgrub pa snying rje med par 'gyur te/_de bas na de dag la stsal ba'i phyir sngar lha la sogs pa rnams sbran zhing sa blangs te/_lha la sogs pa de rnams kyang bag byed cing de nas gzhan du 'dong ste nyes pa med par 'gyur ro/_/rgyal po la sogs pa mi rnams la yang /_sa slar bslang ba ni
[\[109a.5\]]phyis brtsad par mi 'gyur ba'i phyir ro/_/der slar bslangs nas phyis dkyil 'khor bri ba las zhag gsum gyi sngon rol du ji skad du smos pa'i sa der/_ji ltar rigs par brtags nas yongs su gzung ba'i rim pa 'di ltar bya'o/_/thog mar ba'i lci ba sa la ma lhung ba dang /_ba'i gcin
[\[109a.6\]]du bsres pa'i dkyil 'khor bya/_de nas sa de sngags kyis bsrung bar bya/_de nas phyogs mtshams kun du bgegs bsal bar bya/_de'i 'og tu dri'i dkyil 'khor rnams gru bzhi la sor bcu gnyis par byed de/_de nas sngags pa 'grengs te dkyil 'khor de'i dbus kyi nam mkha'
[\[109a.7\]]la sangs rgyas bsam par bya'o/_/de nas rang bzhin gyi dkyil 'khor rnams sdud par 'gyur pa ste/_dam tshig gsum gyi phyag rgya bcings nas bsam mo/_/sngags pa 'grengs te bsam pa ni mi gnas par ston pa ste/_sangs rgyas lnga rnams nam mkha' la bsam pa'i phyir ro/_/
[\[109b\]]
[\[109b.1\]]de nas der dri dang me tog la sogs pas mchod de sangs rgyas kyi spyan sngar 'phags pa mi g.yo ba'am/_khams gsum rnam par rgyal ba'am gang yang rung ba'i sngags kyis sa de yongs su gzung bar bya'o/_/de nas sangs rgyas sras dang bcas par slob ma rnams dkyil 'khor du
[\[109b.2\]]gzud pa'i nub mor gshegs su gsol ba'o/_/de nas sngags pa de nub phyogs kyi ngos su nyal la byang chub kyi sems dang snying rje ldan par bya ste/_rmi lam bltas te/_de yang rab 'bring gsum du shes par bya'o/_/de la byang chub sems dpa' rnams mthong na rmi lam tha ma'o/_/
[\[109b.3\]]sangs rgyas rnams mthong na 'bring /_sangs rgyas de rnams shin tu spro zhing sngags pa la bu khyod dge'o/_/dkyil 'khor myur du bris shig ces bskul ma 'debs par mthong na rmi lam rab tu shes par bya'o/_/'di rnams kyang rgyud nyid kyi nang nas zhib tu 'byung ste/_rgyud kyi nang nas ltag 'og
[\[109b.4\]]tu 'byung bas 'dir las su bya ba'i rim pa bzhin du bkod do/_/dad pa rigs btsun las byung ba/_/zhes pa nas gnyis sam gcig bzhi las mang yang sla'o zhes pa'i bar du ni slob ma rnams brtags pa la bya ste/_de yang bye brag gi mtshan nyid rab tu byed pa'i mtshan nyid de/_de la 'dir
[\[109b.5\]]dad pa rigs btsun pa las byung ba zhes pa la sogs pa'i mtshan nyid ji skad du smos pa rnams bye brag gi mtshan nyid do/_/rab tu dbye ba'i mtshan nyid ni 'og nas 'chad do/_/phal pa'i mtshan nyid ni gong du ji skad du smos pa'i grangs las gzhan pa ste 'og nas 'byung ba mod kyang slob dpon
[\[109b.6\]]snying rje chen po dang ldan pas sems can gyi khams ma lus par yi dam bca'o/_/de byang chub kyi sa bon gyi rgyu'i phyir 'di ltar tshad med pa'i sems can yongs su gzung bar bya'o zhes pa'o/_/slob ma de rnams la yang rgyud la sogs pa la mkhas shing byang chub kyi sems goms pa ni dkyil
[\[109b.7\]]'khor du bcug pa de nyid kyi tshe na de slob dpon nam sgrub par dbang bskur bar bya'o/_/rgyud la sogs pa rnams la ni mkhas kyang /_byang chub kyi sems ma bsgoms pa na/_byang chub kyi sems sgom du bcug ste phyis dbang bskur bar bya'o/_/de las gzhan phal rnams kyis ni rgyud kyang
[\[110a\]]
[\[110a.1\]]mi shes/_byang chub kyi sems kyang ma bsgoms phyis kyang shes par mi 'gyur/_byang chub kyi sems kyang mi sgom pa ni phal rnams te/_dus gnyis kar yang dbang mi bskur gyi/_byang chub kyi sa bon du 'gyur ba'i phyir dkyil 'khor du gzung ngo /_/de la/_dad pa rigs btsun
[\[110a.2\]]las byung ba/_/zhes pa la sogs pa'i mtshan nyid ni gong du slob ma'i mtshan nyid smos par bshad zin pas 'dir ma smos so/_/bcu'am brgyad dam bdun kyang rung /_/gnyis sam gcig bzhi las mang sla'o/_/zhes pa ni ji skad du smos pa'i mtshan nyid ldan pa'i slob ma ni shin tu dkon
[\[110a.3\]]pas grangs nyung du gsungs pa'o/_/mang yang sla zhes pa ni mtshan nyid de lta bu dang ldan pa dkon pa ste/_brgya la de lta bu'i mtshan nyid dang ldan pa yod na grangs ma mchis pa de las lhag na yang nyes pa med pa'o/_/de nas bcom ldan 'das la phyag na rdo rjes yang dris pa nas byang chub kyi sa
[\[110a.4\]]bon gyi rgyu'i phyir 'di ltar tshad med pa'i sems can yongs su gzung bar bya'o zhes pa'i bar du gong du slob ma'i grangs nges par bshad pa ci'i phyir 'chad ces bcom ldan 'das phyag na rdo rjes gsol ba dang /_de'i lan bcom ldan 'das kyis bshad pa la bya ste/_ci'i phyir slob ma rnam
[\[110a.5\]]grangs nges par bshad ces dri bar dgongs pa la dkyil 'khor 'di'i ming gi ji ltar dkyil 'khor zhes bgyi zhes ji ltar dris she na/_de'i dgongs pa 'di lta ste/_de skad dris na dkyil 'khor gyi nges pa'i tshig dang /_dmigs pa brtan par bya ba dang /_slob ma'i grangs nges pa gsum char
[\[110a.6\]]'dris par 'gyur te/_de la dkyil 'khor 'di'i ming ci zhes pa dkyil 'khor gyi dmigs bstan par bya ba dris pa'o/_/ji ltar na dkyil 'khor zhes dris pa ni nges pa'i tshig dris pa'o/_/dkyil 'khor 'di ni sangs rgyas 'byung ba ste/_/zhes pa ni dkyil 'khor 'di sangs rgyas 'byung ba dang
[\[110a.7\]]'dra ba'i phyir te/_sangs rgyas 'byung ba na sangs rgyas kyi yon tan gyi chos rnams kyang srid/_sems can gyi byed pa yang yod de/_de bzhin du dkyil 'khor 'di las kyang sangs rgyas kyi chos rnams kyang srid cing sems can gyi don bya ba yang 'phral du byang chub kyi sems bskyed pa dang /_rim gyis
[\[110b\]]
[\[110b.1\]]mchog la sogs pa'i grub pa dang zhi ba la sogs pa'i las rnams byed pa yod cing mthar sangs rgyas par 'gyur bar byed pa'i phyir ro/_/dkyil zhes bya ba ni snying po'o/_/'khor zhes bya ba ni khyab pa'o zhes pa ni mar gyi snying po'am tsan+dan gyi snying po dang 'dra ste mchog dam pa la bya'o/_/mar
[\[110b.2\]]dang tsan+dan gyi snying po de dag la ni mchog pa'am rdzogs pa med kyang srid/_de dag dang 'dra ba ma yin nam zhe na/_snying por 'dra mod kyang /_de las kyang khyad par du gsungs pa khyab pa zhes pa ste/_khyab pa ni mchog pa'am yongs su rdzogs pa'i don to/_/dkyil 'khor 'di snying po mchog
[\[110b.3\]]pa'am rdzogs pa zhes pa ci'i phyir bya zhe na/_sangs rgyas bcom ldan 'das bskal pa grangs med par bsod nams dang ye shes kyi tshogs bsags nas/_stobs dang mi 'jigs pa la sogs pa sangs rgyas kyi yon tan gyi chos rnams yongs su rdzogs nas bla na med pa'i byang chub tu mngon
[\[110b.4\]]par sangs rgyas pa ni snying por gyur pa mchog dam pa ste/_mchog de las gzhan pa btsal mi dgos par des chog ste mi 'gyur ba yongs su rdzogs pa'o/_/gang bla na med pa'i byang chub tu mngon par sangs rgyas pa mi 'gyur ba yongs su rdzogs te/_de nyid sngon gyi smon lam gyi shugs kyis sku la sogs pa
[\[110b.5\]]mi zad pa'i rgyan gyi 'khor lor gyur pa dkyil 'khor 'di byin gyis brlabs pas na/_dkyil 'khor 'di'i snying po mchog pa zhes bya'o/_/gsang ba'i bdag po 'on kyang sems can gyi khams ma nges pa rnams yongs su bskyang ba'i phyir snying rje chen po'i snying po 'byung ba zhes bya ba'i dkyil
[\[110b.6\]]'khor 'phel ba'o/_/zhes pa sems can gyi khams ma nges pa yongs su bskyang ba'i phyir zhes pa ni snying rje chen po'i dbang gis tshad med pa'i sems can gyi khams rnams dkyil 'khor 'dir btsud na bla med byang chub kyi rgyur 'gyur bas kyang bskyang ba'i phyir zhes gsungs so/_/snying rje
[\[110b.7\]]chen po 'byung zhes pa ni/_dkyil 'khor 'di snying rje chen po la 'byung ba ste/_bcom ldan 'das thams cad mkhyen pa'i ye shes brnyes nas snying rje chen po 'di'i dbang gis sku la sogs pa mi zad pa'i rgyan gyi 'khor lo 'di 'byung bas na snying rje chen po 'byung zhes bya'o/_/snying po zhes pa ni
[\[111a\]]
[\[111a.1\]]'byung ba'i gnas te/_snying rje chen po de dkyil 'khor de 'byung ba'i gnas so/_/yang na dkyil 'khor 'di las snying rje chen po 'byung ba la yang bya ste/_dkyil 'khor 'di'i sgo nas de bzhin gshegs pa'i yon tan gyi chos snying rje chen po la sogs pa 'byung ba thams
[\[111a.2\]]cad mkhyen pa'i ye shes thob par 'gyur ba'i phyir ro/_/dkyil 'khor 'phel ba'o zhes pa ni dkyil 'khor 'dir btsud pa'i sems can rnams bsod nams 'phel ba'i phyir ro/_/gnyis su na dkyil 'khor nyid snam bu la sogs pa rim pa 'phel ba ste/_sangs rgyas la yang bya'o/_/
[\[111a.3\]]'on kyang zhes pa ni sangs rgyas 'byung ba'i dkyil 'khor zhes bya mod kyi/_'di rnams dang ldan pa'i phyir ming 'di skad ces bya'o/_/gsang ba'i bdag po gang du de bzhin gshegs pa rnams kyis grangs med pa'i bskal par bskyed pa/_bla na med pa yang dag par rdzogs pa'i byang chub par
[\[111a.4\]]byin gyis brlabs pa ste zhes pa ni dkyil 'khor 'di gzhan ma yin gyi/_gang de bzhin gshegs pas bskal pa grangs med par bsod nams dang ye shes kyi tshogs bsags nas bla na med pa'i byang chub thob pa de nyid sngags kyi lha dang phyag rgya dang sngags kyi 'bru rnams su lhag par
[\[111a.5\]]gnas par byin gyis brlabs pa zhes bstan pa'o/_/des na gsang ba'i bdag po gzhung 'di ltar rig par bya ste zhes pa ni/_de bzhin gshegs pa rnams bskal pa grangs med par bsod nams dang ye shes kyi tshogs bsags pas thams cad mkhyen pa brnyes nas/_sngon gyi smon
[\[111a.6\]]lam gyi shugs kyis sku la sogs pa mi zad pa'i rgyan sems can gyi khams ma lus pa la byin gyis rlob ste/_sems can gyi khams gcig gam gnyis la ma yin pa de'i gzhung gis de bzhin gshegs pa de gang du 'tshang rgya ba ni sems can gcig gam gnyis kyi phyir ma yin gyi/_mtha'
[\[111a.7\]]yas sems can don gyi phyir mngon par 'tshang rgya bar rig par bya ste/_de bas na gsungs pa de bzhin gshegs pa byang chub tu mngon par sangs rgyas pa ni sems can gcig gi don gyi phyir ma yin gnyis la ma yin gsum la ma yin gyi sems can gyi khams ma lus pa rnams la snying rje'i
[\[111b\]]
[\[111b.1\]]dbang du gyur pas yongs su bskyang ba'i phyir byang chub tu mngon par 'tshang rgya ste zhes pa'o/_/des sems can gyi bsam pa ji lta ba bzhin du chos 'chad do zhes pa ni de ltar de bzhin gshegs pa ma lus pa'i sems can rnams kyi don du mngon par sangs rgyas mod kyi sems can thams cad de
[\[111b.2\]]bzhin gshegs pas chos bshad pa'i snod du mi 'gyur te/_so so'i dad pa rjes su mthun par de bzhin gshegs pas chos 'chad pa ni bsam pa ji lta ba bzhin chos 'chad pa'o zhes pa'o/_/de bas na gsungs pa gsang ba'i bdag po theg pa chen po la goms par ma byas pa ni sngags byed
[\[111b.3\]]pa'i tshul 'di mthong ngam thos na sems can 'ga' zhig dad pa rnams kyang mi skye ba gang gis sngon theg pa chen po'i sngags spyad pa'i tshul mtha' yas pa'i sgo de la goms par ma byas pa'o zhes pa'i phyir byang chub sems dpa' la rnam pa gnyis te/_pha rol tu phyin pa'i sgor spyad pa spyod
[\[111b.4\]]pa dang /_sngags kyi sgor spyad pa spyod pa'o/_/de la pha rol tu phyin pa spyad pa spyod pa'i byang chub sems dpa' yang sngags kyi spyad pa spyod/_sngags kyi sgor spyod pa'i byang chub sems dpa' yang pha rol tu phyin pa la spyod de/_de la yang bye brag tu gcig ni sngags gtsor sgrub cing pha rol tu
[\[111b.5\]]phyin pa zhar la spyod/_gcig ni pha rol tu phyin pa gtsor sgrub cing sngags zhar la spyod de/_de ltar spyod pa gnyis ka yang theg pa chen po'i mtshan nyid gcig ste/_sems can gang de lta bu'i theg pa chen po la tshe rabs snga ma la mnyan pa dang /_bsam pa dang bsgom pa'i sgo nas ma
[\[111b.6\]]zhugs shing nan tan du ma byas pas ni sngags spyod pa'i tshul gyis chos rnams thos sam dkyil 'khor la sogs pa mthong na yang dad cing dga' ba mi skye'o/_/sngags kyi spyod pa dang pha rol tu phyin pa'i spyod pa dag sngon goms par byas pa ni gnyis ka la yang dad pa skyes te/_sngags spyod la goms
[\[111b.7\]]par byas pas kyang /_pha rol tu phyin pa mthong ngam thos na dga' zhing dad pa skye/_pha rol tu phyin pa spyod pa la goms pas kyang sngags kyi spyod pa mthong ngam thos na dga' zhing dad pa skye'o/_/de bas na gsungs pa gang gis sngon theg pa chen po'i sngags spyad pa'i tshul mtha' yas pa'i sgo
[\[112a\]]
[\[112a.1\]]'byung ba la goms par bya'o zhes bya ste/_de bas na theg pa chen po sngags spyad pa'i tshul 'di lta bu la goms par byas pa ni/_sngags spyad pa'i tshul 'di la dad cing snod du 'gyur gyi/_gzhan rnams kyis ma yin no zhes pa'o/_/mtha' yas pa'i sgo 'byung zhes pa ni theg pa chen
[\[112a.2\]]po de nyid kyi yon tan te/_stobs dang mi 'jigs pa la sogs pa sangs rgyas kyi yon tan gyi chos rnams 'byung ba dang /_rig pa'i rgyal po dang khro bo dang pho nya la sogs pa rnam pa mang po'i sgo 'byung ba'i phyir ro/_/de dag rdo rje sems dpa' yin te zhes pa ni de lta bu'i theg pa chen po la goms par byas
[\[112a.3\]]pa'i sems can de dag sems shin tu brtan pa ni mur 'dug dang /_bdud la sogs pas mi bzlog ste/_de dag sems rdo rje dang 'dra bas na rdo rje sems dpa' zhes pa'o/_/de dag gi phyir 'di dang grangs 'chad mod kyi zhes pa ni de lta bu'i sems can shin tu dkon pas mang du mi 'byung ba'i phyir
[\[112a.4\]]grangs nges par 'chad do/_/'on kyang slob dpon snying rje chen po dang ldan pas sems can gyi khams ma lus par bskal bar yi dam bca' bar bya ba ni/_de byang chub kyi sa bon gyi rgyu'i phyir/_'di ltar tshad med pa'i sems can yongs su gzung bar bya'o zhes pa ni gong du grangs su bcad pa ni sgrub
[\[112a.5\]]pa'am slob dpon du smin par bya ba'i slob ma ste/_de las gzhan pa'i sems can rnams la yang snying rje chen po bskyed de/_dkyil 'khor der btsud na slob dpon nam sgrub pa por mi 'gyur yang /_dkyil 'khor du btsud cing byang chub tu sems bskyed na/_byang chub kyi rgyu'i sa bon du 'gyur ba'i
[\[112a.6\]]phyir tshad dang grangs tshad med par gzung ngo /_/de nas de dag bos la gsum la skyabs su 'gro ba byin la sdig mi bya ba rnams sgrogs shig ces pa nas/_bden pa gnyis la gnas pa ste/_/theg pa mchog tu bzang ba 'di/_/tshul bzhin 'dug na thob par 'gyur/_/zhes pa'i bar du dkyil 'khor bri
[\[112a.7\]]ba'i snga de'i nub slob ma rnams yongs su gzung ba'i rim pa bshad pa ste de yang rnam pa dgu'o/_/dgu gang zhe na sdig pa bshags pa dang /_skyabs su btang ba dang /_dus gsum du sgrib pa med pa'i ye shes kyi sdom pa 'dzin du gzhug pa dang /_dri dang me tog sbyin pa dang /_so shing 'cha' ru gzhug
[\[112b\]]
[\[112b.1\]]pa dang /_skud pas dpung pa bcings te srung ba dang spro ba bskyed pa dang /_rmi lam bltar gzhug pa dang chos bshad pa rnams te/_de rnams kyang rgyud las ni kha cig ltag 'og tu 'byung mod kyi/_las su bya ba'i rim pa 'di ltar blta'o/_/de la gsum la skyabs su 'gro ba byin pa
[\[112b.2\]]zhes pa ston to/_/sangs rgyas dang chos dang 'phags pa phyir mi ldog pa'i byang chub sems dpa' rnams te/_brgya la sngon so sor thar pa la sogs pa'i sgom pa'i sgo nas skyabs su song zin pa yang sngon song ba ni 'phags pa'i gang zag brgyad kyi dge 'dun la skyabs su song gi/_'dir ni
[\[112b.3\]]sangs rgyas dang chos la skyabs su song ba snga ma dang mthun du zin kyang dge 'dun la mi mthun te/_'phags pa phyir mi ldog pa'i byang chub sems dpa' rnams la bye brag tu skyabs su song ba'i phyir sngon gsum la skyabs su song zin kyang /_yang 'dir skyabs su gtang bar bya'o/_/de
[\[112b.4\]]las gzhan la sngon skyabs su ma song ba rnams gdod skyabs su gtang bar bya ba'i phyir ro/_/de ste 'dir sngon skyabs su song zin pa yang brtan par bya ba'i phyir yang 'dir skyabs su gtang bar bya'o/_/sdig mi bya ba rnams sgrogs shig_/ces pa ni sngon chad byas pa'i sdig pa slar bshags pa
[\[112b.5\]]dang /_da ltar dang phyis byed par 'gyur ba mi bya bar yi dam bca' ba'i phyir te/_de la da ltar dang phyis byed par 'gyur ba mi bya ba'i yi dam bca' ba'i rigs na/_sngon byas zin pa slar bshags pa ci phan zhe na/_sdig pa sngon byas pa la yon tan du mi lta zhing 'chags pa 'chi 'pho ba'i tshe sdig
[\[112b.6\]]pa byed pa'i dngos po de mngon du mi 'gyur ba'i phyir ro/_/de la sdig pa bshags pa yang gsum la skyabs su 'gro ba'i sngon rol du bya ste/_ci'i phyir zhe na/_sdig bshags te gtsang mar byas pa'i bdag gi ngo bo de skyabs su gtang bar 'os pa'i phyir ro/_/de nas/_de la me tog spos brims te/_/zhes
[\[112b.7\]]pa ni dus gsum du sgrib pa med pa'i ye shes kyi sdom pa bzung zin pa'i 'og tu bya ste ci'i phyir zhe na/_de la sdig pa bshags shing skyabs su song la sdom pa gzung bas slob ma de snod du gyur cing sbyin pa'i gnas pas dri dang me tog sbyin no/_/dus gsum du ma bsgribs pa'i ye shes kyi sdom pa
[\[113a\]]
[\[113a.1\]]'dzin du chug cig ces pa dus gsum du sgrib pa med pa'i ye shes ni thams cad mkhyen pa'i ye shes te/_thams cad mkhyen pa'i ye shes de ni shes bya dang nyon mongs pa'i sgrib pa spangs pa'i mtshan nyid las 'das pa dang da ltar dang ma 'ongs pa'i dus thams cad du yang dag
[\[113a.2\]]pa nyid kyi dngos po la mi sgrib cing thogs pa me dpar mthong bas na dus gsum du sgrib pa med pa'i ye shes zhes bya ste/_ye shes de thob par bya ba'i phyir mi dge ba'i las kyi lam bcu spong ba'i sdom pa ni dus gsum du sgrib pa med pa'i ye shes kyi sdom pa zhes bya'o/_/sdom pa de yang kun
[\[113a.3\]]rdzob dang don dam pa'i bye brag gis zhib tu 'og nas 'chad do/_/gzung ba dang de nas bsngags pa'i so shing u dum+bA ra'am a shwat+tha yang rung ste/_shing rab tu bzang ba spos dang me tog la sogs pas brgyan te/_rtse mo dag gcig tu gshibs la byin cig ces pa ni gtsang zhing dag par bya ba'i
[\[113a.4\]]phyir dang 'jig rten pa'i tshul du yang sang lta bu nas smyung bar 'dug par bya na/_do nub so shing bca' bar srid de/_de dag dang mthun par bya zhing gzung ba'i phyir dang /_so shing de bor nas kha gang du blta ba las slob ma rnams grub pa la sogs pa gang gi snod du gyur pa'i ltas blta ba'i phyir ro/_/de
[\[113a.5\]]nas shar phyogs sam byang phyogs gcig tu blta ste/_shin tu sems thub par gyis la 'char chug cig_/so shing bor ba'i ltas las sems can snod yin nam ma yin rtogs shig ces pa ni kha phyogs su bltas pa la so shing gi kha bdag la bltas par gyur na grub pa mchog myur du 'thob
[\[113a.6\]]pa'i snod du yang 'gyur zhing so shing gi kha nub phyogs su bltas pa'i zhar gyi dbang du byas pa'i las kyang 'grub par 'gyur ro/_/so shing rtse shar phyogs su bltas na/_grub pa mchog dang rgyas pa'i las kyi snod du 'gyur ro/_/so shing kha lho phyogs su bltas na/_mngon
[\[113a.7\]]par spyod pa'i las 'grub pa'i snod du 'gyur/_bdag kha byang phyogs su bltas la so shing gi kha bdag la bltas na/_grub pa 'bring po myur du 'thob pa'i snod du 'gyur/_so shing gi kha byang phyogs su bltas na zhi ba'i las 'grub par 'gyur/_byang dang shar gyi
[\[113b\]]
[\[113b.1\]]mtshams su bltas na zhi ba dang rgyas pa gnyi ga 'grub par 'gyur/_shar dang lho'i mtshams su bltas na mngon par spyod pa 'grub/_lho nub kyi mtshams su bltas na bskrad pa dang skams pa la sogs pa'i las 'grub/_nub byang gi mtshams su bltas na gnod sbyin ma la sogs par 'grub/_
[\[113b.2\]]so shing gzhi por zugs te rtse bar snang la bltas na bar snang la 'gro ba 'grub par 'gyur/_gyen du bltas na rig 'dzin la sogs pa 'grub/_kha thur du bltas na sa'i 'og tu 'gro ba 'grub pa'i snod du 'gyur te/_zhib tu ni gsang ba'i rgyud la sogs par blta'o/_/so shing bltas te blta ba yang
[\[113b.3\]]mtshan nyid du gsungs pa dang ldan pa'i slob ma rnams la lta'i/_slob ma phal rnams la ni so shing gi ltas de dag dang ldan du zin kyang grub pa la sogs pa de lta bu'i nan tan mi byed pas slob ma phal rnams la ni ltas de rnams mi bltar mi rung ba med do/_/de nas mdud pa gsum dang ldan pa'i skud
[\[113b.4\]]pas dpung pa g.yon par rang gi sems gcig tu gyis la chings shig ces pa'i 'phags pa mi g.yo ba'am/_khams gsum rnam par rgyal ba gang yang rung ba'i sngags kyis mdud pa re re la sngags lan re gdab ste slob ma de rnams bsrung ba'i phyir/_dpung pa g.yon pa la slob dpon nyid kyis
[\[113b.5\]]bcing ngo /_/de ltar slob ma rnams sdig pa dang bral bar ldan na kun du sdus la 'di ltar spro ba skyed cig dang /_sems brtan par 'gyur zhes pa ni 'og nas 'byung ba'i tshigs su bcad pas gzengs bstod na/_slob ma rnams dga' zhing spro bas sems brtan par 'gyur ro/_/deng ni khyed kyis mnyam
[\[113b.6\]]pa med pa yi/_/rnyed pa thob pa mthu chen rnams kyi ste/_/gang phyir rgyal ba kun gyis khyed rnams kyi/_/sras dang bcas pas bstan pa 'dir/_/thams cad yongs su bzung bas na/_/skye bzhin pa ni mthu chen rnams/_/de bas khyed rnams theg chen la/_/gang phyir sang ni skye bar 'gyur/_/zhes pa ni
[\[113b.7\]]da ltar khyed kyis sdig pa bshags shing /_skyabs su song ba dang sdom pa gzung bas mnyam pa med pa thob par bya ba bla na med pa'i byang chub de yang khyed kyis thob bo zhes pa ste/_ci'i phyir zhe na/_rgyal ba sras dang bcas pas bstan pa la khyed yongs su gzung ba'i phyir ro/_/de bas na khyed da ni theg pa chen
[\[114a\]]
[\[114a.1\]]po la skye bzhin pa ste/_sad ni theg pa chen po la skye bar 'gyur ro zhes pa ste de la mnyam pa med pa'i rnyed pa zhes pa ni sngags kyi tshul du spyod pa'i nyan thos dang rang sangs rgyas thams cad kyi theg pa dang /_theg pa chen po pha rol tu phyin pa la sogs pa dang yang mi mnyam pa zhe na/_
[\[114a.2\]]pha rol tu phyin pa la sogs pa spyod pa 'dra mod kyi/_'di sngags kyi bzlas pa la sogs pa khyad du lhag par spyod pa la mi mnyam pa ste/_thob ces pa ni de lta bu thob ces pa'o/_/mthu chen rnams kyis zhes pa ni slob ma rnams la bstod pa'i tshig ste/_de lta bu'i mthu chen po la zhugs pas
[\[114a.3\]]btsun pa zhes pa'i don to/_/rgyal ba sras dang bcas pa zhes pa ni sangs rgyas bcom ldan 'das sras byang chub sems dpa' dang bcas pa zhes pa ste/_gang gi phyir/_rgyal ba kun gyis khyed rnams ni/_/zhes bar 'brel to/_/bstan pa 'di zhes pa ni/_thams cad yongs su bzung
[\[114a.4\]]bas na/_/zhes par 'brel te/_rgyal ba sras dang bcas pas sngags spyad pa'i bstan pa 'dir yongs su bzung bas na/_khyed rnams kyis mnyam pa med pa'i rnyed pa thob bo zhes par 'brel to/_/skye bzhin pa ni zhes pa theg pa chen po la skye bzhin pa ste/_de bas khyed rnams theg chen
[\[114a.5\]]la/_/gang phyir sang ni skye bar 'gyur/_/zhes pa ni sang lta bu na dkyil 'khor du 'jug pa'i tshe byang chub tu sems bskyed pa/_theg pa chen po la skyes zin zhes pa'i don to/_/de nas rmi lam du gtsug lag khang dang kun dga'i ra ba bzang po rnams dang zhes pa nas shin tu brtan pa khyed kyis sang
[\[114a.6\]]nang par nga la zlos shig ces de skad bsgo la de nas slob ma de dag la yang chos shod cig ces pa'i bar du de ltar spro ba bskyed pa la sogs pa byas nas slob ma rnams la rmi lam gyi ltas 'di rnams bstan te/_'di rnams las gang mthong ba sang nang par slob dpon la zlos su gzhag pa ste/_rmi lam
[\[114a.7\]]gyi ltas de rnams kyang sa las byung ba dang /_bar snang gi dang 'phags pa'i dang rnam pa gsum ste rab 'bring tha mar blta'o/_/de gsum re re las kyang rab dang 'bring dang tha ma gsum byed par bya'o/_/de la gtsug lag khang zhes pa nas gnyen sdug pa'i zhes pa'i bar du sa las byung ba'o/_/de
[\[114b\]]
[\[114b.1\]]bzhin gshegs pa'am rang sangs rgyas sam/_de bzhin rgyal ba'i nyan thos sam mthu chen po'i byang chub sems dpa' 'am zhes pa ni 'phags pa'i 'o/_/'bras bu thob pa'i 'am zhes pa nas bkra shis pa'i sgra 'bras bu thob par 'gyur ba thos na zhes pa'i bar du bar snang las byung ba'i
[\[114b.2\]]ltas so/_/de la gtsug lag khang nas khang thog ces pa'i bar du sa las byung ba'i tha ma'o/_/ral gri dang yid bzhin nor bu ni sa las byung ba'i rab po/_/gdugs dang me tog dang bud med gos dkar mo can brgyan pa dang gnyen sdug pa rnams dang bram ze dang ba rnams kyis las byung ba'i ltas
[\[114b.3\]]kyi 'bring ngo /_/de bzhin gshegs pa ni 'phags pa'i ltas kyi rab bo/_/byang chub sems dpa' mthu chen po/_rang sangs rgyas ni 'phags pa'i 'bring ngo /_/nyan thos ni 'phags pa'i tha ma'o/_/'bras bu thob pa ni bar snang gi tha ma'o/_/rgya mtsho rnams dang rdzing la rkyal zhing brgal ba ni
[\[114b.4\]]bar snang gi 'brid ngo /_/de bzhin du yid du 'ong pa'i sgra bkra shis pa 'bras bu thob par 'gyur ba ni ga las thos nas bar snang gi rmi lam gyi ltas rab tu shes par bya ste/_rmi lam de rnams lta pa yang khyad par gyi slob ma rnams ni gang du dkyil 'khor du nyal ba'i rigs so/_/lam 'di
[\[114b.5\]]mchog ste dpal dang ldan/_/theg pa chen po rgya mtsho che/_/zhes pa nas/_theg pa mchog tu bzang ba 'di/_/tshul bzhin 'dug na thob par 'gyur/_/zhes pa'i bar du yang slob ma de rnams spro bar bya ba'i phyir theg pa chen po las skyes par 'gyur ro zhes pa ni/_theg pa chen po nyid rgyu dang
[\[114b.6\]]'bras bu'i yon tan 'dir bshad de/_de lta bu'i theg pa khyed kyis thob par 'gyur ro zhes bstan pa ste/_lam 'di mchog ste dpal dang ldan/_/zhes pa ni bla na med pa'i byang chub tu 'gro ba'i lam ste/_de yang sngags kyi tshul spyod pa'i lam mo/_/mchog ces pa ni nyan thos dang rang sangs
[\[114b.7\]]rgyas kyi theg pa dang /_byang chub sems dpa'i pha rol tu phyin pa spyod pa rnams kyi lam las 'phags pa'i phyir/_byang chub sems dpa' pha rol tu phyin pa spyod pa'i lam las ci'i phyir 'phags she na/_pha rol tu phyin pa la sogs pa spyod pa 'dra yang lha rnams mnyes par bya ba'i phyir yan
[\[115a\]]
[\[115a.1\]]lag bzhi la sogs pa'i sngags bzlas pa dang mchod pa dang sbyin sreg la sog pa'i sgo nas sbyin pa la sogs pa pha rol tu phyin pa rgyun mi 'chad par spyod pas 'bras bu myur du thob par 'gyur ba'i phyir mchog go/_/dpal ldan zhes pa ni mngon par 'char ba'i mtshan nyid
[\[115a.2\]]lha dang mi'i longs spyod kyi bde ba dang /_rig 'dzin la sogs pa'i grub pa thob pa dang /_ma lus pa'i bde ba'i mtshan nyid mi gnas pa'i mya ngan las 'das pa rim gyis thob par 'gyur bas na dpal dang ldan pa'o/_/theg pa chen po 'byung chen la/_/zhes pa ni sngags spyod pa'i tshul gyis
[\[115a.3\]]theg pa chen po ni bla na med pa'i byang chub 'byung ba'i rgyu'i gtso bo yin pas na 'byung ba chen po zhes bya'o/_/gang gi phyir khyed cag dong ba ni de bzhin gshegs par 'gyur bar 'ong do zhes pa ni de ltar theg pa chen po la zhugs na/_de'i 'bras bu thams cad mkhyen pa'i ye shes kyi rang bzhin
[\[115a.4\]]chos kyi sku thob par 'gyur ro zhes pa'o/_/de nas bcom ldan 'das la 'phro ba dang bral ba rdo rje 'dzin gyis 'di skad gsol to zhes pa nas ci'i phyir zhe na/_byang chub sems dpa' ni lus dang ngag dang yid yongs su btang ba ma yin pa'i bslabs pa gzung bar bya ba med do zhes pa'i bar du yang sngar
[\[115a.5\]]dus gsum du sgrib pa med pa'i ye shes kyi sdom pa gsungs pa de nyid zhib tu bshad pa ste/_bcom ldan 'das gang la gnas pa'i byang chub sems dpa'/_rnams kyi sangs rgyas dang byang chub sems dpa' de rnams mnyes par 'gyur ba dus gsum du ma bsgribs pa'i sdom pa de bshad du
[\[115a.6\]]gsol zhes pa ni dus gsum du sgrib pa med pa'i ye shes sdom pa de la gnas nas sangs rgyas dang byang chub sems dpa' rnams mnyes te/_mngon par mtshar ba dang ma lus pa'i bde ba thob par 'gyur ba de bzhin du bshad par gsol ba'o/_/dus gsum du sgrib pa med pa'i ye shes
[\[115a.7\]]sdom pa ni bshad zin to//_//lus dang ngag yid lhan cig gtod/_/ces pa'i lus dang ngag yid gsum dus gcig tu stong pa nyid la 'jug pa ste/_de ltar lus dang ngag yid gsum stong pa nyid kyi rang bzhin du 'gyur te dmigs su med pas chags par bya ba dang /_chags
[\[115b\]]
[\[115b.1\]]pa'i dngos po dang /_chags par byed pa la sogs pa yang dmigs su med de/_de ltar dmigs su med pa ni lus dang ngag dang yid rnams sdig pa la sogs pa mi byed pa ste de ni sdom pa'o/_/chos thams cad la rtsol ba med pa zhes pa ni/_phung po dang khams dang skye mched la sogs
[\[115b.2\]]pa'i chos thams cad skye bar byed pa'i rgyu lus dang ngag yid gsum mi byed ces pa ste/_de ltar de dag skyed pa'i rgyu ma byas pa'i sdom pa ste/_de dag gi don dam pa'i sdom pa bstan pa'o/_/de yang gang zhe na sus sangs rgyas dang byang chub sems dpa' la bdag gi lus rab tu gtod pa'o zhes
[\[115b.3\]]pa ni dus gsum du sgrib pa med pa'i sdom pa de gzhan ma yin gyi/_bdag gi lus sangs rgyas dang byang chub sems dpa' rnams la phul ba de sangs rgyas dang byang chub sems dpa' mnga' ste dbang bdag la med do//de ltar dbang bdag la med de sangs rgyas dang byang chub sems dpa' mnga' na
[\[115b.4\]]sangs rgyas dang byang chub sems dpa' rnams kyi chos ni mi dge ba bcu'i las kyi lam mi spyod do/_/de bas na gang gis lus phul ba des kyang chos bzhin du bya dgos te/_mi dge ba'i las kyi lam bcu lus dang ngag yid gsum gyi sgo nas mi spyod pas sdom pa zhes bya'o/_/de bas na gsungs pa de
[\[115b.5\]]ci'i phyir zhe na/_gang gis bdag gi lus yongs su btang ba des ni dngos po gsum yongs su btang pa'o/_/gsum po de gang zhe na lus dang ngag yid do/_/rigs kyi bu de lta bas na byang chub sems dpa' lus dang ngag dang yid gsum gyi sdom pas bsdam par bya'o zhes pa'o/_/de ci'i phyir zhe na byang
[\[115b.6\]]chub sems dpa' ni lus dang ngag yid gsum btang ba ma yin pa'i sdom pa gzung bar bya ba med do zhes pa ni sangs rgyas dang byang chub sems dpa' rnams la lus phul bas lus dang ngag dang yid gsum char phul bar 'gyur te/lus dang ngag dang
[\[115b.7\]]yid gsum la bdag mi dbang na/_lus dang ngag yid gsum gyi sgo nas mi dge ba'i las bcu mi spyod pas de nyid sdom pa ste/_lus dang ngag yid gsum las lhag pa'i sdom pa gzhan yod pa ma yin zhes pa'i don te/_mdor na gang gis sangs rgyas dang byang chub sems dpa' rnams la bdag gi lus phul ba des lus dang ngag yid gsum
[\[116a\]]
[\[116a.1\]]gyi sgo nas mi dge ba bcu'i las mi spyod pa ste/_de dag thams cad mkhyen pa'i ye shes sgrib pa med pa thob par byed pa'i rgyur 'gyur ba bstan pa'o/_/de nas phyi de nyin par bdag lus rdo rje sems dpar byin gyis rlobs la zhes pa nas sems dag par 'gyur ba'i phyir spos kyi chu
[\[116a.2\]]gtsang ma byin cig ces pa'i bar du dkyil 'khor 'dri ba'i nang par slob dpon gyis las su bya ba rnams bshad pa ste/_nang par nyi ma'i rtse la lho byang shar nub la sogs pa brtags na gsal bar mngon te/_de bas na nang par khrus la sogs pa byas nas dkyil 'khor bri ba'i sa de'i nang du zhugs
[\[116a.3\]]te/_bcom ldan 'das rnam par snang mdzad yid la bya ste/_phyag 'tshal ba la dam tshig gsum gyis phyag rgya bcings te/_chos kyi dbyings kyi phyag rgyas bdag nyid stong par byin gyis brlabs te/_chos kyi 'khor lo'i phyag rgya bcings nas rdo rje sems dpa' byin gyis brlab bo/_/de
[\[116a.4\]]nas rdo rje go cha'i phyag rgya bcings te go cha bgo'o/_/de ni rdo rje sems dpar byin gyis brlabs te/_rdo rje sems dpa' zhes bya ba ni sems shin tu brtan pa rdo rje dang 'dra ba la bya ste/_de yang gang zhe na/_phyin ci ma log pa yongs su rdzogs pa'i mtshan nyid byang chub kyi snying po'i sems te/_
[\[116a.5\]]de nyid dpal rdo rje sems dpa' byang chub sems dpa'i skur byin gyis brlabs pa'o/_/de ltar slob dpon de rdo rje sems dpa'i skur byin gyis brlabs pa la dkyil 'khor gyis lho byang shar nub la sogs pa brtags te gtan la dbab pa dang lha rnams gar dgod pa'i gnas rnams kyang yid
[\[116a.6\]]kyis gtan la dbab par bya'o/_/yang spos chus bum pa bkang ste/_khams gsum rnam par rgyal ba'i sngags kyis btab la thog mar sgor bzhag ste/_mkhas pas 'gro ba kun la des gtor cig_/ces pa ni gzhung las 'byung ba'i mtshan nyid dang ldan pa'i bum pa spos chus bkang la/_
[\[116a.7\]]rin po che dang sman dang 'bru sna lnga blugs te dkyil 'khor gyi phyi ra'i sgor bzhag ste/_slob ma rnams nang du 'ong ba'i tshe bgegs bsal ba'i phyir gtor ro/_/khams gsum rnam par rgyal ba'i sngags kyis bum pa de la gdab pa de yang snying po'i sngags kyis gdab na brgya rtsa brgyad du gdab/_
[\[116b\]]
[\[116b.1\]]rtsa ba'i sngags kyis gdab na bdun na nyi shu rtsa gcig tu gdab po/_/de nas sems dag par 'gyur ba'i phyir spos kyi chu gtsang ma byin cig pa ni slob ma rnams sngags spyod pa dang 'gal ba'i kha zas zos pa'i rnam par rtog pa bsal ba'i phyir spos chu gtsang ma de blud do/_/gtsang ma zhes pa ni
[\[116b.2\]]sems can gyi yan lag la sogs pa med pa'o/_/sngags dang 'gal ba'i kha zas zos pa'i rnam par rtog pa med na'ang spos kyi chu gtsang ma 'thungs pas bdag gi rgyud gtsang mar gyur to snyam pa'i 'du shes skyes te/_mi gtsang ba la sogs pa'i dogs pa med par 'gyur ba'i phyir spos chu
[\[116b.3\]]blud do/_/de nas bcom ldan 'das la phyag na rdo rjes 'di skad gsol to zhes pa nas nam srod nas 'di 'bri ba ste/_nam mkha' la yang dkyil 'khor bri/_/zhes pa'i bar du dkyil 'khor ji tsam na bri ba'i dus zhus pa dang bshad pa ste/_kun mkhyen zhes pa ni bcom ldan 'das thams cad
[\[116b.4\]]mkhyen pa'o/_/dus dang tshod ces pa ni dkyil 'khor 'dri ba'i dus de nyid kyi tshe na ste de bshad du gsol zhes pa'o/_/smra ba'i mchog gis bka' stsal cig_/ces pa ni smra ba thams cad kyi mchog ni sangs rgyas bcom ldan 'das te/_sems dpa' chen po gang dus su byin gyis brlab par 'gyur
[\[116b.5\]]ba ni dkyil 'khor mkhan/_sngags grub nan tan zhugs tshe'o/_/zhes pa ni dkyil 'khor gyi mkhan po dam tshig gi dkyil 'khor 'dri ba dang grub pa'i dkyil 'khor 'dri ba la byang chub sems dpa' rnams dus gang der gshegs par 'gyur zhes zhus pa ste/_sems dpa' chen po zhes pa ni
[\[116b.6\]]sangs rgyas bcom ldan 'das la mi bya'o/_pha rol tu phyin pa spyad pa spyod pa'i byang chub sems dpa' rnams la bya ste/_ci zhe na sangs rgyas bcom ldan 'das ni dus thams cad du byin gyis rlob pas zhu mi dgos so/_/byang chub sems dpa' rnams ni ting nge 'dzin las bzhengs nas sems
[\[116b.7\]]can thams cad kyi don la rtog pa sngon du btang bar gshegs/_/dus thams cad du byin gyis mi rlob bo/_/de bas dkyil 'khor 'dri ba la byang chub sems dpa' rnams gang gi dus su gshegs par 'gyur zhes zhus pa'o/_/gnyis su na sems dpa' chen po zhes nams kyang mi 'bod de/_byang
[\[117a\]]
[\[117a.1\]]chub sems dpa' rnams la sems dpa' chen po zhes 'bod par grags pas de bas na sems dpa' chen po zhes pa ni byang chub sems dpa' chen po rnams la bya'o/_/nam sros nas ni bri ba ste/_/nam yang dkyil 'khor bris pas so/_/zhes pa ni dkyil 'khor 'dri
[\[117a.2\]]bar 'dod pa rnams kyi phyir/_dus thams cad kyi dkyil 'khor thams cad mtshan mo bri'o zhes bka' stsal te/_byang chub sems dpa' de rnams kyang mtshan mo'i dus der gshegs par 'gyur ro zhes gsungs pa'o/_/de bas na 'di ni dam tshig gi dkyil 'khor dang /_bsgrub pa'i dkyil
[\[117a.3\]]'khor gnyis ka yang dus thams cad du mtshan mo bri bar shes par bya'o/_/de la gsang ba'i rgyud la sogs pas bsgrub pa'i dkyil 'khor ma gtogs pa gzhan thams cad mtshan mo bri'o zhes 'byung ste/_de bas na bsgrub pa'i dkyil 'khor nyin par bri bar gsungs so/_/de ci'i phyir zhe na bsgrub pa
[\[117a.4\]]ni nam sros nas nam langs kyi bar mtshan rangs par bsgrub dgos te/_de bas na bsgrub pa'i dkyil 'khor mtshan mo bri ba'i skabs med de nyin par 'dri bar gsungs so/_/'dir ni gnyis ka yang mtshan mo bri bar gsungs pas dam tshig gi dkyil 'khor de nyid mtshan mo bri bar bya'o/_/
[\[117a.5\]]bsgrub pa'i dkyil 'khor ni gsang ba'i rgyud las 'byung ba ltar nyin par bri bar gsungs kyi/_rgyud 'di las mtshan mo bri bar gsungs/_bsgrub pa nyid kyi mtshan mo bri ba ni skabs med de de'i nub mo bris na mtshan mo mal tshe thun 'ga' dkyil 'khor bri bar zad pas bsgrub pa mtshan rangs
[\[117a.6\]]par mi 'gyur te/_de bas na snga de nub mo dkyil 'khor bris la phyi de nub mo bsgrub par shes par bya'o/_/dkyil 'khor chen po dag nub gcig gis mi zin pa yang gzhung de ltar shes par bya'o/_/da ni dkyil 'khor bri ba'i slad du bri ba la sogs pa bshad par bya ste/_dkyil 'khor bri ba de
[\[117a.7\]]yang spyir rnam pa drug gis yongs su rdzogs par 'gyur ro/_/drug gang zhe na/_dkyil 'khor srad bu bre ba'i ting nge 'dzin bshad pa dang /_srad bu bre ba bshad pa dang /_dkyil 'khor gyi tshad bshad pa dang /_snam bu'i rim par dbye ba dang /_sgo khyud dang rta babs rnam par dbye ba dang lha
[\[117b\]]
[\[117b.1\]]rnams kyi gnas nges par bshad pa'o/_/de nas slob dpon gyis sangs rgyas thams cad la phyag bgyis la/_tshon sna lnga'i srad bu thogs nas bdag gi lus bcom ldan 'das rnam par snang mdzad du byin gyis brlabs la zhes pa ni srad bu bre ba'i ting nge 'dzin bshad pa ste/_de la sangs rgyas
[\[117b.2\]]thams cad la phyag bgyis te zhes pa ni ting nge 'dzin la 'jug par bya na/_thog mar sangs rgyas rjes su dran zhing phyag bya bar rigs so/_/tshon sna lnga'i skud pa zhes pa ni ye shes lnga'i rang bzhin du brtags te/_ye shes lnga po de dag dang ldan par bdag rnam par snang mdzad kyi skur byin gyis brlab
[\[117b.3\]]bo/_/bdag nyid bcom ldan 'das rnam par snang mdzad kyi skur byin gyis brlabs la zhes pa ni dkyil 'khor rnam pa gsum la ting nge 'dzin du gnas pa yang bye brag rnam pa gsum ste/_snying rje chen po'i dkyil 'khor la slob dpon rnam par snang mdzad kyi skur byin gyis brlabs te srad bu bye
[\[117b.4\]]ba la sogs pa dkyil 'khor gyi las rnams bya'o/_/yi ge 'khor lo bskor ba'i dkyil 'khor la chos kyi skur byin gyis brlabs nas dkyil 'khor gyi las rnams bya'o/_/gsang ba'i dkyil 'khor la dbang chen la sogs pa'i dkyil 'khor lnga dang ldan pa'i skur byin gyis brlabs nas dkyil 'khor
[\[117b.5\]]gyi las rnams bya ste/_de dag kyang zhib tu ni bsdu pa'i don las bshad do/_/rgyud nyid kyang so so'i skabs su 'byung ngo /_/tshon sna lnga'i skud pa rnams ye shes lngar brtags pa ni 'og nas phye ma'i sna lnga la sangs rgyas lngar brtags pa dang sbyar ro/_/thog mar shar phyogs su srang bu bre ba ni/_/lte ba
[\[117b.6\]]khung dang bsnyams nas ni/_/bar snang la ni gzung bar bya/_/de nas lho phyogs song nas su/_/byang phyogs su yang de bzhin bre'o/_/zhes pa ni thog mar de slob dpon dkyil 'khor gyi nub phyogs kyi ngos nas kha shar phyogs su bltas te/_'greng la nam mkha' la rang bzhin gyi dkyil 'khor dmigs
[\[117b.7\]]pa'i tshul/_bcom ldan 'das rnam par snang mdzad kyi sku la sogs pa mi zad pa'i rgyan gyi 'khor lo dang bcas pa mngon du bsams te/_srad bu'i thog ma grogs la 'dzin du bcug la shar phyogs su gtong ngo /_/de la lho phyogs nas brkyang ste nam mkha' la rang bzhin gyi dkyil 'khor btab ste/_
[\[118a\]]
[\[118a.1\]]de ltar nam mkha' la sems kyis rang bzhin gyi dkyil 'khor btab nas/_phyis sa la dkyil 'khor bri ba ni rang bzhin gyi dkyil 'khor de'i gzugs brnyan lta bur shes par bya'o/_/de ltar nam mkha' la dkyil 'khor sems kyis bsam pa la srad bu bre ci dgos she na/_nam
[\[118a.2\]]mkha' la rang bzhin gyi dkyil 'khor bsam pa'i mtshan mar brtags pa'i phyir ro/_/de nas srad bu phyi ma de dang gos blangs zhes pa ni srad bu snga ma'i dman mas brir mi rung bas na/_tshon sna lnga'i skud pa gzhan zhig blangs nas dkyil 'khor phyi ma bri ba'i don to/_/shar phyogs bltas nas bye ba
[\[118a.3\]]yang /_/de bzhin gshegs pa dran bzhin no/_/zhes pa ni dkyil 'khor mi 'khrul par gtan la dbab pa'i phyir srad bu dbus nas rgya gram du bres nas te/_dkyil 'khor gyi dbus su bab par phur bu btsugs la de nas srad bu de bltas te/_dbus kyi phur bu bzung la grwa bzhi gtan la dbab
[\[118a.4\]]par bya'o/_/de ltar gtan la dbab nas grwa bzhir mtshan mar yang phur bu bzhi gzugs/_srad bu yang mdud pa mi bor bar skud pa la sogs pa'i mtshan ma gdag par bya'o/_/de bzhin gshegs pa dran bzhin du/_/zhes pa ni de bzhin gshegs pa rnams yid la byas nas zhes pa'o/_/de
[\[118a.5\]]nas lho phyogs song nas su/_/byang phyogs su ni bre bar bya/_/zhes pa yang rgya gram nyid bre ba la bya'o/_/blo can de nas bskor nas su/_/ni r-i ti yi phyogs 'dug ste/_/byang phyogs su ni bre bar bya/_/zhes pa ni slob dpon de lho dang nub kyi mtshams su 'dug nas kha byang phyogs su blta ste nub kyi
[\[118a.6\]]ngos su srad bu bre bar bya'o/_/de mas g.yas su bsgyur bar bya/_/bsgyur te de ru 'dug nas su/_/lho phyogs kyang ni bre bar bya/_/zhes pa ni slob dpon lho nub kyi mtshams de nyid du 'dug cing kha byang phyogs su bltas pa las kha shar phyogs su bsgyur te/_de nyid du 'dug pa la shar phyogs su
[\[118a.7\]]blta ste/_srad bu 'dzin pa'i grogs pos dkyil 'khor bskor nas shar dang lho'i mtshams su song ste/_lho phyogs kyi ngos su srad bu bre bar bya'o/_/de nas gnas de btang nas su/_/me yi phyogs der gnas nas ni/_/shar ngos bre bar bya ba yang /_/sngags mkhan sngags kyi cho gar
[\[118b\]]
[\[118b.1\]]gnas/_/zhes pa ni slob dpon de lho dang nub mtshams de bor nas shar lho'i mtshams su 'dug ste shar phyogs kyi ngos srad bu bre bar bya'o/_/sngags mkhan sngags kyi cho gar gnas/_/zhes pa ni rnam par snang mdzad kyi ting nge 'dzin la gnas zhes pa'i don to/_/de nas i shwa nar
[\[118b.2\]]song nas/_/nub phyogs su ni kha blta ste/_/byang phyogs ngos de bre ba dang /_/rlung gi grwar ni thug pa'i bar/_/zhes pa ni slob dpon byang dang shar gyi mtshams su 'dug nas byang phyogs kyi ngos su srad bu bre bar bya'o/_/de bzhin sngags pas bya ba ni/_/kun kyang gru bzhi lham par te/_/zhes
[\[118b.3\]]pa ni de ltar gong du smos pa'i mtshan nyid kyis/_dkyil 'khor de kun gru bzhi bya/_/zhes pa'o/_/de ltar dkyil 'khor gyi srad bu bre bar thog mar nub phyogs/_de nas lho phyogs/_de'i 'og tu shar phyogs/_de nas byang phyogs su bya ba ci'i zhe na/_nub phyogs kyi ngos ni so sor rtog pa'i ye
[\[118b.4\]]shes su brtag_/lho phyogs ni mnyam pa nyid kyi ye shes su brtag_/shar phyogs ni me long gi ye shes su brtag_/byang phyogs ni bya ba nan tan gyi ye shes su brtag ste/_de bas na thog mar so sor rtog pa'i ye shes su 'gyur/_de rdzogs pa las mnyam pa nyid kyi ye shes rdzogs par 'gyur/_
[\[118b.5\]]mnyam pa nyid kyi ye shes las me long gi ye shes rdzogs par 'gyur/_me long gi ye shes las lus dang longs spyod dang gnas kyi mtshan nyid bya ba nan tan gyi ye shes 'byung ste/_de bas na rim pa de ltar smos so/_/ye shes bzhi'i dmigs yul kyang chos kyi dbyings rnam par dag pa ste/_
[\[118b.6\]]de bas na srad bu rgya gram du bres pa'i ri mo ngos bzhi nas re re byung ba ni chos kyi dbyings la 'du ba'o/_/rgya gram gyi gcig tu 'dus pa ni chos kyi dbyings kyi mtshan nyid do/_/de ltar srad bu bre ste sa bcad nas tshon sna gcig pa'i skud pa thig gsher ba la bsgres te/_gos kyi rim gro mi byed par snang
[\[118b.7\]]bar bya ba'i phyir gdab bo/_/de nas dbus su zhugs nas ni/_/de nas snam bu gsum du dbye/_/zhes pa ni slob dpon gyi dkyil 'khor de'i nang du zhugs nas snam bu gsum du bcad de/_snam bu gsum po las cha bzhir bgos te/_cha re re yang ngos re re sbyar ba'o/_/de bzhin du snam bu
[\[119a\]]
[\[119a.1\]]gnyis la yang shes par bya ste/_snam bu gsum du bya ba ni/_/sa de 'khor kyang thams cad du/_/zhes pa ni de ltar dkyil 'khor de khor yug tu rim pa gsum du bya'o zhes pa'o/_/re re la yang char bya ba/_/dum bu gsum du gcad par bya/_/zhes pa ni snam bu
[\[119a.2\]]gsum po re re la yang cha gsum du bgos pa la/_cha gcig ni bskor ba'i snam bur gzhag_/cha gnyis ni lha rnams kyi gnas su bya ba ste/_de bas na gsungs pa/_phyi rim cha gcig dor ba ni/_/snam bu gcig bskor phyi ru ste/_/lhag ma'i rim pa gnyis po ni/_/nges par
[\[119a.3\]]lha rnams gnas par ro/_/zhes pa ste de dag gis snam bu dbye ba'o/_/sgo khyung dag ni phyogs bzhi ru/_/blo can gyis ni so sor bya/_/lha rnams de ru bri ba yang /_/dka' bar spyod pas nan tan bya/_/zhes pa ni sgo khyud rnams rnam par dbye ba ste/_sgo khyud de rnams kyang tshad ni dkyil
[\[119a.4\]]'khor snam bu'i dgu cha gcig tu brtags te/_snying po'i dkyil 'khor gyi nang gi sgo khyud rnams shar phyogs kyi sgo khyud nang du chos kyi sku'i phyag rgya gzhag par bya/_byang phyogs kyi nang du spyan ras gzigs kyi dbang po gzhag_/lho phyogs kyi nang du phyag na rdo rje gzhag_/de'i phyi rim
[\[119a.5\]]gyi sgo khyud rnams la shar phyogs kyi sgo khyud kyi nang du shAkya thub pa sprul pa'i sku gzhag_/lho phyogs kyi nang du gshin rje gzhag_/byang phyogs kyi nang du dbang po gzhag pa ste/_gshin rje dbang po la sogs de rnams kyang dkyil 'khor bar ma'i snam bu la sgo khyud kyi nang du 'dug pa
[\[119a.6\]]yang /_bcom ldan 'das kyi sprul pa'i sku nyid du rig par bya ste/_gshin rje la sogs pas 'dul ba'i sems can rnams gdul ba'i phyir yi dwags rnams kyi rgyal po gshin rje'i gzugs su gtso bor byas nas sgo khyud na gnas so/_/dbang po yang lha rnams kyi rgyal po ste/_gtso
[\[119a.7\]]bor bya zhing sgo khyud na gnas so/_/bcom ldan 'das shAkya thub pa yang mi rnams kyi gtso bor gyur cing sgo khyud na bzhugs so/_/snying po'i dkyil 'khor na bzhugs pa'i gtso bor ye shes bzhi'i rang bzhin du shes par bya ste/_bcom ldan 'das rnam par snang mdzad mngon par byang
[\[119b\]]
[\[119b.1\]]chub pa'i mtshan nyid dbus na bzhugs pa ni mnyam pa nyid kyi ye shes kyi rang bzhin no/_/chos kyi sku'i phyag rgya shar na gnas pa ni me long gi ye shes kyi rang bzhin no/_/spyan ras gzigs kyi dbang po byang phyogs na gnas pa ni so sor kun du rtog pa'i ye shes kyi rang bzhin no/_/phyag
[\[119b.2\]]na rdo rje lho phyogs na gnas pa ni bya ba nan tan gyi ye shes kyi rang bzhin du rig par bya'o/_/dkyil 'khor gyi snam bu gsum pa la shar phyogs kyi sgo khyud kyi nang na 'phags pa 'jam dbyangs gtso bo'i gzugs su bzhugs/_lho phyogs kyi sgo khyud kyi nang na sgrib pa thams cad rnam par
[\[119b.3\]]sel ba'i byang chub sems dpa' bzhugs/_de bzhin du nub dang byang na yang nam mkha'i snying po dang /_sa'i snying po gtso bo'i gzugs su sgo khyud na bzhugs par shes par bya'o/_/de bzhin 'di ltar kun bya ba/_/rim par phye ste shin tu brtag_/ces pa ni gong du smos pa ltar dkyil
[\[119b.4\]]'khor gyi snam bu bgo ba dang sgo khyud rnams rnam par dbye ba dang /_sgo khyud rnams su gtso bo'i lha rnams shin tu bye brag phye bar dgod ces pa'o/_/'bras bu pad+mo dkar po mchog_/de yi snying po zhes su bsgrags/_/snying po nges byas kun kyang dkyil 'khor snying rje 'byung ba zhes pa ni/_
[\[119b.5\]]dbus kyi pad+mo dkar po ni bcom ldan 'das rnam par snang mdzad kyi rgyu bsod nams kyi tshogs la bya ste/_dkar ba ni tshogs de nyid rnam par dag pa'o/_/snying po ni 'byung ba'i gnas te/_bsod nams kyi tshogs te bcom ldan 'das kyi snying rje chen po'i bdag nyid 'byung ba'i gnas so/_/snying
[\[119b.6\]]rje chen po de las dkyil 'khor 'di 'byung ste/_de bas na snying po 'di las 'byung ba zhes pa'o/_/de yi tshad ni smras pa yang /_/chen por yang ni sor bcu drug_/ces pa ni dbus kyi pad+ma'i tshad sor bcu drug ste/_chen por yang ni zhes pa ni de las lhag par kyang rung zhes pa'o/_/de'i dgongs pa yang
[\[119b.7\]]'di lta ste/_bcu drug ni sa bcu dang pha rol tu phyin pa drug dang ldan pa'o/_/chen por yang ni zhes pa ni de las lhag pa kun du bzang po'i sa la sogs pa dang ldan pa zhes pa ste/_mdor na pad+mo de bcom ldan 'das kyi rgyu bsod nams dang ye shes kyi tshogs kyi rang bzhin gyi mtshan nyid lta bur blta'o/_/
[\[120a\]]
[\[120a.1\]]'dab brgyad kyi rdzogs ldan zhes pa ni bsod nams tshogs te/_ye shes brgyad dang ldan pas 'dab ma brgyad du gsungs so/_/de las ye shes brgyad ni me long gi ye shes dang /_mnyam pa nyid kyi ye shes dang /_so sor kun du rtog pa'i ye shes dang /_bya ba nan
[\[120a.2\]]tan gyi ye shes de nyid sgo lnga'i rnam par shes pa lnga las gyur pas rnam pa lngar phye ste/_ye shes de rnams de brgyad dang ldan pas 'dab ma brgyad du gyes so/_/ye shes rnams kyang chos thams cad dmigs pa med pa'i rang bzhin du chud pa ste/_de ltar thams cad dmigs su med par chud
[\[120a.3\]]pas sbyin par bya ba dang /_sbyin pa'i dngos po dang /_sbyin par byed pa gsum char yang dmigs su med par chud de/_de bas na sbyin pa la sogs pa'i bsod nams kyi tshogs te ye shes lta bu dang ldan pas 'khor gsum yongs su dag pa'i rang bzhin du shes par bya'o/_/ge sar dang
[\[120a.4\]]ldan shin tu bzang /_/zhes pa ge sar rnams ni sangs rgyas bcom ldan 'das kyi rgyu'i yon tan dang ting nge 'dzin dang gzungs dang rnam par grol ba dang /_stobs dang mi 'jigs pa la sogs pa'i mtshan mar brtag ste/_bsod nams kyi tshogs de yang yon tan de rnams dang ldan pa zhes pa'o/_/_
[\[120a.5\]]'dab ma'i bar ni kun du yang /_/chub par rdo rje bri bar bya/_/zhes pa rdo rje ni ye shes kyi mtshan ma ste/_gong du smos pa'i ye shes brgyad rnams dang ldan pa zhes bya'o/_/de yi snying po'i dbus su ni/_/rgyal ba'i gtso mchog bri zhes pa ni bcom ldan 'das mngon par byang chub pa'i rang bzhin
[\[120a.6\]]pad+ma'i snying po'i steng du bris te/_rgyal ba'i gtso mchog ces pa ni bdud rnams las rgyal ba ste/_de rnams kyi nang na yang mchog ces bya'o/_/'bar bcas gser gyi kha dog 'dra/_/thor tshugs cod pan 'chang ba ste/_/mgon po'i 'od kyis rim par bskor/_/nad dang bral ba'i ting
[\[120a.7\]]'dzin gnas/_/shes pa 'bar dang bcas zhes pa ni 'bar ba ni sreg pa'i rang bzhin te nyon mongs pa dang shes bya'i sgrib pa sreg pa'i rang bzhin gyi ye shes dang ldan pa zhes pa'o/_/gser gyi kha dog 'dra zhes pa ni rgyal ba'i rang bzhin no/_/thor tshugs 'chang ba ni 'og min gyi gnas na
[\[120b\]]
[\[120b.1\]]bzhugs na 'og min gyi gnas kyi lha rnams thor tshugs dang bcas pa ste/_de dag dang mthun par bya ba'i phyir thor tshugs dang ldan pa'o/_/cod pan 'chang zhes pa ni chos kyi rgyal po'am dbang por dbang bskur ba ni rin po che'i cod pan gsol ba'o/_/mgon po'i 'od kyis rim par bskor/_/
[\[120b.2\]]zhes pa ni yongs su dag pa'i ye shes rang bzhin gyis 'od dang ba/_'od kyi dkyil 'khor las 'phro bas bskor ba zhes pa'o/_/nad dang bral ba zhes pa ni nyon mongs pa dang shes bya'i sgrib pa'i gdon dang bral ba zhes pa'o/_/ting nge 'dzin gnas zhes pa ni so so rang gis rig pa'i ye shes mi
[\[120b.3\]]g.yo ba rtse gcig tu gnas pa ste/_gzungs kyang ting nge 'dzin gyi tshul du gnas pa'o/_/de'i/_shar du sangs rgyas rnams kyi ni/_/phyag rgya nan tan bri ba ni/_/pad+ma'i steng du gru gsum pa/_/mkhas pas kun kyang dkar po ru/_/'od kyis kun bskor dang ba ni/_/thams cad du yang
[\[120b.4\]]dkar po ru/_/zhes pa ni bcom ldan 'das rnam par snang mdzad kyi shar phyogs su mngon par sangs rgyas pa 'das pa'i de bzhin gshegs pa rnams phyag rgya gsum pa'i mtshan nyid du bris te/_shar phyogs su gzhag pa ni rgya gar skad du shar phyogs la pUrba zhes bya/_'das pa'ang
[\[120b.5\]]pUrba zhes bya ste/_de bas na sngon 'das pa'o zhes gleng ba'i phyir/_shar phyogs su gzhag go/_/pad+ma'i steng du gru gsum bri ba ni stong pa nyid dang /_mtshan ma med pa dang smon pa med pa ste/_rnam par thar pa'i sgo gsum yongs su rdzogs pa'i mtshan nyid/_/phyag rgya de'i dbus su rdo rje rtse
[\[120b.6\]]lnga pa bzhag pa dang /_grwa gnyis nas 'od gnyis 'byung bar bya'o zhes gsang ba'i dkyil 'khor nas 'byung ba ste/_rdo rje rtse lnga pa gzhag pa ni ye shes lnga'i mtshan ma'o/_/'od gnyis 'byung bar bya ba ni phyag rgya ste chos kyi sku'i mtshan nyid de chos kyi sku las rdzogs longs spyod pa'i
[\[120b.7\]]sku dang /_pad+mo ni sngar bshad pa'o/_/dkar po ni nyon mongs pa dang shes bya'i sgrib pa dag pa ste pad+mo nyid la bya'o/_/'od kyis bskor ba ni ye shes kyi 'od 'phro bas bskor ba'o/_/thams cad du yang dkar po zhes pa ni phyag rgya de nyid dkar po bya ste yongs su dag pa'i phyir ro/_/de yi byang du bri
[\[121a\]]
[\[121a.1\]]ba ni/_/mgon po thams cad kun gyi yum/_/'od bcas gser gyi kha dog 'dra'o/_/na bza' dkar po mnabs pa ste/_/kun du yang ni 'bar ba la/_/ting 'dzin gnas bzhin mkhas pa'o/_/zhes pa ni phyag rgya gru gsum pa'i byang phyogs su bcom ldan 'das ma nam
[\[121a.2\]]mkha'i spyan bri ba ni/_shes rab kyi pha rol tu phyin ma'i rang bzhin mngon par byang chub pa dang ldan pa'i shes rab ste/_mgon po sangs rgyas bcom ldan rnams shes rab de las byung bas na de mgon po rnams kyi yum mo/_/'bar bcas pa ni shes bya dang nyon mongs pa'i sgrib pa sreg pa'i
[\[121a.3\]]rang bzhin 'bar ba dang bcas pa'o/_/gser gyi kha dog ni rgyas pa'i rang bzhin no/_/na bza' dkar po mnabs pa ni na bza' ni g.yogs par byed pa ste/_g.yogs pa de nyid dag pa ni dkar po/_de bas na shes bya dang nyon mongs pa'i sgrib pas g.yogs pa dag pa'i mtshan ma ni na
[\[121a.4\]]bza' dkar po'o/_/rnam par snang zhing zhes pa ni shin tu dag cing rang bzhin gyis 'od gsal ba'i ye shes kyi rang bzhin du khyab pa'o/_/ting nge 'dzin gnas zhes pa ni mi g.yo ba'i gzugs su gnas pa'o/_/mgon po yi ni byang phyogs su/_/spyan ras gzigs ni legs par bri/_/
[\[121a.5\]]dpa' bo pad+mo dkar po'i stan/_/dung dang kun+da zla ba 'dra/_/snang ba mtha' yas thor tshugs gnas/_/yid tsam 'dzum pa'i zhal ras su/_/zhes pa ni bcom ldan 'das rnam par snang mdzad kyi g.yas rol byang phyogs kyi ngos su pad+mo'i rigs kyi bdag po spyan ras gzigs kyi dbang
[\[121a.6\]]po bri ste/_spyan ras gzigs zhes pa ni so sor kun du rtog pa'i ye shes kyi rang bzhin gyis sems can rnams yongs su smin pa dang /_grol bar bya ba'i phyir gzigs pa dang /_chos kyi dbyings rnam par dag pa la gzigs so/_/dpa' bo zhes pa ni shes bya dang nyon mongs pa'i
[\[121a.7\]]sgrib pa'i rkun po 'joms pa la dpa' ba'o/_/pad+mo dkar po la bzhugs pa ni/_bsod nams dang ye shes kyi tshogs yongs su dag pa'i rang bzhin no/_/sbyor ba'i las pad+mo dang dmar por gsungs la 'dir dkar por gsungs pa de yang sbyor ba'i rgyud ni thabs gtso bor gyur pa ste/_thabs
[\[121b\]]
[\[121b.1\]]kyis sems can rnams yongs su smin par grol bar bya ba'i don la zhes bstan pa'i phyir dmar po bstan to/_/rgyud 'dir ni shes rab gtsor gyur pa'i sgo nas shes rab kyi chos thams cad shin tu dag par chud pa'i mtshan nyid du dkar por bstan to/_/dung dang kun+da zla ba 'dra/_/
[\[121b.2\]]zhes pa ni sku'i kha dog dang me tog kun+da dang zla ba ltar dkar bar shes pa'o/_/snang ba mtha' yas thor tshugs gnas/_/zhes pa ni snang ba mtha' yas ni so sor rtog pa'i ye shes kyi rang bzhin te de'i mtshan mar bstan pa'o/_/gnyis su na sbyor ba'i rgyud las rigs so so'i dbang
[\[121b.3\]]bskur ba so so pad+mo'i rigs la snang ba mtha' yas kyis dbang bskur ba'i phyir ro/_/yid tsam 'dzum pa'i zhal zhes pa ni ting nge 'dzin du mi gnas par sems can gyi don du chos la sogs pa bshad pa'i phyir/_'dzum zhing zhal ma btsums pa'i don du/_de yi g.yas su bri ba ni/_/sgrol
[\[121b.4\]]ma'i lha mo grags chen te/_/ljang gu gdangs bzhin kha dog mang /_/bud med na chung tshad dang 'dra/_/thal sbyar me tog ut+pal thogs/_/'od rnams kun gyis kyang ni bskor/_/'od gsal kun kyang 'byung bzhin te/_/na bza' yang dag dkar mnabs pa'o/_/zhes pa ni spyan ras gzigs
[\[121b.5\]]kyi dbang po sems can gyi khams la gzigs nas bdag gi bsod nams dang ye shes kyi tshogs la sogs pa thams cad mtha' yas pa'i sems can thams cad kyi don du bsngos te bsgral kyang sems can de dag ma lus par 'khor ba las rgal bar ma gyur pa gzigs nas thugs rje chen
[\[121b.6\]]po'i shugs kyis bshums pa las sgrol ma'i lha mo mang po byung nas sems can thams cad sgrol bar byed pa'i gzugs su gyur pa ste de bas na sgrol ma'i lha mo'o/_/gzhan yang rnam pa du ma rgyud gzhan las shes par bya'o/_/grags chen zhes pa ni yon tan gyi tshig go/_/ljang gu gdangs
[\[121b.7\]]bzhin zhes pa ni kha dog dkar po dang sngon po dang ser po la sogs pa bsdus pa las ljang gur 'gyur te/_kha dog dkar po dang sngon po la sogs pa ni zhi ba dang rgyas pa dang mngon par spyod pa'i las kyi mtshan ma ste/_de dag gcig tu bsdus pa ni las thams cad byed pa'o/_/gzugs med
[\[122a\]]
[\[122a.1\]]po zhes pa ni sems can rnam pa mang po'i don du bar bar pho'i gzugs/_bar bar mo'i gzugs rnam pa du mar 'gyur ba'i phyir ro/_/bud med na chung tshad dang 'dra/_/zhes pa ni yon tan ma rdzogs te gzhon pa yang ma yin/_yon tan rnams las 'das pa'i byang chub nyid mya ngan
[\[122a.2\]]las 'das par gyur pa'i tshul du rgas pa yang ma yin te/_bsod nams dang ye shes kyi tshogs rgyas pa'i mtshan nyid ni tshad la bab pa'o/_/thal sbyar me tog ut+pal thogs/_/zhes pa ni rnam par grol ba'i sgo sna tshogs 'dzin pa ste/_de bas na ut+pala'i 'dab ma ral gri lta bu ni shes rab rnam
[\[122a.3\]]par grol ba'i sgo lta bur shes par bya'o/_/'od rnams kyis ni kun du bskor/_/zhes pa ni ye shes kyi 'od 'phro bas bskor ba'o/_/'jigs pa sel ba zhes pa ni zhi zhing rgyal po dang rkun po la sogs pa'i 'jigs pa brgyad sel bar byed pa'o/_/na bza' yang ni dkar po mnabs pa ni ngo tsha ba dang
[\[122a.4\]]ldan pa'i mtshan ma ste/_ji ltar gos kyis g.yogs shing mi snang bar bya ba bzhin du ngo tsha ba yang 'chab cing sba ba'i mtshan ma ste ngo tsha ba de dang ldan pa'o/_/dkar ba ni ngo tsha nyid rnam par dag pa'i mtshan ma'o/_/ci'i phyir ngo tsha ba dang ldan zhe na/_ngo tsha ba ni byang chub sems dpa'i yon tan de
[\[122a.5\]]bzhin du 'og nas 'chad do/_/khro gnyer ma ni g.yon phyogs bri/_/sngags kyi nor bu phreng 'chang ba/_/lha mo spyan gsum thor tshugs can/_/kha dog rnams kyang dkar po ste/_/'od kyi 'khor gyis de bskor ba/_/dkar po dmar po ser po rnams/_/zhes pa ni spyan ras gzigs kyi g.yon rol du
[\[122a.6\]]khro gnyer ma bri ste/_khro gnyer ma zhes pa ni 'bras bu la rgyus brlan pa'i mtshan ma ste spyan ras gzigs kyi dbang po'i smin mtshams kyi nang nas lha mo de phyung ste/_khro gnyer gyi rgyud las byung bas na khro gnyer ma zhes bya'o/_/sngags kyi nor bu'i phreng ba 'chang /_/zhes pa ni lha mo de khro bo'i bdag
[\[122a.7\]]nyid 'ba' zhig ma yin gyi/_pha rol tu phyin pa la sogs pa ldan par bstan pa ste/_sngags kyi nor bu pha rol tu phyin pa'i mtshan ma'o/_/spyan gsum pa ni khro bo'i bdag nyid do/_/thor tshugs can zhes pa ni 'og min gnam gyi lha rnams dang rigs mthun pa'i kha dog rnams kyang dkar po zhes pa ni
[\[122b\]]
[\[122b.1\]]yongs su dag pa'i mtshan nyid do/_/'od rnams 'khor gyis bskor ba zhes pa ni ye shes kyi 'od 'phro ba dang ldan pa'o/_/de ni/_dkar po dmar po ser po rnams/_/zhes pa ni 'od nyid kha dog de rnams dang ldan pa ste/_zhi ba dang rgyas pa la sogs pa'i las thams cad byed pa'i mtshan ma'o/_/khro gnyer
[\[122b.2\]]ma'i drung du bri ba ni/_mthu chen yang ni legs bri ba/_/dpa' bo na bza' dkar mnabs te/_/phyag na pad+mo snying brtser ldan/_/de yi pad+mo kha ma bye/_/'od kyi dkyil 'khor bskor ba'o/_/zhes pa ni khro gnyer ma'i drung du 'phags pa mthu chen po thob pa bri ste/_khro gnyer ma'i drung du bri ba ni mthu
[\[122b.3\]]chen te dpung du bya ba'i phyir ro/_/dpa' zhes pa ni sus kyang zil gyis mi gnon pa'o/_/na bza' dkar po mnabs pa ni yongs su dag pa'i mtshan nyid do/_/phyag na pad+mo snying brtser ldan/_/de yi pad+mo kha ma bye/_/zhes pa ni de'i phyag rgya'o/_/snying brtser ldan pa ni snying rje chen po dang ldan pa'o/_/
[\[122b.4\]]pad+ma kham bye ba ni spyan ras gzigs kyi dbang po dang khyad par bstan pa'o/_/'od kyi dkyil 'khor bskor ba'o/_/zhes pa ni ye shes kyi 'od 'phro ba dang ldan pa'o/_/mkhas pas de'i drung du bri ba ni/_grags 'dzin rig pa'i lha mo'o/_/de yi kha dog gser 'dra ba/_/rgyan kun gyis ni shin tu brgyan/_/me
[\[122b.5\]]tog tshoms cig bzang thogs pa/_/pri yang ku ste phyag g.yon par/_/zhes pa ni mthu chen po thob pa'i drung du grags 'dzin zhes pa'i lha mo bri ste/_de la grags 'dzin zhes pa ni sangs rgyas bcom ldan 'das rnams kyi yon tan grags pa rnams 'dzin pa'o/_/de'i kha dog gser 'dra ba ni rgyas
[\[122b.6\]]ba'i mtshan nyid do/_/me tog tshoms cig bzang thogs pa/_/pri yang ku ste phyag g.yon par/_/zhes pa ni lha mo de'i phyag rgya'o/_/sgrol ba'i lha mo'i drung du ni/_/dkar bar gnas par zhes bya ba'i lha mo der bri ste/_dkar bar gnas pa ni chos kyi dbyings rnam par dag pa la gnas pa'o/_/sgrol
[\[122b.7\]]ba'i lha mo'i drung du bri ba ni/_sgrol ma'i lha mo de rnams can rnams sgrol zhing las thams cad byed pa 'ba' zhig ma yin gyi/_chos dbyings rnam par dag pa la bsnyen par byed pa bstan pa'i phyir ro/_/na bza' dkar mnabs dza ta can/_/phyag rgya pad+mo blo can gyis/_/zhes pa ni na
[\[123a\]]
[\[123a.1\]]bza' dkar mo ni yongs su dag pa'i mtshan ma'o/_/phyag na pad+mo'i ni phyag rgyas pad+mo thogs pa'o/_/thor tshugs snga ma bzhin no/_/blo can gyis zhes pa ni sngags mkhan blo can gyis de ltar bri ba zhes pa'o/_/de'i 'og tu bri ba ni sngags pas/_rig pa'i rgyal po stobs can te/_/
[\[123a.2\]]nyi ma 'char ba'i kha dog 'dra/_/pad+ma dkar pos shin tu brgyan/_/ma rungs 'od 'bar phreng ba can/_/spu yang seng ge 'dra bar 'dug_/rta mgrin zhes su bsgrags pa ste/_/blo can spyan ras gzigs kyi'o/_/zhes pa ni dkar bar gnas pa'i lha mo'i 'og logs su 'phags pa rta mgrin bri ste/_
[\[123a.3\]]rig pa'i rgyal po zhes pa ni pad+mo'i rigs kyi rig pa'i rgyal po stobs can zhes pa ste mthu chen po'i yon tan no/_/nyi ma 'char ba'i kha dog 'dra/_/zhes pa ni kha dog dmar bar bstan pa'o/_/pad+mo dkar pos kun nas brgyan/_/zhes pa ni bsod nams dang ye shes kyi tshogs rnam par dkar bas
[\[123a.4\]]brgyan pa'o/_/ma rungs pa zhes pa ni khro bas 'jigs pa'i gzugs so/_/'od 'bar ba'i phreng ba can ni shes bya dang nyon mongs pa'i sgrib pa sreg par byed pa'i ye shes can te/_de bsregs nas chos kyi dbyings rnam par thar pa 'thob par 'gyur ba ste/_de bas na chos kyi dbyings rnam par
[\[123a.5\]]dag pa'i rang bzhin dkar bar gnas pa'i lha mo'i 'og zad du bri ste/_bar chad med pa'i lam gyi rang bzhin du shes par bya'o/_/spu yang seng ge 'dra bar 'dug_/ces pa ni seng ge ltar sus kyang zil gyis mi non pa'i mtshan ma'o/_/rta mgrin zhes su bsgrags zhes pa ni chos la 'bigs pa'i
[\[123a.6\]]ye shes myur zhing mgyogs pa rta dang 'dra ba dang /_sems can gyi don bya ba la mgyogs pa rta dang 'dra ba'i phyir rta mgrin zhes bya'o/_/blo can spyan ras gzigs kyi'o/_/zhes pa ni de dag spyan ras gzigs kyi 'khor lo can gyis shes par bya'o zhes pa ste de dag gi pad+mo'i rigs kyi dkyil 'khor rang
[\[123a.7\]]bzhin gyi dkyil 'khor gyi gzugs brnyan du bris pa ste/_rang bzhin gyi dkyil 'khor thams cad ni mtha' yas pas brir yang mi lang bas/_dkyil 'khor 'di dag thams cad ni rang bzhin gyi dkyil 'khor sdud pa'i sgor gyur par shes par bya'o/_/sangs rgyas rnams ni lho phyogs su/_/
[\[123b\]]
[\[123b.1\]]byang chub sems dpa' mgon rnams kyi/_/phyag rgya mthu can bri ba ni/_/re ba thams cad yongs 'grub pa/_/yid bzhin nor bu zhes su grags/_/pad+mo dkar la gnas par ro/_/zhes pa ni 'das pa'i sangs rgyas rnams kyi phyag rgya gru gsum pa'i lho phyogs su/_byang chub sems dpa' rnams kyi phyag rgya
[\[123b.2\]]nor bu yid bzhin 'dra ba bri ste/_byang chub sems dpa' rnams bri na/_grangs med mtha' med pas de rnams sdud pa'i sgor gyur pa'i phyag rgya bri bar shes par bya'o/_/skal ba chen po zhes pa ni bsod nams dang ye shes kyi tshogs dang ldan pa la bya'o/_/gnyis su na bsnyen pa chen po zhes kyang bya ste
[\[123b.3\]]sems can mang pos bsnyen pa'i phyir ro/_/bya ba yongs su rdzogs pa zhes bya ba ni/_sems can thams cad kyi bsam pa ji lta ba bzhin du don byed pa'o/_/yid bzhin nor bu zhes bsgrags pa/_/zhes pa ni re ba yongs su rdzogs par byed pa yid bzhin gyi nor bu bzhin pa'o/_/yang na phyag rgya
[\[123b.4\]]yid bzhin gyi nor bu ltar bri zhes pa'o/_/pad+mo dkar po gnas pa ni bsod nams dang ye shes kyi tshogs rnam par dkar ba las byung ba'o/_/mgon po yi ni lho phyogs su/_/snang mdzad chen de'i zhes pa nas/_/'od kyis bskor ba rdo rje 'chang /_/zhes pa'i bar du phyag na rdo rje'i bye brag ste/_
[\[123b.5\]]bcom ldan 'das rnam par snang mdzad kyi lho phyogs su bri'o/_/de yang nan tan ye shes kyi mtshan nyid de/_bcom ldan 'das kyi g.yon phyogs su bri ba ni rgyan sna tshogs kyis brgyan la 'gying ba'i tshul du gnas pas bcom ldan 'das zhi ba dang rjes su mthun pa'i phyir g.yon du bri'o/_/re ba kun ni
[\[123b.6\]]rdzogs par byas pa bzhin du sems can gyi don byed pa'i nan tan byed pas na/_sems can thams cad kyi bsam pa yongs su rdzogs par byed pa'o/_/'phro ba mtha' yas rgya chen po/_/zhes pa ni sems can gyi don du mtha' yas par rgyu ste/_de yang rgya che ba'i rgyu'o/_/'od kyis bskor ba ni ye
[\[123b.7\]]shes kyi 'od 'phro bas bskor ba'o/_/rdo rje 'chang ba ni ye shes lnga'i rang bzhin gyi rdo rje 'chang ba'o/_/de yi g.yas su bri ba ni/_/mA ma kI zhes bya ba ni/_/lha mo phyag na rdo rje 'chang /_/rdo rje rgyan gyis brgyan pa'o/_/zhes pa ni rdo rje'i yum bya ba nan tan gyi ye shes dang ldan pa'i shes rab
[\[124a\]]
[\[124a.1\]]kyi pha rol tu phyin pa'i rang bzhin te/_mA ma kI zhes pa ni/_mA ma kI ni phyag na rdo rje'o/_/mA ma kI bas mA ma kI zhes bya'o/_/phyag na rdo rje ji ltar mA ma kI zhe na/_gdug pa dang ma rungs pa rnams gdug pa'i bya ba byed pa la ma byed ces 'gog pa ste/_ma byed pa zhes bya ste/_
[\[124a.2\]]yum de'i ma byed ces bya'o/_/rdo rje 'chang ba ni ye shes kyi rang bzhin gyi phyag na rdo rje rtse gsum pa 'chang ba'o/_/rdo rje'i rgyan gyis brgyan zhes pa ni rgyan rnams kyi mtshan ma rdo rjes btab pa ste/_rdo rje rigs kyi mtshan ma'o/_/de yi 'og zad bri ba ni/_/stobs chen rdo rje kha ba can ma/_/lha mo
[\[124a.3\]]zha 'bring bas bskor te/_/bzhin ni yid tsam 'dzum pa ste/_/zhes pa ni yum shes rab kyi pha rol tu phyin pa de'i bar chad pa med pa'i lam gyi rang bzhin pas de'i 'og tu bri ste/_rdo rje rtse can ma zhes pa ni chos nyid la 'bigs par byed pa'i ngang tshul can no/_/stabs can zhes pa ni de'i yon tan
[\[124a.4\]]no/_/lha mo zha 'bring mas bskor ba zhes pa ni de ma thag pa'i lam gyi yan lag rnams dang ldan pa'o/_/yang na rgyal po'i 'khor bas mngag gzhug ma la sogs pa srid pa'i phyir ro/_/de bzhin yid kyis 'dzum pa ste/_/zhes pa ni ting nge 'dzin du ma zhugs pas sems can gyi don mdzad pa'i
[\[124a.5\]]phyir ro/_/g.yon du sngags pas bri ba ni/_/rdo rje lu gu rgyud ces bya/_/rdo rje lu gu rgyud thogs pa/_/rang gi 'khor gyis bskor ba ste/_/kha dog pri yang ku ba zhin sngo/_/rdo rje mtshan mas mtshan byas pa'o/_/zhes pa ni phyag na rdo rje g.yon du rdo rje lu gu rgyud ces bya ba bris te/_lu gu rgyud ni
[\[124a.6\]]'phags pa'i lam gyi rang bzhin te/_sems can rnams lam der 'dren zhing 'dzud par byed pa'i mtshan ma'o/_/yang na rgyal po'i 'khor gyis phul bas gdug pa dang ma rungs pa rnams bzung zhing 'dogs pa'i mtshan nyid do/_/rang gi 'khor gyis bskor ba ste/_/zhes pa ni rdo rje lu gu rgyud
[\[124a.7\]]ma de nyid kyi 'khor mngag gzhug ma la sogs pa rnams kyis bskor ba'o/_/rdo rje mtshan mas mtshan byas pa'o/_/zhes pa ni rgyan rnams la rdo rje mtshan gyis btab pa'o/_/phyag na rdo rje 'og logs su/_/zhes pa nas/_khro bo chen po 'di 'dra bas/_/pad+mo'i gdan la gnas par bri/_/
[\[124b\]]
[\[124b.1\]]zhes pa'i bar du phyag na rdo rje'i bya ba nan tan gyi ye shes bar chad med pa'i lam gyi mtshan nyid du gyur pa khro bo zla ba thig le'i bye brag ste/_ma zad 'og tu bri ba ni bya ba nan tan gyi ye shes la sbyor ba bar chad med pa'i lam gyi rang bzhin pas bya ba nan tan gyi ye shes kyi sar ma phyin pa'i 'og tu
[\[124b.2\]]bri'o/_/khro bo khams gsum grags pa zhes pa ni yon tan gyis 'jig rten gsum du grags pa'o/_/bgegs dang dgra chen zhi bar byed/_/ces pa ni lha dang gnod sbyin las 'byung ba'i bgegs rnams mi la sogs pa'i dgra sel bar byed pa'o/_/zla ba ltar yongs su dag cing sems
[\[124b.3\]]can thams cad kyi rgyud tshim par byed pa'i rang bzhin no/_/thig le ni thig le'i mtshan ma dang ldan pa'am/_yang na ni ti la ka zhes pa ni rgya gar skad du gtso bo'i rnam pa la bya ste/_khro bo zla ba'i gtso bo lta bur zhes bya'o/_/spyan gsum pa ni ye shes kyi spyan lhag par mnga' ba'am khro
[\[124b.4\]]ba'i mtshan ma'o/_/mche ba bzhi pa ni stong pa nyid dang mtshan ma med pa dang smon pa med pa dang rang bzhin gyis 'od gsal ba'i rnam par thar pa'i sgo dang ldan pa'o/_/'od ni dbyar gyi sprin 'dra bar/_/zhes pa ni kha dog dbyar gyi sprin 'dra ba ste/_dbyar gyi sprin gyi rlung dang char par bcas pa'i
[\[124b.5\]]bag gnas pa ste/_de dang 'dra bas las thams cad byed pa'i mtshan ma'o/_/drag po rgod pa'i sgra 'byin pa/_/zhes pa ni rgod pa'i sgras thams cad khengs shing gnod par 'gyur ba'i sgra 'byin pa'o/_/rdo rje'i rgyan gyis shin tu brgyan/_/zhes pa rgyan rnams la rdo rje mtshan mas btab pa'o/_/
[\[124b.6\]]mtha' yas 'khor gyis bskor ba ni/_/khro bo'i 'khor gyis bskor ba zhes pa ni 'khor phal dang khro bo grangs med pas bskor ba'o/_/lag pa brgya stong du ma zhes pa ni lam gyi yan lag brgya stong du mas sems can rnams 'phags pa'i lam la 'dzud pa'am/_yan lag de rnams kyis lam
[\[124b.7\]]gyi sgrib pa mang po rnams sel ba'i mtshan ma'o/_/mtshon cha du ma sna tshogs zhes pa ni lam gyi yan lag yon tan rnams rdo rje la sogs pa'i mtshon char gyur pa'o/_/khro bo chen po de 'dra bar/_/pad+mo'i gdan la gnas par bri/_/zhes pa ni gong du smos pa'i tshul du bri ste 'khor yan lag
[\[125a\]]
[\[125a.1\]]mang po rnams ni yid kyis bsam par bya ste/_nyung zad ci 'os par bri bar bya'o/_/de yi nub tu song nas ni/_/rdo rje 'dzin pa mang du bri/_/lag na rdo rje mtshon cha thogs/_/mthu chen kha dog sna tshogs pa/_/dpa' bo 'od kyi 'khor gyis bskor/_/sems can kun gyi don
[\[125a.2\]]byed pa'o/_/zhes pa ni phyag na rdo rje'i 'khor rdo rje 'dzin pa rnams bri ste/_ming dang cha lugs gsang ba'i dkyil 'khor las 'byung ba dang sbyar bar bya'o/_/sngags mgon gyi ni 'og logs su/_/nai r-i ti ni phyogs logs su/_/zhes pa nas/_khro bo lta bu gzhon nu'i gzugs/_/zhes
[\[125a.3\]]pa'i bar du bcom ldan 'das rnam par snang mdzad nyid kyi mnyam pa nyid kyi ye shes kyi bar chad med pa'i lam du gyur pa/_bcom ldan 'das kyi 'og ma zad du 'phags pa mi g.yo mgon bri ba'i bye brag gsungs pa ste/_lag na ral gri thogs pa ni shes bya dang nyon mongs pa'i sgrib pa
[\[125a.4\]]gcod pa'i shes rab kyi mtshan nyid do/_/zhags pa ni lam gyi mtshan nyid do/_/lam der sems can thams cad 'dren zhing 'dzud pa'o/_/mig gcig btsums pa ni/_bar chad med pa'i lam gyi rang bzhin pas chos kyi dbyings rnam pa thams cad du ma chud cing mnyam pa nyid kyi ye shes
[\[125a.5\]]yongs su rdzogs pa'i mtshan ma'o/_/'bar bas bskor ba'i nang du 'dug_/ces pa ni sgrib pa sel ba'i ye shes dang ldan pa'o/_/mkhregs pa ni phyin ci ma log pa yongs su rdzogs pa'i lam gyi rang bzhin pas brtan zhing mi 'gyur ba'o/_/gzhon nu ma'i gzugs ni bar chad med pa'i lam
[\[125a.6\]]la dang po zhugs pas lam rgyas pa'i mtshan ma ste/_de bas na bar chad med pa'i lam rgyas pa'i mtshan nyid khams gsum rnam par rgyal ba rlung gi phyogs su gzhag go/_/bris nas blo can 'gro ba ni/_/rlung phyogs su ste nan tan bya/_/zhes pa nas/_zad pa'i dus bzhin 'dug pa'o/_/zhes
[\[125a.7\]]pa'i bar du bcom ldan 'das rnam par snang mdzad mnyam pa nyid kyi ye shes kyi bar chad med pa'i lam rdzogs pa'i rang bzhin khams gsum rnam par rgyal ba bri ba'i bye brag gsungs pa ste/_zad pa'i dus bzhin 'dug pa'o/_/zhes pa ni zad pa'i tshe nyi ma dang zla ba med de mun nag tu
[\[125b\]]
[\[125b.1\]]'gyur te/_khro bo de'i kha dog kyang mun pa dang 'dra ba nag po bri zhes pa'i don to/_/de bzhin nang rol bris pa rnams/_/rgyas pa ru ni bshad pa yin/_/zhes pa ni snying po'i dkyil 'khor du sku mi zad pa la sogs pa'i rgyan rang bzhin gyi dkyil 'khor rnams sdud par 'gyur ba ye shes lnga'i
[\[125b.2\]]mtshan ma 'khor dang bcas par bshad ces pa'o/_/da ni dkyil 'khor gnyis pa'i snam bu'i sku mi zad pa'i rgyan sdud par gyur pa sprul pa'i sku shAkya thub pa dang /_dbang po dang gshin rje la sogs pa'i tshul du bstan pa 'khor dang bcas pa bri bar bshad par bya ste/_gnyis po'i cha ni
[\[125b.3\]]nges pa ru shar phyogs kyi dbus su cha gnyis rnam par brtags pa'i sgo khyud kyi nang rol du/_sngags pas bri ba shAkya thub/_/rgyas pa gser gyi kha dog 'bar/_/mtshan mchog sum cu rtsa gnyis ldan/_/mgon po chos gos gsol bzhin te/_/gtso bo chos kyi don byed pa/_/pad+ma
[\[125b.4\]]dkar po'i gdan la bzhugs/_/bzhugs pa chos kyang 'chad pa bzhin/_/zhes pa'i bar du bcom ldan 'das shAkya thub pa dkyil 'khor nyis rim gyi shar gyi ngos cha gnyis bgos pa'i dbus su bab pa'i sgo khyud kyi nang du bris te shAkya thub pa zhes pa ni/_shAkya'i rigs las byung zhing
[\[125b.5\]]lus dang ngag yid gsum thub pa'i ngang tshul can no/_/shar phyogs su bri ba ni bcom ldan 'das rnam par snang mdzad pas sngar byang chub kyi shing drung du mngon par byang chub pa bstan pa'o/_/gser gyi kha dog ni rgyas pa'i mtshan ma ste bsod nams dang ye shes kyi tshogs rgyas pa'i rang bzhin gyi
[\[125b.6\]]phyir ro/_/'bar ba dang bcas pa ni kun du sangs rgyas pas sgrib pa sreg pa'i rang bzhin gyi ye shes dang ldan pa'o/_/mtshan mchog sum cu gnyis dang ldan/_/zhes pa ni gtsug tor bltar mi snang ba la sogs pa skyes bu chen po'i mtshan gzhung las grags pa'o/_/chos gos ngur smrig
[\[125b.7\]]gsol ba ni 'khor ba la ni ma chags pa dang /_snying rje'i dbang gis sems can thams cad la chags pa bstan pa ste/_chos gos tshon gyis zhes pa ni snying rjes sems can la chags pa bstan pa'o/_/dmar po nyid du mi gsal bar ngur smrig tu gyur pa ni 'khor ba la ma chags par
[\[126a\]]
[\[126a.1\]]bstan pa'o/_/gtso bo bstan pa'i don byed pa zhes pa ni/_'khor rnams la slob cing ston pa'i don byed pa'o/_/pad+ma dkar po'i gdan ni bsod nams kyi tshogs yongs su dag pa'i mtshan ma ste snga ma bzhin no/_/chos 'chad bzhin du bzhugs pa ni gzhung las grags pa'o/_/
[\[126a.2\]]de yi g.yas phyogs logs su ni/_/lha mo sangs rgyas spyan zhes bya/_/zhal ras zhi ba'i yid 'dzum par/_/'od kyi 'khor gyis shin tu bskor/_/mnyam med sku yang shin tu dngas/_/de ni shAkya thub pa'i yum/_/zhes pa ni sangs rgyas pa'i shes rab yum gyi gzugs gyur pa shAkya thub pa'i
[\[126a.3\]]g.yas rol gyi byang phyogs logs su bri ste/_sangs rgyas shAkya thub pa shes rab de las byung ba'i phyir/_sangs rgyas kyi yum zhes bya'o/_/sangs rgyas kyi spyan zhes pa ni gzigs pa'i rang bzhin pas shes rab la bya'o/_/zhal ras zhi pa yid 'dzum pa ni zhi bshes bya dang nyon mongs pa'i
[\[126a.4\]]sgrib pa dag pa'o/_/yid tsam 'dzum pa ni chos ston pa'i mtshan ma'o/_/'od kyis shin tu bskor zhes pa ni kun du sangs rgyas pa la shes bya dang nyon mongs pa sreg pa'i ye shes dang ldan pa'o/_/mnyam pa med pa ni ji bzhin pa med pa'i ye shes kyi rang bzhin pas tshad 'di tsam mo zhes bzung zhing
[\[126a.5\]]gzhal du med pa'o/_/de yi g.yas phyogs bri ba ni/_/rig pa smin mtshams zhes grags pa/_/lha mo pad+ma'i steng bzhugs par/_/dung dang zla ba'i 'od 'dra ba/_/yid bzhin nor bu lag na thogs/_/re ba kun kyang rdzogs par byed/_/ces pa ni sangs rgyas spyan gyi g.yas rol byang phyogs su smin
[\[126a.6\]]mtshams zhes bya ba'i rig ma bri ste/_sangs rgyas kyi smin mtshams na skyes bu chen po'i mtshan thig le 'dra ba de'i ting nge 'dzin gyi gzugs su gyur ba'i lha mo ni smin mtshams zhes bya'o/_/mgon po'i g.yon logs sngags mkhan gyis/_/legs par gtsug tor lnga bri zhes pa nas/_kun
[\[126a.7\]]kyang nan tan cher bri ba/_/gnas rnams kyang ni lnga nyid du/_/zhes pa'i bar du bcom ldan 'das kyi g.yon rol lho phyogs su gtsug tor lnga bri ste/_gtsug tor zhes pa ni bcom ldan 'das kyi gtsug nas byung ba ste/_'bras bu rgyu las brlan te mtshan gsol ba'o/_/'di rnams kyi phyag rgya la sogs
[\[126b\]]
[\[126b.1\]]pa ni/_zhib tu gsang ba'i dkyil 'khor las smos pas na 'dir ma bshad do/_/de rnams kyi ni byang phyogs su/_/gtsang bar gnas dag legs par bri/_/zhes pa'i bar du gtsug tor lnga'i g.yon rol lho phyogs su gzugs med pa'i khams kyi lha rnams la sku mi zad ba'i rgyan gyis khyab par mdzad
[\[126b.2\]]pa'i sgor gyur pa gnas gtsang ma'i ris kyi lha rnams bri ste/_gzhung las byang phyogs su smos na/_ci'i phyir lho phyogs su bri zhe na/_gtsug tor lnga'i byang phyogs na shAkya thub pa la sogs pa bzhugs pas bri ba'i skabs med de/_lho phyogs su bri bar mngon no/_/gnyis su na skad kyi gzhung gis
[\[126b.3\]]kyang byang phyogs su zhes pa'o/_/lho phyogs bya ba'i phyir ro/_/mdzod spu'i g.yas logs byang phyogs su/_/gtsug tor gsum po nyid kyis te/_/cher 'byung ba yi gtsug tor dang /_/de bzhin gyen du 'byung ba dang /_/mtha' yas dbyangs kyi sgra dang ste/_/de rnams nan tan legs par bri/_/
[\[126b.4\]]zhes pa ni/_mdzod spu'i g.yas rol byang phyogs su/_/gtsug tor gsum rnams bri ba ste/_/dkar po ser skya ser gdangs te/_/zhes pa ni gtsug tor gsum po de dag nyid kyi kha dog ste/_ser skya ni yungs kar gyi kha dog 'dra'o/_/ser gdangs ni gser gyi kha dog 'dra'o/_/mthu chen gtsug
[\[126b.5\]]tor lnga po gsum du bya ba gzhan gyi ste zhes pa'i gtsug tor gsum po las gzhan pa gtsug tor lnga po sngar smos pa rnams kha dog gsum du bya'o zhes pa ste kha dog rnam pa gsum po zhes pa yang dkar po dmar po ser po zhes pa'o/_/gtsug tor lnga la kha dog gsum ni gtsug tor gsum dang sbyar/_
[\[126b.6\]]gtsug tor gnyis ni kha dog de dag nyid las dkar po dang dmar po gnyis dang sbyar ro/_/de dag smon lam mthu can zhes pa ni de dag kun kyang bcom ldan 'das shAkya thub pa'i smon lam gyi mthu las byung ba'o zhes pa'o/_/de nas sngags pa me'i phyogs su me ni drang srong che ba dang bcas pa zhes pa nas
[\[126b.7\]]ril ba spyi blugs dang /_sngags nor thogs zhes pa'i bar du shar dang lho'i mtshams su 'khor me'i drang srong rnams dang bcas par bri ba'i bye brag de rnams kyang sku mi zad pa'i rgyan nyid me'i drang srong la sogs pa gdul ba'i phyir me'i gzugs su gyur pa'o/_/de nas lho yi phyogs su ni/_/song nas gshin rjer
[\[127a\]]
[\[127a.1\]]khri bar bya/_/lag na dbyig thogs ma he zhon/_/'od kyi kha dog dbyar sprin 'dra/_/ma mo rnams dang dus mtshan dang /_/'chi byed rnams kyis bskor ba'o/_/zhes pa ni sku mi zad pa'i rgyan de nyid gshin rje la sogs pa gdul ba'i phyir yi dwags kyi rgyal po gshin rje'i gzugs su
[\[127a.2\]]gyur pa ste/_de'ang lho'i phyogs kyi sgo khyud kyi nang du bri ste/_ma he zhon pa ni de'i theg pa ste/_'jig rten gyi theg pa pas ma he ltar dkar po ma yin pa'o/_/dbyig pa thogs pa ni shes rab kyi mtshan ma ste dbyig pa zlum po bcad pa'i rang bzhin ma yin pa ni 'khor ba rgyud las legs nyes kyi 'bras bu
[\[127a.3\]]ston pa la sogs pa 'chad pas 'khor ba'i rgyud gcod pa ma yin pa'o/_/nai r-i'i phyogs su ni ri bri'o/_/'jigs pa lag na ral gri can/_/zhes pa ni lho nub kyi mtshams su 'bar ba rnams gdul ba'i phyir sku mi zad pa'i rgyan de nyid 'bar ba'i rgyal po ni ri'i gzugs su gyur pa'o/_/de
[\[127a.4\]]nas blo can bri ba ni/_nub byang phyogs su bri ba lha'i rgyal po ste/_ri rab rtse gnas lhas bskor ba/_/lag na rdo rje cod pan can/_/rgyan kun gyis ni brgyan pa'o/_/zhes pa ni 'dod pa'i lha rnams gdul ba'i phyir sku mi zad pa'i rgyan de nyid lha rnams kyi rgyal po dbang po'i gzugs su gyur pa ste/_
[\[127a.5\]]de yang byang phyogs kyi ngos sgo khyud kyi nang du bri'o/_/de yang ri rab kyi rtse mo la gnas shing 'khor lha rnams kyis skor bar bri ste cod pan gyi rgyal po'i tshul 'dzin pas so/_/rdo rje ni de'i ye shes kyi mtshan ma'o/_/gnyis su na lag cha'o/_/de yi shar du ba ru Na/_/lag na zhags pa thogs
[\[127a.6\]]pa bri/_/zhes pa ni chu'i dbang po shar phyogs su bri ste/_zhags pa ni de nyid kyi lam gyi rang bzhin no/_/shar phyogs su bri ba ni pUrba zhes pa sngon gyi tshig ste/_bskal pa 'byung ba'i 'og tu chu'i dkyil 'khor gyis thog mar gzhi btsugs pa'i phyir ro/_/nyi ma'i shing rta steng 'dug
[\[127a.7\]]pa/_/zhes pa ni chu'i rgyal po'i shar phyogs su nyi ma bri ste shing rta ni nyi ma'i bzhon pa'o/_/shar phyogs su bri ba ni sngon gyi tshig ste/_bskal pa 'byung ba'i 'og tu 'jig rten pa rnams kyi nang na nyi ma dang zla ba dang por 'byung ba'i phyir ro/_/rgyal dang rnam par rgyal ba yang /_/de yi g.yas logs
[\[127b\]]
[\[127b.1\]]bri bar bya/_/zhes pa ni nyi ma'i chung ma gnyis so/_/de yi g.yas phyogs tshangs pa ste/_/gdong bzhi pa la ral pa can/_/oM zhes 'byin cing nan tan byed/_/ngang pa pad+ma'i steng gnas pa/_/zhes pa ni dbang po'i g.yas logs nub phyogs su tshangs pa bri ste/_gdong bzhi pa ni smrang
[\[127b.2\]]bzhi so so nas 'byung ba'o/_/ngang pa pad+ma'i steng gnas pa/_/zhes pa ni tshangs pa'i bzhon pa ngang pa ste/_ngang pa'i steng na pad+ma bzhag pa la 'dug par bri'o/_/oM gyi sgra 'byin pa'i tshul dang phyag rgya ni gsang ba'i dkyil 'khor du bshad pa dang sbyar ro/_/de yi nub tu bri ba ni/_/sa yi lha
[\[127b.3\]]mo dbyangs can dang /_/gtogs 'dod phung po de bzhin rlung /_/dbang po che dang zla ba ste/_/nub kyi phyogs su gnas pa ni/_/nan tan chen por byas la bri/_/zhes pa ni nub phyogs kyi ngos su gtogs 'dod la sogs pa'i lha de dag lho phyogs nas brtsams te rim pa ji lta ba
[\[127b.4\]]bzhin du bri'o/_/nub phyogs su bri ba ni/_sgo nub tu gtod pas sgo khar bri ba ste/_dbang po dang gtogs 'dod la sogs pa'i lha de rnams 'jig rten las 'das pa'i lam du 'jug pa'i sgor gyur pa'i phyir ro/_/de rnams kyang sku mi zad pa'i rgyan de nyid de/_lha de dag gdul ba'i phyir de dag
[\[127b.5\]]nyid kyi gzugs su gyur pa ste/_sku mi zad pa'i rgyan de la sogs pa de dag gi gzugs su gyur pa yang cha lugs de dag 'dra mod kyi/_de dag ngag gcig cing gdul ba'i phyir mthu dang rdzu 'phrul la sogs pa de dag las lhag par shes par bya'o/_/de bzhin du gshin rje la sogs pa gzhan
[\[127b.6\]]yang sbyar ro/_/de dag bri ba sngags pa yis/_/mi 'khrugs pa yi yid kyis te/_/thub pa rgyal po'i 'og tu bri/_/khro bo 'di dag bri bar bya/_/gzhan gyi mi tshugs khro chen dang /_/gzhan gyis mi tshugs lha mo dang /_/sa bdag lag na bum pa thogs/_/gus par de dag 'khor bzhin
[\[127b.7\]]du'o/_/khro bo gzhan gyis mi thub pa ni bcom ldan 'das shAkya thub pa'i bar chad med pa'i rang bzhin no/_/lha mo gzhan gyis mi thub pa ni bcom ldan 'das shAkya thub pa'i mthu brtan par gyur pa'o/_/sa'i lha mo lag na bum pa thogs pa ni bcom ldan 'das kyi dpang du gyur pa ste de dag
[\[128a\]]
[\[128a.1\]]kyang bcom ldan 'das shAkya thub pa'i spyan snga ma zad 'og tu bri'o/_/klu chen dga' bo nye dga' bo/_/nan tan tu ni bri bar bya/_/sgo ba gnyis kyi mdun du ste/_/shAkya seng ge sbyong ba yi/_/zhes pa ni klu'i rgyal po gnyis sgo pha rol tshu rol nas gcig la gcig phyogs par bri ste
[\[128a.2\]]chab sgo bar shes par bya'o/_/gzhan yang shAka thub phyag rgya dang /_/sngags rnams dkyil 'khor bar bshad pa/_/rgyud rnams kun las byung ba yang /_/dbang po yis ni bri bar bya/_/zhes pa ni bcom ldan 'das shAkya thub pa'i phyag rgya lhung bzed dang gseg shang la sogs pa rgyud las 'byung
[\[128a.3\]]ba rnams ji ltar rigs par bya'o zhes pa'o/_/da ni 'phags pa 'jam dbyangs la sogs pa byang chub sems dpa' chen po rnams chos nyan pa'i tshul du bzhugs pas bri bar bshad de/_de la chos nyan pa ni lugs kyi chos dang thob pa'i chos te/_lugs kyi chos ni zhal nas gsungs
[\[128a.4\]]pa rnams so/_/thob pa'i chos ni sku mi zad pa'i rgyan gyi dkyil 'khor nang logs pa gnyis po nang du sku bzhi po 'khor dang bcas pa ste/_de bas na de dag chud par bya ba'i phyir byang chub sems dpa' de rnams kyis yongs su bskor zhing mdun du byas pa'i tshul du bri bar bstan te/_byang chub
[\[128a.5\]]sems dpa' de rnams kyi pha rol tu phyin pa las skyes pa she dag par shes par bya'o/_/sngags pa de nas byung nas su/_/cha gsum gtan la bab pa der/_/mchog sbyin rdo rje bri ste zhes pa nas/_kun nas 'khor bar sngags pa yis/_/mtshan ma bzang po'i 'od kyis so/_/zhes pa'i bar du'o/_/
[\[128a.6\]]shar phyogs kyi ngos kyi sgo khyud kyi nang du 'phags pa 'jam dbyangs bri bar bya ste/_de yang sgra'i rjes su 'gro ba'i shes rab kyi rang bzhin te/_chos thams cad kyi spyi dang rang gi mtshan nyid blos brtags shing dpyad nas chud par byed pa ste/_de bas na de ltar chud nas sgrib pa thams cad rnam par
[\[128a.7\]]spong ba'i byang chub sems dpa' phyi nas lho phyogs su bri ste/_de ltar sgrib pa spangs nas bzod pa dang dga' bar ldan pa'i rang bzhin sa'i snying po byang phyogs su bri ste/_de ltar bzod pa dang dga' bar ldan pa thob nas chos thams cad stong pa nyid nam mkha' ltar chud pa'i rang bzhin nub
[\[128b\]]
[\[128b.1\]]phyogs su bri ste/_rnam par grol ba'i rim pa de lta bas na/_dang po nyid du shar phyogs su shes rab kyi rang bzhin 'phags pa 'jam dpal bri'o/_/mchog sbyin rdo rje zhes pa ni 'phags pa 'jam dpal phyag na rdo rjes mchog byin te/_phyag na rdo rjes sngags kyi rgyud 'chad pa'i dbang
[\[128b.2\]]bskur te de ltar rdo rje mchog byin zhes bya'o/_/zur phud lnga dang ldan pa ni ye shes lnga'i rang bzhin no/_/gzhon nu bris pa'i gzugs 'dzin pa ni gzhon nu'i sa 'dzin pa ste chos kyi rgyal po'i gzugs su bzhugs pa'o/_/lag na ut+pal thogs pa ni rdo rje can te/_lag pa g.yon
[\[128b.3\]]pa zhes pa ni ye shes lnga'i mtshan ma'i rdo rje'i ut+pala'i steng du gzhag pa lag pa g.yon na thogs pa ste/_rdo rje ni mchog byin pa'o/_/ut+pal ni shes rab kyi ral gri'i mtshan ma'o/_/rab tu dgod bzhin 'dug pa'o/_/zhes pa ni shes rab kyi chos ston pa'i mtshan ma'o/_/mtshan bzang ldan
[\[128b.4\]]pa'i 'od kyis te/_/zhes pa ni 'od 'phro ser po dang dkar po la sogs pa dang ldan pa ste/_nag po la sogs pa'i 'od med pa'o/_/de bri ba ni/_gzhon nu dra ba'i 'od can te/_/lag na rin chen dra ba thogs/_/pad+ma dkar po'i stan la ste/_/rgyal ba'i sras la lta bar bri/_/zhes pa ni 'phags
[\[128b.5\]]pa 'jam dpal gyi 'khor dra ba'i 'od ces bya ba ni g.yas rol byang phyogs su bri ste/_dra ba'i 'od ces pa ni 'od rnams rgyun mi 'chad par gcig la gcig 'brel pa dang ldan pa ni dra ba'i 'od ces bya/_lag na rin chen dra ba thogs/_/zhes pa ni phyag dra ba 'dra ba la rin po ches spras pa thogs pa'o/_/
[\[128b.6\]]pad+ma dkar po'i gdan la bzhugs pa ni bla ma bye brag yod par bya ba'i phyir ro/_/rgyal ba'i sras la lta bar bri/_/zhes pa ni 'phags pa 'jam dpal nyid la lta bar bri ba'o/_/mchog sbyin rdo rje g.yon rol du/_/mngag gzhug ma ni lnga bri zhes pa nas/_'gugs pa zhes su bsgrags pa ste/_/
[\[128b.7\]]zhes pa'i bar du 'phags pa 'jam dpal gyi 'khor mngag gzhug ma rnams ming gis smos pa lnga g.yon rol du bri bar bya'o/_/blo can rnams kyis mngag pa rnams kyi ni/_/'og tu ci bgyi zhes pa lnga po bri/_/zhes pa ni mngag gzhug ma de lnga'i g.yog ci bgyi zhes pa lnga mngag gzhug rnams
[\[129a\]]
[\[129a.1\]]kyi ma zad du bri bar bya'o/_/g.yog gnyis po yang bri ba ni/_/dra ba'i 'od can gyi ste zhes pa ni dra ba'i 'od kyi drung de'i g.yog gnyis bri bar bya/_de rnams ni 'phags pa 'jam dpal gyi 'khor te/_kha dog dang phyag rgya la sogs pa ni gsang ba'i dkyil 'khor du blta bar bya'o/_/lho
[\[129a.2\]]phyogs su ni sngags mkhan gyis/_/byang chub sems dpa' cher grags pa/_/sgrib pa kun sel de ru bri/_/gtso bo'i rang bzhin nor bu thogs/_/zhes pa ni lho phyogs kyi sgo khyud kyi nang du sgrib pa thams cad rnam par sel ba bri ste/_sgrib pa thams cad rnam par sel zhes pa ni shes bya dang nyon mongs
[\[129a.3\]]pa'i sgrib pa thams cad spangs zhes pa'i don to/_/gnyis su ni rgyu'i tshe 'dod pa dang sred pa dang na sems la sogs pa'i sgrib pa lnga bsal te/_de rnams mi bskyod pa las byung bas na 'bras bu la rgyus brlan pa la yang bya'o/_/de yi go gnyis bor nas su/_/dpa' bo brgyad po rnams bri ste/_/zhes
[\[129a.4\]]pa nas/_blo gros bsam pas de bzhin no/_/zhes pa'i bar du mgon po'i 'khor brgyad po rnams g.yas su bzhi g.yon du bzhi rim bzhin du bris te/_cha gnyis bor pa ni dpon g.yog gi mtshams kyi gral dpag pa'i phyir ro/_/byang chub sems dpa' de rnams kyi ming ni don gyi rjes su mthun
[\[129a.5\]]par shes par bya'o/_/lho phyogs de ni bor nas su/_/byang gi phyogs su song la ni/_/zhes pa nas/_byang chub sems dpa' grags chen po/_/zhes pa'i bar du sa'i snying po byang chub sems dpa' byang phyogs kyi ngos kyi sgo khyud kyi nang du bri ba ste/_bzod pa rab tu dga' ldan pa/_/zhes pa ni bzod pa
[\[129a.6\]]rnam pa gsum dang ldan pa ste/_zab mo'i chos la bzod pa dang sdug bsngal ba la bzod pa dang pha rol gyi gnod pa byas pa bzod pa'o/_/dga' bar ldan pa ni rang gi rnam par thar ba'i sgos rangs shing dga' ba'o/_/sa'i snying po zhes pa ni de lta bur bzod pa dang ldan pas sa dang 'dra ba'i phyir ro/_/'bar
[\[129a.7\]]ba ni sngar bshad pa bzhin no/_/de'i stan yid du 'ong ba ni/_/mkhas pas kyang ni bsam par bya/_/'byung gnas kun dang ldan pa yis/_/rin chen kun gyis shin tu brgyan/_/zhes pa ni byang chub sems dpa' de'i bye brag sa de yang dkar dmar la sogs pa'i kha dog dang ldan pa rin po ches brgyan par
[\[129b\]]
[\[129b.1\]]bri'o/_/de yi steng du 'dug pa ste/_/der 'dug par bri ba ni/_byang chub sems dpa' grags chen no/_/zhes pa ni sa'i steng du pad+mo rin po che bzhi'i rang bzhin bri ste/_rin po che bzhi ni gong du byang chub sems dpa'i yon tan bzod pa rnam pa gsum dang /_rab tu dga' ba de nyid rin po che'i mtshan mar
[\[129b.2\]]gyur pas pad+mo de brgyan pa ste/_de'i steng du byang chub sems dpa' de bzhugs par bri'o/_/de yi yon tan sgo mtha' yas/_/zhes pa nas/_bsam pa brtan pa yang de bzhin/_/zhes pa'i bar du byang chub sems dpa' de'i 'khor yon tan mtha' yas pa dang ldan pa grangs med pa rnams yod
[\[129b.3\]]do/_/de dag las don gyi rjes su mthun pa'i ming dang ldan pa byang chub sems dpa' 'di rnams rim bzhin du bri bar bya'o/_/de nas sngags pa nub phyogs su/_/nam mkha'i snying po der bsam ste/_/dpa' bo gos kyang dkar po gyon/_/lag na ral gri shin tu 'bar/_/legs par 'dug pa bri
[\[129b.4\]]ba ni/_/rgyal sras pad+mo'i steng du ste/_/zhes pa ni nub phyogs kyi ngos kyi sgo khyud kyi nang du nam mkha'i snying po byang chub sems dpa' bri bar bya ste/_nam mkha'i snying po zhes pa ni chos thams cad stong pa nyid kyi mtshan nyid nam mkha' lta bur gyur pa byang chub sems dpa' de las byung bas na
[\[129b.5\]]nam mkha'i snying po zhes bya'o/_/na bza' dkar mo man bas pa ni 'dzem pa dang ngo tsha ba dang ldan pa'i mtshan ma ste sngar bshad pa dang 'dra'o/_/ral gri ni de'i rnam par grol ba'i shes rab kyi mtshan ma'o/_/de yi 'khor du bsgrags pa ni/_/zhes pa nas brtan pa'i blo zhes pa'i bar du nam mkha'i snying
[\[129b.6\]]po'i 'khor byang chub sems dpa' don gyi rjes su mthun pa'i ming dang ldan pa 'di rnams go rims bzhin du g.yas g.yon du bri bar bya'o/_/soms shig go rims bzhin du'o/_/zhes pa ni bcom ldan 'das kyi sku mi zad pa'i rgyan de dag chos nyan pa'i byang chub sems dpa' chen po 'di rnams kyis yongs su bskor zhing
[\[129b.7\]]mdun du byas te/_rtag par lhan cig tu soms shig ces pa'o/_/byang chub sems dpa' de rnams kyi sku mdog dang phyag rgya la sogs pa 'dir gsal bar ma smos pa rnams gsang ba'i dkyil 'khor du blta bar bya'o/_/de nas phyag na rdo rje gsang ba'i bdag pos
[\[130a\]]
[\[130a.1\]]'khor de thams cad la bltas nas zhes pa nas/_gang gis spyad pa'i mchog 'di la/_/shin tu brtan yid thub pa'o/_/zhes pa'i phyag na rdo rje gong du dkyil 'khor bshad pa/_lha rnams so sor dgod pa la sogs pa chud nas de dag gi tshul dang yon tan la sogs pa
[\[130a.2\]]sems shin tu dang bar gyur te/_dang ba de'i shugs kyis sngags kyi tshul dkon zhing mthu che ba bstan pa dang /_dkyil 'khor mthong ba mthu che ba bstan pa dang /_sngags slob pa yang mthu che ba bstan pa dang /_sngags nyan cing sems pa'i sgo nas dad pa mthu che ba bstan pa'i tshigs su
[\[130a.3\]]bcad pa smras pa ste/_de la sems dang ba rnam pa gsum ste/_pags par song ba dang /_rus par song ba dang /_rkang du song ba'o/_/de la pags par song ba spur ldang ba la sogs pa'o/_/rus par song ba ni mchi ma 'byung ba la sogs pa'o/_/rkang du song ba ni tshig tu smra ba la
[\[130a.4\]]sogs pa ste/_de bas na phyag na rdo rje sems shin tu dad rkang du song ba dang ldan pas tshig tu smras so/_/de nas phyag na rdo rje gsang ba'i bdag pos 'khor de thams cad la bltas nas zhes pa ni/_'khor de rnams kyang byang chub sems dpa' chen po kun du bzang po la sogs pa yongs su
[\[130a.5\]]dag pa sha stag tu bzhugs pas g.yeng ngam mi g.yeng ba snod du gyur tam ma gyur pa brtag pa la ni mi bya'i/_dang pa'i shugs nyid kyis 'khor de rnams la bltas pa'o/_/bcom ldan 'das rnam par snang mdzad la ring zhig tu mig mi 'dzums par bltas nas zhes pa yang dad pa'i shugs kyis
[\[130a.6\]]bcom ldan 'das la snying tshim tshim du ring du bltas pa'o/_/gleng gzhir gleng ba'i tshig 'di skad ces gsol to zhes pa ni gzhan gyis ma dris par bdag nyid kyis sems dang ba dang /_dang ba'i shugs kyis tshig tu 'dor te smras pa'o/_/kun mkhyen gal te 'jig rten du/_/'byung
[\[130a.7\]]zhing skye bar 'gyur ba yang /_/u du m+bA ra'i me tog bzhin/_/brgya lam brgya lam gdod 'byung ba'o/_/de bas shin tu 'byung dka' ba/_/sngags spyad pa yi tshul 'di ste/_/zhes pa ni sngags spyad pa shin tu dkon pa bstan pa ste/_de bzhin gshegs pa 'jig rten du 'byung ba
[\[130b\]]
[\[130b.1\]]yang u du m+bA ra'i me tog dang 'dra ba ste/_dkon pa brgya la de bzhin gshegs pa 'jig rten du 'byung na yang /_brgya lam brgya lam na sngags kyi tshul 'chad pa ni sngags spyod pa'i snod du gyur pa'i gdul ba gzigs nas/_gdod sngags kyi tshul ston pa na/_de bzhin gshegs pa
[\[130b.2\]]'jig rten du 'byung na/_yang sngags spyod pa'i tshul ni brgya lam brgya lam na 'byung ba yin pas na dkon no zhes te/_tshig de skad du smras pa yang phyag na rdo rje nyid de ltar chud nas sems dad pa'i shugs kyis smras pa dang /_sngags kyi tshul de ltar dkon zhing mthu che bar ma 'ongs pa'i
[\[130b.3\]]'gro ba rnams la bstan pa'i phyir ro/_/thams cad mkhyen pa'i 'jig rten du skye zhing 'byung ba'i dus nges pa ni bcom ldan 'das shAkya thub pa la sogs pa byang chub kyi shing drung du mngon par sangs rgyas te/_'jig rten du 'byung nas kyang /_bskal pa dang lo grangs la sogs pa 'di srid
[\[130b.4\]]cig lon/_'phags pa byams pa 'jig rten du gdod 'byung ba yang /_dus 'di srid cig na 'byung ngo zhes nges par bshad na/_ci'i phyir brgya lam brgya lam na zhes ma nges pas smos she na/_de bzhin gshegs pa 'jig rten du 'byung ba'i dus nges kyang de bzhin gshegs pa
[\[130b.5\]]'jig rten du 'byung ba'i tshe/_sems can rnams skal ba dang mi ldan pas brgya lam brgya lam na de bzhin gshegs pa mngon par 'byung ste dus nges pa med do/_/de bas na de bzhin gshegs pa 'jig rten du mngon par 'tshang rgya ba 'ba' zhig la 'jig rten du 'byung zhes mi bya'i sems
[\[130b.6\]]can rnams kyi spyod yul du gyur cing mthong ba la yang bya bas na/_brgya lam brgya lam zhes smos so/_/bskal pa bye ba du ma ru/_/sdig pa ji snyed byas yod pa/_/de kun 'byung bar 'gyur ba ni/_/dkyil 'khor 'di ni mthong ba'o/_/zhes pa ni dkyil 'khor mthong ba shin tu mthu che bar
[\[130b.7\]]bstan pa ste/_de bzhin gshegs pa sku mi zad pa'i rgyan la sogs pa'i byin gyi rlabs kyis dkyil 'khor 'di mthong bas/_bskal pa du mar mi dge ba/_/bcu la spyad pa'i sdig bsags pa/_/de dag thams cad 'byang bar 'gyur/_/zhes pa ste de 'byang bar 'gyur ba yang dkyil
[\[131a\]]
[\[131a.1\]]'khor mthong ba tsam gyis 'byang bar 'gyur ba 'ba' zhig ma yin gyi/_sbyor ba dang rtsa ba dang phyi ma dang gsum du ldan na 'byang bar 'gyur te/_de la sbyor ba ni dkyil 'khor du 'jug pa'i phyir sdig pa bshags pa dang /_gsum la skyabs su 'gro ba dang /_dus gsum du
[\[131a.2\]]sgrib pa med pa'i ye shes kyi sdom pa 'dzin pa'o/_/rtsa ba ni dkyil 'khor du 'jug pa nyid kyi tshe byang chub kyi sems bskyed pa dang /_dkyil 'khor du gzhug pa dang /_sangs rgyas dang byang chub sems dpa' la sogs pa'i sku gzugs dang /_phyag rgya la sogs pa dang dkyil 'khor gyi
[\[131a.3\]]rgyan dang lda ldi la sogs pa mthong nas sems dang ba skyes pa'o/_/phyi ma ni dkyil 'khor du zhugs pa'i 'og tu dam pa'i chos dang /_byang chub kyi sems yongs su mi gtong ba la sogs pa'i dam tshig mnos te/_rnam pa de dag gsum dang ldan par dkyil 'khor mthong na bskal
[\[131a.4\]]pa du mar bsags pa'i sdig pa yang 'byang bar 'gyur na ni/_dper na mun nag lo du mar 'dug pa sgron ma lan cig 'byung bas med pa dang 'dra'o/_/ji smos grags pa mtha' yas pa'i/_/sngags spyad cho ga gnas pa ste/_/bla med gnas su 'gro ba ni/_/mgon po sngags 'di zlos ba ste
[\[131a.5\]]zhes pa ni sngags zlos pa mthu che ba bstan pa ste/_dkyil 'khor mthong ba tsam gyis kyang bskal pa du mar bsags pa'i sdig pa 'byang bar 'gyur na/_sangs rgyas dang byang chub sems dpa'i sngags yon tan mtha' yas par grags pa ji skad du gsungs pa'i cho ga dang ldan par bslab pa goms
[\[131a.6\]]par byas na bla na med pa'i gnas thob pa lta smos ci dgos zhes pa'o/_/de dag log par 'gro chad pa/_/sdug bsngal kun kyang 'byang ba ste/_/gang gis spyad pa'i mchog 'di la/_/shin tu brtan yin 'dug pa'o/_/zhes pa ni sngags spyad pa'i tshul la nyan cing sems pa'i sgo nas dad pa mthu che
[\[131a.7\]]bar bstan pa ste/_sngags spyad pa'i tshul dam pa 'di la nyan pa dang bsam pas de nyid yin gyi gzhan ma yin no snyam nas blo gzhan du mi 'gyur bar mos na sdug bsngal can gyi ngan song du mi skye bar 'gyur ro zhes pa'o/_/sngags spyad pa dang spyad pa'i tshul/_/zhes pa la sogs pa'i tshig
[\[131b\]]
[\[131b.1\]]rnams ni sngar lan mi nyung bar bshad zin pas na 'dir ma smos so/_/tshigs su bcad pa 'di rnams kyang phyag na rdo rje nyid kyis don de lta bur chud pas sems dang ba'i shugs kyis smras pa'i zhar la ma 'ongs pa'i sems can rnams sngags spyod pa la spro ba bskyed pa'i phyir smras so/_/de'i
[\[131b.2\]]tshe 'khor de dag thams cad dang /_rdo rje 'dzin pa de dag mgrin gcig tu mthun par tshig 'di skad ces gsol to zhes pa nas/_byang chub sems dpa' gzhan rnams kyang /_/sngags rgyud rjes bzhin dang ba'o/_/zhes pa'i bar du'o/_/phyag na rdo rjes bcom ldan 'das la tshig su bcad pa 'di
[\[131b.3\]]skad gsol ba dang /_kun du bzang po byang chub sems dpa' la sogs pa 'khor de rnams dang rdo rje 'dzin pa de rnams kyis phyag na rdo rje'i dgongs pa 'di ltar rig ste/_dkyil 'khor bshad pa'i skabs su bab pa la/_dkyil 'khor gyi srad bu bre ba dang /_lha rnams so sor dgod pa la
[\[131b.4\]]sogs pa ni bshad zin gyi tshon byin gyis brlab pa'i ting nge 'dzin dang /_sa tshon so so la sangs rgyas kyi sku bsam zhing byin gyis brlab pa dang /_tshon gang yin pa dang /_ji ltar tshon zhes bya ba dang /_tshon 'gyed pa'i thabs dang /_tshon gang sngon du gtang ba dang /_rta babs dang sgo khyud
[\[131b.5\]]kyi tshad la sogs pa ma bshad pas de dag dri ba'i phyir phyag na rdo rjes tshigs su bcad pa 'di dag smra'o snyam par rig nas tshig 'di skad smras pa ste/_phyag na rdo rjes de'i tshe 'khor de dag thams cad dang /_rdo rje 'dzin pa de dag mgrin gcig tu mthun par 'di skad ces gsol to zhes pa ni/_
[\[131b.6\]]pha rol tu phyin pa spyod pa las byung ba'i byang chub sems dpa' kun du bzang po dang /_'jam dpal la sogs pa dang /_sngags kyi spyod pa las byung ba'i byang chub sems dpa' rdo rje 'dzin pa de rnams dgongs pa mthun pas tshig dang don mthun par smras pa'o/_/dge'o dge'o zhes pa
[\[131b.7\]]ni phyag na rdo rje don de lta bur sems shing bcom ldan 'das la 'dri ba phyag na rdo rje de nyid dge'o zhes pa'o/_/dge'o zhes pa gnyis pa ni dri bar bya ba'i don bzang bas dge'o zhes pa'o/_/dge'o dge'o dpa' chen pa/_/sngags spyad dbang du gyur pa ste/_/zhes pa ni phyag na rdo rje'i yon
[\[132a\]]
[\[132a.1\]]tan brjod pa'o/_/khyod kyis kun dris mnyam med la/_/bdag gi yid la bsams pa'o/_/zhes pa ni dri bar bya ba'i dngos po ste/_dge'o dge'o zhes pa dang sbyar ro/_/phyag na rdo rje'i yid la bsams pa de tshig tu ma smras na byang chub sems dpa' de dag gis ji ltar
[\[132a.2\]]rig ce na/_kun du bzang po la sogs pa'i byang chub sems dpa' mthu chen po sha stag pas/_pha rol gyi sems rig pa dang 'dra bar phyag na rdo rjes ci bsams pa rnams shes so/_/gnyis su na de lta bur dri ba'i skabs yin pas phyag na rdo rjes tshigs su bcad pa gzhan glengs kyang
[\[132a.3\]]bri bar bya ba'i dngos po 'di yin par shes so/_/de ltar phyag na rdo rje'i dgongs pa shes pas na/_bdag cag kun gyi dbang du gyur/_/zhes pa ste dbang du gyur zhes pa'i don ni khyod kyis ci bsams pa de nged kyis shes te/_ded kyang de bzhin du sems so zhes pa'o/_/sngags spyad
[\[132a.4\]]'bras bu gnas zhes pa ni byang chub sems dpa' de nyid brtsam par bstan te/_nged kyang ngan don ma yin gyi/_sngags spyad pa'i 'bras bu thob pa dag go zhes pa'o/_/byang chub sems dpa' gzhan rnams kyang /_/sngags rgyud rjes bzhin dang ba'o/_/zhes pa ni byang chub sems dpa'
[\[132a.5\]]de rnams 'ba' zhig ma yin gyi pha rol tu phyin pa las byung ba'i byang chub sems dpa' gzhan rnams kyis kyang de bzhin du mkhyen to/_/de nas bcom ldan 'das la phyag na rdo rjes 'di skad ces gsol to zhes pa nas/_sngags rnams mtshan nyid ci 'dra ba dang ting nge 'dzin ji ltar rtogs pa
[\[132a.6\]]yang zhes pa'i bar du gong du zhu bar bsams pa'i dngos po rnams zhus pa ste/_tshon byin gyi brlab pa la sogs pa 'dir zhus pa dang /_bshad pa'i nang du ma byung ba rnams gsang ba'i dkyil 'khor gyi skabs su blta bar bya'o/_/de skad ces gsol ba dang /_bcom ldan 'das
[\[132a.7\]]chos kun dbang thub pas phyag na rdo rje la bka' stsal pa zhes pa nas/_de bas rnam pa kun la yang /_/stong nyid rtag tu dran par bya/_/zhes pa'i bar du phyag na rdo rjes zhus pa rnams kyi lan bcom ldan 'das kyis bka' stsal pa ste/_sems can khams dag mgu rnyed pa/_/chos kyi
[\[132b\]]
[\[132b.1\]]dbyings ni ro de yin/_/de phyir sngon gyi sangs rgyas gsung /_/de bas de yi tshon zhes bya/_/zhes pa ni ci'i phyir tshon zhes bgyi zhes zhus pa dang /_'og gi lan te/_sems can khams ni mgu rnyed pa/_/zhes pa ni tshon zhes bya ba'i tshig gi don te/_tshon zhen par byed pa'i rang bzhin te
[\[132b.2\]]'dir yang sangs rgyas dang byang chub sems dpa' rnams kyi kha dog dang cha lugs dang /_dkyil 'khor gyi ri mor snang bas sems can rnams dad pa skyes te mgu zhing zhen par 'gyur bas na tshon zhes bya'o/_/sa bcu yongs su rdzogs pa'i tshe ting nge 'dzin 'di rab tu thob par 'gyur te/_
[\[132b.3\]]ting nge 'dzin 'di rab tu thob pa gzhan gyis thob pa ma yin gyi/_rang gi sems yongs su shes pa las thob pa de bas na/_gsungs pa de ni sems kun zhes pas ni/_/rnyed kyi gzhan las ma yin no/_/zhes pa'o/_/de la sems yongs su shes pa yang gsang ba'i bdag po rang gi
[\[132b.4\]]sems ni sngon po yang ma yin zhes pa nas rnam pa thams cad du btsal kyang rnyed par mi 'gyur ro zhes pa'i bar du byang chub kyi sems bshad pa'i skabs su bshad zin to/_/gnyis po yongs su spangs pa ni/_/sangs rgyas rdzogs rnams de la dad/_/stong pa chen por gsungs pa ni/_/kun
[\[132b.5\]]mkhyen ye shes rdzogs byed pa'o ni kun du sangs rgyas pa'i ting nge 'dzin de gnyis yongs su spangs zhes pa ni/_gzung ba dang 'dzin pa spangs pa dang stong pa'i rang bzhin du 'du shes gnyis spangs pa ste/_sa bcu gcig pa kun du bzang po'i sa la gnas pa'i tshe chos thams cad stong pa'i
[\[132b.6\]]rang bzhin no snyam nas stong par 'du shes pa de spangs te/_stong pa'i rang bzhin du yang yod pa ma yin no snyam pa'i 'du shes tsam la gnas pa ste/_de bas na stong par 'du shes pa yang spangs pas stong pa chen po zhes bya'o/_/kun mkhyen ye shes rdzogs byed pa'i/_/zhes pa ni kun du
[\[132b.7\]]sangs rgyas pa'i de ma thag tu 'du shes tsam po yang spangs pa'i mtshan nyid thams cad mkhyen pa'i ye shes 'thob par 'gyur te/_kun du sangs rgyas pa de thams cad mkhyen pa'i ye shes la sbyor ba byed pas na/_kun mkhyen ye shes rdzogs byed pa/_/zhes pa'o/_/de bas na rnam pa
[\[133a\]]
[\[133a.1\]]kun dul yang stong pa nyid kyi ting nge 'dzin rtag tu dran par bya'o zhes pa ni de ltar stong pa nyid kyi ting nge 'dzin des thams cad mkhyen pa rdzogs par byed pas na yan lag bzhis byin gyis brlab pa dang /_bdag gi lhar sbyor ba dang /_dbang chen dang chu'i dkyil 'khor gyi ting nge
[\[133a.2\]]'dzin la sogs pa thams cad la 'di lta bu'i stong pa nyid rtag tu goms par bya'o zhes pa'o/_/da ni byang chub sems dpa' dang /_nyan thos dang rang sangs rgyas rnams so so'i ting nge 'dzin rnams bstan pa'i phyir/_bcom ldan 'das ting nge 'dzin la mnyam par zhugs te/_ting nge 'dzin
[\[133a.3\]]de las bzhengs nas byang chub sems dpa' la sogs pa'i ting nge 'dzin de rnams bstan pa'i skabs bshad de/_de la bcom ldan 'das rnam par snang mdzad sangs rgyas thams cad dang mol nas zhes pa nas/_sems can rnams la snying brtse'i phyir/_/ngas ni thams cad bshad pa yin//
[\[133a.4\]]zhes pa'i bar du byang chub sems dpa'i ting nge 'dzin kun du sangs rgyas pa'i mtshan nyid dpa' bo chen po'i ting nge 'dzin la gnas nas bdud bzhi bcom pa'i rang bzhin 'chad de/_sangs rgyas thams cad dang mol nas zhes pa ni sangs rgyas thams cad dgongs pa mthun pas bya ba gcig tu
[\[133a.5\]]bstan pa ste/_bsod nams dang ye shes kyi tshogs dang chos kyi sku dang /_sems can gyi don byed par mnyam pa nyid kyi phyir ro/_/sangs rgyas thams cad dang rgyud gcig pa stobs mgyogs pa'i ting nge 'dzin la snyoms par zhugs so zhes pa ni ting nge 'dzin de'i ming ste/_sangs rgyas thams
[\[133a.6\]]cad dang rgyud gcig tu zhes pa ni sems can gyi don du spyod pa sna tshogs 'byung yang /_sangs rgyas thams cad rgyud gcig pa las byung ba ni chos kyi ro gcig pa las byung ste/_dper na me mar mang po yang 'od 'dres par gyur na gcig ste dbyer med pa dang 'dra'o/_/stobs zhes pa ni thogs
[\[133a.7\]]pa med pa'i mthu'o/_/mgyogs zhes pa ni mthu de sems can gyi don la myur ba'o/_/snying por byang chub 'dug nas su/_/bdud bzhi yang ni shin tu bcom/_/zhes pa nas/_sems can rnams la snying pa rtse'i phyir/_/des ni thams cad bshad pa yin/_/zhes pa'i bar kun du
[\[133b\]]
[\[133b.1\]]sangs rgyas pa'i ting nge 'dzin gong du bshad pa de nyid dpa' bo chen po'i ting nge 'dzin la gnas nas stong pa nyid kyi ting nge 'dzin des bdud bzhi bcom pa bstan pa ste/_de la/_bdud bzhi yang ni shin tu bcom/_/zhes pa ni phung po'i bdud dang /_nyon mongs pa'i bdud dang /_'chi
[\[133b.2\]]bdag gi bdud dang /_lha'i bu'i bdud rnams bcom pa ste/_de yang kun rdzob dang don dam pa gnyis su rig par bya'o/_/de la kun rdzob tu bdud bzhi bcom pa ni byang chub chen por lha'i bu'i bdud dang nyon mongs pa'i bdud gnyis bcom/_phung po'i bdud dang 'chi ba'i bdud gnyis
[\[133b.3\]]de'i zhar la bcom pa ste/_theg pa chung ngu'i lugs la grags pa'o/_/skabs 'dir chos thams cad ma byung ma skyes par chud nas/_bdud rnam pa bzhi char yang dmigs su med pa'i tshul gyis bcom ste/_ma skyes pa las sangs rgyas zhes pa la sogs pa'i tshigs su bcad pa dang
[\[133b.4\]]sbyar ro/_/de nas dpa' bo chen po zhes pa nas/_dpa' bo chen po zhes kyang bya/_/zhes pa'i bar du de ltar bdud rnam pa bzhi bcom nas tshangs pa la sogs pa'i 'jig rten pa'i lha rnams bcom ldan 'das la khyod ni dpa' bo chen po 'jigs pa dang bral ba'o zhes dga' bzhin du tshig
[\[133b.5\]]tu 'dod pas na/_nga ni dpa' bo chen po yin/_/zhes bcom ldan 'das kyis gsungs pa'o/_/ma skyes pa las ngas sangs rgyas/_/zhes pa ni de ltar bdud rnam bzhi bcom pa de dmigs pa dang bcas pas bcom pa ma yin/_chos thams cad ma skyes ma byung bar ngas chud nas
[\[133b.6\]]dmigs su med pa'i tshul gyis zhes pa dang 'brel to/_/chos kyi dbyings kyi rol phyir yid/_/ces pa ni tshon 'di rnams la chos kyi dbyings dang ldan pa'i sangs rgyas kyi sku'i rang bzhin yi ge rnams kyis byin gyis brlabs pas/_tshon 'dis chos kyi dbyings mtshon par 'gyur te/_ro
[\[133b.7\]]gcig pa ni chos kyi dbyings kyi ro zhes bya'o/_/de ltar yi ge rnams kyis byin gyis rlob pa yang /_yi ge 'khor lo'i dkyil 'khor skabs su blta bar bya'o/_/tshon ni nang logs 'dug nas bri/_/phyi rol 'dug nas tshon mi bri/_/zhes pa ni ji lta bur na tshon zhes zhus pa'i lan te/_
[\[134a\]]
[\[134a.1\]]sngags pa dkyil 'khor gyi nang du zhugs nas nang du bsnur zhing tshon rnams bri zhes pa'o/_/dkar po ni thog mar gtang /_de yi 'og tu dmar po ste/_/de nas su ni ser po gtang /_/de yi 'og tu sngon po gtang /_/kun gyi nang rol nag po ste/_/tshon 'gyed tshul
[\[134a.2\]]smras de bzhin no/_/zhes pa ni/_de la gang gi thog mar gtang /_/zhes zhus pa dang /_ci'i phyir de la tshon zhes bya/_/zhes pa dang /_dang por dris pa'i lan gnyis ka cig car bka' stsal pa ste/_tshon rnams de ltar dgye ba'i dgongs pa yang 'di lta ste/_dkar po ni chos kyi dbyings
[\[134a.3\]]kyi rang bzhin no/_/de ltar chos kyi dbyings su gyur pa'i 'og tu thabs kyi sgo nas sems can gyi don byed pa'i snying rjes sems can la zhen pa'i rang bzhin dmar po gtang ngo /_/de'i 'og tu sems can gyi don de nyid rgyas par 'gyur te rgyas pa'i mtshan nyid tshon ser po gtang ngo /_/de ltar rgyas
[\[134a.4\]]pa'i 'og tu thams cad byed nus par 'gyur te/_de bas na de'i 'og tu tshon ljang gu kha dog thams cad pa gtang ngo /_/de ltar las thams cad nus na gdu ga pa dang ma rungs pa rnams 'dul ba mngon par spyod pa'i mtshan nyid kha dog nag po gtang ste/_thams cad ni nang rol du gtang ba ni
[\[134a.5\]]gsang ba'i phyir ro/_/gzhan yang de bzhin gshegs pa'i skur byin gyis brlab pa la sogs pa'i rim pa'i yi ge 'khor lo bskor ba'i dkyil 'khor du blta bar bya'o/_/rta babs tshad ni zhes pa nas/_/dpa' bas rim gyis che bar ro/_/zhes pa'i bar du ni/_rta babs rnams kyi tshad dang
[\[134a.6\]]ni/_/sgo khyud rnams kyang de bzhin te/_/sgo rnams kyang ni rig par bya/_/mgon pos de dag 'dra ba yi/_/tshad gsungs zhes zhus pa'i lan te/_/rta babs kyi ni tshad kyang ni/_/dkyil 'khor dbus ma'i tshad du bya/_/zhes pa ni rta babs kyi zheng gi tshad snying po'i dkyil 'khor gyi ngos
[\[134a.7\]]dang mnyam par bya zhes pa'o/_/sgo khyud pad+mor mnyam pa sor bcu drug tu bcas pa zhes pa ni sgo khyud kyang rta babs kyi tshad byed de de dang mnyam par bya'o/_/thog mar sgo rnams rig par bya ba dkyil 'khor mnyam par te/_de las skyed par rig par bya'o/_/dpa' bas che bar ro zhes pa ni
[\[134b\]]
[\[134b.1\]]nang gi dkyil 'khor gyi sgo snying po pad+mo sor bcu drug pa dang mnyam par bya/_de'i phyi ma de la sor bzhis skyed/_de'i phyi rim yang sor bzhis skyed de/_de ltar rim gyis rim gyis che bar bya zhes pa'o/_/sgo rnams kyi ni bar bar du/_/sgo srung rnams ni gzhag par bya/_/zhes pas
[\[134b.2\]]dkyil 'khor gyi sgo'i pha rol tshu rol gyi ngos su 'og nas smos pa'i sgo srung rnams gzhag ste/_shAkya thub pa'i sgo srung ni sngar tshang bar gsungs zin pas 'og nas 'byung ba mi snyag go/_/bcom ldan 'das rnam par snang mdzad kyi sgo srung yang /_thub dka' ba dang mngon du ba/_/zhes pa
[\[134b.3\]]gnyis tshang bar gsungs pas 'og nas 'byung ba'i rnam pa las ming gis smos med pa 'di nyid gzhag par bya'o/_/sems mgu ba ni ting nge 'dzin te/_mdor bshad pa ni de yin no zhes pa ni ting nge 'dzin ji ltar rtogs pa yang zhes zhus pa'i lan te/_de la ting nge 'dzin zhes bya ba ni
[\[134b.4\]]sems rtse gcig pa'i mtshan nyid de/_de yang kun rdzob dang don dam pa la rtse gcig pa ni/_chu dang dbang chen gyi dkyil 'khor la sogs pa la sems rtse gcig par dmigs pa'o/_/don dam pa ni gzung ba dang 'dzin pa spangs pa stong pa'i rang bzhin la sems rtse gcig pa ste/_
[\[134b.5\]]gnyis gang yang rung ba la ting nge 'dzin rtse gcig tu gyur pa sems gud du mi 'gyur bar zhen cing tshim par byed pa ni/_sems mgu ba zhes bya ste/_de ni ting nge 'dzin spyi'i mtshan nyid do/_/khyad par du ni sems dpa' che/_/nyon cig pa yi yid kyis te/_/zhes pa ni/_de
[\[134b.6\]]bas rnam pa kun la yang /_/stong nyid rtag par dran par bya'o/_/zhes pa'i bar du ni don dam pa ting nge 'dzin gyi khyad par du bshad pa ste/_de yang sangs rgyas kyi ting nge 'dzin dang /_kun du sangs rgyas pa'i ting nge 'dzin to/_/de las sangs rgyas kyi ting nge 'dzin ni sangs rgyas kun
[\[134b.7\]]gyi stong pa nyid kyi ting nge 'dzin zhes rgyal bas gsungs zhes pa ste/_de la stong pa nyid ces pa ni/_phung po dang khams dang skye mched la sogs pa'i chos rnams thog ma nas ma skyes ma byung ba'i tshul bshig gam rdul phra mol sogs pa'i tshul bshig na yod pa ma yin te/_de rnams
[\[135a\]]
[\[135a.1\]]kyi ji bzhin par snang ba yang yod pa ma yin te/_de ltar gzung ba dang 'dzin pa'i mtshan nyid med par chud pa ni stong pa nyid de/_de ltar chos rnams so so'i mtshan nyid stong pa nyid kyi rang bzhin du chud de/_stong pa'i rang bzhin de las sems gzhan du mi 'gyur zhing de
[\[135a.2\]]nyid la rtse gcig par gyur pa ni sa bcu rdzogs pa'i byang chub sems dpa' rnams kyi ting nge 'dzin de thob ste/_de'i tshe sangs rgyas zhes bya'o/_/de ltar gzung ba dang 'dzin pa'i cha yongs su spangs pa'i stong pa nyid sa rab tu dga' ba de dag gi tshe na ma thob pa ma yin mod kyi/_sa rab tu dga'
[\[135a.3\]]ba nas sa brgyad pa'i bar du log pa'i gnyen po yongs su ma spangs pas lhun gyis grub pa nyid du mi 'jug pa'i phyir de dag la mi bya/_sa brgyad pa yan chad log pa'i gnyen po rnams spangs te lhun gyis grub par 'jug pas na/_sa brgyad sa dgu sa bcu la sbyor ro/_/chom sa zhes pa ste/_
[\[135a.4\]]ma skyes pa la sangs sangs rgyas/_/zhes pa ni dngos su na chos thams cad thog mnas ma skyes par chud pas phung po yang dmigs su med pa'i phyir phung po'i bdud bcom pa'o/_/ngag gi spyod yul dang bral zhes pa ni rnam par rtog pa dang bral zhes pa ste/_rtog pa'i spyod yul las 'das pas dngos
[\[135a.5\]]su lha'i bu'i bdud bcom pa'o/_/nyes pa kun nas rnam par grol/_/zhes pa ni nyon mongs pa las rnam par grol bas dngos su na nyon mongs pa'i bdud bcom pa'o/_/rgyu dang rkyen du bral ba ste/_/zhes pa ni rgyu rkyen med pas na ma skyes pas 'chi ba med de/_dngos su ma 'chi ba'i bdud bcom
[\[135a.6\]]pa'o/_/ye shes nam mkha' stong pa 'dra/_/zhes pa ni de ltar rnam pa bzhi char las grol bas na ji bzhin pa med pa'i ye shes rang bzhin gyis 'od dngas pa stong pa'i mtshan nyid nam mkha' dang 'dra bar ma skyes zhes pa'o/_/ji ltar 'byung ba nga yis byung /_/zhes pa ni stong pa nyid kyi ye shes de lta
[\[135a.7\]]bur phyin ci ma log pa nyid du ngas thob ces pa'o/_/shin tu dri ma med pa zhes pa ni ye shes de shes bya dang nyon mongs pa'i sgrib pa yongs su spangs pa zhes pa'o/_/de kho na zhes pa ni phyin ci ma log pa yongs su rdzogs pa'i mtshan nyid pas rigs pa dang gzhung gis sun dbyung du mi nus pas na stong
[\[135b\]]
[\[135b.1\]]pa nyid kyi ye shes de kho na zhes bya'o/_/ming ni sangs rgyas mtshan nyid ces pa ni kun du sangs rgyas pa zhes bya ba de stong pa'i rang bzhin du 'du shes pa yang spangs nas stong pa nyid kyi rang bzhin du yang yod pa yin par shes pa'i 'du shes de tsam la gnas pa zhes pa'o/_/de bas nga ni yang dag
[\[135b.2\]]nyid/_/byin gyi rlabs kyi mthu yis ni/_/yi ge 'bru ru smras pa ni/_/'jig rten du ni snang byed pa/_/sems can rnams la snying brtse'i phyir/_/ngas ni thams cad bshad pa yin/_/zhes pa ni de ltar ngas thams cad thog ma nas ma skyes ma byung bar chud kyang /_sems can rnams la snying
[\[135b.3\]]brtse ba'i phyir yang dag pa nyid kyis chos de'i tshig tu brjod pa'i phyir yi ge'i 'bru rnams su byin gyis brlabs te/_yi ge'i 'bru rnams kyang dpa' bo chen po'i ting nge 'dzin gyi skabs su blta bar bya'o/_/'di rnams kyi rim pa yang bsdus pa'i don gyi nang du bshad pas shin tu ma bshad pa'o/_/de
[\[135b.4\]]nas rdo rje 'dzin pa chen po ngo mtshar du gyur nas mig gdangs te spyi bos phyag 'tshal nas tshig 'di skad gsol to zhes pa nas/_gong du sangs rgyas dang kun du sangs rgyas pa'i ting nge 'dzin stong pa nyid 'phro ba med pa'i chos sangs rgyas rnams kyis chud la 'phro ba dang bcas pa'i chos rnams yig
[\[135b.5\]]'bru la sogs pa'i sgo nas bstod cing bshad pa de ngo mtshar che bar gyur pa ste/_de bas na gsungs pa/_sangs rgyas kun kyang ngo mtshar che/_/zhes pa nas/_sngags kyi mtshan nyid 'di yang ni/_/bden pa gnyis la gnas pa ste/_/zhes pa'i bar du ste/_de la/_sangs rgyas kun kyang ngo
[\[135b.6\]]mtshar che/_/zhes pa ni sangs rgyas dang kun sangs rgyas yang dag par rdzogs pa'i sangs rgyas kun kyang 'phro ba med pa'i chos chud nas 'phro ba dang bcas pa chos 'chad pas na ngo mtshar che zhes pa'o/_/thabs dang shes rab bsam mi khyab/_/ces pa ni shes rab ni chos thams cad stong pa nyid du
[\[135b.7\]]chud pa'o/_/thabs ni stong pa nyid kyi chos te yi ge'i 'bru la sogs pa bstan nas/_rab dang 'bring dang tha ma la sogs pa 'grub pa dang /_zhi ba la sogs pa'i las rnams byed pa'i sgo nas sems can rnams 'jud par byed pa de ni thabs dang shes rab bsam gyis mi khyab pa'o/_/'od 'phro kun dang
[\[136a\]]
[\[136a.1\]]bral ba ni/_chos dang sangs rgyas rang byung ba'o/_/de ltar sangs rgyas rnams kyis 'phro ba med pa'i chos chud nas zhes pa ste sangs rgyas zhes pa ni chud pa'i don te/_de ltar 'phro ba med pa'i don chud nas 'jig rten pa kun re ba yongs su rdzogs par bya ba'i phyir chos de 'chad pa
[\[136a.2\]]ni ngo mtshar che'o zhes pa dang sbyar ro/_/rang byung ba zhes pa ni sa brgyad pa yan chad kyi byang chub sems dpa' rnams gzhan gyis mi bkri ba'i phyir rang byung ba zhes bya'o/_/sngags kyi mtshan nyid 'di yang sngags kyi tshul la gnas zhes pa ni de ltar 'phro ba med pa'i chos chud nas 'phro ba dang bcas pa'i
[\[136a.3\]]chos 'chad pas na/_sngags kyi mtshan nyid 'di yang kun rdzob dang don dam pa'i bden pa gnyis ka la gnas pa ste/_don dam pa'i bden pa ni stong pa nyid kyi rang bzhin no/_/kun rdzob kyi bden pa ni grub pa mchog la sogs pa dang /_zhi ba la sogs pa'i las rnams byed pa'o/_/sems can
[\[136a.4\]]kun gyis shes na yang /_/'jig rten gyi yang mchod rten 'gyur/_/zhes pa ni sngags kyi tshul de lta bus grub pa la sogs par ma gyur kyang /_sems can rnams kyis mnyan pa dang bsams pa tsam gyi sgo nas shes pa tsam gyis kyang 'jig rten pa rnams kyi mchod rten du 'gyur ro zhes pa'o/_/gzhan
[\[136a.5\]]yang gsang ba'i bdag po skye ba gcig gis thogs pa med pa'i byang chub sems dpa' zhes pa nas/_dgos pa'i sa la gnas pa ni/_/de dag sangs rgyas sa la gnas/_/zhes pa'i bar du sa bcu yongs su rdzogs pa'i byang chub sems dpa' sangs rgyas kyi sa la gnas pa de chos rnams ma
[\[136a.6\]]byung ma skyes pa stong pa nyid kyi rang bzhin du chud nas/_sems can gyi don du thabs kyi 'khor los bya ba yod pa'i sa la gnas pa'i ting nge 'dzin bshad pa ste/_skye ba gcig gis thogs pa zhes pa ni sa bcu'i byang chub sems dpa' rnams de bzhin gshegs pa'i sa la chos kyi rgyal tshab kyi sar skye ba
[\[136a.7\]]gcig pus thogs pa zhes pa'o/_/gnyis su na sa bcu'i byang byang chub sems dpa' rnams sa bcu nyid du ris mthun par gyur pas bcu pa rnams rigs gcig pa zhes pa'o/_/de dag don dang bral ba ni/_/'jig rten gyi ni mtshan shes nas/_/don gyi sa la gnas pa ni/_/de dag sangs rgyas
[\[136b\]]
[\[136b.1\]]la gnas so/_/zhes pa ni 'jig rten rnams gang gi 'bras bu yang ma yin te/_rgyu gang las kyang ma byung bas thog ma nas ma skyes par chud kyang bya ba'i sa la gnas te/_sems can rnams kyi don du sbyar ba dang /_sangs rgyas kyi zhing rnam pa sna tshogs kyis brgyan
[\[136b.2\]]pa la sogs pa mdzad pas na/_sangs rgyas kyi sa la gnas pa'i byang chub sems dpa' de rnams bya ba'i sa la gnas pa ste/_de ni byang chub sems dpa' sa bcu pa sangs rgyas kyi sa la gnas pa rnams kyi ting nge 'dzin gyi tshul lo/_/gzhan yang gsang ba'i bdag po sa brgyad pa la gnas
[\[136b.3\]]pa'i byang chub sems dpa' zhes pa nas/_'jig rten sgyu ma ltar shes te/_/'jig rten rnams kyi dbang po'o/_/zhes pa'i bar dus brgyad pa'i byang chub sems dpa' rnams kyi ting nge 'dzin bshad pa ste/_de la/_chos rnams kun ni ma rnyed de/_/zhes pa'i chos thams cad rang bzhin gyis shin
[\[136b.4\]]tu dngos po med do/_/dmigs su med par chud ces pa ni chos rnams dngos po med par de sngon yod pa las zhig ste med par 'gyur te/_dngos po med pa'am 'on te thog ma nas ma byung ma skyes pas dngos po med ce na/_de bas na gsungs pa/_byung dang skye ba yongs su bral/_/zhes pa ste
[\[136b.5\]]thog ma nas ma skyes pas slar 'byung ba yang mi 'gyur te/_thog ma nas ma byung ma skyes pas dngos po med par shes so/_/'jig rten sgyu ma ltar shes te/_/zhes pa ni de lta bu'i chos rnams dngos po med par chud pas/_'jig rten gyi chos rnams kun rdzob tu snang bar 'gyur pa yang dngos po med
[\[136b.6\]]pa las snang ba ste ji ltar sgyu ma dngos po med pa las snang ba ltar shes so zhes pa'o/_/'jig rten rnams kyi dbang po zhes pa ni/_de ltar chos thams cad sgyu ma lta bur shes pas byang chub sems dpa' de 'jig rten pa'i nang na gtso bo dam par 'gyur ba'o zhes pa'o/_/gzhan yang gsang ba'i
[\[136b.7\]]bdag po nyan thos pa rnams zhes pas dngos po shin tu med pa'i ye shes mi spyod de/_nyan thos kyi ting nge 'dzin gyi tshul lo zhes pa'i bar du 'phags pa nyan thos pa rnams kyi ting nge 'dzin bshad pa ste/_'phags pa nyan thos pa rnams ni phung po la sogs pa'i chos rnams rgyu dang 'bras bu'i ngo bo
[\[137a\]]
[\[137a.1\]]nyid skye ba dang 'jig par lta ste dmigs pa dang bcas pa rnams so/_/de ltar skye ba dang 'jig pa yod pas rtag pa dang chad pa'i mtha' gnyis bshig pa dang /_skye ba yod par mthong bas chad pa'i mtha' bshig ste/_'jig pa yod par mthong bas rtag pa'i mtha'
[\[137a.2\]]bshig go/_/de ltar skye ba dang 'jig pa yod par mthong bas chos rnams shin tu dngos po med par mthong ba'i ye shes mi skye ste/_shin tu dngos po med cing ye shes skye ba'i rgyu ma rnyed pa'i phyir ro/_/gsang ba'i bdag po rang sangs rgyas rnams ni zhes pa nas/_de ni rang sangs
[\[137a.3\]]rgyas rnams kyi ting nge 'dzin gyi tshul lo zhes khyad par 'phags pa rang sangs rgyas rnams kyi ting nge 'dzin gyi tshul bshad pa ste/_rgyu dang 'bras bu rnam bsgoms nas/_/zhes pa ni rgyu dang 'bras bu sun 'byin pa'i tshul du rnam par bshig ces pa ste/_chos rnams kyi rgyu dang rkyen
[\[137a.4\]]rnams kyi ngo bo skad cig ma'i cha mi rtag pa gnas pa ni khab kyi rtse la yungs kar gyi 'bras bu mi chags pa dang 'dra ste/_brtag mi bzod pas rgyu dang 'bras bu dngos po med par chud do/_/brjod du med pa'i chos kyi tshul la gnas pa'i ye shes 'byung ngo zhes pa ni de ltar chos
[\[137a.5\]]rnams yod pa ma yin pa'i tshig gis brjod du med par mthong ba'i ye shes skyes nas/_tshig tu brjod pa yang 'gog par byed de/_de bas na gsungs pa chos thams cad brjod du med pa'o zhes shin tu ngag dgag pa'i ting nge 'dzin la 'dug ces pa'o/_/mdor na 'phags pa
[\[137a.6\]]rang sangs rgyas rnams rgyu dang 'bras bu'i dngos po bshig nas/_rang bzhin med par mthong bas chos la bdag med par chud kyang ngag dgag pa tsam la gnas pas byang chub sems dpa' ltar ji bzhin pa med pa'i ye shes kyi snang ba la mi dmigs so/_/nyan thos ltar chud
[\[137a.7\]]pa gang zag la bdag med pa ltar chud pa tsam yang ma yin no/_/gzhan yang gsang ba'i bdag po 'jig rten pa rnams ni rgyu las 'bras bu dang las byung ba yang rung /_'jig rten kyang rung dbang gzhan la las pa'i phyir/_stong pa'i ting nge 'dzin skyes te de ni 'jig rten gyi ting
[\[137b\]]
[\[137b.1\]]nge 'dzin gyi tshul lo zhes pa ni 'jig rten pa rnams kyi ting nge 'dzin gyi tshul te/_'jig rten pa rnams ni las dang 'bras bu la sogs pa rgyu las skyes kyang /_nged kyi bdag ces bya ba dbang po dang tshangs pa la sogs pas bskyed par chud/_chos thams cad dngos po med de stong pa nyid
[\[137b.2\]]du mthong pa de yang rang bzhin gyis stong pa ma yin gyi/_dbang po la sogs pas stong par byas so snyam nas stong pa nyid kyi ting nge 'dzin la gnas par byed do/_/gsang ba'i bdag po ting nge 'dzin gyi tshul ni de lta bu'o zhes pa nas/_'jig rten gyi lha yang rung ste su sngags spyod pa dang /_
[\[137b.3\]]gang la gnas te tshul gyi cho ga 'chang na sems can rnams la phan par byed pa zhes pa'i bar du gong du bshad pa rnams kyi sdud pa'i tshig ste/_de dag so so'i ting nge 'dzin stong pa nyid kyi tshul du chud nas stong pa de la gnas te/_stong pa'i chos de nyid tshig dang yig 'brul la sogs pas ston cing
[\[137b.4\]]'chad pa ni/_sems can rnams kyi don gyi phyir/_/zhes pa'o/_/de nas bcom ldan 'das kyis phyag na rdo rje gsang ba'i bdag po la 'di skad ces bka' stsal to/_/sngags rnams kyi sngags kyi mtshan nyid nyon cig ces pa nas/_rang sangs rgyas kyang de bzhin te/_/de yi khyad par bshad
[\[137b.5\]]pa ni/_/ting 'dzin bye brag rig bya ba/_/rnam par las dang tshe sbyong ba'o/_/zhes pa'i bar du de bzhin gshegs pa dang kun du sangs rgyas pa dang sangs rgyas dang byang chub sems dpa' dang nyan thos dang rang sangs rgyas rnams kyi so so'i sngags kyi mtshan nyid bshad pa ste/_sngags kyi
[\[137b.6\]]mtshan nyid de yang rnam pa gsum du rig par bya ste/_sngags kyi lha dang /_sngags kyi don dang /_sngags kyi rang bzhin no/_/de la sngags kyi lha ni snying rje chen po 'byung ba'i dkyil 'khor du bshad zin te/_de yang de bzhin gshegs pa dang /_kun du sangs rgyas pa dang sangs rgyas
[\[137b.7\]]dang byang chub sems dpa' dang nyan thos dang rang sangs rgyas la sogs pa rnams nyid snying rje chen po'i dkyil 'khor du rigs gsum bkod pa rnams ni de bzhin gshegs pa'i dkyil 'khor bar ma na shAkya thub pa 'khor dang bcas te bzhugs pa ni kun du sangs rgyas so/_/dkyil
[\[138a\]]
[\[138a.1\]]'khor tha ma na 'phags pa 'jam dpal la sogs pa sa bcu yongs su rdzogs pa'i byang chub sems dpa' gtso bo bzhugs pa rnams ni sangs rgyas rnams so/_/de las gzhan pa'i byang chub sems dpa' phyag na rin chen la sogs pa ni/_byang chub sems dpa'
[\[138a.2\]]nyan thos dang rang sangs rgyas ni dngos su ma smos kyang /_sprul pa'i skus 'dul ba'i nang du bdog pas na dkyil 'khor bar ma'i nang du 'dus par rig par bya'o/_/'jig rten pa rnams kyang dkyil 'khor bar ma de nyid kyi nang na dngos pos 'khor ba'o/_/sngags kyi don ni kun du sangs rgyas ba nas
[\[138a.3\]]'jig rten pa'i lha rnams kyi bar gyi ting nge 'dzin gyi gong du bshad pa ste/_de yang kun rdzob dang don dam gnyis su shes par bya ste/_don dam ni rnam par grol ba'i stong pa'i rang bzhin no/_/kun rdzob ni don gyi sa la gnas zhes pa la sogs pa sems can gyi don du chos 'chad pa dang /_bcom
[\[138a.4\]]ldan 'das kyi yon tan stobs dang mi 'jigs pa la sogs pa'i yon tan gyi chos rnams so/_/sngags kyi rang bzhin yang rnam pa med pa bzhin shes par bya ste/_tshig dang 'bru dang dbyangs dang yul gyi skad rnams so/_/de la tshig ni yi ge'i 'bru mang po 'byung /_'dus pa las tshig tu langs
[\[138a.5\]]par smra'o/_/'bru ni yi ge ka la sogs pa sngags kyi yi ge 'bru re ba'o/_/dbyangs ni yi ge a dang i la sogs pa gug skyed kyi ris su gtogs pa'o/_/yul skad ni so so'i yul na skad gang gis spyod spyad pa de nyid dang mthun par gsungs pa'o/_/sngags rnams kyi sngags kyi mtshan nyid nyon
[\[138a.6\]]cig pa ni/_sngar sngags rnams kyi mtshan nyid bshad du gsol zhes bcom ldan 'das la gsol pa de dang /_ngas bshad kyis nyon cig pa ste/_sngags rnams kyi mtshan nyid ces mi smos par sngags rnams kyi sngags kyi mtshan nyid ces smos pa ni sngags rnams kyi mtshan nyid sngags kyi lha
[\[138a.7\]]dang sngags kyi don gong du bshad pas na/_da 'dir sngags rnams kyi sngags kyi mtshan nyid gsang bar smra ba'i rang bzhin gyi tshig rnams nyon cig ces pa'o/_/kun du sangs rgyas pa'i sngags rnams ni tshig las kyang ming dang mtshan mar rtogs shes pa ni dzi na dzika ces pa la sogs pa'i tshig smos pas
[\[138b\]]
[\[138b.1\]]'di ni sangs rgyas kyi ming gi mtshan ma ste/_sangs rgyas kyi sngags shes par byed pa'o/_/tshig de rnams ni dbang gi yin pas/_/sngags kyi don kun sgrub pa'o/_/zhes pa ni kun du sangs rgyas pa'i sngags kyi tshig smos pa yang dbang chen gyi ting nge 'dzin gyi mtshan ma ste/_rgyas ba'i don thams cad 'grub
[\[138b.2\]]par 'gyur ba'o zhes pa'o/_/kha cig skul ba'i tshig dang ni/_/rang ming thog mar bcas pa'o/_/zhes pa ni sngags kyi tshig las sngags kyi lha'i mthu dang yon tan rnams smos pa dang /_zhi bar gyur cig ces pa la sogs pa'i las rnams skul ba smos pa dang /_dzin dzika ces pa la sogs pa
[\[138b.3\]]lha'i mtshan smos pas lha gang gi sngags yin pa rig par 'gyur ba'o/_/hUM phaT ces pa la sogs pa dang ldan pa'i tshig rnams ni gong du gtsug tor brgyad smos pa la sogs pa'i sngags su shes par bya ste/_gtsug tor gyi sngags rnams gzhung gzhan las hUM dang phaT med pa yang 'byung /_
[\[138b.4\]]gtsug tor gyi ma yin pa'i lha rnams kyi sngags hUM dang phaT du bcas pa yang 'byung bas na/_hUM dang phaT du bcas pa'i gtsug tor gyi sngags 'di rnams ni rgyud 'di nyid du smos par shes par bya'o/_/zung choms zhes pa rnams dang /_snun cig sod cig khos shig pa dang khro bo dang ni ci bgyi
[\[138b.5\]]zhes pa ni tshig de lta bu drag shul can dang ldan pa ni/_sngags ni khro bo rnams dang ci bgyi zhes pa rnams kyi sngags su shes par bya'o/_/na maHswA hA la sogs pa dang ldan zhes pa nas/_mgon po byang chub sems dpa'o/_/zhes pa'i bar du ni sa bcu la gnas pa'i byang chub sems dpa' sangs rgyas
[\[138b.6\]]zhes bya ba dang /_de las gzhan pa'i byang chub sems dpa' rnams kyi sngags te/_mgon phyag 'tshal ba dang ldan zhing tshig mjug swA hA dang bcas pa dang /_byang chub sems dpa' so so'i ting nge 'dzin gyi rang bzhin gyi tshig rnams smos pa dang /_zung zhig choms shig pa la sogs pa'i
[\[138b.7\]]tshig drag shul can rnams med pa zhi ba'i tshig rnam par dag pa'i mtshan nyid kyi tshig dang ldan pa'i sngags ni/_sangs rgyas dang byang chub sems dpa' rnams yin par shes par bya'o/_/nyan thos rnams kyi sngags ni tshig re re la 'jug pa ste zhes pa ni/_'phags pa nyan thos rnams kyi
[\[139a\]]
[\[139a.1\]]sngags rnams ni spyi bo dang gtsug phud la sogs pa yan lag gi sngags rnams med pas na gcig pu'o/_/byang chub sems dpa' ltar gzugs sna tshogs su mi 'gyur gyi/_dge slong gi tshul gcig pu 'dzin pa'am/_gang zag la bdag med pa gcig pu chud pa ni gcig
[\[139a.2\]]pu 'dug pa zhes pa'o/_/rang sangs rgyas dang de bzhin te/_de'i khyad par bshad pa ni ting nge 'dzin bye brag rig par bya ba rnam par sbyor bar bya'o zhes pa ni rang sangs rgyas kyi sngags rnams kyang mtshan nyid gzhan ni nyan thos kyi dang mthun te/_khyad par du ni rgyu dang 'bras bu bshig nas chos rnams
[\[139a.3\]]stong par chud pa'i ting nge 'dzin dang ldan par shes par bya'o/_/de la 'dir kun du sangs rgyas pa la sogs pa'i mtshan nyid bshad pa la de bzhin gshegs pa'i sngags kyi mtshan nyid ci'i phyir dngos su ma smos she na/_kun du sangs rgyas pa'i sngags de nyid de bzhin gshegs pa'i ste/_ci'i
[\[139a.4\]]phyir zhe na/_kun du sangs rgyas pa la sogs pa de rnams pha rol tu phyin pa spyod pa las byung ba yin na yang /_de bzhin gshegs pa'i rgyu yin pas de bzhin gshegs pa dang tha mi dad/_'on te ye shes kyi sems can yin yang /_de nyid de bzhin gshegs pa'i 'bras bu yin pas tha mi dad pas de
[\[139a.5\]]bzhin gshegs pa'i sngags so/_/don dam par byang chub sems dpa' yang de bzhin gshegs pa'i sngags kyi yi ge 'bru re re pa rnams kyi ting nge 'dzin gyi sgo stong pa nyid kyi rang bzhin du ston par gcig pas na tha mi dad do/_/yang na de bzhin gshegs pa'i sngags rnams ni snying po yi ge a rnam pa
[\[139a.6\]]bzhi rnams 'og nas bshad pa'o/_/'on kyang gsang ba'i bdag po sngags rnams kyi mtshan nyid ni sangs rgyas thams cad kyis ma byas/_byed du ma bcug_/rjes su smos pa ma yin no zhes pa nas/_sngags kyi cho ga kun rab tu 'chad do zhes pa'i bar du sngags rnams kyi rang bzhin bshad pa
[\[139a.7\]]ste/_tshig las ming dang mtshan mar rtog pa'i mtshan nyid kyi sngags bskul ba la sogs pa dang ldan pa'i tshig gis don gang bskul ba de grub par byed pa'i mthu'i rang bzhin rnams mthu 'dis don 'di 'grub par bya'o zhes de bzhin gshegs pas sngags kyi rang bzhin te byas pa yin nam/_
[\[139b\]]
[\[139b.1\]]de bzhin du gzhan la byed du bcug gam/_gzhan byed pa la rjes su yi rang na yang de bzhin gshegs pa nyid kyi mtshan ma dang bral bas/_byed du bcug pa'am rjes su yi rang ba ma yin te/_ci'i phyir zhe na/_sngags kyi rang bzhin de bzhin gshegs pas mdzad par gyur pa na de bzhin
[\[139b.2\]]gshegs pa ni sems can thams cad kyi don mdzad pas na/_bsgrub par brtsam pa thams cad kyi nges par 'gyur te/_de ltar sgrub pa thams cad kyis 'grub pa ma yin pas de bzhin gshegs pas mdzad pa ma yin no/_/de ste/_sngags kyi mthu'i don dang mthu gnyis rtag tu gcig la
[\[139b.3\]]gcig 'brel pa yin na/_tshig brjod pa tsam gyis don de nyid 'gyur te/_dper na me zhes tshig tu brjod na me'i rang bzhin sreg par byed pa yin yang tshig tu brjod pas kha 'tshig par mi 'gyur ba dang 'dra'o/_/de bas na sngags kyi mthu de ni de bzhin gshegs pas mdzad pa yang ma
[\[139b.4\]]yin/_gzhan byed du bcug pa'am/_gzhan byed pa la rjes su yi rang ba ma yin zhes pa'o/_/de ci'i phyir zhe na/_chos rnams kyi chos nyid de lta bu'o/_/de 'di lta ste yang dag par gshegs pa byung ba yang rung /_ma byung ba yang rung /_chos rnams kyi chos nyid de lta bu yongs su
[\[139b.5\]]'jug pa yin te/_'di lta ste sngags rnams kyi sngags kyi mtshan nyid du zhes pa ni tshig las don ming dang mtshan mar rtog pa'i sngags de bskul ba la sogs pa'i tshig dang don du ldan na yang bskul pa'i don de nyid sus kyang byas pa ma yin te/_rgyu gzhan la mi ltos par chos de ltar
[\[139b.6\]]yi nas 'dug pa ni/_dper na bu ram gyi ro mngar ba dang lan tshwa'i ro bro ba'i rang bzhin te/_rgyu gang gis kyang 'dus ma byas par mngar ba'i rang bzhin ye nas 'dug pa bzhin no/_/de ste de bzhin gshegs pas byas pa ma yin nam/_de bzhin gshegs pa byung ba na sngags kyi rang bzhin
[\[139b.7\]]de yang yod/_ma byung na ni med par 'gyur te de lta ma yin pas na de bzhin gshegs pa byung yang rung ma byung yang rung /_chos rnams kyi chos nyid de lta bu ni yongs kyis 'dug pa ma yin te/_/de 'di lta ste/_sngags rnams kyi sngags kyi chos nyid kyi don zhes pa'o/_/de ltar de gsang ba'i
[\[140a\]]
[\[140a.1\]]bdag po nam nga yang dag par gshegs pa'i sangs rgyas thams cad mkhyen pa thams cad gzigs pa 'jig du 'byung ba ni zhes pa nas/_dbyangs rnams du mar byin gyis brlabs nas sngags kyi tshul 'chad do zhes pa'i bar du sngags kyi chos nyid ye nas de ltar 'dug pa
[\[140a.2\]]la tshig dang yig 'bru dang dbyangs rnams su ji ltar rig par rnam par dgod pa tsam/_de bzhin gshegs par mdzad par bstan pa ste yang dag par rdzogs pa'i sangs rgyas zhes pa ni/_mnyam pa nyid kyi ye shes kyi phyin ci log pa nyid du mngon par byang chub pa'o/_/thams cad mkhyen pa
[\[140a.3\]]zhes pa ni so sor rtog pa'i ye shes kyis kun rdzob dang don dam pa'i tshul du thams cad mkhyen pa'o thams cad gzigs pa'o zhes pa ni me long lta bu'i ye shes dang /_bya ba nan tan gyi ye shes yun du gzigs pa'o/_/de lta bu'i thams cad mkhyen pa 'jig rten du byung ba na tshul rnam
[\[140a.4\]]pa du ma dang zhes pa ni sangs rgyas dang byang chub sems dpa' dang nyan thos dang rang sangs rgyas dang 'jig rten la sogs pa'i tshul rnam pa mang po'o/_/rjes su mthun par sngags kyi chos nyid ye nas 'dug pa de yi ge 'bru rnams su ston pa ni tshig dang 'bru dang dbyangs rnam pa sna tshogs su bstan
[\[140a.5\]]pa'o/_/gnyis su de bzhin gshegs pa'i rigs dang /_pad+mo'i rigs dang /_rdo rje'i rigs la sogs pa'i tshul sna tshogs dang zhes pa'i sngags kyi tshig de rnams kyang la la ni sgra ji bzhin par 'chad/_la la ni ldem po ngag tu ston zhes pa'o/_/bsam pa rnam pa du ma'i sems can
[\[140a.6\]]la la zhes pa ni/_sems can la la zhi ba 'dod/_la la sangs rgyas par 'dod/_la la grub par 'dod/_la la 'bring 'dod pa la sogs pa'i sems can rnams ji ltar 'dod pa dang rjes su mthun par sngags kyi chos nyid de/_dzin dzika ces pa la sogs tshig rnam pa du ma dang /_
[\[140a.7\]]ka la sogs pa'i 'bru rnam pa du ma dang /_dri ma med pa la sogs pa'i skad du smra ba rnam pa du ma'i mtshan mar bkod de ston zhes pa'o/_/dbyangs rnam pa du mar byin gyis brlabs nas zhes pa ni a i la sogs pa'i gug skyed kyi tshul rnam pa du ma'am/_ban+d+har ba la sogs pa'i
[\[140b\]]
[\[140b.1\]]dbyangs sna tshogs su ston zhes pa'o/_/ji ltar na de bzhin gshegs pa'i sngags rnams kyi tshig 'bru dang yi ger byin gyis rlob ce na zhes pa nas/_ji ltar rigs par sngags kyi cho ga kun rab tu 'chang ngo zhes pa'i bar du sngags kyi chos nyid yi ge 'bru la sogs par byin gyis brlabs
[\[140b.2\]]te ston pa yang de bzhin gshegs pa'i yon tan stobs dang mi 'jigs pa la sogs pa de dag sngags kyi 'brur byin gyis brlabs pa ste ston par yang bshad de/_tshig dang 'bru rnams su byin gyis rlob pa yang kun rdzob dang don dam pa gnyis su rig par bya ste/_de la kun rdzob kyi ston pa ni
[\[140b.3\]]stobs dang mi 'jigs pa la sogs pa rnams tshig dang 'bru la sogs par byin gyis brlabs te ston pa'o/_/don dam par ston pa ni chos thams cad thog ma nas ma skyes ma byung ba stong pa nyid kyi rang bzhin yi ge la sogs pa'i 'brur ston pa ste/_de bas na gsungs pa/_bskal pa bye
[\[140b.4\]]ba brgya phrag du mar sngags pa'i bden pa'i tshig dang /_'phags pa'i bden pa bzhi po rnams dang zhes pa la sogs pa bskal pa bye ba brgya phrag du ma zhes pa ni mang po'i mtshan ma ste/_'phags pa'i bden pa la sogs pa kun la sbyar bar bya'o/_/de bzhin gshegs pas bskal pa
[\[140b.5\]]du mar bden pa'i tshig bsags pa ste/_sngags kyi yi ge 'brur byin gyis brlabs pas na/_su bsgrub par 'dod pa des kyang bden pa'i tshig rjes su bsrung bar shes par bya'o/_/brdzun du smra bas sngags rnams mi 'grub bo zhes rgyud gzhan las kyang 'byung ngo /_/'phags pa'i bden pa
[\[140b.6\]]bzhi dang /_dran pa nye bar gzhag pa dang /_rdzu 'phrul gyi rkang pa dang /_stobs bcu dang /_byang chub kyi yan lag dang /_tshad med pa bzhi dang /_chos ma 'dres pa la sogs pa dang gzhung gzhan las grags pa nyid do/_/gsang ba'i bdag po mdor na de bzhin gshegs pa thams cad kyi
[\[140b.7\]]ye shes thams cad kyang de bzhin gshegs pa'i rang bzhin gyi bsod nams dang ye shes kyi stobs dang /_rang gi smon lam gyi ye shes kyi stobs dang chos kyi lhun gyis grub pa'i stobs kyis lhun gyis grub nas sems can ji lta bu'i rigs par sngags kyi cho ga kun rab tu 'chad do
[\[141a\]]
[\[141a.1\]]zhes pa ni de bzhin gshegs pa'i yon tan rnams kyi mthu rnams byin gyi rlabs kyis/_yi ge'i 'bru rnams su ston pa ste/_rang gi bsod nams dang ye shes kyi stobs zhes pa ni/_bsod nams kyi stobs ni sbyin pa dang tshul khrims dang bzod pa'i pha rol tu phyin pa la spyod pa'o/_/
[\[141a.2\]]ye shes kyi stobs ni shes rab dang bsam gtan gyi pha rol tu phyin pa la spyod pa ste/_stobs zhes pa ni de dag gi mthu thogs pa med pa'o/_/rang gi smon lam dang ye shes kyi stobs dang zhes pa ni/_sngon gyi smon lam gyi shugs kyis sngags rnams kyi rang bzhin ji lta ba nyid du rtogs pa'o zhes pa'o/_
[\[141a.3\]]chos kyi dbyings kyi byin gyis brlabs zhes pa ni chos kyi dbyings la gnas nas zhes pa ste/_chos kyi dbyings la gnas pa'i mthu des sems can rnams kyi bsam pa ji bzhin du sngags kyi chos nyid yi ge'i 'bru la sogs par ston to zhes pa'o/_/ji ltar rigs par zhes pa ni ji ltar snod du 'gyur
[\[141a.4\]]ba'i sems can rnams la'o/_/sngags kyi yi ge dag gang zhe na/_thog ma bar nas ma skyes pa'i phyir/_a ni chos thams cad kyi sgo'o zhes pa ni/_gsang ba'i bdag po nga dang nya dang Na dang na ni ting nge 'dzin thams cad kyi dbang po ste/_nus pa thams cad dang ldan pa myur du bya ba'i don rab tu
[\[141a.5\]]bsgrub pa'o zhes pa'i bar du sngags rnams kyi mtshan nyid tshig dang /_ming dang mtshan mar rtogs pa'o zhes bshad pa de dag nyid yi ge'i 'bru dang tshig rnams su bcom ldan 'das kyis bshad pa de rnams ting nge 'dzin gyi sgor gyur pa ste/_tshig dang yi ge 'bru re las ting nge 'dzin gyi sgor gyur pa
[\[141a.6\]]de yang don gnyis ston te/_kun rdzob dang don dam pa'o/_/de la kun rdzob kyi ston pa la ni/_yi ge 'bru dang tshig rnams las/_sangs rgyas bcom ldan 'das kyi yon tan stobs dang mi 'jigs pa la sogs pa ston pa'o/_/don dam par ston pa ni yi ge de nyid kyi sgo nas chos thams cad kyi
[\[141a.7\]]thog ma nas ma skyes pa stong pa nyid ston pa ste/_de bas na yi ge 'bru dang tshig gi sgo nas kun rdzob dang don dam pa'i don bstan pa'i phyir/_bcom ldan 'das kyis sngags kyi mtshan nyid phyag rgya la sogs pa'i sgo nas ming dang mtshan nyid ma gtogs par bstan/_yi ge 'bru dang tshig dang 'bru rnams
[\[141b\]]
[\[141b.1\]]byin gyis brlabs te bstan to/_/de bas na da 'dir yi ge a la sogs pa'i yi ge'i 'bru rnams kyi sgo nas chos thams cad stong pa nyid kyi rang bzhin du bstan te/_'chang de de yang yi ge ka la sogs pa sum cu rtsa gnyis po rnams dang ldan pas stong pa nyid kyi ting nge 'dzin gyi sgor gyur pa ste/_de
[\[141b.2\]]rnams kyang kha cig ni chos thams cad stong pa nyid du ston/_kha cig ni phyogs gcig stong pa nyid du ston/_kha cig ni stong par 'jug pa'i sgo nas stong pa nyid du ston pa'i ting nge 'dzin gyi sgor gyur pa ste ji ltar rigs par blta'o/_/de la yi ge a la sogs pa gang yang rung ba cig gis
[\[141b.3\]]thams cad stong pa nyid du ston pa las lhag par yi ge gzhan rnams stong pa nyid du ston pa med de/_gang yi ge a la sogs pa bstan pa de nyid kyi yi ge gzhan rnams kyis ston pas stong pa nyid du ston par do na gcig ste/_yi ge a'i sgo nas chos thams cad stong pa nyid du chud na/_yi
[\[141b.4\]]ge gzhan ci dgos she na/_stong par ston pa ni yi ge gcig gis kyang chog mod kyi/_yi ge 'bru dang tshig rnams las sngags su bstan te sngags de'i sgo nas ma skyes pas stong pa nyid dgongs pa'i phyir yi ge thams cad smos so/_/de bas na sngags thams cad kyi rang bzhin ni byang chub kyi
[\[141b.5\]]sems so zhes rgyud gzhan las gsungs so/_/thog ma nas ma skyes pa'i phyir/_a ni chos thams cad kyi sgo mo zhes pa ni/_chos thams cad thog ma nas ma skyes pas stong pa nyid du chud pa ni de bzhin gshegs pa ste/_de bas na stong pa nyid du chud pa'i ting nge 'dzin gyi sgor gyur par yi
[\[141b.6\]]ge a de byin gyis brlabs te gzhag pa ste/_de bas na chos thams cad thog ma nas ma skyes pa ma byung bar yi ge a'i sgo nas bstan te/_dgos pa dang bral ba'i phyir ka ni chos thams cad kyi sgo mo'o zhes pa ni rgya gar skad du/_dgos pa la kAR+Ya zhes bya ste/_yi ge ka de chos thams cad
[\[141b.7\]]stong pa'i ting nge 'dzin gyi sgor gyur pa bas yi ge ka'i sgo nas chos thams cad dgos pa med par shes par bya ste/_dgos pa zhes pa ni 'bras bu ste/_'bras bu de yang rgyus ma bskyed na 'bras bu med par 'gyur te/_rgyu med pa'i 'bras bu yang med pa'o/_/de ste dgos pa bral ba zhes byung
[\[142a\]]
[\[142a.1\]]bas/_'bras bu rgyus ma bskyed pa med kyi/_rgyu de 'bras bu skyed pa'i rang bzhin du yod dam zhe na/_rgyu nyid 'bras bu las gyur pa ste/_de bas na chos thams cad ma byung ma skyes pa'i don du rig par bya'o/_/nam mkha' dang 'dra ba dmigs su med pa'i phyir/_kha
[\[142a.2\]]ni chos thams cad kyi sgo zhes pa ni/_nam mkha' dang 'dra ba la/_rgya gar skad du/_khaM kha sa ma zhes bya ste/_yi ge kha de ni chos thams cad stong par ston pa'i ting nge 'dzin gyi sgo ste thams cad nam mkha' lta bu'i rang bzhin yod pa ma yin pa'o/_/rgyud thams cad dmigs su med pa'i
[\[142a.3\]]phyir/_ga ni chos thams cad kyi sgo zhes pa ni/_ga ti zhes pa rgyud la'ang bya/_'gro ba la yang bya/_byang chub pa la yang bya ste/_yi ge ga ni chos thams cad stong pa nyid du ston pa'i ting nge 'dzin gyi sgor gyur pa yin pas rgyud du drang na ni mi dang lha la sogs pa'i rgyud drug dmigs su med pa'o/_/
[\[142a.4\]]'gro bar drang na ni shar dang nub la sogs par 'gro bar bya ba dang /_'gro ba'i bya ba dmigs su med pa'o/_/chud par drang na ni chos thams cad thog ma nas ma skyes par chud par bya ba'i dngos po dang /_chud par byed pa dmigs su med pa'o/_/gcig tu 'phangs pa dmigs su med pa'i phyir/_
[\[142a.5\]]g+ha ni chos thams cad kyi sgo mo zhes pa ni gcig tu 'phungs pa la/_rgya gar skad du/_g+ha ni zhes bya ste/_yi ge g+ha ni chos thams cad stong pa nyid ston pa'i ting nge 'dzin gyi sgo de rdul phra mo rnams gcig tu 'phungs pa'i dngos po'o/_/dmigs su med ces pa'o/_/'chi 'pho thams cad dang bral
[\[142a.6\]]ba'i phyir/_tsa ni chos thams cad kyi sgo mo zhes pa ni/_rgya gar skad du/_'chi 'pho la ts+yu ti zhes bya ste/_yi ge tsa ni chos thams cad stong par ston pa'i ting nge 'dzin gyi sgo bas/_chos thams cad ma skyes pa'i phyir 'chi 'pho yang 'chi 'pho dmigs su med pa'o zhes pa'o/_/grib ma dang
[\[142a.7\]]mtshungs pa'i phyir/_tsha ni chos thams cad kyi sgo mo zhes pa ni grib ma la tsha ya zhes bya ste/_tsha de chos thams cad stong pa ston pa'i ting nge 'dzin gyi sgo ste/_de la grib ma de lus las gzhan pa ma yin na ni lus med kyang grib ma 'byung ba'i rigs te/_lus las mi gzhan na grib ma logs
[\[142b\]]
[\[142b.1\]]shig tu 'byung ba yang mi rigs pa las de lta bu 'byung ba ni yang dag pa ma yin te 'khrul pa la sgyu ma lta bu'o/_/'khrul pa'am sgyu ma ni dngos po yod pa ma yin te/_chos thams cad kyang grib ma de dang 'dra bas stong pa nyid do zhes pa'o/_/skye ba dmigs su med pa'i phyir/_dza ni chos
[\[142b.2\]]thams cad kyi sgo mo zhes pa ni skye ba la dzA ti zhes bya ste/_skye bar bya ba'am skye bzhin pa'i dngos po med pas skye ba dmigs su med pa'o zhes bya'o/_/dri ma ni dmigs su med pa'i phyir/_dz+ha ni chos thams cad kyi sgo zhes pa ni dri ma la dz+ha ma ra zhes bya ba ste/_dri mar gyur pa'i chos rnams
[\[142b.3\]]dmigs su med pa'o/_/nga rgyal dmigs su med pa'i phyir Ta ni chos thams cad kyi sgo mo zhes pa ni/_nga rgyal la Ta ka ra zhes bya ste/_chos thams cad stong pa nyid pas nga rgyal gyi dngos po dmigs su med pa'o/_/skye ba med pa'i phyir/_Tha ni chos thams cad kyi sgo mo zhes pa ni skye ba la bi Tha
[\[142b.4\]]ba na zhes bya ba ste/_chos thams cad stong pa nyid pas skye ba'i dngos po dmigs su med ces pa'o/_/'tshe ba dmigs su med pa'i phyir/_Da ni chos thams cad kyi sgo mo zhes pa ni/_'tshe ba la Da ma ra zhes bya ba ste 'tshe bar bya ba'i dngos po rnams med pas 'tshe bar bya ba'i dngos po yang
[\[142b.5\]]dmigs su med pa'o zhes pa'o/_/mu ge dang yongs su bral bar bya ba'i phyir/_T+ha ni chos thams cad kyi sgo mo zhes pa ni/_mu ge la T+hang+ga zhes bya ste/_chos rnams stong pa nyid pas mu ge'i dngos po dmigs su med ces pa'o/_/_de bzhin nyid dmigs su med pa'i phyir/_ta ni chos thams
[\[142b.6\]]cad kyi sgo mo zhes pa ni/_de bzhin nyid la ta thA ta zhes bya ste/_de bzhin nyid dang yang dag pa'i mtha' dang stong pa nyid ces pa ni gzhung gcig ste/_de bzhin nyid du dmigs su med ces bya'o/_/gnas dmigs su med pa'i phyir/_tha ni chos thams cad kyi sgo mo zhes pa ni/_gnas la s+tha
[\[142b.7\]]na zhes bya ste/_snod kyi 'jig rten gyi rang bzhin gyi gnas sam/_chos rnams skad cig pa'i mtshan nyid pas mi gnas pa'i phyir gnas dmigs su med ces pa'o/_/'dul ba dmigs su med pa'i phyir da ni chos thams cad kyi sgo mo zhes pa ni/_'dul ba la da na ma zhes bya ste/_'dul
[\[143a\]]
[\[143a.1\]]ba'i dngos po'am/_dul bar bya ba dmigs su med ces pa'o/_/khams dmigs su med pa'i phyir/_d+ha ni chos thams cad kyi sgo mo zhes pa ni/_khams la d+hA tu zhes bya ste/_'dod pa'i khams dang /_gzugs yod pa dang /_gzugs
[\[143a.2\]]med pa'i khams la sogs pa dmigs su med ces pa'o/_/don dam pa'i bden pa dmigs su med pa'i phyir/_pa ni chos thams cad kyi sgo mo zhes pa ni/_don dam pa la pa ra mA N+ra zhes bya ste/_yi ge pa ni de ni don dam pa'i rang bzhin du'ang dmigs su med par bstan pa'o/_/dbu
[\[143a.3\]]ba dang 'dra ste snying po dmigs su med pa'i phyir/_pha ni chos thams cad kyi sgo mo zhes pa ni dbu ba la phe na zhes bya ste/_phung po la sogs pa'i chos rnams dbu ba dang 'dra bar snying po med par bshig pa de yang snying bo med par yi ge pha'i sgo nas bstan to/_/'byung ba thams cad dmigs su
[\[143a.4\]]med pa'i phyir/_b+ha ni chos thams cad kyi sgo mo zhes pa ni 'byung ba la b+ha ba zhes bya ste/_de yang 'dod pa'i khams dang /_gzugs yod pa'i dang gzugs med pa'i khams su 'byung bas na 'byung ba zhes bya ste phung po lnga nyid la bya'o/_/phung po lnga po de dag dmigs su med par yi ge b+ha'i sgo nas ston to/_/
[\[143a.5\]]'chi ba rnams dmigs su med pa'i phyir/_ma ni chos thams cad kyi sgo mo zhes pa ni 'chi ba la ma ra Na zhes bya ba ni/_chos thams cad ma skyes pas 'chi ba yang dmigs su med par yi ge ma'i sgo nas bstan to/_/theg pa thams cad dmigs su med pa'i phyir/_ya ni chos thams cad kyi sgo mo zhes pa
[\[143a.6\]]ni theg pa la yA na zhes bya ste/_chos rnams gang zhe na/_chos kyang gzings 'dra bar bor bas na/_chos rnams stong par chud nas theg pa gang la zhugs te chud pa'i theg pa de nyid kyang dmigs su med par yi ge ya'i sgo nas bstan pa'o/_/rdul thams cad dang bral bar bya ba'i phyir/_ra ni chos
[\[143a.7\]]thams cad kyi sgo mo ste zhes pa ni rdul la ra dza zhes bya ste/_rdul zhes rdul phra mo rnams la yang bya ba ste nyon mongs pa rnams la yang bya ste/_de gnyis gang yang rung ba dmigs su med par yi ge ra'i sgo nas bstan pa'o/_/mtshan nyid dmigs su med pa'i phyir la ni chos thams cad kyi sgo mo
[\[143b\]]
[\[143b.1\]]zhes pa ni/_mtshan nyid la lak+Sha Na zhes bya ste/_'dus byas dang 'dus ma byas pa'i mtshan nyid la sogs pa dmigs su med par yi ge la'i sgo nas bstan pa'o/_/ngag gi lam dang yongs su bral ba'i phyir wa ni chos thams cad kyi sgo mo zhes pa ni/_ngag gi lam la lbA ka zhes bya ste/_rnam par
[\[143b.2\]]ma brtags ma dpyad par tshig tu mi smra'i rnam par dpyad nas tshig tu smra ba ste/_brtag par bya ba dang rtogs par byed pa'i tshig tu smra ba yang dmigs su med par yi ge wa'i sgo nas bstan pa'o/_/rang bzhin gyis zhi ba'i phyir sha ni chos thams cad kyi sgo mo'o zhes pa ni rang bzhin gyis zhib la pra kra ta shAn+ti
[\[143b.3\]]zhes bya ba ste/_chos thams cad stong pa nyid dang rang bzhin gyis zhi bar yi ge sha'i sgo nas bstan pa'o/_/rang bzhin gyis blun pa'i phyir/_Sha ni chos thams cad kyi sgo mo'o zhes pa ni/_blu na po la dz+ha Sha zhes bya ste/_mig dang rna ba la sogs pa'i bdag po rnams kyis chos rnams zin pa ni yang
[\[143b.4\]]dag pa ma yin par zin par bya ste/_mig la sogs pa'i dbang po rnams blun pas mi brtsan pa'i phyir de dag gis zin pa'i chos yod pa ma yin pa Sha'i sgo nas ston pa'o/_/yi ge pa'i gor btang ba ni/_Ta dang Sha gnyis gnas gcig nas byung ba dang /_pa'i las Ta byed pa'i phyir ro/_/bden pa
[\[143b.5\]]kun dmigs su med pa'i phyir sa ni chos thams cad kyi sgo mo'o zhes pa ni bden pa la sat+ya zhes bya ste/_kun rdzob dang don dam pa'i bden pa dmigs su med par yi ge sa'i sgo nas bstan pa'o/_/rgyu dmigs su med pa'i phyir ha ni chos thams cad kyi sgo mo zhes pa ni rgyu la he tu zhes bya ste/_chos
[\[143b.6\]]thams cad kyi rgyu dmigs su med par yi ge ha'i sgo nas bstan pa ste/_mdor na yi ge de rnams stong pa nyid kyi ting nge 'dzin rnams kyi sgo ston par rig par bya'o/_/gsang ba'i bdag po nga dang nya dang na dang Na ni ting nge 'dzin thams cad kyi dbang po ste zhes pa ni/_yi ge de rnams klad kor
[\[143b.7\]]gyi 'khor btags pas stong pa nyid kyi mtshan ma bas ni ka la sogs pa'i 'khor kun dbang ngo /_/nya ni tsa la sogs pa'i 'khor kun du gtogs so/_/na ni ta la sogs pa'i 'khor kun du gtogs so/_/de bzhin du yi ge de rnams ya ra la sogs pa'i stong par gtogs te/_stong pa
[\[144a\]]
[\[144a.1\]]thams cad kyi mtshan nyid pas mthu dang ldan pa ste/_kun rdzob tu bsgrub pa'i dgos pa rnams kyang myur du 'grub par 'gyur te/_de bas na gsungs pa/_mthu thams cad dang ldan pa myur du bya ba'i don rab tu bsgrub pa zhes bya'o/_/gsang ba'i bdag po sngags kyi tshul
[\[144a.2\]]gyi ting nge 'dzin gyi sgo 'di ni zhes pa nas/_yid la sngags mkhan gyis bsams na/_'chi 'pho med pa'i gnas thob 'gyur/_/zhes pa'i bar du sngags kyi tshul yi ge 'bru ka la sogs pa/_de bzhin nyid la dmigs pa'i ting nge 'dzin gyi sgor gyur pa rnams bshad pa rnams kyi rjes su
[\[144a.3\]]bsngags pa dang rang bzhin bstan pa ste/_de yang 'jug pa'i yon tan dang gnas pa'i yon tan dang ldang ba'i rang bzhin du shes par bya ste/_de la re ba thams cad yongs su rdzogs par byed pa de bzhin gshegs pa thams cad kyi bsam gyis mi khyab pa'i rnam par smin pa'i 'bras bu'o zhes pa ni/_de bzhin
[\[144a.4\]]gshegs pa'i rgyu'i yon tan dang /_stobs dang mi 'jigs pa la sogs pa las gyur pa zhes pa'o/_/rnam pa mchog thams cad dang ldan pa/_sngags kyi de kho na'i don gdon mi za ba'o zhes pa ni 'jug pa'i rang bzhin te/_rnam pa mchog thams cad dang ldan pas zhes pa ni/_yi ge a dang ka la
[\[144a.5\]]sogs pa de bzhin nyid la dmigs par 'jug pa'i ting nge 'dzin gyi sgor gyur pa dam pa rnams dang ldan pa zhes pa'o/_/sngags kyi de kho na'i don gdon mi za ba zhes pa ni phyin ci ma log pas rigs pa dang gzhung gis sun mi phyin pa'o/_/dus gsum las shin tu 'das pa nam mkha' dang 'dra ste dri ma
[\[144a.6\]]med pa/_bsam yas sems kyi sa la gnas/_/zhes pa ni gnas pa'i rang bzhin te/_dus gsum las shin tu shes pa ni/_'das pa dang da ltar dang ma 'ongs pa'i dus te/_de yang phung po lnga la bya ste/_phung po lnga las shin tu 'das/_/zhes pa'o/_/nam mkha' dang 'dra ste dri ma med ces
[\[144a.7\]]pa ni shes bya dang nyon mongs pa'i sgrib pa dri ma rnams dang bral ba zhes pa'o/_/bsam yas sems kyi sa la gnas/_/zhes pa ni sems pa med pa las sems kyi sa la gnas pa ste so so rang gi rig pa'i rang bzhin zhes pa'o/_/las dang bya ba las byung ba/_/spyod pa rnams kyang rjes su thob/_/
[\[144b\]]
[\[144b.1\]]bsam yas 'bras bu smin pa'o/_/zhes pa ni langs pa'i rang bzhin te/_las dang bya ba las byung ba/_/zhes pa ni stong pa nyid las langs nas sems can rnams la phan pa'i phyir/_kun rdzob tu bzlas pa'i yan lag bzhi la sogs pa lus dang ngag gi las rnams kyang ston zhes pa'o/_/spyod pa
[\[144b.2\]]rnams kyang rjes su thob/_/bsam yas 'bras bu smin pa'o/_/zhes pa ni sbyin pa la sogs pa'i pha rol tu phyin pa rnams dang /_sngags kyi spyod pa rnams spyad na mngon par 'byung ba dang /_ma lus pa'i bde ba bsam gyis mi khyab pa 'byin pa'o zhes pa'o/_/'di ni don dam de kho na/_/sangs
[\[144b.3\]]rgyas kun gyis rab tu bsgrags/_/zhes pa ni gong du bshad pa rnams sdud pa'i tshig ste/_sangs rgyas rnams kyis rab tu bsgrags/_/zhes pa ni sngags kyi rang bzhin stong pa nyid kyi byang chub kyi sems bsgom pa shes pa dang /_sngags kyi yi ge las lha'i gzugs su sbyar zhing /_yan
[\[144b.4\]]lag bzhi pa'i bzlas pa la sogs pa'i cho gar shes na grub pa thob par 'gyur zhes pa'o/_/sgrar smras yang dag de kho na/_/sngags rnams kyi ni sngags mtshan nyid/_/yid la bsam pa'i sa bsams na/_/'chi 'pho med pa'i gnas thob 'gyur/_/zhes pa ni sngags kyi yi ge'i sgra'i sgo nas
[\[144b.5\]]bstan pa'i don de bzlas pa la sogs pa la mi rtog par bsgoms pas mya ngan las 'das pa 'chi 'pho med pa'i gnas thob ces pa'o/_/de nas bcom ldan 'das la phyag na rdo rje gsang ba'i bdag pos 'di skad ces gsol te zhes pa nas thun mong ma yin pa'i yon tan dang ldan par 'gyur ro zhes
[\[144b.6\]]pa'i bar du bshad pa'i don rnams phyag na rdo rjes mjal bar bstan pa dang /_ma 'ongs pa'i 'gro ba rnams spro ba bskyed pa dang /_dkyil 'khor gyi yo byad bshad pa'i lhag ma rnams bshad par gsol ba'o/_/bcom ldan 'das kyis bsam gyis mi khyab pa'i sngags kyi mtshan nyid kyi tshul gyis
[\[144b.7\]]chos kyi gzhung bshad pa/_bcom ldan 'das ngo mtshar che'o zhes pa ni/_yi ge ka la sogs pa stong pa nyid kyi ting nge 'dzin de dag gi don bsam du med pa de dag gis 'jal te ngo mtshar che'o zhes pa'o/_/nyan thos dang rang sangs rgyas thams cad dang thun mong ma lags te zhes pa ni/_nyan thos ni
[\[145a\]]
[\[145a.1\]]gang zag la bdag med par chud pa tsam dang /_rang sangs rgyas ni rgyu dang 'bras bu bshig nas ngag 'gags pa tsam pas de bzhin nyid la dmigs pa'i ting nge 'dzin gyi spyod yul ma yin zhes pa'o/_/sems can de dag thun mong ma lags pa'i yon tan dang ldan par 'gyur ba ni/_
[\[145a.2\]]gang sngags kyi tshul 'di la dad par 'gyur pa'o zhes pa rnams ni ma 'ongs pa'i 'gro ba rnams ni spro ba bskyed pa'o/_/bcom ldan 'das gzhan yang dkyil 'khor gyi yo byad kyi cho ga rnams bshad par gsol zhes pa ni/_dkyil 'khor bris zin na mchod pa la sogs pa bya bar rigs te/_de
[\[145a.3\]]bas na mchod pa'i ting nge 'dzin dang /_yid kyis mchod pa dang /_thal mo sbyar ba'i mchod pa dang /_byams pa dang snying rjes mchod pa dang /_'jig rten gyi mchod pa dri dang me tog la sogs pa ste/_mchod pa rnam pa de bzhi dang /_dkyil 'khor bsrung ba dang /_dkyil 'khor gyi lha rnams
[\[145a.4\]]bzhugs su gsol ba rnams bshad du gsol zhes pa'o/_/de rnams las kyang la la ni snying rje chen po 'byung ba'i dkyil 'khor gyi skabs nas 'byung /_la la ni yi ge 'khor lo bskor ba'i dkyil 'khor gyi skabs nas 'byung /_la la ni gsang ba'i dkyil 'khor las 'byung ste/_de 'di
[\[145a.5\]]nas mi 'byung ba 'og ma gnyis kyi skabs nas 'byung ba yang skabs 'dir sbyar bar bya/_'di nas 'byung ba la 'og ma gnyis kyi nang nas mi 'byung ba yang de bzhin du sbyar bar bya ste/_de dag gi rim pa yang lha rnams kyi dkyil 'khor du byin gyis brlab pa la spyan drang mi dgos pa'i rim pa la
[\[145a.6\]]sogs pa bsdus pa'i don gyi nang du zhib tu bshad pas 'dir ma smos so/_/de nas sngags pas bya ba/_lha rnams la ni mchod pa'i phyir/_/zhes pa nas/_sems dpa' chen po phal rnams la'ang /_/re re bar ni bsgrags pa yin/_/zhes pa'i bar dri la sogs pa phyi'i mchod pa rnams
[\[145a.7\]]bshad pa ste/_phyi'i mchod pa de rnams kyang /_sngags pa dmigs pa bas tshul bzhin ma byas na/_'phags pa'i lha rnams 'khrug par mi 'gyur yang de'i 'khor phal rnams 'khrug par 'gyur te/_'phral du ga nod pa mi byed kyang ji ltar bsams pa'i don grub par mi byed de/_
[\[145b\]]
[\[145b.1\]]phan 'dogs par mi 'gyur ro zhes rgyud gzhan las 'byung bas mchod pa de rnams nan tan du bya'o/_/slob dpon zab cing rgya che ba la mos pas kyang gtsor ni yid kyis mchod pa bya ste/_slob ma dmigs ba can rnams kyi yid dang sbyar ba'i phyir phyi ma'i mchod pa 'di rnams kyang ma
[\[145b.2\]]chags bzhin du bya'o/_/mchod pa'i ting nge 'dzin dang yid kyis mchod pa de dag ni yi ge 'khor lo bskor bar dkyil 'khor dang gsang ba'i dkyil 'khor dag tu blta'o/_/me tog dkar dang dmar ser dag_/ces pa nas/_yid du 'ong ba bltar sdug pa/_/bkra shis kun te nan tan
[\[145b.3\]]du/_/mkhas pas su ni mchod par bya/_/zhes pa'i bar du me tog gi mchod pa rnam pa bshad de/_dkar dang dmar dang ser zhes pa ni me tog gi rigs spyir smos pa'o/_/pad+mo dang ut+pal zhes pa la sogs pa ni spyir smos pa de dag nyid las so so'i ming smos pa'o/_/yid du 'ong ba zhes
[\[145b.4\]]pa ni dri zhim pa'o/_/bltar sdug pa zhes pa ni kha dog dang dbyibs mdzes pa'o/_/bkra shis pa ni lha rnams mchod pa dang mi 'gal ba zhes pa ste/_'dir ni mdo tsam du smos kyi/_'dir ming gis ma smos pa las gzhan du yang yid du 'ong ba dang bkra shis pa las mchod par bya'o zhes
[\[145b.5\]]pa'o/_/tsan+dan dang a ka ru zhes pa nas/_spos bzang rnams kyang dbul bar bya/_/zhes pa'i bar du dri'i mchod pa rnams te/_shin tu dri zhim zhing yid du 'ong /_/zhes pa ni 'dir ming gis smos pa las gzhan yang dri zhim zhing yid du 'ong ba la sogs pa dri'i rigs rnams gang yang rung
[\[145b.6\]]ba dbul lo zhes pa ste/_de las kyang la la ni gcig tu sbyar/_la la bsdus te sbyar bar shes par bya'o/_/dri'i mchod pa dbul bar yang me tog gi mchod pa rnams sngon rol du dbul bar bya'o/_/a ka ru dang thang shing zhes pa nas gzhan yang bdug pa sna tshogs pa 'jig rten
[\[145b.7\]]gyis bsgrags pa bkra shis la tshul bzhin du sngags pas gsol cig_/lha'i yid du 'ong zhes pa'i bar du bdug pa'i mchod pa rnams bshad de/_de rnams kyang la la ni gcig tu sbyar/_la la ni bsdus te sbyar te shes par bya'o/_/gzhan yang bdug pa sna tshogs pa 'jig rten
[\[146a\]]
[\[146a.1\]]gyi khams su bsgrags pa bkra shis pa zhes pa ni/_'dir ming gis ma smos pa gzhan du 'jig rten du grags pa'i bdug pa sna tshogs lha rnams la mchod pa dang mi 'gal bar yang rung ba dbul bar bya zhes pa'o/_/sems dpa' chen po de nas yang gtor ma'i las kyi cho ga
[\[146a.2\]]nyon cig ces pa nas/_zho dang 'o ma rgyas par ro/_/zhes pa'i bar du bshos kyi mchod pa rnams bshad pa ste/_de rnams kyang zas dang /_bza' ba dang /_bca' ba dang btung ba'i dngos por shes par bya ste/_de'i zas ni'o thug dang 'bras la sogs pa'o/_/bza' ba ni khur ba la sogs
[\[146a.3\]]pa'o/_/bca' ba ni shing thog la sogs pa'o/_/btung ba ni zho dang 'o ma la sogs pa'o/_/rgyas pa'o zhes pa ni de rnams bzang zhing mang du 'bul ba'o/_/mar me bzang po rnams khyad ni/_/zhes pa nas/_shin tu dri zhim pas kyang gsol/_/zhes pa'i bar du mar me'i mchod pa bshad pa
[\[146a.4\]]ste/_gtsang ma zhes pa ni nya tshil la sogs pa btsog pa med pa dang /_ras kyi snying po dri ma med pa zhes pa'o/_/phyogs su gdugs dang ba dan rnams/_/kha dog sna tshogs bzang yang bre/_/zhes pa ni dkyil 'khor gyi phyi'i sgo khar gdugs dkar po gcig bzhag_/ngos bzhi grwa bzhir
[\[146a.5\]]phyogs so sor kha dog dang mthun pa'i ba dan rnams bsgreng bar bya'o zhes pa'o/_/rta babs bzang po rnams kyang ni/_/dril dang bcas te rab tu dbul/_/zhes pa ni phyi'i sgo khar shing la sogs pa las byas pa'i rta babs bzang po dril bu dag gis brgyan pa zhes pa'o/_/de nas bum pa
[\[146a.6\]]rnams blang ba/_/zhes pa nas/_gos rnams kyis ni mgrin pa bcings/_/mkhas pa yis ni rnam par bkod/_/ces pa'i bar te bum pa rnams dbul te nag po la sogs pa'i skyon med par gzhung las byung ba'i mtshan nyid dang ldan pa dbul te/_de rnams gsang ba'i rgyud las
[\[146a.7\]]'byung ba bzhin du/_lha rnams so so la bsngo bar mi bya bar spyir dgod pa ni byang chub sems dpa'i sngags kyis btab ste/_slob ma rnams dbang bskur ba la blugs par bya ba'i phyir/_gtso bo lha rnams kun la ni/_/gos zung re ni dbul bar bya/_/zhes pa ni dkyil 'khor rim pa
[\[146b\]]
[\[146b.1\]]gsum char gyi sgo khyud rnams kyi nang na bzhugs pa'i gtso bo rnams dang /_bcom ldan 'das rnam par snang mdzad dbus na bzhugs pa la ras zung re re dbul lo zhes pa'o/_/thams cad la zung re mi 'byor na spyir zung gcig dbul bar bya'o/_/sems dpa' chen po phal rnams la/_/
[\[146b.2\]]ya re bar ni bsgrags pa yin/_/zhes pa ni dkyil 'khor gyi lha phal rnams la ya re dbul zhes pa ste/_thams cad la re re ma 'byor na yang spyir ya gcig dbul bar shes par bya'o/_/de rnams kyang bum pa'i mgrin pa dkri ba ma gtogs par gzhan du rig par bya'o/_/slob ma
[\[146b.3\]]dkyil 'khor drung dgug ste/_/sngags pa yis ni chus thob cig_/ces pa nas/_de bzhin slob ma kun tshud cig_/ces pa'i bar du slob ma rnams dkyil 'khor du gzud pa'i cho ga ste/_de yang slob dpon sngar mchod pa na las kyi rdo rje sems dpar bsgyur ba las slob ma 'dzud pa'i
[\[146b.4\]]tshe 'og nas 'byung ba'i slob dpon gyi ting nge 'dzin du bsgyur te/_thog ma nyid du dkyil 'khor gyi phyi ra'i sgor khams gsum rnam par rgyal bas bsngags pa'i bum pa'i chus slob ma rnams bgegs bsal ba'i phyir gtor te/_slob ma rnams gdong g.yogs pa'i ras la dam tshig
[\[146b.5\]]gsum gyi phyag rgya bcings te/_dam tshig gsum gyi sngags lan gsum bzlas pas slob ma'i gdong g.yogs/_/de nas slob ma'i lag par dri dang me tog byin la byang chub kyi sems bskyed de/_de nas chos kyi dbyings kyi phyag rgya dang sngags kyis dbyings su byin gyis brlab/_de
[\[146b.6\]]nas chos kyi dbyings kyi 'khor lo'i phyag rgya dang sngags dang /_rdo rje go cha'i sngags kyis slob ma de rdo rje sems dpar byin gyis brlabs la/_spyi bor chos kyi dbyings kyi yi ge raM kha dog dkar po klad kor dang bcas pa 'bar ba can bsam/_de nas dam tshig gsum gyi phyag rgya bcings
[\[146b.7\]]te/_de'i sngags zlos su bcug la me tog 'dor du bcug_/de nas me tog gar babs pa'i lha slob ma de la byin te/_de nas dkyil 'khor lan gsum bskor du gzhug ste/_de rnams ni dkyil 'khor du gzud pa'i cho ga rim pa mdor smras pa'o/_/yan lag so sor bshad pa ni/_/
[\[147a\]]
[\[147a.1\]]byang chub sems kyang 'dzin du gzhug_/ces pa'i smon lam gyis byang chub kyi sems 'dzin du gzhug ces pa'o/_/de bzhin gshegs pa dran par bya/_/zhes pa ni sangs rgyas dang byang chub sems dpa' rnams bdag la dgongs zhes smra bar bya ba ste/_smon lam gyis
[\[147a.2\]]byang chub tu sems bskyed pa yang sangs rgyas dang byang chub sems dpa' rnams bdag la dgongs shig_/bdag ming 'di zhes bgyi bas dus 'di nas bzung nas/_nam byang chub kyi snying po la 'dug gi bar du phung po dang khams dang skye mched dang gzung ba dang 'dzin pa rnam par spangs pa
[\[147a.3\]]rang gi sems thog ma nas ma skyes pa stong pa nyid kyi rang bzhin ji ltar sangs rgyas bcom ldan 'das rnams dang /_byang chub sems dpa' de rnams kyis byang chub tu sems bskyed pa de ltar bdag gis kyang byang chub tu sems bskyed do zhes pa'o/_/de nas/_thams cad skye bar 'gyur
[\[147a.4\]]ba ni/_/skye ba rgyal ba'i rigs dge la'o/_/zhes pa ni de ltar smon lam gyis byang chub kyi sems bskyed pas sa bon btab pa'i sgo nas rgyal ba'i rigs dge ba la skye bar 'gyur te/_rgyal ba'i rigs zhes pa ni thabs dang shes rab tu ldan pa ste/_de la shes rab ni yum shes rab kyi pha
[\[147a.5\]]rol tu phyin pa chos thams cad stong pa nyid kyi rang bzhin no/_/thabs ni sbyin pa la sogs pa'i pha rol tu phyin pa rnams te/_de bzhin gshegs pa rnams kyang de las byung bas na de ni rgyal ba'i rigs zhes bya'o/_/de dag phyag rgya bcings pa ni chos kyi dbyings las byung ba'o zhes pa ni/_
[\[147a.6\]]'jug pa'i byang chub kyi sems dang gnas pa'i byang chub kyi sems bskyed pa de/_chos kyi dbyings stong pa nyid kyi sngags dang phyag rgya des slob ma de stong pa nyid du byin gyis brlab bo/_/chos kyi 'khor lo las de bzhin du/_rdo rje sems dpar byin gyis brlab/_/ces pa ni/_de ltar stong pa nyid
[\[147a.7\]]kyi rang bzhin du chud nas slar kun rdzob kyi sgo nas sems can rnams la chos kyi 'khor lo bskor ba'i phyir/_chos kyi 'khor lo'i sngags dang phyag rgyas slob ma rdo rje sems dpa'i skur bsgyur ro/_/rdo rje sems dpa' zhes pa ni gang gi sems rdo rje dang 'dra bar brtan pa/_cis kyang zil gyis mi non pa
[\[147b\]]
[\[147b.1\]]ste/_de yang zla ba'i dkyil 'khor gyi nang du bzhugs pa/_zla ba'i dkyil 'khor 'od kyi dkyil 'khor dang ldan pa/_dbu rgyan dang ldan pa rgyan sna tshogs kyis brgyan pa'i sku'o/_/de'i snying gar yang rdo rje rtse lnga pa ye shes lnga'i rang bzhin zla ba'i dkyil 'khor la gnas par bsam par bya'o/_/sangs
[\[147b.2\]]rgyas kun gyi dam tshig ni/_/bcing ba de nas sngags pa rang gis nan tan gyis/_gos la lan gsum gdab pa yang /_/sngags kyis de tshe cho ga bzhin/_/zhes pa ni gdong dgab pa'i ras la sngags pa nyid kyis dam tshig gsum gyi phyag rgya dang sngags kyis gdab ste/_de yang skabs 'dir smos/_
[\[147b.3\]]mod kyi las 'di rnams kyi dang por shes par bya'o/_/de dag rnams kyi gdong khob cig ces pa ni/_dam tshig gis btab pa'i ras des slob ma de rnams kyi gdong dgab par bya ste/_gdong dgab pa de yang de dag sngar rang bzhin gyis mig tu 'dug pa las/_dam tshig gi sngags dang phyag rgyas
[\[147b.4\]]byin gyis brlabs pas bkab nas ye shes kyi mig tu bsgyur bar 'gyur te/_ye shes kyi mig de phye nas bcom ldan 'das kyi sku mi zad pa'i rdo rje'i rgyan gyi dkyil 'khor de bstan pa'i phyir ro/_/snying rjer song ba'i yid kyis te/_/zhes pa ni snying rje dang ldan par bya ba'i phyir/_de khe dang bkur
[\[147b.5\]]sti'i phyir ma yin no zhes pa'o/_/lan gsum dam tshig zlos su gzhug_/ces pa ni me tog 'dor du gzhug ces pa dang sbyar te/_dam tshig gsum gyi phyag rgya bcings la sngags kyang lan gsum bzlas te me tog 'dor du gzhug go/_/dam tshig gsum zhes pa ni bcom ldan 'das kyi sku
[\[147b.6\]]mi zad pa dang /_gsung mi zad pa dang /_thugs mi zad pa'i rdo rje'i rgyan gyi dkyil 'khor te/_de'i byin gyi rlabs su gyur pa ni dam tshig gi sngags dang phyag rgya ste/_phyag rgya bcings shing de'i sngags lan gsum bzlas na/_sku la sogs pa mi zad pa'i rdo rje rgyan de mthong bar 'gyur ro/_/de
[\[147b.7\]]bas na sngags pa rtag tu zlos pa la sogs pa byed pa'i tshe yang dam tshig gsum gyi phyag rgya bcings te/_sngags lan gsum bzlas na/_dam tshig nyams pa la sogs pa slar 'tsho bar 'gyur ro/_/spyi bor yi ge gzhag pa ni/_/klad kyi 'khor dang bcas pa ste/_/'bar
[\[148a\]]
[\[148a.1\]]ba'i phreng zer 'byung bzhin du'am/_/zhes pa ste/_kha dog dkar ba zla ba shar ba bzhin du'o zhes pa ni/_slob ma'i spyi bor yi ge ra chos kyi dbyings kyi ye shes bsam ste/_ra ni shes bya dang nyon mongs pa'i sgrib pa dang bral ba'i rang bzhin no/_/
[\[148a.2\]]klad kor bzhag pa ni stong pa nyid kyi rang bzhin no/_/'bar ba'i phreng dang bcas pa ni rgyu'i ye shes kyi rang bzhin no/_/zla ba shar ba dang 'dra ba ni zla ba 'char ba'i tshe/_rang bzhin dkar ba la cung zad dmar po bstan pa ste dkar ba ni rang bzhin gyis dag pa'o/_/rtsa dmar ba ni sems can
[\[148a.3\]]gyi don la chags pa'o/_/de nas me tog 'thor chug cig_/mgon po kun gyi spyan sngar te/_/me tog de ni gang lhung ba/_/sngags mkhan gyis ni de byin cig_/ces pa ni sngon dkyil 'khor du ma zhugs shing lha ma mnos pa'am/_dkyil 'khor du zhugs shing lha ma mnos pa'am/_
[\[148a.4\]]lha mnos te btang ba rnams gdod lha mnos par bya na me tog gdod de ltar dor bar bya/_de ltar lha mnos zin te/_gdod mnos mi dgos na/_gdong g.yogs bkrol la me tog de bdag gi lha'am bcom ldan 'das rnam par snang mdzad la dbul bar bya ste/_de dag kyang zhib tu
[\[148a.5\]]ni bsdus pa'i don du bshad zin to/_/me tog bor nas lha gang la bab pa de'i cha brtag pa yang zhib tu gsang ba'i rgyud kyi nang du blta'o/_/dkyil 'khor dang po'i sgo ru ste/_/sgo khyud kyi ni dbus kyi cha/_/sgo gnyis kyi ni bar der yang /_/slob ma der gzud dkyil 'khor gyi/_/der 'dug
[\[148a.6\]]pa ni cho ga kun/_/rim bzhin de rnams chud par bya'o/_/zhes pa ni dkyil 'khor gsum pa'i sgo khyud kyi dbus su slob ma der gzung ste/_der gnas nas gong du smos pa'i las thams cad bya ste/_sgo khar slob ma la chu gdab pa 'ba' zhig ma gtogs so/_/dkyil 'khor gyi nang du ma
[\[148a.7\]]zhugs par sgo kha nas las de rnams bya ba yang /_lha rnams la me tog 'dor na yang sgo kha na bor na nang du 'bab par 'gyur gyi/_/nang du zhugs te bor na lha kha cig rgyab tu lus par 'gyur la/_bdag nang du zhugs te bor na me tog phyi rol du bab par 'gyur ba'i phyir ro/_/gnyis su
[\[148b\]]
[\[148b.1\]]na gong du skyob pa rnams kyi spyan sngar zhes kyang 'byung bas/_bdag nang du zhugs na kha cig gi spyan sngar kyang mi 'gyur la/_byang chub sems dpa' sems dpa' chen po de rnams kha cig la rgyab kyis blta bar mi rigs pa'i phyir ro/_/gsum du na 'di ni chos kyi rgyal po'i 'khor bas
[\[148b.2\]]thog ma nang du zhugs na ko long du 'gyur te/_rgyal po'i chos dang 'gal ba'i phyir ro/_/de bzhin slob ma kun chud nas thams cad rtog pa dang bral ba'o/_/de dag rnams la zhir byas nas/_/zhes pa nas sngags pa 'og ma'i bar du dkyil 'khor du chud pa'i slob ma de rnams zhi bar bya ba'i phyir
[\[148b.3\]]zhi ba'i sbyin sreg bya ste/_slob ma rnams dkyil 'khor du zhugs pas sdig pa rnams byang zhing rgyud dag pa des/_bcom ldan 'das kyi sku mi zad pa'i rdo rje'i rgyan la sogs pa la sbyin sreg gi sgo nas yon phul na/_bsod nams 'phel te sdig pa byang bas zhi bar 'gyur ro/_/de'i rim pa
[\[148b.4\]]yang thog ma'i snying po'i dkyil 'khor gyi sngon rol/_dkyil 'khor bar ma'i sgo'i phyi rim gsum po'i nang rol du zhugs te thab khru gang ba bya/_de ste dkyil 'khor chud de nang du mi shod na dkyil 'khor gyi phyi rim gyi sgo khar bya/_khang thog la sogs par brkor mi rung na/_tshon dmar pos
[\[148b.5\]]zhugs thab de bri bar bya ste/_de nas zhugs thab de'i mtha' mar ku sha lho phyogs nas brtsams te bskor ba'i thab tu dgram pa ni/_rtswa gcig gi rtsa bas gcig gi mgo non par byas te bskor ro/_/de bas na khams gsum rnam par rgyal bas bsngags pa'i spos chus der btab bo/_/de nas
[\[148b.6\]]zhugs thab der 'jig rten pa'i tri ta zhes bya ba las thams cad byed pa mgrin pa ring la spu can/_kha dog kham par 'dug pa/_me tog gcig zhugs thab der bor la me de byin gyis brlab par bya'o/_/de nas me de kha bkru ba dang /_gang ba'i sbyin sreg gzhung las 'byung ba bzhin du
[\[148b.7\]]byin nas/_de nyid du 'bar bzhin du bzhag la/_de nas 'jig rten las 'das pa'i zhi ba'i me zhugs thab der me tog gcig bor nas byin gyis brlabs te kha bkru ba dang /_gang ba'i sbyin sreg la sogs pa snga ma bzhin du byas nas slob ma re re'i phyir yang sbyin sreg lan nyi shu rtsa re
[\[149a\]]
[\[149a.1\]]re bya ba ni/_slob ma'i lag pa g.yas pa'i mthe bong nas slob dpon gyis lag pa g.yon pas bzung ste bya'o/_/'di ni bsdus pa'i don to/_/yan lag gi don bshad pa ni/_rtog pa kun dang bral ba'o/_/zhes pa ni slob ma de rnams dkyil 'khor du gzhug par sbyor na/_
[\[149a.2\]]skyabs gsum la sogs par song ba dang /_dkyil 'khor du zhugs nas byang chub tu sems bskyed pa dang /_zhugs nas kyang phyis sngags kyi spyad pa spyod pa sbyor ba dang /_rtsa ba dang /_phyi ma gsum dag ste rtog pa dang bral ba'o/_/sbyin sreg tshul nas sbyin sreg bya/_/zhes pa ni sbyin sreg
[\[149a.3\]]gi cho ga gzhung las ji skad gsungs pa bzhin du bya ba ste 'og nas 'byung bar blta'o/_/snying po'i dkyil 'khor ni sngon rol du gnyis po yang rgyab tu ste/_dkyil 'khor bar ma'i dbus su ni/_/ma yengs pa yi sems kyis su/_/khru gang tsam du bya ba ni/_/me yi zhugs thab bsgrags pa
[\[149a.4\]]yin/_/zhes pa ni gong du bshad zin to/_/'dir tshad 'ga' zhig khru gang du gsungs kyi zlum po'am gru bzhir bya ba ma smos kyang zhi ba dang rgyas pa'i zhugs thab ji ltar grags pa ltar bya ste/_'di'i skabs su zhi ba'i las pas zlum por 'os so/_/yang na zhi ba dang rgyas pa gnyis su
[\[149a.5\]]mthun na gru bzhi yang nyes pa med do/_/kha ran sor bzhi'i tshad du zhes pa ni zhugs thab gru bzhi na kha ran yang gru bzhir bya/_zhugs thab zlum po na kha ran yang zlum por bya'o/_/dbus su yang ni rdo rje bri/_/zhes pa ni ye shes lnga'i phyag rgyar gyur pa rdo rje rtse lnga pa bri'o/_/sngags pa yi
[\[149a.6\]]ni g.yas logs su/_/sbyin sreg gi ni yo byad bzhag_/g.yon logs su ni slob ma dgod/_/ces pa ni bsreg par bya ba'i rdzas rnams sngags pa'i g.yas su gzhag go/_/g.yon du slob ma dgod pa ni slob ma'i g.yas su slob dpon 'bab ste/_slob dpon de slob ma la phan 'dogs
[\[149a.7\]]pas rjes su mthun pa bstan to/_/kun kyang tsog pur 'dug par bya/_/zhes pa ni tshul gyi las rnams ma zin na bag phab ste 'dug pa'am gus pa bstan pa'o/_/bdag ni 'jag ma'i rtswa bting ba'i steng du ste/_der 'dug shig pa ni slob dpon nyid rtswa ku sha bting ba'i stang du 'dug pa la
[\[149b\]]
[\[149b.1\]]bya'o/_/yang ni tshon rtsis bri zhes pa nas/_so so'i sbyin sreg bya ba ni/_/nyi shu rtsa gcig blugs shing sreg_/ces pa'i bar du ni go rims bzhin du gong du bshad zin to/_/yid thub byams par bsams la ni/_/zhes pa ni zhi ba'i las la tshul gyis byams par bya'o/_/sbyin sreg byas nas
[\[149b.2\]]sngags pa yis/_/slob ma rnams la yon slongs shig_/ces pa nas mchod ston khyed kyis ci nus par/_dge 'dun gsol ba sangs rgyas kyis bsngags pa la'o zhes pa'i bar slob ma rtog pa sbyangs pa de dag bsod nams kyi zhing dam pa la sbyin pa byed du slob dpon gyis gzhug ste/_phan dam pa
[\[149b.3\]]'dogs pa'i slob dpon de la slob ma rnams kyis gus par yon phul na bsod nams mchog tu 'gyur ba'i phyir/_gser dang dngul dang rin po che la sogs pa dbul bar bya'o zhes bskul ma btab bo/_/de ltar slob dpon la yon phul nas kyang 'phags pa'i dge 'dun ni sbyin pa'i gnas dam
[\[149b.4\]]pa ste/_'phags pa'i dge 'dun la yon phul ba dang /_mchod ston gsol bar bya ba bstan pa ni/_'di ni bsod nams zhing yin te/_/mgon po rnams kyis gsungs pa ste/_/zhes pa la sogs pa'o/_/de nas bcom ldan 'das rnam par snang mdzad kyis phyag na rdo rje byang chub sems dpa'
[\[149b.5\]]la 'di skad ces bka' stsal to/_/sems dpa' chen po dbang bskur ba/_/de ni rgyas par bshad par bya/_/yang dag yid gcig gis la nyon/_/sangs rgyas kun gyis bshad pa'o/_/zhes pa nas/_rdo rje 'dzin pa de kun gyis/_/khyod la rtag tu srung bar byed/_/ces pa'i bar du slob
[\[149b.6\]]ma rnams dbang bskur ba'i skabs 'chad de/_/de la mngon par dbang bskur zhes pa ni bcom ldan 'das kyi sku dang gsung dang thugs mnyam pa nyid mi zad pa'i rgyan rang bzhin gyi dkyil 'khor gyi byin gyis brlabs su 'gyur ba'i spyan sngar mngon sum du rin po che la sogs pa'i bum par chu blugs
[\[149b.7\]]pa ste/_mngon par blugs zhes pa ni tshig gi don to/_/de yang rnam pa gsum du brtag par bya ba ni dbang bskur ba'i ming ji ltab dang /_su la dbang bskur ba dang /_ci'i phyir dbang bsgur ba'o/de la dbang bskur ba'i ming ji lta ba zhes pa ni spyir dbang bskur ba'i rnam pa mang ste/_spyir
[\[150a\]]
[\[150a.1\]]sngags par bya ba'i phyir rig pa sbyin pa'o/_/las kyi dbang bskur ba ni zhi ba dang rgyas pa dang mngon par spyod pa'i las bya ba dang gdon bsal ba la sogs pa bya bar dbang bskur ba ste/_de la skabs 'dir ni slob dpon du dbang bskur ba zhes bya ba ste de ni ming ngo /_/su la dbang
[\[150a.2\]]bskur bar bya zhes pa ni/_slob ma phal thams cad la dbang bskur bar bya ba ma yin gyi/_khyad par can gyi slob ma dam tshig lnga'i skabs nas gsungs pa/_sngags dang phyag rgya yang bstan zhing /_las dang bya ba la yang rab tu sbyar bar bya zhes pa ste sngags kyi rgyud rnams thos shing /_dkyil
[\[150a.3\]]'khor la sogs pa bri nus pa yongs su rdzogs pa'i slob ma rnams la dbang bskur te/_su la dbang bskur zhes pa ni de rnams la dbang bskur ba'o/_/ci'i phyir dbang bskur zhes pa ni/_chos kyi mig mi 'tshub par bya ba'i phyir te/_'jig rten na yang 'jig rten gyi gtsug lag lung
[\[150a.4\]]bstan pa dang rtog pa dang sman la sogs pa rnams kyang slob mas rdzogs par lobs nas/_slob dpon gyis dbang bskur ba'i cho ga 'jig rten pa rnams la ji ltar srid par byas nas bshad pa la sogs pa bya bar slob ma la lung sbyin pa srid do/_/de dag kyang so so'i gtsug lag rdzogs par mi shes
[\[150a.5\]]shing dbang ma bskur bar bshad pa la sogs pa byas na/_gtsug lag de dag ji lta ba bzhin du bshad mi nus pas de dag gis mig mi 'tshub par 'gyur ba'i phyir ro/_/de bzhin du 'dir yang slob ma rnams rgyud la sogs pa rdzogs par shes par bya ste/_de dag nyid slob dpon gyis mngon
[\[150a.6\]]sum du bskor nas rgyud bshad pa dang /_dkyil 'khor bri ba la sogs pa ji lta ba bzhin du shes par slob dpon nyid kyis yid ches te/_sems can gyi don byed nus par gyur pa rnams la dbang bskur na chos kyi mig mi 'tshub par 'gyur ba'i phyir ro/_/gnyis su na de ltar mngon par 'dus
[\[150a.7\]]pa'i slob ma des slob dpon du gyur na/_'jig rten pa rnams kyang khungs de lta bu las byung ba'i slob dpon de la yid ches shing btsun par byed do/_/rim pa 'di lta bur dbang ma bskur ba rgyud la sogs pa mi shes par thug thub tu sngags kyi rgyud la sogs pa 'chad cing /_dkyil 'khor
[\[150b\]]
[\[150b.1\]]'dri na ji lta ba nyid du mi shes pas don log par 'gyur na/_sngags kyi lha la sogs pas kyang byin gyis mi rlob pas ci bsams pa'i don mi 'grub ste/_gdul ba'i 'gro ba rnams yid mi ches shing mi phyogs pas chos kyi mig 'tshubs par 'gyur ro/_/ci'i phyir dbang bskur
[\[150b.2\]]zhes pa ni de'i phyir ro/_/de la dbang bskur ba yang /_ji ltar 'jig rten gyi rgyal po dge ba bcu'i las kyi lam gyi bka' khrims ston pa/_mngon par 'byung ba'i 'bras bu sbyin par byed pa de ji ltar rgyal thabs su bsgyur bar bya ba de bzhin du bya ste/_'di yang mngon par 'byung ba dang /_
[\[150b.3\]]ma lus pa'i bde ba'i 'bras bu sbyin par byed pa'i chos kyi rgyal por dbang bskur ba'i phyir te/_de yang rim pa 'di ltar bya'o/_/thog mar rtsa ba'i dkyil 'khor gyi mdun du bar khru dos bcad de/_de dbang bskur ba'i dkyil 'khor rim pa gcig pa sgo gcig pa bris la/_de'i nang pad+ma
[\[150b.4\]]'dab ma brgyad pa bris te/_dkyil 'khor gyi grwa bzhir rdo rje 'dzin pa bzhi bri/_pad+ma 'dab ma brgyad pa yang byang chub sems dpa' bzhi dang /_ci bgyi zhes pa bzhi ste brgyad bri/_pad+mo'i dbus su chos kyi dbyings kyi yi ge raM bris la der slob ma bzhag ste/_dri dang me tog la
[\[150b.5\]]sogs pa'i mchod pa dang bkra shis pa'i tshigs su bcad pa dang /_gleng gzhi rgya chen po snyan pa rnams kyis bsgrags shing /_kun du bzang po la sogs pa'i byang chub sems dpa'i rnams kyis byin gyis brlabs pa'i rin po che bzhi'i bum pa dkyil 'khor chen po lan re bskor nas
[\[150b.6\]]slob ma de'i spyi bo nas blugs so/_/de'i 'og tu 'dir dngos kyis ma smos kyang /_/de bzhin gshegs pa'i gtsug tor dang /_spyan dang /_lce dang /_go cha rnams kyi phyag rgya dang /_sngags kyis kyang slob ma de la pad+mo'i steng na 'dug pa nyid na rim pa bzhin du byin gyis brlab par bya'o/_/_
[\[150b.7\]]de nas gnas de nas bslangs te/_dkyil 'khor de'i nye 'khor du khri bzang po gcig gzhag ste/_gos gsher ba brjes nas gsar pa phrugs gcig gon nas khri steng du gzhag ste dri dang me tog la sogs pas mchod nas/_slob dpon nyid mig phye ba'i thur ma thogs nas mdun du 'dug ste/_
[\[151a\]]
[\[151a.1\]]de bzhin gshegs pa rnams kyis bu khyod mi shes pa'i rab rib rnams bsal to zhes pa la sogs pa'i tshig brjod do/_/de nas me long blangs la chos rnams gzugs brnyan dang 'dra ste/_rang bzhin med pa'i stong pa nyid kyi tshul du sgoms shig ces pa'i tshig brjod do/_/de nas
[\[151a.2\]]de ltar bdag gi don yongs su rdzogs nas pha rol gyi don phun sum tshogs par bya ba'i phyir rkang pa'i 'og tu gser gyi 'khor lo bzhag ste/_chos kyi 'khor lo bskor cig ces bsgrags so/_/de nas chos kyi 'khor lo bskor ba de yang sangs rgyas gsung mchog 'jig rten gyi khams thams cad du khyab
[\[151a.3\]]par grags pa bskor bar bya ste/_gsung mchog de'i phyag rgyar gyur pa dung bzang po cig lag pa g.yon par byin la/_chos kyi dung khyod kyis byin cig ces brjod do/_/de ltar sems can gyi don byas nas sangs rgyas rnams la byas pa shes pa'o zhes pa la sogs pa'i tshig de'i 'og tu brjod
[\[151a.4\]]par bya ste/_de rnams ni las su bya ba'i rim pa bsdus te bshad pa'o/_/yan lag gi don so sor bshad pa ni/_sems dpa' chen po mngon par dbang /_/bskur ba rgyas pa ru ni bya/_/yang dag yid gcig gis la nyon/_/zhes pa ni mngon par dbang bskur ba zhes pa ni tshig gi don gong du
[\[151a.5\]]bshad zin to/_/rgyas pa ru ni bshad par bya/_/zhes pa ni dbang bskur ba'i cho ga 'og nas 'byung ba rnams dang ldan par bshad do zhes pa'o/_/sngon gyi sangs rgyas rnams kyis bshad pa'i zhes pa ni sangs rgyas thams cad mnyam pa nyid pas bya ba gcig tu bstan pa'o/_/de nas gsang ba'i
[\[151a.6\]]bdag po nang gi dkyil 'khor gyi mdun du phyi rol gyi khru ngo bor la dkyil 'khor bri ba ni/_gru bzhi pa la sgo gcig ste/_/zhes pa'i don gzhan ni sngar bshad zin te/_'dir dngos su ma smos kyang spyi'i mtshan nyid ltar byas na/_nang gi dkyil 'khor gyi sa shar phyogs su gzhol na dbang
[\[151a.7\]]bskur ba'i dkyil 'khor byang phyogs su bri bar bya/_nang gi dkyil 'khor byang phyogs su gzhol na/_dbang bskur ba'i dkyil 'khor nub phyogs su bri bar bya ste/_'dir ni nang gi dkyil 'khor gyi mdun du dbang bskur ba'i dkyil 'khor bri bar 'chad par gsungs pas/_dbang bskur
[\[151b\]]
[\[151b.1\]]ba'i chus nang gi dkyil 'khor la chu mi 'byung bar bya ba'i phyir/_nang gi dkyil 'khor gyi sa byang phyogs su gzhol bar bya'o/_/'on te shar phyogs su gzhol na yang bar sa rgal gyis gcad par bya'o/_/grwa bzhir rdo rje 'dzin pa bzhi gzhag par bya ste zhes pa ni rdo rje 'dzin pa de rnams dang /_
[\[151b.2\]]'og nas byang chub sems dpa' bzhi dang /_ci bgyi zhes pa bzhi 'byung ba rnams kyang de bzhin gshegs pa'i yon tan las gyur pa ste/_'phro ba med par spyod pa zhes pa'o/_/nam mkha' dri med ces pa ni stong pa nyid kyi spyod yul nam mkha' dang 'dra ba ste shes bya dang nyon mongs pa'i dri ma
[\[151b.3\]]spangs pa'o/_/dri ma med pa'i mig dang zhes pa ni gzung ba dang 'dzin pa'am/_shes bya dang nyon mongs pa'i sgrib pa spangs pa'i shes rab can zhes pa'o/_/sna tshogs gos 'chang ba zhes pa ni gos g.yogs par byed pa bas ngo tsha ba ste/_gang ngo tsha ba yod pa mi bya ba rnams mi byed pa dang /_
[\[151b.4\]]bya ba'i rigs pa rnams byed pa dang /_dam pa rnams kyis bsngags pa ste de lta bu ni ngo tsha ba dang ldan pa zhes pa'o/_/dbus pad+ma chen po 'dab ma brgyad la/_ge sar bcas par gyis la zhes pa ni ye shes brgyad kyi phyag rgyar gyur pa'o/_/ge sar ni yon tan rnams so/_/'dab ma bzhi
[\[151b.5\]]la byang chub sems dpa' grogs su gyur pa smon lam gyi mthu dang ldan pa bzhi bri ste zhes pa ni byang chub sems dpa' de rnams de bzhin nyid kyi yon tan las gyur pa ste/_gnyis su ni rang gi don phun sum tshogs pa gnyis ni pha rol gyi don phun sum tshogs pa'i rang bzhin te/_smon lam
[\[151b.6\]]gyi dbang gis chos kyi rgyal por dbang bskur ba de'i pad+mo'i gdan gyi gnas su gyur pa ste/_de la gzungs dbang rgyal po zhes pa gzungs ni shes rab kyi rgyal por gyur pa zhes pa'o/_/dran pa yang dag ces pa ni shes rab de nyid mi gnas pa'i mya ngan las 'das pa'i rang bzhin sems can rnams la
[\[151b.7\]]rgyun mi 'chad do/_/phan pa lhag par sems pa zhes pa ni sems can rnams la phan par sems pa'o/_/snying rje can zhes pa ni snying rje'i dbang gis sems can rnams la phan par sems pa ste/_de gnyis ni pha rol gyi don phun sum tshogs pa'i rang bzhin no/_/gong ma gnyis ni rang gi don phun
[\[152a\]]
[\[152a.1\]]sum tshogs pa'i rang bzhin no/_/lo ma bzhi po gzhan la ni/_/ci bgyi zhes pa bzhi bri ste/_/zhes pa yang de bzhin nyid kyi yon tan du shes par bya ste/_smon lam gyi dbang gis gyur pa ni gong ma bzhin no/_/sems gzhan la spyod pa zhes pa ni gzhan gyi sems shes pa'i rang bzhin
[\[152a.2\]]no/_/'dod pa yongs su rdzogs par bya/_/zhes pa ni sems can rnams kyi re ba yongs su rdzogs par byed pa zhes pa'o/_/ma chags pa dang rnam par grol ba zhes pa ni 'bras bu'i yon tan de stong pa nyid kyi rang bzhin chags pa med pas na grol ba'o/_/gong ma gnyis ni rgyu'i rang bzhin no/_/dbus
[\[152a.3\]]su ni bsam gyis mi khyab pa'i chos kyi dbyings kyi gzugs so zhes pa ni/_chos kyi dbyings kyi yi ge kha dog dkar po pad+mo'i snying po la gzhag go/_/rin po che'i bum pa bzhi zhes pa ni/_gser dang dngul dang /_pad+ma rA ga dang /_margat+ta'i bum pa gser dang dngul de dag gis brgyan pa'i bum
[\[152a.4\]]pa bya'o/_/de ltar yang ma 'byor na de rnams kyi kha dog dang mthun pa'i sa'i bum pa bya ste/_de dag la sogs pa'i yo byad rnams 'byor pa las ji skad du 'byung ba bzhin du ma sbyar na 'jungs pa'i sems dang ldan te/_sems ma dag pas lha rnams kyang byin gyis mi rlob ces gzhung las 'byung
[\[152a.5\]]ngo /_/snying nas med pa mi 'byor du mi rung na snyam nas mi spobs te/_mi byed dam 'tsho ba'i yo byad dang /_nad gsos kyi sman zong yang mi 'jog par byed na/_yang dgongs pa'am cho ga mi shes pa ste/_'tsho ba'i yo byad dang nad rkyen gyi sman zong du snyad btags nas lhag par yod la gtong
[\[152a.6\]]mi phod na gong du smos pa dang 'dra ste/_mdor na sems la sgyu med pa gtsang sbrar shes par bya'o/_/kun du bzang po la sogs pa byang chub sems dpa' rnams kyis byin gyis brlabs pa yang /_slob ma de ngan song spong bar bstan pa'i phyir ro/_/thog ma nyid du ngan song thams cad sbyang ba'i byang
[\[152a.7\]]chub sems dpa'i sngags kyis btab pa'i bum pas blugs so/_/ngan song spangs nas shes bya dang nyon mongs pa'i sgrib pa dang bral bar gyur cig pa'i don du/_de nas sgrib pa thams cad rnam par sel ba'i sngags kyis btab pas blugs so/_/de nas kun du bzang po'i sa thob par gyur cig
[\[152b\]]
[\[152b.1\]]pa'i don du kun du bzang po'i sngags kyis btab pa'i bum pas blugs so/_/de nas chos kyi rgyal tshab tu gyur cig pa'i don du byams pa'i sngags kyis btab pa'i bum pas blugs par bya'o/_/sngags pas pad+ma dam pa de la ni rang gis bzhag nas su zhes pa nas/_de nas yang de mchod pa
[\[152b.2\]]ni/_/me tog spos la sogs pas so/_/zhes pa'i bar du don gzhan ni gong du bshad zin to/_/slob ma des dbang bskur bar bya ba'i tshe 'dir dngos su ma gsungs kyang /_dkyil 'khor du 'jug pa'i tshe na/_rdo rje sems dpa'i skur bsgyur te/_de las gzhan pa'i skur bsgyur bar ma
[\[152b.3\]]gsungs pas rdo rje sems dpa'i skur bsgyur te dbang bskur bar bya'o/_/dbang bskur ba'i tshe pad+ma'i gdan la bzhugs pa yang 'khor los sgyur ba'i rgyal po'i 'dug thabs su bzhag ste/_rkang pa g.yon pa khri'i steng du gzhag la g.yas pa sa la bzhag ste/_lag pa g.yon pa khri la bsten
[\[152b.4\]]la/_g.yas pa pus mo la bzhag_/gdong yang mi mtho mi dma' bar drang por blta bar bya'o/_/thur ma blang ba gser gyi ste/_/zhes pa nas/_thur ma'i sman pa rgyal po yis/_/ji ltar 'jig rten rnams la sngon gyi'o/_/zhes pa'i bar du rim pa bzhin du gong du bshad pa'o/_/ma rig
[\[152b.5\]]pas bsgribs pas/_bu khyod kyi rgyal bas khyod kyi de bsal ba ni zhes pa sngon mnyam pa dang /_bsam pa'i shes rab kyi rgyu la sogs pa mi shes pa/_rgyal ba'i lung slob dpon gyis bshad pa mi shes pa bsal to zhes pa'o/_/thur ma'i sman pa rgyal po yis/_/ji ltar 'jig rten
[\[152b.6\]]rnams la sngon gyi'o/_/zhes pa ni dpe ste/_ji ltar mig gi sman pa'i rgyal pos 'jig rten pa rnams kyi mig gi rab rib bsal te/_gzugs la sogs pa'i rang gi dngos po ji lta ba bzhin du 'dug pa mi mthong ba las mthong bar byas pa bzhin du/_rgyal ba rnams kyis kyang bu khyod kyi ma
[\[152b.7\]]rig pas chos rnams kyi mtshan nyid ji lta ba bzhin 'dug pa mi shes pa las shes par bya'o zhes pa'o/_/me long la 'di ltar yang chos kyi mtshan nyid de smros shig_/chos rnams gzugs brnyan dang 'dra ste zhes pa ni/_phung po dang khams dang skye mched la sogs pa'i chos rnams gzugs
[\[153a\]]
[\[153a.1\]]brnyan dang 'dra ste bltar yang snang la/_yang dag par ni brtags na dngos po yod pa ma yin pa'o/_/phra zhes pa ni 'di ltar phung po la sogs pa'i chos rnams phung po'i rang bzhin du dmigs su med pas phra ba zhes pa'o/_/dge ba zhes pa ni shes bya dang nyon mongs pa'i sgrib pa dang
[\[153a.2\]]bral ba zhes pa'o/_/rtog pa med pa zhes pa ni sgrib pa dang de dag gi bag chags kyang med ces pa'o/_/mi gzung ba brjod du med pa zhes pa de lta bu'i stong pa'i rang bzhin la rnam par shes pa drug gis gzung du med cing /_tshig gis brjod du med pa de las 'das pa'o/_/rgyu dang las las byung ba'o
[\[153a.3\]]zhes pa ni phung po la sogs pa'i chos rnams ye nas yod pa'i rang bzhin ma yin gyi/_rgyu dang las las byung bas na gzugs brnyan dang 'dra ste/_yod pa ma yin pas brjod du med pa la sogs pa'i tshig gong ma de rnams dang sbyar ro/_/de bzhin chos 'di shes par gyis/_/rang bzhin med cing gnas
[\[153a.4\]]med pa/_/zhes pa ni gzugs brnyan dang 'dra bas rang bzhin med pa'o/_/rgyu dang rkyen las byung bas skad cig ma'i cha mi gnas par shes pa ste/_de rnams chos rnams kyi mtshan nyid ji ltar shes nas de lta bu'i tshul du bsgom pa'i shes rab kyis sgoms shig ces pa'o/_/tshad med sems
[\[153a.5\]]can don byos shig_/ces pa nas bla na med pa chos kyi dung sgra bsgrag go zhes pa'i bar du ste de ltar bdag gi don phun sum tshogs nas/_pha rol gyi don phun sum tshogs par byos shig ces pa ste gong du bshad zin to/_/sangs rgyas rnams kyi bur skyes so/_/zhes pa ni khyod de bzhin gshegs pa'i
[\[153a.6\]]ye shes las skyes so zhes pa'o/_/the tshom blo ngan dogs pa med pa'i sems kyis so/_/zhes pa ni chos kyi 'khor lo bskor zhing sems can gyi don bya ba de ltar yin nam ma yin snyam pa'i the tshom med pa dang /_mi bya'o snyam pa'i blo ngan pa mi skye ba dang 'khor rnams la bag tsha ba med par 'jig rten
[\[153a.7\]]pa rnams la sngags spyad pa'i tshul gyis chos rab tu sgrogs shig ces pa'o/_/de ltar byas pa shes pa/_sangs rgyas de nas phan 'dogs pa/_/zhes brjod pa ni de ltar sems can gyi don byas na/_sangs rgyas rnams kyi bya ba byas pas dran zhing sangs rgyas la lan ldon par bshad pa zhes
[\[153b\]]
[\[153b.1\]]pa'o/_/rdo rje 'dzin pa de kun kyang /_/khyod la rtag tu srung bar byed/_/ces pa ni dbang bskur ba'i dkyil 'khor gyi grwa bzhir rdo rje 'dzin pa bzhi gzhag pa dang /_pad+ma'i 'dab ma la bzhugs pa'i byang chub sems dpa' de rnams kyang las byas pa'i don yod do snyam nas srung bar byed
[\[153b.2\]]do zhes pa'o/_/de nas slob ma de bslangs la/_snying rjes song ba'i yid kyis su/_/zhes pa nas/_de nas su ni khas blang ba/_/nang gi bdag nyid nges pa'o/_/zhes pa'i bar du slob ma la dam tshig bstan pa ste/_de yang sngon dam tshig mnos pa dang ma mnos pa gnyis ka la bstan te/_
[\[153b.3\]]de la slob ma dam tshig bzhi dang lnga dag tu ldan la/_las dang bya ba dag la sbyar ba rgyud la sogs pa dang /_dam tshig shes shing mnos zin pa la bstan ci dgos she na/_'jig rten na rgyal po rnams kyang rgyal chos su bya ba rnams snga na yang shes shing srung mod kyi/_nam rgyal por
[\[153b.4\]]dbang bskur ba'i tshe yang slob dpon la sogs pas bstan cing gos par byed do/_/de bzhin du 'dir yang snga nas yang dam tshig 'di rnams srung mod kyi/_chos kyi rgyal por dbang bskur na chos kyis bstan par bya'o/_/gsum du na yang dang yang du bstan na brtan par 'gyur ba'i phyir ro/_/de
[\[153b.5\]]nas slob ma de bslang la/_/snying rjer song ba'i yid kyis ni/_/sngags pas nang du bcug nas su/_/de la dam tshig bstan par bya'o/_/zhes pa ni me long dang 'khor lo la sogs pa bstan pa'i gnas de nas slob ma de bslang ste/_slob dpon gyis slob ma'i gdugs bzung nas/_dkyil
[\[153b.6\]]'khor dang po'i sgo khyud kyi nang du khrid la/_sgo khyud kyi nang der gzhag ste 'og nas 'byung ba'i dam tshig rnams bstan par bya zhes pa'o/_/bu khyod deng phan chad/_srog gi yang ni phyi ru yang /_/dam pa'i chos ni yongs btang ba/_/zhes pa ni dam pa'i chos de btang ba la yang rnam pa gsum
[\[153b.7\]]ste/_theg pa chen por bltas pa las log par bltas pa dang /_chos smra ba la bltas par dbang bza' zhing skur pa 'debs pa de nyin re zhing dam pa'i chos nyan pa dang /_sems pa dang /_sgom pa dang /_'dri ba dang /_klog pa dang mchod pa la sogs pa byas pa las gang yang rung ba cig ma
[\[154a\]]
[\[154a.1\]]byas na dam pa'i chos btang ba zhes bya ste/_de rnams khyod kyis srog gi phyir yang mi gtang ngo zhes pa'o/_/de nas gzhan yang byang chub sems dpa' zhes pa ni mi gtang zhes par sbyar te/_byang chub kyi sems rnam pa bzhi las smon lam gyi sems dang 'jug pa'i sems
[\[154a.2\]]dag mi gtang ba la bya ste/_sems can rnams la phan pa'i phyir bdag sangs rgyas su gyur cig ces pa dang /_chos thams cad stong pa nyid du bsgom pa rtag tu bya'o zhes pa'o/_/ser sna khyod kyis yongs mi bya/_/zhes pa ni chos dang nor bdag la yod pa las gzhan la sbyin par rigs pa
[\[154a.3\]]las mi sbyin par mi bya'o/_/sems can la yang gang gnod pa/_/zhes pa ni mi bya zhes pa dang 'brel te lus dang ngag dang yid gsum gyi sgo nas sems can rnams la 'phral gyi gnod pa dang yun gyi gnod pa mi bya zhes bya'o/_/bla ma slob mas phyag bya ba/_/gus par nan tan rkang pa la'o/_/
[\[154a.4\]]de nas thams cad khas blang ba/_/nang gi bdag nyid nges pas so/_/zhes pa ni gong du slob dpon gyis dam tshig sgom pa de rnams lus dang ngag dang yid gsum gyi sgo nas 'gyur ba med par khas blang ngo zhes pa ste/_lus kyis bla ma la slob mas phyag bya ba dad cing gus pas rkang pa la'o zhes
[\[154a.5\]]pa'o/_/ngag gis zhes pa nas thams cad khas blang pa zhes pa ste/_bka' stsal pa bzhin du bgyi'o zhes smra bar bya'o/_/sems kyis ni nang gi bdag nyid nges pas so zhes pa ste/_slob dpon gyi ngo tsam du khas blang ba ma yin gyi/_sems thag ma nas zhes pa'o/_/de yan chad du snying rje chen
[\[154a.6\]]po 'byung ba'i dkyil 'khor gyi cho ga rnams rdzogs so//_//da ni snying rje chen po 'byung ba'i dkyil 'khor der zhugs pa rnams kyis rjes su bsngags pa bshad de/_de yang de nas bcom ldan 'das la phyag na rdo rje gsang ba'i bdag pos 'di skad ces gsol to zhes pa ni bcom
[\[154a.7\]]ldan 'das rigs kyi bu pho dang /_rigs kyi bu mo de dag rnams ni sangs rgyas bcom ldan 'das bzhin du blta'o zhes pa'i bar du ste/_bcom ldan 'das rigs kyi bu'am rigs kyi bu mo gang snying rje chen po 'byung ba'i dkyil 'khor chen po'i dam tshig la zhugs nas de'i bsod nams ji snyed
[\[154b\]]
[\[154b.1\]]cig mngon par 'dus par rig par bgyi zhes pa ni dkyil 'khor du zhugs shing dam tshig mnos pa tsam 'ba' zhig la mi bya'o/_/de bzhin gshegs pa'i sku la sogs pa mnyam pa nyid mi zad pa'i rdo rje'i rgyan de dag gi byin gyis brlabs su gyur pa/_snying rje chen po'i dkyil 'khor
[\[154b.2\]]dang /_yi ge 'khor lo bskor ba'i dkyil 'khor dang /_gsang ba'i dkyil 'khor rnams de bzhin gshegs pa'i sku gsung thugs kyi mtshan mar gyur pa ste/_de dag nyid dam tshig gsum zhes pa'o/_/dam tshig de zhugs pa zhes pa ni de'i rgyu'i rang bzhin 'bras bu la sbyor bar shes pa
[\[154b.3\]]zhes pa ste/_de dag shes pa yang rgyu shes pa ni sku mi zad pa la sogs pa'i rdo rje'i rgyan gyi rgyu byang chub kyi snying po yin par shes pa'o/_/rang bzhin gyi sku mi zad pa la sogs pa nyid du shes pa'o/_/'bras bu la sbyor ba ni bla na med pa'i byang chub tu 'gyur ram/_ji ltar bsams pa 'grub pa
[\[154b.4\]]la sogs pa 'thob pa'i phyir/_sngags kyi spyod pa rnams shes nas/_/de la sbyor ba ste de lta bur zhugs na bsod nams ji tsam mngon par 'dus byas pa zhes zhus pa'o/_/ji snyed sems thog ma bskyed pa nas de bzhin gshegs pa 'byung ba'i bsod nams mngon par 'dus byas pa de snyed du rigs kyi
[\[154b.5\]]bu'am rigs kyi bu mo de'i bsod nams mngon par 'dus byas par rig par bya'o zhes pa ni sa dang po'i sems bskyed pa nas sa bcu gcig tu 'gyur ba'i bsod nams mngon par 'dus byas pa dang mnyam mo zhes pa ste/_ci'i phyir zhe na/_dam tshig de lta bu la zhugs pa ni mos pa spyod pa nas zhugs na
[\[154b.6\]]mtha' de bzhin gshegs pa'i bar 'gyur ba'i phyir ro/_/rigs kyi bu dang rigs kyi bu mo de dag ji ltar zhal dang lhums nas skyes pa'i sras po zhes pa zhal nas skyes pa ni/_'jug pa'i sgo nas skyes pa zhes pa ste/_de bzhin gshegs par 'jug pa'o/_/sgo ni mos pa spyod pa'i sa la sogs
[\[154b.7\]]pa ste de dag mos pa spyod pa'i sa la zhugs pa'i phyir ro/_/lhums su skyes pa'i sras po zhes pa ni de bzhin gshegs pa'i spyod pa dang mthun par spyod pa'i phyir ro/_/rigs kyi bu dang rigs kyi bu mo de dag phyogs gang na 'khod pa de dag de bzhin gshegs pas chen po bya mi dgos so zhes pa ni de
[\[155a\]]
[\[155a.1\]]dag gang na 'khod pa na sems can gyi don spyad pa ste sa phyogs der de bzhin gshegs pas sems can gyi don spyad pa chen po mi dgos zhes pa'o/_/mgrin gcig tu zhes pa ni dus gcig tu smras pa dang /_smra ba'i tshig gcig pa dang /_smra bar bya ba'i don gcig pa dang /_sgra gcig tu
[\[155a.2\]]'byin pa'o/_/da ni dkyil 'khor la sogs pa srung ba la sogs pa rnams 'chad de/_sngags de rnams kyang de bzhin gshegs pa'i gsung gi 'khor los khams gsum du khyab pa'i byin gyis brlabs su gyur pa ste/_de nas bcom ldan 'das rnam par snang mdzad kyis 'khor de dag thams
[\[155a.3\]]cad la gzigs nas zhes pa nas/_dus gsum du ma chags pa'i stobs kyi sngags kyi tshig ces bya ba yod do zhes bya ba'i bar du ste/_khyad par de lta bu dang ldan pa'i sngags yod kyis bshad do zhes pa'i tshig kho nas dbyung bar rig par bya'o/_/mtha' yas par 'phro zhing lus rgya chen po zhes
[\[155a.4\]]pa ni sems can gyi khams thams cad du khyab par 'jug pa zhes pa'o/_/sna tshogs kyi gzugs kyi nor bu dang 'dra zhes pa ni yid bzhin gyi nor bu de gzugs rnam pa sna tshogs su yang snang la sems can ci 'dod pa thob par bya ba sna tshogs byed de/_de bzhin du rig pa'i rgyal mo 'di yang sems
[\[155a.5\]]can rnams kyi don du gzugs sna tshogs ston cing bya ba sna tshogs byed pa zhes pa'o/_/tshad med pa'i bsod nams kyi tshogs bsags pa zhes pa ni de bzhin gshegs pa'i gsung de tshad med pa'i bsod nams kyi tshogs bsags pa las byung ba'i phyir ro/_/thogs pa med par gnas pa zhes pa ni
[\[155a.6\]]sems can gyi khams thams cad du ye shes kyis sgrib pa med par mkhyen pa zhes pa ste/_de bas na dus gsum du ma chags pa'i stobs kyi gnas kyi tshig ces gsungs so/_/de nas bcom ldan 'das kyis de'i tshe re ba thams cad yongs su rdzogs par byed pa zhes pa nas ting nge 'dzin la kun du
[\[155a.7\]]mthun par zhugs so zhes pa'i bar du rig pa'i rgyal mo de yongs su bsgrags pa'i phyir ting nge 'dzin la zhugs pa ste/_de ltar ting nge 'dzin du zhugs pa yang bcom ldan 'das ting nge 'dzin de lta bu zhig la zhugs kyis ngo mtshar zhig 'byung ngo snyam nas/_sems can rnams de ltar blta pa
[\[155b\]]
[\[155b.1\]]dang nyan par gzung par bya ba'i phyir ro/_/re ba thams cad yongs su rdzogs par byed pa lce'i dbang pos sangs rgyas bcom ldan 'das kyi zhing thams cad du khyab par byas nas zhes pa ni ting nge 'dzin der 'jug pa'i phyir/_de bzhin gshegs pas bskal pa du mar bden pa'i tshig bsams pa las
[\[155b.2\]]gyur pa de bzhin gshegs pa'i skyes bu chen po'i mtshan lce rgya che ba srab pa kha dog zangs 'dra ba des khyab par byas zhes pa'o/_/rgya chen po zhes pa ni ting nge 'dzin de'i khyad par te khams gsum thams cad du khyab par byed pa'i phyir ro/_/rnam par dag pa zhes pa ni shes bya dang nyon mongs pa'i
[\[155b.3\]]sgrib pa med pa'o/_/chos kyi rgyal mtshan zhes pa ni chos ston pa rgyal mtshan ltar gzhan las 'phags par ston pa'o/_/mtshan zhes pa ni ting nge 'dzin de nyid sngags kyi tshig ston pa'i mtshan nyid do/_/rtse mo kun du blta ba zhes pa ni khams gsum thams cad du gzigs pas na rtse mo ltar mtho ba
[\[155b.4\]]ste de dag ni ting nge 'dzin gyi khyad par ro/_/de bzhin gshegs pa thams cad kyi chos kyi dbyings khyab par zhes pa ni khams gsum thams cad khyab pa zhes pa ste/_de bas na sems can gyi khams yongs su skyong ba zhes bya ba ste/_bcom ldan 'das de lta bu'i sgra 'byin cing rig pa'i rgyal mo gsungs
[\[155b.5\]]so zhes pa dang sbyar ro/_/de skad gsungs ma thag tu zhes pa nas/_stobs chen gsang sngags 'di dran pas so zhes pa'i bar du rig pa'i rgyal mo de'i mthu rjes su bsngags pa ste/_bsrung zhing bsgrib pa dang bskyab pa'i phyir ro zhes pa ni/_bsrung ba ni gnod pa chung ngu las bsrung ba'o/_
[\[155b.6\]]bsgrib pa ni gnod pa 'bring po las bsgrib pa'o/_/skyob pa ni gnod pa chen po las sems can rnams sbed par byed pa'o/_/de dag la ni 'jigs pa chen po gang dag bsrung ba snying la gnas pa zhes pa ni sems can gang rig pa'i rgyal mo 'di snying la dran na 'jigs pa med do zhes pa'o/_/de nas
[\[155b.7\]]bcom ldan 'das kyis chos kyi dbyings rgya chen po byin gyis brlab pa zhes pa nas/_de bzhin gshegs pa'i lce'i zhes pa'i bar du dkyil 'khor dgod pa'i sngags rnams bshad pa ste/_de nas bcom ldan 'das kyis chos kyi dbyings rgya chen po byin gyis brlab pa zhes pa ni chos kyi dbyings la
[\[156a\]]
[\[156a.1\]]yang rnam pa gnyis te zab pa dang rgya che ba'o/_/de la zab pa ni byang chub kyi snying po'i rang bzhin no/_/rgya che ba ni sku la sogs pa mi zad pa'i rdo rje rgyan gyi 'khor lo ste sku la sogs pa mi zad pa'i 'khor lo de nyid byin gyis brlabs nas zhes pa'o/_/de'i tshe chos kyi dbyings
[\[156a.2\]]mdzod kyi snying po zhes bya ba'i ting nge 'dzin la snyoms par zhugs so zhes pa ni ting nge 'dzin de'i bye brag ste/_chos kyi dbyings mdzod ces pa ni dam tshig gi sngags la sogs pa de las 'byung ba'i phyir ro/_/snying po zhes pa ni 'byung ba'i gnas te sngags de rnams 'byung ba'i gnas de yin no zhes
[\[156a.3\]]pa'o/_/dam tshig las byung ba'i rig pa gsungs so zhes pa ni/_/dam tshig ces pa ni kun 'gro ba'am chud pa ste/_de yang sku la sogs pa mi zad pa'i rdo rje'i rgyan te de chud par 'jug pa ni rig pa 'di ste 'jug pa yang ma thob par 'jug pa dang thob nas zhig ste 'jug pa'o/_/de la ma thob
[\[156a.4\]]par 'jug pa ni dkyil 'khor ma mthong ba dang por rig pa 'di blangs te 'jug pa'o/_/byang chub sems dpa' kun du bzang po la sogs pa rnams kyang rig pa de brjod pa tsam gyis rang bzhin gyi dkyil 'khor de mthong bar 'gyur ro/_/thob nas zhig ste 'jug pa ni dkyil 'khor ma mthong ba dang /_
[\[156a.5\]]bar gzhan gyis chod nas dam tshig gi sngags 'don pa'o/_/sngags de 'don pa yang de bzhin gshegs pa'i sku dang gsung dang thugs gsum gyi 'khor lo'i yon tan brjod pa de thos pa'o/_/de nas de ma thag tu sangs rgyas kyi zhing thams cad dang /_byang chub sems dpa'i 'khor 'dus pa
[\[156a.6\]]thams cad du dam tshig la 'jug pa'i rig pa'i sgra 'byung ngo zhes pa sangs rgyas kyi zhing thams cad ces pa ni 'dul ba'i 'gro ba phal rnams la'o/_/byang chub sems dpa' 'khor 'dus pa thams cad du zhes pa ni kun du bzang po la sogs pa'i 'khor rnams la'o/_/gang thos nas ni chos kun
[\[156a.7\]]la mi 'da' ba ni mkhas pa'o zhes pa ni dam tshig ni mkhas pa rnams kyis thos nas lung gi chos dang thob pa'i chos gnyis las mi 'da' ste/_lung gi chos las mi 'da' ba ni dam pa'i chos yongs su mi gtong ba la sogs pa'i dam tshig rnams mi 'dral ba'o/_/thob pa'i chos las mi 'da'
[\[156b\]]
[\[156b.1\]]ba ni rang bzhin gyi dkyil 'khor de yid la byed pa de mi gtong ba'o/_/chos kyi dbyings su 'byung ba'i sngags ni 'jug pa ste slob ma'am bdag kyang rung ste stong pa nyid du bsgyur ba'o/_/rdo rje sems dpar byin gyis brlab pa'i sngags ni gnas pa ste ye shes lnga'i rang bzhin nam/_rdo rje sems
[\[156b.2\]]dpa' nyid kyi skur gnas pa'o/_/rdo rje go cha'i sngags ni ldang ba ste sems can thams cad bde ba dang ldan pa'i byams pa chen po'i go cha bgos pa'o/_/de bzhin gshegs pa'i spyan gyi sngags ni slob ma mig g.yogs bkrol te dkyil 'khor bltar gzhug pa'o/_/dri'i sngags ni de
[\[156b.3\]]bzhin gshegs pa'i tshul khrims rnam par dag pa'i yon tan las gyur pa'o/_/me tog gi sngags ni byams pa chen po'i yon tan las gyur pa'o/_/bdug pa'i sngags ni chos kyi dbyings dang rjes su mthun pa'i ye shes kyis nyon mongs pa la sogs pa sreg pa'i yon tan las
[\[156b.4\]]gyur pa'o/_/me mar gyi sngags ni de bzhin gshegs pa'i ye shes kyi 'od 'bar ba nam mkha' bzhin du rgya che bar snang ba las gyur pa'o/_/ar+g+ha'i sngags ni chos kyi dbyings rnam par dag pa nam mkha' dang mnyam pa dang mnyam pa med pa las byung ba'o/_/gtsug tor gyi sngags ni de
[\[156b.5\]]bzhin gshegs pa'i spyi gtsug bltar mi snang ba nam mkha' ltar mtha' med pa las byung ba'o/_/de bzhin gshegs pa'i go cha'i sngags ni/_de bzhin nyid thob par byed pa'i lam gyi ye shes 'bar ba des shes bya dang nyon mongs pa'i sgrib pa dag sreg par byed pa las byung ba'o/_/kun du
[\[156b.6\]]'bar ba'i sngags ni 'od kyi dkyil 'khor te de yang lam gyi shes rab 'bar ba ste/_shes bya dang nyon mongs pa'i sgrib pa sreg par byed pa las byung ba'o/_/yang dag par gshags pa'i lce'i sngags ni/_bden pa'i tshig gi chos la gnas pa las byung ba ste de bzhin gshegs pa'i spyan
[\[156b.7\]]dang /_gtsug tor la sogs pa'i sngags de rnams 'og nas 'byung ba'i phyag rgya dang ldan par bya ste/_slob dpon nyid de bzhin gshegs pa'i skur bsgyur na yang sngags de rnams kyis bsgyur ba'o/_/nam snying po 'bru gcig pa las bsgyur na ni 'di rnams kyang mi dgos so/_/slob ma
[\[157a\]]
[\[157a.1\]]dbang bskur ba na yang bum pa'i chus blugs pa'i 'og tu sngags de rnams phyag rgya dang bcas par sbyar ro/_/ji ltar bcom ldan 'das kyi dkyil 'khor de bri ba'i tshe ni bgegs zhi bar 'gyur zhes pa ni/_dkyil 'khor thog mar 'dri ba ste/_sbyor ba'i tshe dang bris nas slob ma la
[\[157a.2\]]sogs pa gzung ba'i las byed pa'i tshe na/_slob ma la sogs pa bcud zin pa'i tshe bgegs byung na ji ltar bgyi zhes zhus pa'o/_/sngags rnams kyang ni sgrub pa yi/_/bgegs rnams kyis ni gnod mi byed/_/ces pa ni dkyil 'khor bris kyang rung ste/_spyir sngags sgrub pa la bgegs byung na
[\[157a.3\]]ji ltar zhi bar bgyi zhes pa'o/_/sngags rnams kyang ni ji ltar sgrub/_/ces pa ni sngags sgrub pa bzlas pa'i yan lag bzhi la sogs pa ji ltar bgyi zhes pa'o/_/'bras bu'ang ci ru 'gyur zhes pa ni sngags bsgrubs na de'i 'bras bu ci 'dra bar 'gyur zhes pa'o/_/bgegs ni rang gi sems las
[\[157a.4\]]byung /_/zhes pa nas/_tshangs pa brgya byin bcas pa'o/_/zhes pa'i bar du bgegs zhi bar bya ba bshad pa ste/_de yang mtshan ma med pa ste/_mtshan ma dang bcas pa'o/_/mtshan ma med pa ni byang chub bsgom pa'o/_/mtshan ma ni 'phags pa mi g.yo ba'i gzugs su bsgyur zhing sngags dang phyag rgya dang dkyil
[\[157a.5\]]'khor dang ldan par sbyar ba'o/_/bgegs ni rang gi sems las byung /_/sngon chad ser sna bsnyen pas te/_/de yi rgyu ni gzhig pa'i phyir/_/byang chub sems zhes dran pa ste/_/zhes pa ni bgegs chos dang zang zing gzhan la mi gtong bar 'jungs pa'i bsnyen pa'i bag chags rang gi sems la
[\[157a.6\]]sogs pa las gyur te/_bgegs de'i rgyu ni ser sna yin te/_de gzhig pa'i phyir byang chub kyi sems bsgom pa na snying po nyid kyi rang bzhin goms par bya ba ste/_stong pa nyid goms par byas na/_ser sna'i dngos po'am bgegs kyi dngos po dag dmigs su med pa'i sgo nas zhi bar 'gyur ro/_/_
[\[157a.7\]]gang gi rtog pa spangs pa zhes pa nas rnam par rtog pa las byung de kun de bzhin zhes pa'i bar du byang chub kyi sems de nyid kyi khyad par te/_byang chub kyi sems de ni rnam par rtog pa la sogs pa spong zhing 'gog pa'i rang bzhin no zhes pa'o/_/sngags pa byang sems dran par bya/_/yid la mi g.yo ba
[\[157b\]]
[\[157b.1\]]yi bzlas/_/bgegs rnams kyang ni rab tu 'bros/_/de yi phyag rgya byas na'o/_/zhes pa ni bgegs bsal ba'i thabs gnyis pa ste/_sngags pa byang chub kyi sems dran par byas nas 'phags pa mi g.yo ba'i sngags yid kyis zlos pa ni/_de'i snying gar rlung gi dkyil 'khor gyi nang na yi ge
[\[157b.2\]]haM 'dug par bsams te/_yi ge haM gi sgra chos thams cad rgyu dang 'bras bur mi dmigs pa ni byang chub kyi sems dran pa'o/_/sngags zlos yid la mi g.yo ba zlos pa ste/_de ltar sngags de phyag rgya dang ldan par bzlas te/_bsdigs na bgegs de 'byer bar 'gyur ro/_/rlung bcing ba ni
[\[157b.3\]]'di nyon cig pa nas sngon gyi rgyal bas gsungs zhes pa'i bar du rlung mnan pa'i cho ga ste/_bdag yi ge a las rnam par snang mdzad du bsgyur nas/_yid la 'phags pa mi g.yo ba'i snying po haM bsams shing /_rlung gi phyogs su yi ge dri'i thig le bdun bya ba ni/_rlung gi rgyal po 'khor
[\[157b.4\]]dang bcas pa ste/_'khor drug gi mtha' bskor nas rgyal po nyid dbus su bzhag la/_kun kyang ri dwags la zhon pa/_kha dog sngon por bsams te/_de'i steng du kham phor gyis bkab la/_kham phor de'i bar du bsams te/_de'i steng du yi ge aM bsams te/_aM las dbang chen gyi
[\[157b.5\]]dkyil 'khor gser gyi kha dog 'dra ba shin tu khro bar bsam mo/_/sems dpa' chen po chu ni zhes pa nas/_sprin de ma thag 'gyes pa phyogs kun nas ni langs pa'o zhes pa'i bar du chu'i bgegs bsal ba ste/_bdag nyid yi ge ra las 'phags pa mi g.yo ba mdog dmar po 'bar bar bsams
[\[157b.6\]]la/_sprin gyi gzugs sa la bris te/_ral gri'i phyag rgyas de gtubs na 'jig par 'gyur ro/_/yang de la btab ste/_mkhas pas rdo rjer gyur pa ste/_zhes par 'gyur ro/_/yang na bgegs su 'gyur ba kun zhi bar 'gyur bar bya ba yang bshad do/_/chu'i bgegs de nyid bsal ba'i
[\[157b.7\]]phyir gzhan gsungs te/_bdag nyid phyag na rdo rjer bsgyur la/_rdo rje rtse lnga pa'i phyag rgya bcings la/_phyag rgya'i rtse sprin gyi gzugs la phur bus gdab pa'i thabs su btsugs pa ni zhi bar 'gyur ro/_/yang na bgegs su 'gyur ba kun zhi bar 'gyur ba bya ba yang bshad do/_/'chi ba yang ni
[\[158a\]]
[\[158a.1\]]dog med ces pa'i bar du bgegs zhi bar byed pa'i thabs gzhan du gsungs pa ste/_sngags pa 'phags pa mi g.yo ba'i gzugs su bsgyur nas de'i sngags bzlas pa bya ste/_'phags pa mi g.yo bar bsgyur ba yang /_rlung gi dkyil 'khor snying gar bsams te/_de la
[\[158a.2\]]gnas par bsam zhing sngags pa de nyid dkyil 'khor chen po'i sgo khyud kyi nang du 'dug la/_der bgegs kyi gzugs bris te/_de'i spyi bor rkang pa g.yon pas btsir na bgegs zhi bar 'gyur ro/_/ske tshe dug dang bsres pa yis/_/zhes pa nas/_tshangs pa brgya byin bcas pa yang /_/zhes pa'i
[\[158a.3\]]bar du yang bgegs gzhan bsal ba'i thabs gzhan bshad pa ste/_bgegs kyi gzugs byas la dug dang ske tshe bsres pas bskus te/_me la bskams na bgegs zhi bar 'gyur te/_/de nas bcom ldan 'das la phyag na rdo rjes 'di skad ces gsol to zhes pa nas/_sngags kyi sgo nas
[\[158a.4\]]byang chub sems dpa'i spyad pa spyod pa'i byang chub sems dpa' rnams kyis kyang rang gi gnas la 'dug nas don thams cad la nan tan bgyi'o zhes pa'i bar du sngar bgegs bsal ba bshad pa'i skabs su/_'phags pa mi g.yo ba rlung gi kha dog tu gnas te/_bskrad pa dang me'i kha dog tu bsgyur
[\[158a.5\]]te/_bgegs bskrad pa dang kham phor la dbang chen gyi dkyil 'khor bsam pa nas phyag na rdo rje mjal ba'i don/_zhi ba dang rgyas pa'i las bya ba rnams la/_lha rnams rang rang gi dkyil 'khor la gnas nas/_zhi ba la sogs pa'i las rnams byed par mjal te/_de ci'i phyir zhe na/_dam
[\[158a.6\]]tshig gi tshul gyis de lta ste/_lha rnams rang rang gi dkyil 'khor la gnas par sbyar na/_gang du bsam pa de byin gyis brlabs la las gang bya ba rnams kyang de bzhin gshegs pas ji skad gsungs pa bzhin du byed par 'gyur te/_de bas na sngags pa rnams kyang /_lha'i kha dog ci 'dra ba der
[\[158a.7\]]bsgyur te/_las bya ba rnams mjal to zhes pa'o/_/bcom ldan 'das kyis bka' stsal pa/_gsang ba'i bdag po de de bzhin no/_/ji skad smras pa de de bzhin te zhes pa ni/_phyag na rdo rje mjal ba de phyin ci ma log par mjal to zhes pa'o/_/gang dang gang gi kha dog tu gsungs pa de'i dkyil
[\[158b\]]
[\[158b.1\]]'khor yang de nyid do zhes pa ni/_lha rnams kyi kha dog ste/_ci 'dra ba de'i dkyil 'khor yang de 'dra bar bya'o zhes pa ste/_kha dog ser po ni dbang chen gyi dkyil 'khor la sbyar bar bya/_lha'i kha dog dkar po ni chu'i dkyil 'khor du sbyar bar bya/_lha'i kha dog dmar po ni me'i dkyil 'khor
[\[158b.2\]]la sbyar bar bya/_lha'i kha dog sngon po dang nag po ni rlung gi dkyil 'khor la sbyar bar bya ste/_de rnams ni so so'i dkyil 'khor 'chad pa'o/_/de las mchod pa'i yo byad la sogs pas gzhan du bsgyur na/_rgyas pa'i lha yang zhi bar 'gyur/_zhi ba yang khro bo la sogs par dgos pa'i phyir sgyur du rung
[\[158b.3\]]bar shes par bya'o/_/lha la la ni kha dog thams cad dang ldan pa ste/_dper na AR+Ya tA ra la sogs pa kha dog ljang gu bas kha dog thams cad dang ldan pa ste/_dkyil 'khor kun dang las thams cad byed par shes par bya'o/_/de bzhin du dgongs pa'i dbang gis mchod pa'i yo byad la sogs
[\[158b.4\]]pas sgyur na/_rang bzhin so so'i nges pa las kyang las thams cad byed par shes par bya'o/_/de la gsang ba'i bdag po ma 'ongs pa'i dus na sems can blo zhan pa zhes pa nas/_de dag gis sngon sems can rnams la phan par dgongs pa'i phyir/_'di thams cad bstan par rab tu mi shes so
[\[158b.5\]]zhes pa'i bar du lha rnams kyi kha dog gang yin pa dkyil 'khor yang de yin par gsungs pa/_dbang po dang me'i dkyil 'khor la sogs pa ni/_'jig rten pa'i rgyud la yod kyi/_'jig rten las 'das pa'i rgyud/_bya ba'i rgyud dang spyod pa'i rgyud kun las mi 'byung bas na/_'di ni sangs
[\[158b.6\]]rgyas kyis gsungs pa ma yin no zhes zer te/_gang 'jig rten gyi rgyud rnams kyang /_sangs rgyas bcom ldan 'das thams cad mkhyen pas sems can rnams so so'i dad pa dang rjes su mthun par mi shes so zhes pa'i phyir ro zhes pa ste/_de ci'i phyir de ltar mi shes she na/_blo zhen cing dad pa
[\[158b.7\]]chung ba la sogs pa'i nyes pas bskal pa'i phyir ro/_/chos rnams kyi mtshan nyid kyang blun po rnams kyis mi shes so zhes pa ni chos rnams kyi mtshan nyid stong pa nyid kyi rang bzhin yang de dag gis mi shes so zhes pa ste/_bdag kyang ma rung la/_gzhan yang ma rung bar byed do zhes pa dang sbyar ro/_/rtag
[\[159a\]]
[\[159a.1\]]tu sngags pa der gnas la/_/rab tu nges par las byed do/_/zhes pa ni sngags pas stong pa nyid la gnas nas zhi ba la sogs pa'i las bya'o zhes pa ste/_stong pa nyid la gnas nas las bya ba yang /_gcig ni mtshan ma med pa'i ting nge 'dzin la gnas nas/_de nyid
[\[159a.2\]]kyis grub pa thob par 'gyur ba'o/_/gcig ni stong pa nyid kyi ting nge 'dzin sngon du byas nas de las langs te/_bzlas pa la sogs pa byas nas grub pa thob pa'o/_/de dag ni bgegs zhi bar bya ba'i skabs so/_/da ni kun du bzang po la sogs pa byang chub sems dpa' de rnams thog ma mos pa
[\[159a.3\]]spyod pa'i sa la zhugs pa'i tshe/_rang gi rnam par grol ba'i sgo sngags kyi tshig bstan pa de nyid la goms par byas pas/_sa bcu dang sa bcu gcig pa la sogs pa yongs su rdzogs pa'i rang rang gi rnam par thar pa'i sgo ji ltar chud pa/_snying rje chen po 'byung ba'i dkyil 'khor du sngags
[\[159a.4\]]rnams dgod pa'i phyir smra bar 'dod nas/_bcom ldan 'das la gsol pa ste/_de nas rdo rje 'dzin pa de dag phyag na rdo rje la sogs pa dang zhes pa la sogs pa'o/_/de nas bcom ldan 'das rnam par snang mdzad kyis byang chub sems dpa' de dag dang /_rdo rje 'dzin pa de dag la mi nyams pa'i
[\[159a.5\]]chos nyid kyis byin gyis brlabs zhes pa ni byang chub sems dpa' de rnams mi 'gong ba'am/_spobs pa skye bar byin gyis brlabs zhes pa'o/_/sangs rgyas kyi rgyan zhes pa ni/_kun du bzang po byang chub sems dpa' de ting nge 'dzin du zhugs na/_spu'i khung bu re re nas sangs rgyas re re
[\[159a.6\]]'byung ste/_de ltar lus las sangs rgyas grangs med par 'gyur ba de nyid rgyan zhes bya'o/_/de ltar ting nge 'dzin rnams ni byang chub sems dpa' so so'i yon tan dang rjes su mthun par shes par bya'o/_/de bzhin du sngags rnams de bzhin gshegs pa'i yon tan las byung ba'o/_/byang
[\[159a.7\]]chub sems dpa' de rnams kyi so so'i rnam par grol ba'i sgo ste de dag nyid kyi tshig tu byin gyis brlab par shes par bya'o/_/de nas bcom ldan 'das rnam par snang mdzad kyis 'khor 'dus pa thams cad la gzigs nas zhes pa nas rkyen dbang la ste/_zab la blta dka' ba zhes pa'i
[\[159b\]]
[\[159b.1\]]bar du/_sngar yi ge a rnam pa bzhi byang chub dang spyod pa dang /_kun du sangs rgyas pa dang mya ngan las 'das pa'i ting nge 'dzin gyi sgo bshad pa ste/_de nyid kyi don byang chub dang spyod pa dang /_kun du sangs rgyas pa dang /_mya ngan las 'das pa'i rang bzhin kun bstan pa ste/_de
[\[159b.2\]]bstan pa yang gdul ba'i 'gro ba rnams/_la la ni yi ge a la sogs pa'i 'bru'i sgo nas goms par byed de/_la la ni de'i don gyi sgo nas goms par byed de/_de nas don 'di bstan pas byang chub la sogs pa'i rang bzhin chung par bya ba don gyi sgo nas bstan to/_/re
[\[159b.3\]]ba thams cad rdzogs par byed pa dus gsum mtha' yas pa'i sgo gdon mi za ba'i ye shes yongs su rdzogs par byed pa'i chos kyi tshig gsungs so zhes pa de la re ba thams cad rdzogs par byed pa dus gsum mtha' yas pa'i sgo gdon mi za ba'i ye shes ni de bzhin nyid kyi ye shes la bya ste/_
[\[159b.4\]]re ba thams cad rdzogs par byed pa zhes pa ni/_ye shes rnam par mi rtog kyang sngon gyi smon lam gyi shugs kyis sku mi zad pa'i rdo rje'i rgyan la sogs pas khams gsum thams cad du khyab par sems can thams cad dang rjes su mthun par byed do zhes pa'o/_/dus gsum mtha' yas pa'i sgo
[\[159b.5\]]gdon mi za ba'i ye shes yongs su rdzogs par byed pa zhes pa ni/_nyan thos dang rang sangs rgyas dang byang chub sems dpa' la sogs pa'i ting nge 'dzin rnam pa mang po'i sgo nas stong pa nyid du 'jug cing ye shes nges par byed pa'o zhes pa'o/_/yongs su rdzogs par byed pa'i chos kyi tshig gsungs
[\[159b.6\]]so zhes pa ni ye shes de nyid yongs su rdzogs par byed pa'i tshig ste/_de yang nam mkha' dri ma med pa la sogs pa'i tshigs su bcad pa la sogs te/_de rnams kyi don chud na ye shes de yongs su rdzogs par 'gyur ba'i phyir ro/_/de la/_nam mkha' dri med ngo bo nyid med pa/_/zhes pa
[\[159b.7\]]ni byang chub sems kyi rang bzhin de ni ji ltar nam mkha' la nyon mongs pa la sogs pa'i sgrib pa'i dri ma med cing /_sngon po la sogs pa'i rang bzhin gzung du med pa de bzhin du byang chub kyi rang bzhin la yang nyon mongs pa la sogs pa'i sgrib pa'i dri ma med cing /_de ji bzhin pa ye shes kyis
[\[160a\]]
[\[160a.1\]]gzung du med pa'o zhes pa'o/_/rnam mang ye shes sna tshogs sbyin pa ste/_/zhes pa ni spyod pa'i rang bzhin te/_mngon par byang chub pa 'di nyid kyi tshe na/_sngon gyi smon lam gyi shugs kyis sku mi zad pa la sogs pa'i rdo rje'i rgyan rnams sems can rnam pa mang po la ji
[\[160a.2\]]ltar rjes su mthun par lung gi chos dang thob pa'i chos dag ston te/_chos de dag ston na sems can rnam pa sna tshogs pa de rnams ye shes thob par 'gyur ba'i phyir ro/_/gnyis su ni rgyu'i tshe'i spyod pa la yang bya ste/_rnam par dag pa'i chos de nyid la 'jug pa'i tshe/_kun rdzob dang don dam
[\[160a.3\]]pa'i ye shes thob par byed pa'i phyir ro/_/rtag pa ru ni stong pa'i rang bzhin te/_/zhes pa ni kun du sangs rgyas pa'i rang bzhin la bya ste/_phyi'i gzung bar bya ba'i chos rnams kyang rang bzhin med na/_'dzin par byed pa'i ye shes kyang med de/_de ltar gzung ba dang 'dzin pa'i cha gnyis ka
[\[160a.4\]]spangs pa'i rang bzhin phyin ci ma log pa/_yongs su rdzogs pa'i mtshan nyid la bya'o/_/rkyen dbang la ste/_zab la blta dka' ba'o zhes pa ni mya ngan las 'das pa'i rang bzhin la bya ste/_rkyen dbang la ste zhes pa ni gzhan gyi dbang las kyi mtshan nyid kyi ye shes mar me'i rgyun dang 'dra ba skad
[\[160a.5\]]cig ma'i rgyun mi 'chad par rten cing 'brel par 'byung ba'i rang bzhin zhes pa'o/_/zab la blta dka' ba zhes pa ni/_zab pa ni gzung ba dang 'dzin pa'i cha gnyis spangs pa stong pa nyid kyi rang bzhin no/_/de bas stong pa nyid kyi rang bzhin de la sngon po la sogs pa'i ji bzhin pa med pas blta
[\[160a.6\]]dka' zhes pa'o/_/rtag tu khyad par 'gro ba zhes pa nas/_de las rnyed dka' gnas gzhan med pa ni/_'jig rten du snang bar mdzad pa ste/_rgyal bas gsungs pa shin tu rnam par dag pa'i chos nyid do zhes pa'i bar du byang chub kyi rang bzhin shin tu rnam par dag pa'i chos nyid de la
[\[160a.7\]]'jug cing goms par byed pa na/_de'i 'bras bu thob pa'i rim pa bshad pa ste/_rtag tu khyad par rim par 'gro ba ste/_/rnam par bsams bzhin rnam pa'i mchog kyang sbyin/_/zhes pa ni rnam par dag pa'i chos nyid de/_de la mnyan pa dang /_bsam pa dang /_'jig rten gyi
[\[160b\]]
[\[160b.1\]]rgyal po dang longs spyod la sogs pa bde ba'i mchog thob par 'gyur zhes pa'o/_/ji ltar 'gro ba kun gyi gnas pa ni/_/nam mkha' yin te mi chags spyod yul ba de/_/de ltar rnam par dag pa yis/_/chos nyid 'di la sogs pa gsum/_/ma lus skyid 'byung ba'o zhes pa ni/_rnam
[\[160b.2\]]par dag pa'i chos nyid de las/_mos pa spyod pa'i sa la gnas nas goms par byas na/_khams gsum gyi dbang po mngon par 'byung ba'i mtshan nyid thob par 'gyur ro zhes pa ste/_rnam par dag pa'i chos de rnams rnam par mi rtog kyang /_de lta bu'i 'bras bu 'byung ste/_dag pa ni
[\[160b.3\]]dper na nam mkha' rnam par mi rtog kyang /_'gro ba thams cad kyi gnas byed pa bzhin du/_chos de nyid rnam par dag pa de yang rnam par mi rtog bzhin du/_khams gsum gyi skyid pa 'byung bar byed de/_de bas na/_ji ltar 'gro ba kun gyi gnas ni nam mkha' yin te mi chags
[\[160b.4\]]spyod yul ba/_/de ltar rnam par dag pa'i chos nyid 'di la sogs gsum ma lus skyid 'byung ba'o gsungs pa'o/_/khams gsum mchog de spyod na ni/_sangs rgyas kun dang spyod yul gcig par 'gyur zhes pa ni sa rab tu dga' ba la gnas pa rnams kyis goms par byas na de'i
[\[160b.5\]]'bras bu sangs rgyas rnams dang spyod yul gcig par 'gyur ro zhes pa'o/_/de las rnyed dka' gzhan med pa ni 'jig rten kun du snang bar byed pa ste/_rgyal bas gsungs pa rnam par dag pa'i chos nyid do zhes pa ni sangs rgyas pa'i tshe 'thob pa'i 'bras bu ste/_sangs rgyas pa las rnyed
[\[160b.6\]]par dka' ba gzhan med cing /_'jig rten gyi khams thams cad du thams cad mkhyen pa'i ye shes kyis khyab par snang bar mdzad pa'i phyir ro/_/rgyal bas gsungs pa shin tu rnam par dag pa'i chos nyid do/_/zhes pa ni de lta bu'i chos nyid rnam par dag pa bcom ldan 'das rnam par
[\[160b.7\]]snang mdzad kyis gsungs so zhes pa ni sdud pa'i tshig go/_/der spyod pa rnam par rtog pa spangs te de'o zhes pa ni de lta bu'i rang bzhin gyis chos de la rnam par rtog pa spong ba ste spyod cig ces pa'o/_/spangs pa'i chos de zab la 'gong ba med pa'o zhes pa ni chos nyid rnam par dag pa'o/_/de
[\[161a\]]
[\[161a.1\]]rgya che zhing mi 'gyur ba yongs su rdzogs pa'i mtshan nyid pas 'gong ba'am 'gog pa med ces pa ste/_chos nyid de'i rang bzhin spyir bstan pa'o/_/'di lta ste gsang ba'i bdag po 'dod pa'i khams kyi dbang po la myos par byed pa zhes bya ba'i rig pa yod do zhes pa nas/_
[\[161a.2\]]'di lta ste/_sngags kyis ni me'i tsha ba med par byas nas grang bar 'gyur ro/_/rigs kyi bu dpe'i tshul de lta bu las kyang sngags kyi mthu las mngon par dad par bya ba'i rigs so zhes pa'i bar du sngags kyi rgyu dang rang bzhin dang mthu dang 'bras bu bshad de/_rgyu dang rang bzhin ni rtag tu yi
[\[161a.3\]]ge la sogs pa'i nang du bshad do/_/thabs 'dir ni sngags kyi mthus bstan pa bshad de/_de yang sgrub pa yid gnyis dang the tshom can las 'og nas 'byung ba'i sngags kyi mthu rnams bstan pas/_gang sgrub pa la the tshom du gyur pa la/_grub pa 'thob mi 'thob snyam pa'i the tshom
[\[161a.4\]]bsal ba dang /_de la rab ni 'dod pa'i khams kyi dbang po chen po rig pas lha'i bu rnams rig par 'gyur zhes pa dang /_gzugs yod pa'i khams kyi dbang po chen po'i bu la yid mgyogs zhes bya ba'i rigs las byung ba'i mthu dang gnyis ni rab tu bshad do/_/dbang po'i mig 'phrul gyi
[\[161a.5\]]sngags ni spyod pa dang /_lha ma yin gyi sngags kyi sgyu ma la sogs pa'i sngags ni mthu 'bring du bshad do/_/dug dang rims la sogs pa dang /_ma mo rnams kyi sngags kyis 'chi bar byed pa dang /_me dang tsha ba la sogs pas drang bar 'gyur ro zhes pa ni mthu tha mar bshad do/_/'di lta ste gsang
[\[161a.6\]]ba'i bdag po 'dod pa'i khams kyi dbang po la myos par byed pa yod pa zhes pa ni/_'dod pa zhes pa ni gzugs dang /_sgra dang /_dri dang /_re dang /_reg pa rnams spyod pa'o/_/khams kyi dbang po la zhes pa ni/_'dod pa'i khams kyi gnas rim pa drug gi dbang po la myos par byed pa zhes bya ba'i rim
[\[161a.7\]]pa yod do zhes pa ni khams der skyes pa rnams rang bzhin gyi rig pa dang ldan pas rig pa de bsams pa'am brjod pa tsam gyis 'dod pa lnga'i longs spyod dang ldan par 'gyur ro/_/des 'dod pa na 'khod pa'i lha'i bu rnams myos pas brgyal bar 'gyur zhes bya ba ni/_myos pa zhes pa ni mi dran zhing dbang
[\[161b\]]
[\[161b.1\]]po mi gsal bar gyur pa ni ma yin gyi/_rig pa de'i mthus lha'i bu rnams 'dod pa lnga'i longs spyod la chags shing zhen par gyur te/_'dod pa'i dbang du gyur pas na 'dod pas myos pa zhes bya'o/_/me tog mang po sna tshogs dang ldan pa'i gnas dga' ba rnams kyang ston zhes pa ni/_de
[\[161b.2\]]la me tog sna tshogs ni ldum ra dang /_me tog gi tshal dang /_yid du 'ong ba'i skyed mos tshal dang /_me tog dang tshal de dag kyang dri zhim po dang /_kha dog shin tu mdzes par brgyan pa'o/_/gnas dga' ba ni kun dga' ra ba dang /_rin po che sna tshogs kyis brgyan pa'i lding khang la sogs pa
[\[161b.3\]]bstan pa'o/_/longs spyod bzang po rnam pa mang po yang mngon par sprul nas zhes pa ni/_longs spyod bzang po ni 'dod pa rnam pa lnga'i longs spyod bzang po la bya ste/_kha zas kyi bza' ba dang lha'i gos rab tu bzang zhing 'jam pa la sogs pa rnams so/_/mngon par sprul pa ni gnas de na
[\[161b.4\]]lha'i bu rnams rang rang gi rig pa'i mthus/_'dod pa rnam pa lnga'i longs spyod 'byung bar bya'o/_/gzhan 'phrul dbang byed kyi lha rnams la yang sbyin pa dag kyang yongs su spyod do zhes pa ni/_de la gzhan 'phrul dbang byed ces pa ni/_yang rang gi mthu las 'dod pa rnam pa lnga'i longs spyod
[\[161b.5\]]'byung ba rnams/_lha'i bu mo rnams la'ang sbyin pa de dag yongs su spyod do/_/de bzhin du byang chub sems dpa' yang sbyin pa la sogs pa yid bzhin du spyod kyang bdag nyid de la chags par mi spyod do/_/'di lta ste dbang po chen po'i lha'i bu la yid mgyogs zhes bya bar rig pa zhes bya ni rig
[\[161b.6\]]pa ste/_bsams pa tsam gyis sems can gyi don du bya ba dang /_ji ltar 'dod pa'i gnas de dag tu skad cig yud tsam gyis phyin par 'gyur bas na yid mgyogs zhes bya'o/_/des ni stong gsum gyi stong chen po'i 'jig rten gyi khams su sems can rnams kyi don byed cing zhes pa ni/_de la
[\[161b.7\]]stong gsum gyi stong chen po ni bla dang 'og dang kun la bya ba'ang ma yin gyi/_gzugs yod pa'i khams stong gsum gyi stong chen po'i 'jig rten gyi khams la bya'o/_/stong gsum ni gzhung la grags pa'o/_/sems can gyi don ni gzugs yod pa'i sems can rnams la/_rig pa de'i
[\[162a\]]
[\[162a.1\]]mthus 'og nas 'byung ba'i longs spyod la sogs pas sems can rnams kyi don byed pa'o/_/longs spyod dang zas la sogs pa rnams mngon par sprul nas zhes pa ni/_de la khyad par du na/_kha zas kham gyi bza' ba dang dri la sogs pa mi spyod de/_longs spyod
[\[162a.2\]]gzhan ni lhag ma dang 'dra'o/_/gtsang ma'i gnas kyi lha'i bu rnams la sbyin pa dag kyang spyod do zhes pa ni/_de las gtsang ma zhes pa ni gzugs kyi khams de na/_gtsang ma'i ris kyi lha rnams la yang /_sbyin bdag rig pa'i mthu las byung ba'i longs spyod la spyod pa'o/_/'di yan chad
[\[162a.3\]]ni sngags kyi mthu rab tu bstan pa'o/_/'di lta ste/_dper na mig 'phrul can gyi sngags kyis ni/_kun dga'i ra ba bzang po rnam pa mang po dang /_chu dang 'bab chu dang mi la sogs pa mngon par ston to zhes pa ni dbang po'i sngags kyi mthu bshad de/_de yang gang zhe na/_mig 'phrul can
[\[162a.4\]]gyi sngags kyis zhes pa ni/_dbang po la sogs pa'i lha rnams dang lha ma yin du 'thab pa'i tshe/_sngags kyi grangs med pa'i dbang po'i lha rnams su sprul nas/_lha ma yin gyi mig bslu ba dang /_gang la rgol ba'i gtol med par/_mig 'phrul gyi mthus byed pa'o/_/dbang po ni sngags kyi
[\[162a.5\]]mthu la kun dga'i ra ba bzang po dang /_chu dang 'bab chu dang mig la sogs pa sngags kyi mthus mngon par spyod cing ston to/_/'di lta ste/_dper na lha ma yin gyi sngags kyis ni sgyu ma mang po ston to zhes pa ni/_a su ra sngags kyi mthus bshad de/_de yang gang zhe na/_lha ma yin dang dbang
[\[162a.6\]]po la sogs pa'i tshe lha ma yin gyi sngags kyi mthus/_lha ma yin grangs med par sprul pa dang /_rA hu la lta bu'i gzugs lha ma yin gyi gnas nas/_ri rab ri'i rgyal po las 'phags pa'i lus byung ba nas/_lha rnams la skrag pa dang mthus byin gyis brlabs pa'i sgyu ma rnams ston
[\[162a.7\]]pa'o/_/rtag tu dbang po la sogs pa'i sngags kyi mthu bshad pa dang /_lha ma yin gyi sngags kyi mthu bshad pa des 'di gnyis ni mthu 'bring du bshad pa la bya'o/_/'di lta ste/_dper na sngags kyis ni dug dang rims la sogs pa med par 'gyur ro zhes pa ni mi rnams kyi sngags mthu
[\[162b\]]
[\[162b.1\]]bshad de/_de yang gang zhe na/_de sngags de gnyis kyi mthus dug thams cad dang rims la sogs pa'i nad thams cad zhi zhing med par byed pa la bya'o/_/'di lta ste/_dper na ma zhes bya ba'i lha rnams kyi sngags kyis ni/_sems can rnams 'chi bar byed do zhes pa ni/_ma bdun
[\[162b.2\]]po rnams kyi sngags kyi mthu bshad de/_de yang gang zhe na/_dbang po la sogs pa'i lha rnams dang /_lha ma yin rnams su 'thob pa'i tshe/_lha rnams kyis lha ma yin thub par ma gyur na/_dbang po dang tshangs pa la sogs pa rang rang las ma zhes bya ba'i lha mo bdun sprul te/_lha mo bdun
[\[162b.3\]]po de rnams kyis mtshon gyis btab pa'i khrag sa la ma lhung bar 'thungs pa dang /_gdod lha ma yin rnams zhi bar 'gyur bar yang bya'o/_/bdun gyi sngags de spyod pa'i las rnams byed pa'i tshe/_ma rnams kyi sngags kyi tshig bzhin byas nas/_sems can 'chi bar byed pa dang /_lha dang lha
[\[162b.4\]]ma yin du 'thab pa'i tshe/_'jig rten na sems can rnams dge bar spyod pa mang zhing /_bsod nams che na lha rnams rgyal bar 'gyur/_dge ba spyad pa nyung zhing mthu chung na lha ma yin rgyal bar 'gyur te/_de la lha rnams rgyal bar 'gyur na/_gang zla ba dang spyang kis zin pa'i dngos
[\[162b.5\]]grub kyang thob/_lha ma yin rnams rgyal na sems can gyi khams su sems can rnams bcing bar byed pa'i rims nad rnams kyi sngags kyi mthu las 'byung bar byed pa'o/_/'di ltar sngags kyis ni me'i tsha ba med par byas nas grang bar 'gyur ro zhes pa ni/_sngags kyi mthus me 'bar
[\[162b.6\]]ba'i nang du zhugs kyang /_tshig pa dang gdung ba la sogs pa med cing chu'i nang du 'gro ba dang 'dra ste grang bar 'gyur ro/_/rigs kyi bu dpe tshul de lta bu las kyang sngags kyi mthu las mngon par dad par 'gyur ba dang /_rigs so zhes pa ni rtag tu mthu rab 'bring rnam pa gsum bstan pa la/_
[\[162b.7\]]gang ma dad pa rnams dad par 'gyur ba dang the tshom dang yid gnyis pa'i 'gro ba rnams the tshom bsal nas sngags kyi mthu la mngon par dad par bya ba'i rigs so zhes bskul ba'o/_/sngags de'i mthu yang sngags las byung ba yang ma yin zhes pa nas/_rtag tu rgyun mi 'chad par sngags kyi tshul gyi rjes
[\[163a\]]
[\[163a.1\]]su 'jug par rig par bya'o zhes pa'i bar du sngags kyi rang bzhin bshad pa la bya ste de yang gang zhe na/_de la sngags kyi mthu yang sngags las byung ba ma yin zhes pa ni/_sngags kyi mthu de sngags kyi yig 'bru las byung ba yang ma yin/_de ste sngags kyi yig 'bru las sangs rgyas kyi
[\[163a.2\]]mthu de yod na ni/_sngags kyi glegs bam la sogs pa rkun pos kyang mi thob/_mes kyang tshig par mi 'gyur te/_de bas na sngags kyi mthu las mthu 'byung ba yang ma yin no zhes so/_/don la yang zhugs pa ma yin zhes pa ni/_ral gri dang 'khor lo dang ri lu la sogs pa'i rdzas rnams
[\[163a.3\]]la ste/_rdzas de rnams la sngags kyi mthu zhugs nas grub par 'byung ba yang ma yin zhes so/_/sbyor ba las rnyed pa yang ma yin zhes pa ni/_sgrub pa la 'byung ba'i sbyor bde gnyis las sngags kyi mthu 'byung ba yang ma yin te/_de ste sgrub ba la 'jug ba las byung ba yin na grub zin pa yin
[\[163a.4\]]pas bsgrub mi dgos zhes pa'o/_/'on kyang rigs kyi bu dus gsum las 'das pa zab mo bsam gyis mi khyab pa rten cing 'brel par 'byung ba las mngon par grub pa'i phyir ro zhes pa ni/_de bzhin gshegs pa 'jig rten du byung yang rung ma byung yang rung ste/_sngags kyi chos nyid ni yong nas
[\[163a.5\]]'dug pa'o zhes bshad de/_'on kyang rigs kyi bu dus gsum las 'das pa zhes pa ni/_dus gsum du snga ma 'das pa'i dus na grub pa'i rang bzhin ma yin na ni/_ma 'ongs pa dang da ltar gyi dus na grub par mi 'gyur te/_de ste ma 'ongs pa'i dus dang da ltar gyi dus na grub pa'i rang bzhin
[\[163a.6\]]yod na ni snga ma 'das pa'i dus na 'grub par yang mi 'gyur te/_de bas sngags grub pa'i rang bzhin ni/_dus gsum gang la yang gnas pa yin pas na dus gsum las 'das pa'o/_/zab mo bsam gyis mi khyab pa rten cing 'brel bar 'byung ba las mngon par gyur pa'i phyir ro zhes pa
[\[163a.7\]]ni/_dper na me tog sna tshogs dang 'dra ste/_sa bon dang /_myu gu dang lo ma'i tshe kha dog sngon po la sogs pa gzhan la me tog tu gyur pa'i tshe/_kha dog gzhan du gyur pa lta bu dang /_ba lta bus rtswa rtsub po dang sngon po la sogs pa zos kyang /_'o ma 'jam zhing dkar ba'i rang bzhin lta bur
[\[163b\]]
[\[163b.1\]]gyur pa ste/_de lta bas na sngags kyi dngos grub ni gang la yang mi gnas mod kyi zab mo bsam gyis mi khyab pa'i chos nyid rgyu rkyen gcig tshogs pa la sngags kyi chos nyid kyis byin gyis brlabs pa las/_grub pa rab 'bring rnam pa gsum la sogs par thob par 'gyur ro/_/sngags kyis byin
[\[163b.2\]]gyis brlabs pa'i chos nyid las byung bas na mi 'gyur ba'o zhes pa ni byin gyis rlob pa dang mi 'gyur ba bshad de/_de las byin gyis brlabs zhes pa gang grub pa nyid la chos nyid la byin gyis rlob cing /_grub pa thob pa de yang brtan zhing mi 'gyur ba'o/_/de bas na rigs kyi bu bsam gyis mi khyab
[\[163b.3\]]pa'i chos kyi rang bzhin gyi rgyun du zhugs pas rtag tu rgyun mi 'chad par sngags kyi tshul gyi rjes su 'jug par bya'o/_/de nas yang bcom ldan 'das dus gsum la ma chags pa'i stobs kyis gnas kyi byin gyis brlabs pa zhes pa nas/_yang dag par kun rdzogs pa'i sangs rgyas kyis tshig
[\[163b.4\]]gis btab pa gcig nas gcig tu mngon par grags pa'o zhes pa'i bar du byang chub kyi rang bzhin yang lag bzhi dang ldan pa'i dmigs ston pa'i yi ge a rnam pa bzhi bcom ldan 'das kyis gsungs pa ste/_a rnam pa bzhi sngar yang bshad de/_'dir yang bzlas te gsungs pa ci'i phyir zhe na/_
[\[163b.5\]]sngar bshad pa ni don dam pa'i ting nge 'dzin gyi sgor gyur pa'i yi ge 'bru re po spyir bshad pa ste/_'dir yang bzlas te gsungs pa ni/_sngags bsgrub pas de'i don sgom zhing brlab par bya ba'i phyir/_khyad par du gsungs pa'o/_/de la dus gsum dang ma chags pa'i stobs kyi gnas byin gyis brlabs
[\[163b.6\]]pa/_de bzhin gshegs pa bsam gyis mi khyab pa'i rgyan rnam par dag pa'i snying po zhes bya ba'i ting nge 'dzin du zhugs so/_/a zhes pa ni a rnam pa bzhi po de gsungs pa'i phyir/_bcom ldan 'das ting nge 'dzin du zhugs te/_de rnams kyis kyang don dam pa dang kun rdzob gnyis kyis ston te/_
[\[163b.7\]]de la don dam par ston pa ni yi ge a de'i sgo nas de bzhin nyid ston pa'o/_/kun rdzob tu ston pa ni yi ge a de las skyes bu chen po'i mtshan sum cu rtsa gnyis 'byung bar bstan pa ste/_gang gi phyir yi ge brgya pa'i le'u las a 'di rnams las yi ge ka la sogs pa sum cu rtsa gnyis 'phro bar bshad pa
[\[164a\]]
[\[164a.1\]]de yi ge sum cu rtsa gnyis po de rnams kyang /_skyes bu chen po'i mtshan sum cu rtsa gnyis su blta'o zhes 'byung ba'i phyir ro/_/ting nge 'dzin 'di las don rnam pa gnyis su ston pa'o/_/yi ge a de rnams 'byung ba ste/_de la dus gsum du ma chags pa'i stobs kyi gnas zhes pa ni
[\[164a.2\]]don dam pa de bzhin nyid de/_yi ge a rnams kyi dmigs bstan par bya ste/_dus gsum du ma chags pa'i stobs zhes pa ni/_de bzhin nyid kyi rang bzhin te/_mi 'gyur ba yongs su rdzogs pa'i mtshan nyid pas nam mkha' dang 'dra ba ste/_dus gsum du thogs pa med pa'i mthu dang ldan pa zhes
[\[164a.3\]]pa'o/_/gnas zhes pa ni de bzhin nyid kyi rang bzhin te/_yi ge a'i 'bru byin gyis brlabs pa ste/_'khor ba de'i mtha' ji tsam pa'i bar du yi ge a rnams su lhag par gnas zhes pa'i don te/_de ni don dam par bstan pa'o/_/de bzhin gshegs pa'i sku bsam gyis mi khyab pa ste/_gnas rgyan
[\[164a.4\]]rnam par dag pa zhes pa ni kun rdzob tu yi ge a las skyes bu chen po'i mtshan sum cu rtsa gnyis rnams 'byung bar bstan pa ste/_de bzhin gshegs pa'i bsam gyis mi khyab pa'i gnas zhes pa ni de bzhin gshegs pa'i sku bsam gyis mi khyab pa ste/_de bzhin gshegs pa'i bsam gyis mi khyab pa
[\[164a.5\]]ni de bzhin gshegs pa'i sku las rdzu 'phrul sna tshogs bsam gyis mi khyab pa 'byung ba'i phyir ro/_/rgya chen po ni skyes bu chen po'i mtshan sum cu rtsa gnyis rnams te/_mtshan de rnams kyang yi ge a 'di bzhi las byung bas na/_rgyan zhes pa ni a 'di rnams yid la bya'o/_/rnam par dag pa zhes pa
[\[164a.6\]]ni mtshan sum cu rtsa gnyis po de rnams phyogs na gnas pa dang /_rtsa la'ang kun rdzob pa na rnam par dag pa bzhes pa'o/_/snying po zhes pa ni 'byung ba'i gnas zhes pa'i don te/_de lta bu'i don dam pa dang kun rdzob kyi ston cing 'byung ba'i yi ge a rnam pa bzhi ting nge 'dzin las byung bas na/_ting nge 'dzin
[\[164a.7\]]de dus gsum du na ma chags pa'i stobs kyi gnas byin gyis brlabs te/_de bzhin gshegs pa'i bsam pa'i gnas kyis rgyan rnam pa'i snying po zhes bya'o/_/chos kyi dbyings ma lus pa so sor brjod pa'i sgra las chos kyi dbyings la gnas pa'i stobs yang dag par rdzogs pa'i sangs rgyas shin tu
[\[164b\]]
[\[164b.1\]]mos pa las 'byung ba'i tshig 'di bzhi dbyangs gcig tu 'byung bar gsungs te zhes pa ni/_chos kyi dbyings ma lus pa so sor dmigs pa'i sgra zhes pa ni/_sgra 'byung ba a 'di bzhi gsungs so zhes pa dang 'brel te/_a 'di bzhi sgra ma skyes par 'byung ba la dmigs pas/_bum pa la
[\[164b.2\]]sogs pa'i chos rnams kyi tshig thams cad kyang ma skyes pa'i tshig tu sdug par 'gyur te/_de ston pa'i a bzhi bye brag gsungs pa/_chos kyi dbyings kyi stobs la gnas pa zhes bya ba la sgo pa ste/_a de rnams chos kyi dbyings kyi tshig tu gyur pas na/_chos kyi dbyings la
[\[164b.3\]]gnas pa zhes bya'o/_/stobs zhes pa ni chos kyi dbyings kyi tshig las gzhan du mi 'gyur bar mthu dang ldan pa'i phyir ro/_/mi mnyam pa'i stobs zhes pa ni de dag mthu phun sum sogs pa ston ba'o/_/yang dag par rdzogs pa'i sangs rgyas shin tu mos pa las byung ba zhes pa ni/_de bzhin
[\[164b.4\]]gshegs pa'i rgyu'i tshe/_yang dag par rdzogs pa'i sangs rgyas pa'i yon tan rnams la ji ltar mos pa mngon par byang chub pa'i tshe yongs su rdzogs par gyur pa de las yi ge a 'di bzhi 'byung ba'i phyir ro/_/dbyangs gcig tu 'byung zhes pa ni bum pa la sogs pa'i so so'i tshig rnams ma skyes
[\[164b.5\]]pa'i sgra gcig pur 'byung ba'i phyir ro/_/chos kyi dbyings thams cad khyab par byas nas nam mkha' dang mnyam par gyur nas zhes pa ni ma skyes pa'i sgras chos kyi dbyings thams cad nam mkhas khyab pa dang 'dra bar byas nas zhes pa'am/_chos kyi dbyings nam mkha'i mtha' dang mnyam par
[\[164b.6\]]khyab par byas nas zhes pa ste/_'di yang chos kyi dbyings zhes pa ni 'jig rten gyi khams rnams su rig par bya'o/_/yi ge a ni byang chub kyi rang bzhin te/_rnam pa bzhi la ni byang chub kyi yan lag bzhi dang ldan pa ste/_byang chub dang spyod pa dang kun du sangs rgyas pa dang mya ngan las 'das pa
[\[164b.7\]]rnams rim bzhin du blta'o/_/de byung ma thag tu chos kyi dbyings grags pa'i sgo las/_'di ltar yang dag par rdzogs pa'i sangs rgyas kyi tshig gis btab pa brjod pa'i skad gcig nas gcig tu grags pa'o zhes bya ba ni/_snying po de rnams gsungs pa dang /_'jig rten gyi chos rnams kyi sgra
[\[165a\]]
[\[165a.1\]]las de bzhin gshegs pa'i tshig gi mtshan ma ma byung ma skyes pa'i sgra sgrog par byung ngo zhes pa'o/_/byang chub sems dpa' gang gis thos pa rnams shes pa nas rtag tu nan tan cher bya ba dang /_sems can yongs su dag pa'o zhes pa'i bar du de lta bu ma skyes pa'i sgra 'jig rten
[\[165a.2\]]gyi khams thams cad du khyab pa/_byang chub sems dpa' rnams kyis thos nas ngo mtshar du gyur te/_de'i rjes su sngags pa dang bcom ldan 'das la slar gsol ba/_'di ltar yang dag par rdzogs pa'i sangs rgyas kyi snying po 'di sgrub pa zhig yod na zhes pa nas/_mngon rtags byung ba'i
[\[165a.3\]]bar du 'dug go zhes pa'i bar du sgrub pa'i sngon rol du byang chub sems bskyed par bya ba ste/_de yang gtsug lag khang ngam skyed mos tshal la sogs pa'i gnas ming gis smos pa'am/_de las gzhan pa'i gnas bdag nyid sems gang du dga' bar 'dug ste sgom mo/_/de skyed mos tshal dang phug ni
[\[165a.4\]]lus dben par bya ba'i gnas so/_/gtsug lag khang ni sems dben na lus mi dben kyang bla ste/_sems dben pa'i gnas so/_/gang na yid dben pa der zhes pa ni gnas de dag las gzhan gang yang rung ste/_sems gang du dben pa de gtso bas der 'dug ste/_mtshan ma byung ba'i bar
[\[165a.5\]]du bsgom mo zhes pa dang 'brel te/_/mtshan ma yang skabs 'dir ni nang med pa dang /_bru ba mi tsha ba la sogs pa sngags bzlas pa las byung ba la ni mi bya'i/_bsam gtan sems brtan zhing mi 'gyur bar gyur pa la bya'o/_/de las gang yang rung ste/_snying po tshig gcig zung la zhes pa nas/_
[\[165a.6\]]nam mkha' bzhin thog ma nas zhi ba de la zhugs par soms la zhes pa'i bar du/_gong du smos pa'i tshul gyis byang chub kyi sems goms par byas te/_mtshan ma byung nas rang gi lha'i gzugs su sbyar ba goms par bya ba dang /_de'i snying gar me long gi dkyil 'khor la sangs rgyas kyi sku bsam pa
[\[165a.7\]]dang /_sangs rgyas kyi sku'i snying gar yang zla ba'i dkyil 'khor dang bzlas pa'i sngags bsam ste/_de'i rim pa yang 'di'o/_/a rnam pa bzhi po las gang yang rung ba cig snying gar zla ba'i dkyil 'khor bsams pa la/_a de'i sgra chos thams cad thog ma nas ma skyes pa'o zhes pa la
[\[165b\]]
[\[165b.1\]]dmigs shing /_rang gi phung po lnga thog ma nas ma byung ma skyes pa'i sbyor ba'am/_rdul phran du gzhig pa la sogs pa'i sbyor bas stong pa nyid du gzhig ste/_zla ba'i dkyil 'khor la a gnas pa tsam 'ba' zhig yod par bsams te/_de nas zla ba'i dkyil 'khor dang a nyid kyang gong ma'i
[\[165b.2\]]tshul gyis dmigs su med par bshig ste/_ji tsam 'dod kyi bar du stong pa nyid kyi ting nge 'dzin mngon du bya'o/_/de nas snying rje'i dbang gis ting nge 'dzin de las langs te/_sgyu ma lta bur mos pa'i tshul gyis/_a de snying ga'i phyogs su bsams nas/_a de las 'od 'phro ba 'byung ba dang /_
[\[165b.3\]]'dus pa'i sbyor bas rang gi lha'i gzugs su bsgyur bar bya ste/_de yang the tshom med par rang gi lha'i gzugs su snang bar gyur gyi bar du'o/_/de la spyir lha'i gzugs su bsgyur ba yang rnam pa gsum ste/_gcig ni phyag rgya dang sngags sbyar bas lha'i gzugs de dag go snyam par mos pa tsam
[\[165b.4\]]mo/_gnyis ni rtag tu goms pa'i dbang gis rang gi lha'i gzugs su the tshom med par gsal bar snang ba'o/_/gsum ni sbyor ba'i mthus rang gi lus brjes te/_lha'i lus su gyur pa ste/_de la skabs 'dir rtag tu goms pa'i dbang gis rang gi lus lha'i gzugs su gsal bar snang ba la
[\[165b.5\]]bya'o/_/de ltar rang gi lus lha'i gzugs su bsgyur nas/_de'i snying po a gcig bsams te/_a de las byang chub kyi sems kyi phyag rgya bsgyur ba zla ba'i dkyil 'khor me long 'dra bar bsams te/_de yang shin tu gsal ba dri ma med par bsam/_de'i dbus su yi ge a las bcom ldan
[\[165b.6\]]'das rnam par snang mdzad kyi skur gyur par bsams te/_de bas na de gsungs pa gnyis po yang dag par rdzogs pa'i sangs rgyas te/_me long gi dkyil 'khor gyi dbus su pad+ma'i rgyal po chen po'i steng na/_phug gi nang na ting nge 'dzin du zhugs shing /_bzhugs pa bzhin zhes pa la sogs pa ste/_
[\[165b.7\]]phug gi nang na bzhugs bzhin zhes pa ni/_me long gi dkyil 'khor nang na bzhin gyi gzugs brnyan snang ba ltar/_de nyid kyi nang na nye bar 'dug par bsams te zhes pa'o/_/de nas de bzhin gshegs pa'i snying gar zla ba'i dkyil 'khor bsams te/_de'i dbus su bzlas par bya ba'i
[\[166a\]]
[\[166a.1\]]sngags bsams nas/_de bzlas shing sngon du bsnyen pa 'bum byas te/_de bas na gsungs pa thog mar bsnyen to/_/de la chig 'bum tshang bar bya'o zhes pa'o/_/de bas na zla ba gnyis po la me tog spos la sogs pa gsol zhes pa ni/_sngar 'bum gcig grangs su bzlas
[\[166a.2\]]la/_de nas zla ba gnyis dang /_snga dro dang phyi dro la mel tshe thun re re/_nyi ma gung la mel tshe thun phyed bzlas pa'i sbyor bas dus chad pa ste/_sngar chig 'bum grangs zlos pa dang zla ba gnyis dus su zlos pa las/_zla ba phyi ma gcig la ni dri dang me tog la sogs pa'i mchod pa mi bya bar bzlas
[\[166a.3\]]te/_dang po sems ma goms pa la phyi'i mchod pa la sogs pas sems g.yengs su dogs pa'i phyir ro/_/zla ba phyi ma gnyis po la ni goms shing brtan par gyur pas phyi'i mchod pa la sogs pas mi g.yengs par 'gyur ba'i phyir ro/_/phan par bsgrub par bya ba ni/_sems can la ni rnam pa mang
[\[166a.4\]]du zhes pa ni/_da ni dpa' bo chen po'i snying bo 'bru rnam pa lnga pa rnams ni bsgrub pa dang sa rnams bshad de/_de la spyir de bzhin gshegs pa'i rgyu dang 'bras bu'i yon tan mos pa spyod pa'i sa nas brtsams te kun du sangs rgyas par gyur gyi bar du ci bsags pa rnams sdud pa'i sgor gyur pa ni/_phung
[\[166a.5\]]po lhag ma dang bcas pa'i mya ngan las 'das pa dang /_phung po lhag ma med pa'i mya ngan las 'das pa ste/_de las phung po lhag ma med pa ma lus pa'i mya ngan las 'das pa na/_de bzhin gshegs pa'i mtshan nyid du 'du shes pa yang spangs pa 'og ma'i phra mo'i gnas su mngon par byang chub pa'o/_/phung
[\[166a.6\]]po lhag ma dang bcas pa'i mya ngan las 'das pa ni/_kun du sangs rgyas pa'i mtshan nyid chos rnams sgyu ma'i rang bzhin du nga'i chos rnams ni stong pa'o snyam pa'i 'du shes tsam pa'i bag chags phra mo lhag mar lus pa 'dod pa'i khams su byang chub kyi shing drung du mngon par byang chub nas bdud
[\[166a.7\]]rnam bzhi btul ba'o/_/de la phung po lhag ma ma lus pa'i mya ngan las 'das pa'i snying po ni/_a rnam pa bzhi ste/_de rnams kyi sgrub pa la sogs pa ni bshad zin to/_/'dir ni phung po'i lhag ma dang bcas pa'i mya ngan las 'das pa'i snying po bdud bzhi 'joms pa'i ting nge 'dzin nge 'dzin gyi
[\[166b\]]
[\[166b.1\]]sgo rnams kyi sgrub pa dang las rnams 'chad de/_de yang de nas bcom ldan 'das rnam par snang mdzad 'khor 'dus pa thams cad la gzigs nas/_phyag na rdo rje gsang ba'i bdag po la bka' stsal pa/_phyag na rdo rje de bzhin gshegs pa rnams kyi yid las byung ba zhes bya ba la sogs pa ste/_de la yi
[\[166b.2\]]ge a la sogs pa'i ting nge 'dzin gyi sgo nas bdud bzhi bcom pa dang /_ting nge 'dzin de rnams nyid dbang chen la sogs pa'i dkyil 'khor bzhin byin gyis brlab pa'i rim pa yang 'di lta ste/_yi ge a ni chos thams cad thog ma nas ma skyes par chud pa'i ting nge 'dzin gyi sgo mo ston pa ste/_de'i sgo nas
[\[166b.3\]]phung po dang khams dang skye mched la sogs pa'i chos rnams ma skyes par chud de/_dmigs su med na phung po'i bdud bcom pa'o/_/yi ge ba ni chos thams cad ngag gi lam dang bral ba ston pa'i ting nge 'dzin gyi sgo ste/_ngag gi lam ni rnam par rtog pa ste/_rnam par rtog pa med par chud de/_rnam
[\[166b.4\]]par mi rtog pas lha'i bu'i bdud bcom mo/_/de ltar phung po la sogs pa'i chos rnams dang /_de la dmigs pa'i rnam par rtog pa med na/_de dag la chags par 'gyur ba 'dod chags la sogs pa'i nyon mongs pa rnams med par yi ge ra'i sgo nas mtshon te/_chos thams cad rdul dang 'dra
[\[166b.5\]]bar chud de/_rdul che ba ni nyon mongs pa la bya ste/_des nyon mongs pa'i bdud bcom mo/_/yi ge ha ni chos thams cad rgyu dang 'bras bur chud pa'i ting nge 'dzin gyi sgo de nyon mongs pa la las dang tshe 'byung ste/_nyon mongs pa la las dang tshe yang mi 'byung /_tshe ma byung na 'chi bar mi 'byung ste/_
[\[166b.6\]]de ltar chud pas 'chi ba'i bdud bcom pa'o/_/de ltar chos rnams thog ma nas ma skyes pa la sogs pa'i tshul gyis stong pa nyid kyi rang bzhin du chud pa'i sgo ni yi ge la ste/_chos thams cad nam mkha' dang 'dra'o zhes bstan pa'o/_/de ltar ting nge 'dzin de rnams la kun rdzob tu yang yi ge a la
[\[166b.7\]]sogs pa re re las dbang chen la sogs pa'i dkyil 'khor du yang sbyar te/_yi ge a'i sgo nas zhugs pa'i ting nge 'dzin gyi phung po'i bdud bcom ste/_phung po ni sra zhing khur khyer nus pa'o/_/de bzhin du de'i rjes mthun par yi ge a de las/_sa'i dkyil 'khor du gyur te/_sa yang sra zhing
[\[167a\]]
[\[167a.1\]]khur khyer bzod pa'o/_/yi ge pa las rnam par rtog pa dang bral ba'i ting nge 'dzin gyi sgor gyur te/_de ni rtog pa la sogs pa'i dri ma dag par byed pa'o/_/de bzhin du yi ge ba las chu'i dkyil 'khor du gyur pa'am de'i rjes su mthun pa ste/_me ni thams cad sreg cing med par
[\[167a.2\]]byed pa'o/_/yi ge ra las chos thams cad rdul dang bral ba'i ting nge 'dzin du gyur te/_de bzhin du yi ge ha las rlung gi dkyil 'khor du gyur pa yang /_de'i rjes su mthun pa ste/_rlung ni thams cad du 'thor ba'am 'jig par byed pa'i rang bzhin no/_/yi ge kha las chos thams cad stong pa nam mkha'i
[\[167a.3\]]rang bzhin du chud pa'i ting nge 'dzin du gyur te/_de bzhin du yi ge kha las nam mkha'i dkyil 'khor du gyur pa dang nam mkha'i rang bzhin du mthun te/_de dag ni spyi'i don to/_/de bzhin gshegs pa'i yid las byung /_/zhes bya ba ni de bzhin nyid kyi ye shes las 'byung zhes pa ste/_a la sogs
[\[167a.4\]]pa'i stong pa nyid de dag nyid la bya'o/_/las dang bya ba rnam par rol pa zhes bya ba ni grub pa rab la sogs pa dang zhi ba la sogs pa'i las rnams byed pa'o/_/spyod pa ni rol mo zhes pa ni rol mo mkhan dang 'dra ste/_rol mo mkhan gyi gar la sogs pa'i rol mo sna tshogs ston te/_de bzhin du snying po
[\[167a.5\]]'di rnams kyang grub pa dang las sna tshogs ston pa'i phyir ro/_/khams bzhi 'dus pa zhes pa ni/_sa dang chu dang me dang rlung gi khams kyi dkyil 'khor rnams snying po 'di rnams las byung ba'i phyir ro/_/nam mkha' dang 'dra bar khyab par shes pa ni/_'di ltar nam mkha' thams cad du khyab pa de
[\[167a.6\]]bzhin du snying po de rnams kyis kyang thams cad du khyab pa ste/_de dag ni snying po de rnams kyi rang bzhin bstan pa'o/_/snang ba dang ni mi snang ba'i 'bras bu'i gtso zhes pa ni mthu bstan pa ste/_snang ba ni rig 'dzin la sogs pa'i mngon sum du 'gyur ba'o/_/mi snang ba ni sangs rgyas la sogs pa'i
[\[167a.7\]]'bras bu re zhig nas thob pa ste/_de lta bu mchog gi sbyin pa byed pa zhes pa'o/_/nyan thos dang rang sangs rgyas dang byang chub sems dpa' thams cad kyi mngon sum du gyur zhes pa ni/_de dag gi spyod yul du gyur pa zhes pa ste/_nyan thos rnams kyang sa ma lus pa dang chu ma lus pa la sogs pa'i ting nge
[\[167b\]]
[\[167b.1\]]nge 'dzin mngon du byed de/_de yang dkyil 'khor de dag gi rang bzhin pa'i phyir ro/_/byang chub sems dpa' yang sa gzhi thams cad rin po che la sogs pas bkang ste/_de bzhin gshegs pa la mchod pa byed pa la sogs pa yang dkyil 'khor 'di dag gi rang bzhin pa'i phyir ro/_/sngags
[\[167b.2\]]kyi sgor byang chub sems dpa' spyad pa spyod pa rnams re ba thams cad yongs su rdzogs par byed pa zhes pa ni bstan pa 'di la zhugs pa rnams grub pa la sogs pa 'thob pa'i sgo nas re ba yongs su rdzogs par byed pa'i phyir ro/_/sems can thams cad la phan 'dogs zhes pa ni bstan pa 'dir
[\[167b.3\]]zhugs pa dang ma zhugs pa gnyis ka sems can la phan 'dogs pa ste/_las du ma dang ldan pa ni gdon dang dug la sogs pa sel ba'i las sna tshogs dang ldan pa'o/_/phyag na rdo rje spyod pa'i rol mo las bya ba mngon par 'byung ba 'bras bu'i gtso bo sems can kun gyi mngon sum pa de gang
[\[167b.4\]]zhe na/_gong du smos pa de dag nyid dang dngos su bstan pa'i phyir ro/_/gang zhe na zhes gsungs pa'o/_/chog shes pas thog mar byas pa ni/_bdag gi de nyid rim bzhin du'o/_/zhes pa nas ci smos/_de ni bdag nyid kyis/_rgyal ba mchog tu bsgyur na'o/_/zhes pa'i bar du sngags pas bdag gi de kho na nyid
[\[167b.5\]]sbyar ba dang /_de'i rjes su sngags pa 'chad de/_sngags pas bdag gi de kho na nyid sbyor ba sngon du byas te/_de nas sngags kyi yi ge rnams lus la so so'i gnas su bkod de/_dbang chen gyi dkyil 'khor la sogs par bsgyur nas/_de dag gi bsgrub pa dang las la sogs pa la 'jug go/_/
[\[167b.6\]]rim pa de lta bur 'jug pa yang sngon sangs rgyas bcom ldan 'das chos rnams thog ma nas ma skyes pa stong pa'i rang bzhin du mngon par byang chub pa nas/_de'i 'og tu sngon gyi smon lam gyi shugs kyis sku mi zad pa la sogs pa'i rgyan rnams kun rdzob kyi tshul du 'jig rten thams cad du khyab par ston te/_
[\[167b.7\]]de bas na sngags pas kyang bdag gi de kho na nyid stong par dmigs pa sngon du byas te/_yi ge dgod pa dang bzlas pa la sogs pa phyis bya'o/_/de la chog shes par thog mar byas pa ni bdag gi de nyid rim bzhin no zhes pa nas de'i sangs rgyas kun gyi bdag gi de nyid bar gsungs zhes pa'i bar du
[\[168a\]]
[\[168a.1\]]bdag gi de nyid sbyor ba ste/_bdag gi de bzhin nyid ces pa ni/_sngags mkhan rang gi snying po yang /_yi ge a'i sgo nas thog ma nas ma byung ma skyes par stong par bshigs te/_de bas na a las dbang chen gyi dkyil 'khor kha dog shin tu ser zhing lci ba bsams te/_de'i
[\[168a.2\]]steng na sangs rgyas bcom ldan 'das bzhugs te/_de lta bur bdag nyid kyi lus la bsams te/_de bas na gsungs pa chog shes pas thog mar bya'o zhes pa la sogs pa ste/_bdag gi de nyid rim bzhin du'o/_/zhes pa ni byang chub kyi sems bsgom pa bzhin byas shing /_lha'i gzugs su
[\[168a.3\]]bsgrub pa la sogs pa'i las rim pa bzhin du bya'o zhes pa'o/_/sngags mkhan 'dug nas snga ma bzhin du zhes pa ni/_gong du de bzhin gshegs pa'i snying po bshad pa'i rim pa bzhin du 'dug nas zhes pa'o/_/de bzhin gshegs pa dran par bya/_/zhes pa ni slob pa la sogs pa'i las
[\[168a.4\]]rnams bya na/_de bzhin gshegs pa mdun du bsam par bya ste/_sngags dag rig pa la sogs pa dmigs pa'i yul yin pa'i phyir ro/_/gnyis su na de bzhin gshegs pa mdun du bsams nas bgegs med pa'i phyir ro/_/bdag nyid a ru bya ba ni 'khor ba dang bcas pa rgyas
[\[168a.5\]]par te zhes pa'i bdag nyid yi ge a las stong pa nyid kyi rang bzhin du bsams te/_klad kor gyis ni 'dzin par byed pa'i ye shes kyang stong pa nyid du ston pa ste/_gzung ba dang 'dzin pa med par stong pa'i rang bzhin du bsgyur bar bya'o zhes pa'o/_/thams cad kha dog ser zhing bzang /_/grwa bzhi
[\[168a.6\]]la ni rdo rjes mtshan/_/zhes pa ni stong pa'i rang bzhin du gyur pa de las/_dbang chen gyi dkyil 'khor gru bzhi kha dog shin tu ser ba rdo rje'i mtshan ma btab pa bsam mo zhes pa'o/_/sngags pa der 'dug bsam pa ni/_/rdzogs pa'i sangs rgyas kun gyi gtso/_/zhes pa ni dkyil 'khor de'i steng na
[\[168a.7\]]bcom ldan 'das rnam par snang mdzad kyi skur bsams te/_/de yang bdag gi lus nyid de ltar bsam par shes par bya'o/_/nam zhig sngags pa de the tshom/_/med bdag nyid yang dag 'gyur na/_/zhes pa ni bdag gi de kho na nyid stong par dmigs pa dang /_lha'i gzugs su gsal bar snang
[\[168b\]]
[\[168b.1\]]ba the tshom med par gyur nas zhes pa ste/_stong pa nyid du the tshom med par gyur pa yang ting nge 'dzin dag pa dang /_ji bzhin pa dang bral ba dang /_rnam par rtog pa thams cad spang ba na/_ji lta ba nyid du the tshom med pa'o/_/lha'i gzugs su gsal ba the tshom med pa yang /_ting nge 'dzin lha'i
[\[168b.2\]]gzugs su kun du gsal ba dang /_rnam par spang ba ni ji bzhin pa nyid du the tshom med pa zhes pa ste/_nam zhig sngags pa rab tu mos pa'i sems kyis byed par gyur na/_'og nas 'byung ba'i rjes su sngags pa rnams thob ste/_'on kyang 'gyur ba'i 'jig rten pa kun la phan par byed pa ste/_
[\[168b.3\]]zhes pa ni grub pa la sogs pa thob pa'i sgo nas/_sems can rnams la phan gdags nus te/_de ni pha rol gyi don phun sum tshogs pa'o/_/ngo mtshar mang po dang yang ldan/_/mig 'phrul rnams kyi gnas na 'dug_/ces pa ni rig 'dzin la sogs pa'i grub pa thob nas/_mig 'phrul
[\[168b.4\]]mkhan dang 'dra bar rdzu 'phrul ngo mtshar sna tshogs rnams byed nus par 'gyur zhes pa ste mthu phun sum tshogs pa'o/_/thog ma med nas bsags pa ni/_/ma rig sogs pas dog pa rnams/_/de dag thams cad 'byung ba ni/_/sngags pa nam zhig snyoms thub na'o/_/zhes pa ni thog ma med
[\[168b.5\]]pa'i dus nas ma rig pa'i dbang gis 'khor ba dog pa na/_mi dge ba dang nyon mongs pa'i las bsags pa sbyor ba de lta bu la snyoms par thub na/_de dag thams cad byang bar 'gyur ro zhes pa ste/_de ni spong ba phun sum tshogs pa'o/_/nam zhig sems ni bsgom bya ba/_/bla na med pa'i byang
[\[168b.6\]]chub sems/_/de nas sngags pa las rnams ni/_/dge dang mi dge las byung ba'i/_/sbyor ba rtag tu mi gos pa/_/pad+mo chus mi chags dang 'dra'o/_/zhes pa ste byang chub kyi sems te stong pa'i mtshan nyid pas dge ba dang mi dge ba'i las la sogs pa'i 'bras bu dngos po rnams kyi gnyen po
[\[168b.7\]]yin pa'i phyir ro/_/de la mi dge ba'i 'bras bu mi gos pa ni rigs na dge ba'i 'bras bu mi gos na/_tshul khrims bsrung ba la sogs pa'i 'bras bu yang med dam zhe na/_byang chub kyi sems ni stong pa'i rang bzhin pas/_dge ba dag dmigs su med par 'gyur mod kyi/_de las
[\[169a\]]
[\[169a.1\]]langs nas phyis sbyor ba bdag 'tshang rgya ba'i rgyur gyur pa'i lus dang /_longs spyod la sogs pa dang ldan par shog cig ces smon lam 'debs pas dge ba'i las kyi 'bras bu'i bag chags slar lta bar 'gyur ro/_/ci smos de ni bdag nyid kyis/_rgyal ba mchog
[\[169a.2\]]tu bsgyur na'o/_/zhes pa ni byang chub kyi sems 'ba' zhig bsgoms pas kyang /_de ltar gyur na byang chub kyi sems bsgom pa la sbyor ba pa de bdag nyid sangs rgyas kyi skur bsgyur ba ni/_mi dge ba la sogs pa'i las kyis mi gos par gyur pa lta ci smos zhes pa'o/_/de nas bcom ldan
[\[169a.3\]]'das rnam par snang mdzad bdud bzhi rab tu 'dul ba rdo rje rnam par rol pa zhes bya ba'i ting nge 'dzin la snyoms par zhugs zhes pa ni/_bcom ldan 'das ting nge 'dzin de la zhugs nas bdud bzhi las rgyal bar byed pa dang /_rdo rje rnam par rol pa'i sngags rnams 'byung bas na/_ting
[\[169a.4\]]nge 'dzin de bdud bzhi las rgyal ba rdo rje rnam par rol pa zhes bya'o/_/de la bdud bzhi las rgyal ba zhes bya ba ni/_spong ba phun sum tshogs pa'o/_/rdo rje rnam par rol pa zhes pa ni rdo rje dang 'dra bar cis kyang mi tshugs par rnam par rol pa sprul pa ste/_mthu phun sum tshogs pa'o/_/de
[\[169a.5\]]bas na gsungs pa/_bdud bzhi las rgyal bar zhes pa la sogs pa ste/_rdo rje yi ge'i tshig 'di rnams gsungs so zhes pa dang 'brel to/_/bdud bzhi las rgyal ba zhes pa ni snga ma bzhin no/_/rgyud drug rnam par rol pa zhes pa ni yi ge rnams kyi sgo nas stong pa nyid kyi ting nge 'dzin
[\[169a.6\]]la zhugs na/_rgyud drug la sogs pa thams cad dmigs su med par chud pa rgyud drug las rnam par grol lo/_/gnyis su yi ge de rnams kyi sgo nas dbang chen la sogs pa'i dkyil 'khor du sbyar zhing /_rig 'dzin la sogs pa'i grub pa thob nas rim gyis sa la bla ma la 'phar bas na/_
[\[169a.7\]]rgyud drug las rnam par grol lo zhes pa ste/_sngags de rnams pha rol gyi don phun sum tshogs pa bstan pa'o/_/thams cad mkhyen gyi ye shes yongs su rdzogs par byed pa zhes pa ni/_ye shes phun sum tshogs pa ste/_gong ma'i rim gyis zhugs na thams cad mkhyen pa'i ye shes rdzogs par
[\[169b\]]
[\[169b.1\]]'gyur ba'i phyir ro/_/sngags kyi yi ge 'bru rnams las bdud bzhi 'joms pa'i ting nge 'dzin dang /_dbang chen la sogs pa'i dkyil 'khor 'gyur ba'i rim pa ni gong du bshad zin to/_/de nas phyag na rdo rje gsang ba'i bdag po dang /_rdo rje 'dzin pa de dag dang zhes pa nas/_gang gi
[\[169b.2\]]sems can theg chen gyi/_/sngags kyi spyod pa bla med la/_/mthong ba'i chos la bder spyod pa/_/rnam par spyod pa dga' bar ro/_/zhes pa'i bar du bcom ldan 'das kyi sngags gsungs pa ste/_phyag na rdo rje la sogs pa'i byang chub sems dpa' de rnams kyis/_sngags de rnams kyi
[\[169b.3\]]mthu dang yon tan rnams chud na ngo mtshar du 'gyur te/_sngags de rnams kyi rjes su bsngags pa rnyed nas/_so so'i gnas su dgongs pa cho ga rnams bshad du gsol ba ste/_sangs rgyas dang byang chub sems dpa' thams cad don kun te zhes pa ni snying po 'di rnams sangs rgyas dang
[\[169b.4\]]byang chub sems dpa' rnams kyi bya ba thams cad byed pa don gyi mchog go zhes pa'o/_/des ni sangs rgyas dang byang chub sems dpa' skyong ba rnams dang /_rang sangs rgyas dang 'jig rten 'di yin na nyan thos pa gang dpa' bo rnams sa'i steng na ma lus par rdzu 'phrul rnam pa du mar spyod do zhes
[\[169b.5\]]pa ni snying po 'di rnams kyi mthus sangs rgyas dang byang chub sems dpa' rnams kyang rdzu 'phrul sna tshogs spyod/_nyan thos dang rang sangs rgyas rnams kyang ting nge 'dzin gyis nam mkha' stong pa la sar bsams te/_de la spyod lam bzhir gnas pa dang /_ro smad la chu 'byung /_ro stod
[\[169b.6\]]la me 'byung ba dang /_rlung gi dkyil 'khor bsams nas/_ri la sogs pa yang 'jig par byed pa la sogs pa rdzu 'phrul sna tshogs spyod do zhes pa'o/_/de dag thob pa dpe med ye shes te/_/sangs rgyas ye shes bla na med pa'o/_/zhes pa ni de ltar rdzu 'phrul sna tshogs spyad nas kyang /_snying
[\[169b.7\]]po 'di rnams kyi mthus/_rim gyis thams cad mkhyen pa'i ye shes thob par 'gyur ro zhes pa'o/_/de bas na so so'i cho ga rgyas par bzhag pa'i las rnams so sor bstan pa 'di la bshad par gsol zhes pa ni/_sngags de rnams las dbang chen la sogs pa'i dkyil 'khor du
[\[170a\]]
[\[170a.1\]]bsgyur ba'i cho ga dang /_so sor dgod pa dang las rnams spyod pa bstan pa 'di bshad du gsol zhes pa'o/_/gang gi sems can theg pa chen po'i sngags kyi spyod pa bla na med pa mthong ba'i chos la yang spyod pa ni/_rnam par spyod pa dga' bar ro/_/zhes pa ni de dag bshad
[\[170a.2\]]pa yang sems can rnams mthong ba'i chos la mngon par 'byung ba'i bden pa thob pa'i phyir/_de rnams bshad du gsol pa ste bshad pa'i dgos pa bstan pa'o/_/da ni gong du bshad pa de rnams so so'i las rnams bshad de/_las de rnams kyang sngags pa bdag rang yi ge a las snga ma
[\[170a.3\]]bzhin du stong pa nyid du bsams te/_de nas bcom ldan 'das rnam par snang mdzad kyi sku dbang chen la bzhugs par bdag nyid bsams te/_lus kyi nang du dbang chen gyi dkyil 'khor bsam la/_de yi ge rnams rim bzhin du bsams te/_de bas na gsungs pa de'i yangs gzhi rdo rje
[\[170a.4\]]chen por byin gyis brlabs nas/_nyid kyi sku las byang chub kyi snying por nye bar bstan par dgongs te gsungs pa zhes pa la sogs pa ste/_sa gzhi rdo rje chen por byin gyis brlabs nas zhes pa ni/_sku dbang chen gyi dkyil 'khor du byin gyis brlabs nas zhes pa'o/_/nyid kyi sku las
[\[170a.5\]]byang chub kyi snying po nye bar bstan pa nas zhes pa ni/_de ltar dbang chen gyi dkyil 'khor du bsgyur ba las al sogs pa'i yi ge rnams dgod par bstan pa ste yi ge rnams nyid mngon par byang chub pa'i ting nge 'dzin gyi sgo byang chub kyi snying po zhes bya ste/_de ltar bcom ldan 'das kyis
[\[170a.6\]]dbang chen gyi dkyil 'khor du sngar byin gyis brlabs nas/_phyis yi ge rnams dgod par bstan pa yang ma 'ongs pa'i 'gro ba rnams kyis kyang tshul 'di ltar bya'o zhes bstan pa'o/_/a de rab tu shes bya ba/_/dbang chen gyi dkyil 'khor bcas pa/_/phyi rol dang ni nang du yang /_/rdo rje
[\[170a.7\]]dkyil 'khor shes par bya/_/zhes pa ni gong du bshad pa'i rim gyis yi ge a las bdag gi lus las sangs rgyas kyi sku dbang chen gyi dkyil 'khor dang bcas par bsam pa'o/_/rdo rje dkyil 'khor zhes pa ni dbang chen gyi dkyil 'khor de rdo rje'i mtshan nyid btab ces pa'o/_/de 'dug
[\[170b\]]
[\[170b.1\]]nas kun bsams zhes pa ni/_yi ge a la sogs pa rnams rim bzhin du de las bsams zhes pa'o/_/sbyor ba bstan zhes gsungs pa ni/_dbang chen gyi dkyil 'khor la gnas pa'i sku de la/_sbyor ba gnas pas sbyor ba bstan/_/zhes pa'o/_/a ni srog gi gtso bo ste/_/'dren
[\[170b.2\]]pa'i mchog ces bya ba yin/_/zhes pa ni sngags pa dbang chen gyi dkyil 'khor la gnas nas/_yi ge a de kha dog gser btso ma 'dra ba/_nang gi dkyil 'khor gyen du dbugs kyi rlung gis phul ba dang 'dra bar bsams la/_bdag gi sna'i bu gnas byung ste/_pha rol po nad pa'i
[\[170b.3\]]sna'i bu gar zhugs nas khong thams cad du khyab pa ni/_chu'i nang du ras bting ba'am/_g.yag rang bkram pa dang 'dra bar bsams te/_slar yid kyi a de dbugs dang bcas par drang bar bsam pa ni/_ras sam g.yag rnga chu nang du bkram pa'i dpung nas bzung nas drangs nas zhum par
[\[170b.4\]]'gyur ba de ltar bsams te/_des nad thams cad a'i rang bzhin du 'dus te/_slar nad pa'i sna nas byung ste/_bdag gi khong du zhugs par bsam mo/_/de bzhin du lan mang du goms par byas nas thams cad 'dren par 'gyur ro/_/de bzhin du sems drang na yang a de snga ma bzhin du
[\[170b.5\]]rlung dang bcas par bdag gi lus las pha rol gyi lus la 'jug par bsams te/_khyad par du bdag gi dbugs dang /_pha rol gyi dbugs gnyis 'dres te gcig tu gyur par bsams te/_a snga ma bzhin du slar drangs na dbang du 'gyur ro/_/de bzhin du a des bsgrub par bya
[\[170b.6\]]ba'i mig la sogs pa'i dbang po'i rgyud du khyab par bsams te/_slar drangs na rkang pas 'ong bar 'gyur/_yang snga ma bzhin du bsams te/_a des bsgrub par bya ba'i lus kyi nang thams cad du khyab par bsams te/_slar drangs na ril por drangs par 'gyur ro/_/klad kor bzhag
[\[170b.7\]]na ni sems can kun gyi sdud par 'gyur zhes pa ni/_sngags pa 'dir zla ba gcig tu zhes pa nas/_mi g.yo ba shin tu mi phyed pa dang /_lha dang lha ma yin gyis so zhes pa'i bar du bslab pa las byung ba'i grub pa bshad de/_bdag gi snga ma bzhin du bsgyur nas/_snga dro mel tshe thun gcig
[\[171a\]]
[\[171a.1\]]gung la mel tshe thun gcig tu bzlas pa/_zla ba gcig gi bar du byas na ma rig pa bsal bar 'gyur zhing /_lha dang lha ma yin la sogs pas mi tshugs par 'gyur zhes pa'o/_/las gang rgyas par 'gyur ba dang /_/bdag gi rnyed pa sgrub pa yang /_/de dag rtag tu sngags
[\[171a.2\]]mkhan gyis/_/phye ba'i dkyil 'khor dbus su ste/_/zhes pa ni rgyas pa'i las dang /_bdag gi longs spyod du 'gyur ba la sogs pa yang /_dkyil 'khor la gnas te sgrub bo zhes pa'o/_/gser gyi kha dog 'bar bar bcas/_/thor tshugs cod pan 'chang ba ni/_/rdzogs pa'i sangs
[\[171a.3\]]rgyas ting 'dzin bzhugs/_/de ni dbang chen gnas zhes bya'o/_/zhes pa ni dbang chen gyi dkyil 'khor la bcom ldan 'das kyi sku 'di lta bur zhugs par bsam zhes pa'o/_/rdo rje pad+mo ral gri'am/_/zhes pa nas/_dbang chen du ni bsgom byas te/_/sgrub bo zhes bya ba ni rdo rje la sogs
[\[171a.4\]]pa'i rdzas de rnams sngags pa dbang chen gyi dkyil 'khor la gnas nas/_rgyud gzhan dag las 'byung ba'i rim gyis sgrub bo zhes pa'o/_/da ni gnas pa rab bshad kyis/_/de ni rtse gcig tu yang nyon/_/zhes pa nas mi g.yo 'dug par 'gyur zhes pa'i bar du pha rol gyi rgol ba la
[\[171a.5\]]sogs pa gnan par bya ba ste/_sngags pas snga ma bzhin du dbang chen gyi dkyil 'khor la gnas par bsams nas gnan par bya ba'i spyi bor ri rab shin tu ser la lci ba rtse mo brgyad pa bsams te/_de'i steng du pad+mo bsam/_pad+mo'i steng du rdo rje rgya gram bsam/_de'i steng du a de las
[\[171a.6\]]bcom ldan 'das kyi sku bsams te/_mnan par gnas pa rnams kyi spyi bor non par bsams na/_thams cad mi g.yo bar 'gyur ro zhes pa'o/_/sman la yang na lan brgya ru/_/zhes pa nas de'i nad med par 'gyur ba ni/_sngon gyi las las byung ba rnams so zhes pa'i bar du ni bdag snga
[\[171a.7\]]ma bzhin du bsams te/_sman la lan brgya sngags/_nad pa la blud na nad 'tsho bar 'gyur ro zhes pa'o/_/de las gzhan yang gtso bo zhes pa nas rab tu sdud pa'i mchog ni klad kyi 'khor dang bcas pa'o zhes pa'i bar du ba'i sgrub pa rnams bshad pa ste/_yi ge bsam pa yang dbang chen
[\[171b\]]
[\[171b.1\]]gyi dkyil 'khor du bsam pa ni snga ma bzhin te/_de la khyad par du nang gi dbang chen gyi dkyil 'khor lte ba'i thad kar bsam mo/_/kha ba 'o ma'am dung 'dra bar/_/lte ba'i dbus nas byung bar de/_/zhes pa nas/_kha ba'i phung po'i dbus na zhugs/_/gdug pa kun kyang rab tu zhi/_/
[\[171b.2\]]zhes pa'i bar du ba'i las gcig bshad pa ste/_bdag nyid dbang chen gyi dkyil 'khor du bsgyur na/_nang gi rdo rje'i dkyil 'khor lte ba'i thad kar bsam ste/_de'i steng du pad+mo dkar po kha ba 'o ma dung 'dra ba lte ba'i nang nas 'byung ba 'dug par bsams te/_pad+mo'i steng du yi ge ba ston
[\[171b.3\]]gyi zla ba'i kha dog 'dra ba bsams la/_ba la chu rgyun dgu 'byung bas bskor te/_chu'i dkyil 'khor zla ba'i 'od 'dra ba de'i gzhir gyur pa bsams la/_yi ge ba de yang bum pa 'dra ba smug pa'i zil pa dkar po 'dus pa 'dra ba'i nang na 'dug par bsams te/_bdag gi lus kyi
[\[171b.4\]]nang thams cad khyab par bsams na/_gdug pa dang tsha ba'i rims la sogs pa thams cad 'byang bar 'gyur ro/_/de bzhin du bdag gi lus dbang chen gyi dkyil 'khor la 'dug par bsams la gzhan gyi lus la de bzhin du bsams na/_gdug pa dang tsha ba'i rims la sogs
[\[171b.5\]]pa 'byang bar 'gyur ro/_/'o ma mu tig phreng dkar dang /_/zhes pa nas/_sngags pa yid la bsams na ni/_/gdug pa kun las thar bar 'gyur/_/zhes pa'i bar du ba'i las gzhan te/_yi ge bde snga ma bzhin du bsams nas smug zil med par de la chu rgyun dkar po 'byung ste/_chu
[\[171b.6\]]rgyun des ba de la 'khor nas 'khyil bar 'dug par bsams la/_de bdag gi dbugs kyis bskyod nas rang gi lus thams cad du khyab par bsams na/_des gdug pa la sogs pa'i nad rnams zhi bar 'gyur ro/_/de bzhin du pha rol bsams na yang /_gdug pa la sogs
[\[171b.7\]]pa'i nad rnams de bzhin du zhi bar 'gyur ro/_/dkyil 'khor de la sgrub pa ni/_/dngos po 'di rnams thub sems kyis/_/zhes pa nas de ni zhi byed dpal ldan pa'i dkyil 'khor ro zhes gsungs pa yin zhes pa'i bar du ba'i dkyil 'khor gyi sbyor ba la gnas nas/_rdo rje la sogs
[\[172a\]]
[\[172a.1\]]pa'i rdzas ming gis smos pa de rnams bsgrubs na/_tshe ring ba la sogs pa'i grub pa rnams thob par 'gyur te rim bzhin du sbyor bar bya'o/_/rab tu sdud pa'i chog pa ni/_/klad kyi 'khor dang bcas na'o/_/zhes pa ni nad pa'i lus la ba de klad kor dang bcas par
[\[172a.2\]]bsams na/_ba ni gzung ba'i chos thams cad stong par byad pa/_klad kor ni 'dzin pa thams cad stong par ston te/_de ltar lus de gzung ba dang 'dzin pa gnyis ka dang bral te/_stong pas nad kyang stong pa'i rang bzhin du 'dus te med par 'gyur ba'o/_/ra de ni nyid mchog yin zhes
[\[172a.3\]]pa nas/_me dang bcas par sbyar na'o zhes pa'i bar du ra'i sgrub pa dang las rnams bshad de/_ra ni yang dag mchog yin te/_/zhes pa ni chos thams cad rdul dang bral ba'i ting nge 'dzin stong pa'i rang bzhin mchog gi de bzhin nyid de yi ger de ston pas na/_mchog gi de bzhin
[\[172a.4\]]nyid ces bya ba ste/_don dam pa'i mtshan nyid do/_/'od can gyis 'od ces bya ba ni/_nyi ma dang zla ba dang skar ma la sogs pa'i 'od can rnams te/_'od can de rnams kyi nang na me ni 'od can gyi mchog ste/_yi ger ni me'i sa bon yin pas na 'od can rnams kyi mchog ces bya ste/_kun rdzob
[\[172a.5\]]kyi rang bzhin bstan pa'o/_/des na las rnams gang yang rung /_/mtshams med par ni 'gyur ba rnams/_/de kun 'byung gyur sbyor bas ni/_/shin tu 'thob par bsams na'o/_/zhes pa'i bar du de la bsgoms pa'i 'bras bu bstan pa ste/_chos thams cad rdul dang bral ba stong pa
[\[172a.6\]]nyid kyi rang bzhin du bsgoms na/_mi dge bcu la sogs pa'i las rnams dang /_de'i 'bras bu mtshams med pa la sogs pa dmigs su med pas 'byung bar mi 'gyur ro zhes pa'o/_/rab tu kun dmar yid 'ong gru gsum lta bu ru ni 'dug_/'bar ba'i phreng bas 'khor lo ni/_/_
[\[172a.7\]]gru gsum rwa can snying gar gzhag_/ces pa ni me'i dkyil 'khor gyi mtshan nyid de snying gar nang gi rdo rje'i dkyil 'khor gyi steng du gru gsum shin tu dmar ba/_'greng bur 'dug pa gru gsum gyi mtshan nyid btab par bsam mo zhes pa'o/_/de ru 'dug pas sbyor bas bsam/_/ra
[\[172b\]]
[\[172b.1\]]klad kor dang bcas par te/_/zhes pa ni dkyil 'khor gyi mtshan nyid dbus na yi ger kha dog dmar po klad kor dang bcas pa 'greng bur 'dug par bsam zhes pa ste/_klad kor dang bcas pa ni/_kun du sangs rgyas pa'i snying po gzung ba dang 'dzin pa gnyis dang bral ba ston pa'o/_/de
[\[172b.2\]]bzhin du yi ge ba yang klad kor med kyang kun du sangs rgyas pa'i snying po bas pa'i bu ga nyid klad kor lta bur 'dzin pa med par ston par blta'o/_/dngos po de rnams der sgrubs su/_/zhes pa ni me dang bcas par sbyar ro/_/zhes pa'i bar du yi ge ra bsgrub pa ba dang las rnams bshad
[\[172b.3\]]pa ste/_sngags pa ra'i dkyil 'khor la gnas nas/_bsgrub pa ming gis smos pa rnams rgyud dang rtog pa gzhan las byung ba'i tshogs rdzas kyi mtshan ma dang bcas pa'am mtshan ma med par bsgrubs na/_nyi ma la sogs pa grub ste ci bsgo ba nyan to/_/ha de yang dag mchog yin te/_/
[\[172b.4\]]zhes pa nas/_bdud rnams rnam par 'gyur byed pa/_/rgyu kun mi dmigs pa ru ste/_/zhes pa'i bar du ha zhes pa'i bsgrub pa dang /_yon tan dang dkyil 'khor la sogs pa bshad pa ste/_ha de de nyid mchog yin te/_/zhes pa ni chos thams cad rgyu dang 'bras bur
[\[172b.5\]]ston pa'i rang bzhin pas de kho na nyid kyi mchog ces pa'o/_/de yang rlung las mngon byung ba/_/zhes pa ni rlung gi dkyil 'khor las byung ba'am/_de las rlung gi dkyil 'khor 'byung bas so/_/rgyu dang las dang 'bras bu yin/_/gang gi sa bon skyes par te/_/de yis kun
[\[172b.6\]]kyang 'joms pa ni/_/gang gi 'khor dang bcas pa'o/_/zhes pa ni de'i rang bzhin bsgoms pa'i 'bras bu bstan pa ste/_ha zhes pa ni klad kor dang bcas par bsam pas/_chos thams cad rgyu dang 'bras bu'i tshul gyis gzung ba dang 'dzin pa gnyis ka dmigs su med de/_rgyu
[\[172b.7\]]zhes pa ni ma rig pa la sogs pa nyon mongs pa rnams so/_/las ni lus dang ngag yid gsum gyi sgo nas dge ba dang mi dge ba la sogs pa rnams so/_/'bras bu ni de dag gi rnam par smin pa ngan song dang ngan 'gro la sogs pa'o/_/gang gi sa bon rnams skye ba/_/zhes
[\[173a\]]
[\[173a.1\]]pa ni rgyu dang las de dag gis yang phung po skyed pa ste/_de dag thams cad dmigs su med par stong pas na 'joms par 'gyur zhes pa'o/_/de yi gzugs kyang bshad pa ni/_/kha dog nag la 'od che ba/_/'jigs shing 'bar ba'i phreng bar 'khor/_/kun du g.yo ba 'bar
[\[173a.2\]]bzhin du'o/_/zhes pa ni yi ge ha nyid kyi gzugs bstan pa ste/_de yang rlung gi dkyil 'khor gyi steng na gnas par bsam ste/_rlung gi dkyil 'khor gsungs pa dang /_/dkyil 'khor de'i steng bsam pa ni/_/zhes pa ni/_ba dan bcas par g.yo bzhin te/_/zhes pa'i
[\[173a.3\]]bar du ste g.yo bzhin pa ni rlung gi rang bzhin g.yo bas dkyil 'khor g.yo bar bsam mo/_/sngags pas bsams der 'dug par ni/_/yi ge mchog gi yi ge'o/_/zhes pa ni yi ge'i rang bzhin sngar yang bshad zin mod kyi/_yi ge shes rab kyi sgra ni mi 'gyur zhes pa ste/_
[\[173a.4\]]'di yang bzlas te gsungs pa ni/_rab tu goms pa'i mthus yi ge mi 'gyur bsam zhes pa'o/_/der ni dngos po rnams sgrub pa/_/de kun sngags pa yis byas pa/_/sems thub dkyil 'khor 'dug nas so/_/zhes pa'i bar du ming gis smos pa'i dngos po de rnams sngags
[\[173a.5\]]pa rlung gi dkyil 'khor la gnas nas rgyud gzhan las byung ba'i cho ga bzhin du grub par bya'o zhes pa ste/_yi ge de bzhi char yang brtsis na go gcig pa ni/_dbang chen gyi dkyil 'khor gyi nang du bsam zhing /_bdag nyid kun du sangs rgyas pa'i skur bsgyur dang /_nang gi rdo rje'i
[\[173a.6\]]dkyil 'khor yi ge ba la sogs pa gang bsams pa'i gnas de nyid du spong zhing bsams pa dang las su bya ba rnams ma rtogs par bsgrub ba rnams la/_phyag na rdo rje rtse lnga pa bcings te/_sngon du bsnyen pa zla ba gcig tu dus gsum du bya ba dang /_mtshan ma dang bcas pa dang
[\[173a.7\]]mtshan ma med pa gnyis bsgrub tu rung ba ni kun la so sor spyad par bya'o/_/des ni snying po byang chub tu/_/byang chub sems dpa' grags chen rnams/_/bdud rnams rnam par 'dul byed pa/_/rgyu kun mi dmigs pa ru ste/_/zhes pa ni yi ge'i mthu bstan pa ste/_byang
[\[173b\]]
[\[173b.1\]]chub sems dpa' rnams kyang yi ge 'di'i sgo nas chos thams cad rgyu dang bral bar chud nas/_bdud bzhi rnam par bcom ste/_mngon par byang chub pa thob bo zhes pa'o/_/rgyu med pas na 'bras bu yang med do/_/zhes pa nas/_gnas mchog dam pa bsgrub par bya'o/_/zhes bya ba'i
[\[173b.2\]]bar du yi ge khaM gi rang bzhin dang sgrub pa bshad pa ste/_las de yang ni yod pa ma yin te/_/de ltar dngos su de med pas/_/stong pa'i ye shes thob pa yin/_/zhes pa ni ma rig pa la sogs pa'i nyon mongs pa rgyu dang dge ba dang mi dge ba la sogs pa'i las dang /_bzang 'gro dang ngan
[\[173b.3\]]'gro la sogs pa'i 'bras bu yi ge khaM gzung ba dang 'dzin pa stong par ston pa'i sgo nas dmigs su med ces pa'o/_/de yi gzugs kyang gsungs pa ni/_/mthu chen sangs rgyas rdzogs pa ste/_/klad kyi 'khor dang bcas pa ni/_/khaM ste nam mkha'i mchog ces bya ba ni/_yi ge de'i rang
[\[173b.4\]]bzhin gsungs pa ste/_yi ge khaM de gzung ba dang 'dzin pa gnyis ka dang bral bar ston pas stong pa'i mchog ces bya'o/_/ral gri phyag rgya bcas pa ru/_sgrub pa 'di rnams gdon mi za bar sgrub/_ral gri zhags pa 'khor lo'am/_/mda' 'am tho ba'am de bzhin te/_/de'i dra'i rdzas dang ldan pa ru/_/_
[\[173b.5\]]gnas mchog dam par bsgrub par bya'o/_/zhes pa ni sngags sbyor ba'i stan la gnas nas spyi bor yi ge khaM bsams te/_thams cad nam mkha'i rang bzhin du bsams te/_yi ge khaM 'ba' zhig kha dog nam mkha' dang 'dra bar bsams nas/_ral gri phyag rgya bcings te snga ma bzhin du
[\[173b.6\]]bzlas na ming gis smos pa rnams 'grub par 'gyur ro/_/nang par bdag gi gzugs bsgyur nas/_phyi rol dang nang la mi rtog par 'gyur na zhes pa nas/_de lta bu la sogs pa sgrub pa'i tshig ni yid las 'byung ba'o zhes pa'i bar du sngags pa sbyor ba'i bstan pa snga ma bzhin du bsgom pa las
[\[173b.7\]]khyad par du bdag gi de kho na stong par bsgom pa 'dod chags la sogs pa'i nyon mongs pa rnams kun nas mi ldang bar nus kyi/_bar du goms par byas na a la sogs pa'i snying po rnams sgrub pa dang /_las rnams phyi rol gyi rdzas la mi ltos par sgrub pa bshad pa de/_nam ar bdag gi
[\[174a\]]
[\[174a.1\]]gzugs bsgyur nas/_phyi rol dang nang la mi rtog par gyur na zhes pa ni/_a la sogs pa'i rang bzhin du bsgyur te/_phyi rol gyi gzugs la sogs pa dngos po rnams dang /_nang gi gzugs yod pa'i blo mi skye ba ste/_dngos po rnams la ma chags par gyur pa byas
[\[174a.2\]]la/_a de bsgrubs na de'i 'bras bu bong ba dang rdo dag dang gser du yang mi 'byed de/_ji ltar rdo dang bong ba la chags pa mi skye ba de bzhin du/_gser la yang chags pa mi skye ste/_'dod chags dang zhe sdang mngon du mi ldang ba dang mi dge ba bcu'i las byas pa'i sdig pa'i 'bras
[\[174a.3\]]bu'i dbang du mi 'gyur zhing ste/_de bas gsungs pa de rnam par dag ste/_rdzogs pa'i sangs rgyas dang 'dra bar grub par 'gyur ro/_/de ni las thams cad kyang nus zhes pa ni grub pa rab 'bring la sogs pa grub pa dang /_zhi ba la sogs pa'i las rnams nus zhes pa'o/_/nyes pa
[\[174a.4\]]kun dang bral ba yin/_/zhes pa ni las de dag byed na ma rgyas pa'am 'khrul pa la sogs pa'i nyes pa med par byed nus par 'gyur zhes pa'o/_/de las gzhan yang bshad pa ni/_/zhes pa nas/_gang gis chu de 'thungs pa dang /_/lag pas kyang ni reg kyang rung /_/gdon mi za bar de
[\[174a.5\]]dag kun/_/the tshom ma za byang chub 'gyur/_/zhes pa'i bar du ba'i sbyor ba ste/_sngags pa sbyor ba'i stan la gnas nas/_yi ge ba las chu'i dkyil 'khor la sogs pa bsam pa ni snga ma bzhin te/_khyad par du ba las chu'i rgyun 'byung ba dang /_chu'i dkyil 'khor gyis bdag gi
[\[174a.6\]]lus spyi bo nas rting pa'i bar du rgyas par gang bar bsams te/_de ltar bstan par yid ches te/_chu de thams cad ba spu'i bu ga thams cad nas phyir byung ste/_bdag gi lus kyi then 'khor dang /_khang pa la sogs pa kun gang bar bsams nas/_rim gyis gtsug lag khang dang
[\[174a.7\]]yul la sogs pa thams cad du gang bar bsams na/_chu de la gang sems can skal ba dang ldan pa rnams kyis 'thungs sam reg pa na/_de ltar 'thungs pa dang /_reg pa'i spyod yul du gyur pa de ni sems can phal dang mi 'dra bar skal ba dang ldan par mngon pas byang chub tu nges
[\[174b\]]
[\[174b.1\]]par 'gyur ro zhes pa'o/_/lus kun du ni ra de'ang /_/shin tu thub par sems kyis bsam/_/zhes pa nas/_ra de'i rnam par 'phrul pa'o/_/zhes pa'i bar du ra'i sbyor ba ste/_lus kun du ni ra de'i yang /_/shin tu thub par sems kyis bsam/_/zhes pa ni sngags pa sbyor
[\[174b.2\]]ba'i stan la snga ma bzhin du gnas nas/_snying gar yi ger me'i dkyil 'khor la gnas par bsam ste/_'bar ba'i 'od 'phros rang gi lus kyi nang thams cad khyab par gang bar bsams nas/_de ltar bstan par gyur pa dang /_ba spu'i bu ga thams cad nas phyir byung ste rim gyis grong
[\[174b.3\]]khyer dang yul la sogs pa thams cad me'i 'od 'phro snang bas gang bar bsams te/_de bas na gsungs pa/_de nas phyi rol gyi gtong ba ni/_sbyor bas snang byed 'bar ba ste/_/zhes pa'o/_/sngags pa 'dod bzhin byed pa ni/_/ra des rnam par sprul pa yis/_/zhes pa ni sbyor ba de ltar
[\[174b.4\]]byas na ra las me byung ba des sngags pa'i ci 'dod pa bzhin du byed par 'gyur ro zhes pa'o/_/ro stod du ni ra der bya ba ni/_/lte ba'i khung gi nang du gzhag_/'bar ba dang ni chu 'bab par/_/de ni gnyis ka'ang ston par 'gyur/_/zhes pa ni ra dang ba gnyis dus gcig tu sbyar ba ste/_sngags
[\[174b.5\]]pa snga ma bzhin du sbyor ba'i stan la gnas nas/_snying gar yi ge ra me'i dkyil 'khor la gnas par bsams te/_lte ba'i khung gi snga ma bzhin du chu'i dkyil 'khor la gnas par bsams na/_dus gcig tu ra las me 'byung ba dang ba las chu 'bab pa'i cho 'phrul can du 'gyur ro/_/
[\[174b.6\]]grang bas sdug bsngal sems can dmyal/_/ras ni shin tu zhi bar byed/_/ces pa ni ra 'ba' zhig tu snga ma bzhin du me'i dkyil 'khor la gnas nas bsgrims te/_bsgrubs na 'grub pa'i me de sems can dmyal ba'i steng bar snang la gnas nas lus la me byung ste/_sems
[\[174b.7\]]can dmyal ba thams cad khyab par byas nas/_grang bas bsgribs shing sdug bsngal ba'i sems can de rnams me des zhi bar nus zhes pa'o/_/bas ni gdung ba'i rnam pa ste/_/sngags pa sngags kyi cho gar gnas/_/zhes pa ni rab tu zhi bar 'gyur zhes pa dang sbyar te/_sngags pa
[\[175a\]]
[\[175a.1\]]snga ma bzhin du sbyor ba'i stan la gnas nas/_yi ge snga ma bzhin du chu'i dkyil 'khor la gnas par bsams te/_ba las chu byung ba ni yang snga ma ltar bsams nas/_bdud rtsi'i chu de tsha bas gdungs pa'i sems can dmyal ba de dag thams cad bsil bar
[\[175a.2\]]'gyur te zhi bar byas nas/_thabs ni me'i sbyor ba dang mthun no/_/de'i 'og tu bzhag pa ni ha zhes pa ste/_ba dang bcas pa de'i las rnams bsgrubs te/_sdig pa dang ldan pa'i mi yang rung zhes pa ni/_mi de'i las sbyar ba las me mi 'bar zhing las su ma btub par gyur na/_me de'i
[\[175a.3\]]dkyil 'khor gyi 'og tu yi ge ha rlung gi dkyil 'khor la gnas par bsams te/_rlung des bskyod par bsams na/_me de las gang las kyang sbyar ba de nges par 'byed do zhes pa ste/_sdig dang ldan pa'i mi yang rung /_/zhes pa ni sdig pa dang ldan pa'i mis sbyar na yang 'grub
[\[175a.4\]]na gzhan lta smos kyang ci dgos zhes pa ste/_nges par las byed pa'i tshig bstan pa yin no/_/sbyor bas phyi dang nang gi dngos po rnams la mi ltos te/_kun nas ldang ba dang bral bas bsgom par bya ba yin pas/_sdig pa dang ldan par mi spyod do/_/sngags pa dbang chen la 'dug
[\[175a.5\]]nas/_/chu yi las la zhugs shig dang /_/bsdu ba la sogs pa thams cad/_/gdon mi za bar byed par 'gyur/_/zhes pa ni dbang chen gyi dkyil 'khor la gnas la chu'i las byar rung bar bshad pa ste/_sngags pa snga ma bzhin du sbyor ba'i stan la gnas nas/_yi ge a
[\[175a.6\]]dbang chen gyi dkyil 'khor la snga ma bzhin du bsams te/_yi ge bas sgrub par byed pa'i las rnams byed do zhes pa'o/_/de ba'i las chu thams cad du gang bar bya ba ni ma gtogs te/_chu thams cad du gang bar byas nas/_dbang chen gyi dkyil 'khor de nyid chu'i dkyil 'khor
[\[175a.7\]]du gyur pas dbang chen gyi dkyil 'khor du mi 'gyur ba'i phyir ro/_/bsdu ba la sogs pa thams cad kyang byed par 'gyur zhes pa ni yi ge a de nad pa la sogs pa'i spyi bor bsams la/_de'i 'od 'phro ba ser po zhi ba'i rang bzhin gyis spyi bo nas mthar phyi nang khyab pa'i rting pa'i
[\[175b\]]
[\[175b.1\]]bar du phyin par bkrus par bsams na/_nad kyang de bzhin du 'dag par 'gyur zhes pa'o/_/de bzhin nam yi ge sbyor bar byed na yang nad pa'i spyi bor ba de'i chu'i dkyil 'khor la sogs pa snga ma bzhin du bsams la/_bum pa kha sbub pa'i kha nas bdud rtsi'i chu dkar po bab par
[\[175b.2\]]bsams te/_chu des spyi bo nas rting pa'i bar du mthar gyis phyi nang bcas par bkrus par bsams na nad thams cad 'byang bar 'gyur te/_sbyor ba de ni spyi'i cho ga ste/_gzhan dag tu sbyar bar bya'o/_/rlung ni kun du 'gro ba ste/_/zhes pa nas/_'phrul gyi rna ba thob par 'gyur/_/zhes
[\[175b.3\]]pa'i bar du yi ge ha dbang chen la sogs pa'i dkyil 'khor kun gyi las byed par bshad pa ste/_de la rlung ni kun du 'gro/_/zhes gsungs pa zhes pa ni/_yi ge ha ni rlung gi rang bzhin te/_de ni dbang chen la sogs pa'i dkyil 'khor kun du gtogs zhes pa ste/_dbang chen gyi dkyil
[\[175b.4\]]'khor dbyibs gru bzhi chu'i dkyil 'khor zlum po la sogs pa dbyibs so sor byed pa ni rlung yin pa'i phyir te/_de bas na gsungs pa de ni thams cad byed pa'o/_/rnam pa tha dad sna tshogs pa'i las rnams ni/_rab tu rnam par dbye ba rnams/_de'i tshogs bya ba ni/_gzugs kyi
[\[175b.5\]]dkyil 'khor dbus su zhes pa dang 'brel te/_rnam pa tha dad par zhes pa ni/_dbang chen la sogs pa'i dkyil 'khor kha dog ser po dang dmar po dang dkar po la sogs pa'i rnam pa tha dad pa'o/_/sna tshogs las rnams zhes pa ni/_dkyil 'khor de rnams kyi so so'i las sna tshogs
[\[175b.6\]]pa zhes pa'o/_/rab tu rnam par dbye ba'i las zhes pa ni/_dbang chen dang chu'i dkyil 'khor la sogs pa'i so so'i ba'i rnams zhes pa'o/_/de'i tshogs bya zhes pa ni yi ge ha'i tshogs bya zhes pa'o/_/gzugs kyi dkyil 'khor dbus su'o/_/zhes pa ni sngags pa lha'i gzugs su bsgyur
[\[175b.7\]]te/_dbang chen gyi dkyil 'khor sbyor ba stan la gnas pa zhes pa ste/_mdor na yi ge a dang ba la sogs pa'i so so'i dkyil 'khor du yi ge ha bsams te/_sbyor ba byas na a la sogs pa'i las rnams byed par 'gyur ro zhes pa'o/_/yid kyang yongs su spyod bar du/_/bzlas na yid ni
[\[176a\]]
[\[176a.1\]]dga' bar 'gyur/_/zhes pa yid ni ji bzhin pa dang bcas pa'i sems te/_snying gar me long gi dkyil 'khor bsams la/_de'i dbus na yi ge ha me long gi dri phyi ba bzhin du bsams te/_bzlas na pha rol sems shes par 'gyur ro/_/lus ni yang bar bsgoms nas
[\[176a.2\]]su/_/'gro zhing 'chag tshe bzlas na ni/_/'phrul gyi rkang pa thob par 'gyur/_/zhes pa ni sems la bdag gi lus yang ba shing bal lta bu'am/_nam mkha' la 'phur du cha snyam du sems shing 'chag pa'i tshe/_yi ge ha bzlas na rdzu 'phrul gyi rkang pa thob cing nam mkha' la 'gro bar 'gyur
[\[176a.3\]]ro zhes pa'o/_/a ni tsog pur rab tu yang /_/rna bar bzhag nas bzlas bya ba/_/zla ba gcig tu tshang bar te/_/'phrul gyi rna bar 'gyur zhes pa ni sngags pa tsog pur byas te/_yi ge rna bar bzhag la zla ba gcig tu bzlas na/_'phrul gyi rna ba thob par 'gyur/_/zhes pa'o/_/gsang ba'i
[\[176a.4\]]de lta bu la sogs pa sgrub pa'i tshig las byung ba'o zhes pa ni gong du smos pa'i sgrub pa de rnams phyi rol dang nang la mi rtog par gyur pas bsgoms pa yid la byung zhes pa'o/_/gsang ba'i bdag po gzugs med pas sems med pa'i dngos po rnams zhes pa nas/_de bas kun mkhyen 'grub pa
[\[176a.5\]]yang /_/gnas mchog kyang ni bsgrub par bya'o/_/zhes pa'i bar du spyir sngags kyi grub pa rnams sems kyis bsams pa dang /_tshig tu brjod pa dang /_de bzhin gshegs pa'i byin rlabs las byung bar bstan pa ste/_gzugs med pa'i ngo bo rnams las zhes pa ni/_sems dang sems
[\[176a.6\]]las byung ba'i ngo bo gzugs med pa rnams las/_rnam pa tha dad pa rnams las mngon par 'du byas pa rnams sems kyi bsam pa las 'byung ngo zhes pa dang 'brel te/_mdor na phyi rol gyi dngos po rnams las zhes pa ni/_sems kyi bsam pa tsam las grub pa rnam pa mang po sna tshogs
[\[176a.7\]]pa gzugs dang ldan pa rnams/_sems las byung ba'i gzugs med pa 'byung bar 'gyur ro zhes pa'o/_/ngag rnam par bskyod pa tsam gyis las thams cad dang /_sa bon bya ba 'byung zhes pa ni ha la sogs pa'i yi ge rnams kyi sgra brjod pa tsam las ha la sogs pa'i yig 'bru
[\[176b\]]
[\[176b.1\]]dbang chen la sogs pa'i sa bon gyi dkyil 'khor gyi sa bon du 'gyur ba yang /_rab dang 'bring la sogs pa'i grub pa dang zhi ba la sogs pa'i las rnams byed par 'gyur ba 'byung ngo zhes pa'o/_/las thams cad spyad pa spyod pa'i byang chub sems dpa' rnams kyi mdun na zhes pa nas/_
[\[176b.2\]]de bzhin gshegs pa gzugs brnyan lta bur bzhugs so zhes pa'i bar du de bzhin gshegs pa thams cad du byin gyis brlabs par bshad pa ste/_de bzhin gshegs pa de byin gyis brlab pa yang smon lam gyi shugs kyis gdul ba'i 'gro ba rnams ji ltar dad pa'i so so'i rjes su
[\[176b.3\]]mthun pa thams cad kyi re ba yongs su rdzogs par 'gyur ba sems can re re'i mdun na gzugs brnyan lta bur bzhugs pa ni/_zla ba gnam la 'dug kyang gzugs brnyan mtsho dang rdzing bu dang snod kyi chu la sogs pa thams cad du snang bar gyur pa dang 'dra ste/_de lta bur sems kyis
[\[176b.4\]]tshig brjod pa tsam dang /_de bzhin gshegs pa'i byin gyi rlabs las grub pa rnam pa mang po sna tshogs pa rnams 'byung ba la ltos zhes pa'o/_/de bzhin gshegs pa de ni rnam par rtog pa yang med ces pa nas/_chos dang chos ma yin pa las rnam par dul zhes pa'i bar ni/_de
[\[176b.5\]]bzhin gshegs pa de ltar sems can thams cad kyi mdun na gnas kyang rnam par rtog pa la sogs pa'i dngos po 'di rnams dang bral zhes pa ste/_de la rnam par rtog pa yang med ces pa de ni de bzhin gshegs pa de ngas sems can 'di rnams kyi don bya'o snyam pa'i rnam par rtog pa de la
[\[176b.6\]]mi 'dzin zhes pa'o/_/yid kyi yul las 'das zhes pa ni/_yid ni ji bzhin pa dang bcas pa'i sems te de las 'das zhes pa'o/_/bya ba dang las dang zhes pa ni lus dang ngag dang yid gsum gyi sgo nas spyod pa'i bya ba dang las rnams dang bral lo zhes pa'o/_/chos dang chos ma yin
[\[176b.7\]]pa las rnam par bral ba zhes pa ni/_chos ni dge ba bcu'i las kyi lam/_chos ma yin pa ni mi dge ba bcu'i las kyi lam ste/_de dag ni dngos po rnams dang bral lo zhes pa'o/_/kun mkhyen gnas su thob byed pa/_/sngags spyad las ni 'byung ba ste/_/zhes pa ni de ltar dngos po de
[\[177a\]]
[\[177a.1\]]rnams dang yang lnga mngon par shes pa la sogs pa'i dngos po rnams sngags kyi spyod pa'i sgo nas thob par byed do zhes pa'o/_/de bas kun mkhyen sgrub pa dang /_/gnas mchog kyang ni bsgrub par bya'o/_/zhes pa ni de lta bas na lnga mngon par shes pa dang /_sangs
[\[177a.2\]]rgyas bcom ldan 'das kyis shes nas mchog kyang bsgrub par bya'o zhes pa'o/_/de nas dpal ldan rdo rje 'dzin/_/zhes pa nas/_yid ni de ltar shes par bya/_/sngags pa sngags rgyud la gnas so/_/zhes pa'i bar du snga phyi dang nang gi bslab pa'i yan lag bzhi dang dpa' bo
[\[177a.3\]]chen po snying po lnga'i bzlas pa yan lag gsum sngar bshad pa rnams de bzhin gshegs pa'i snying ga nas zla ba'i dkyil 'khor la bzlas par bya ba'i sngags dgod pa dang /_dbang chen la sogs pa'i dkyil 'khor rnams la bzlas par bya ba'i sngags rnams dgod de/_bzlas par
[\[177a.4\]]bya'o zhes mdo tsam du gsungs te/_zla ba'i dkyil 'khor dang bzlas pa'i sngags rnams zlos pa nyid kyi tshe na/_gsal bar snang bar bsam pa'i thabs zhib tu ma gsungs te/_de dag gsal bar snang ba'i yongs su sbyang ba'i sgo nas bshad pa dang /_nang gi bzlas pa'i yan
[\[177a.5\]]lag bzhi'i sbyor ba la/_bdag gi snying gar de bzhin gshegs pa'i sku me long gi dkyil 'khor gyi nang na bzhugs par bsam pa yang mdo tsam gsungs te/_gsal ba nyid du ma bshad pas de yang sngags zlos pa'i tshe na sems kyi gsal bar snang bar bya bar bshad pa ste/_
[\[177a.6\]]de la/_de nas dpal ldan rdo rje 'dzin/_/mig mi 'dzums par ngo mtshar te/_/zhes pa ni gong du dbang chen po'i snying po rnams bshad pa thos shing chud na ngo mtshar du 'gyur ba'o/_/de ni rdo rje spor ba ni/_/'od zer kun du 'bar ba bzhin/_/'di kun snang bar gyur pa yang /_/sangs
[\[177a.7\]]rgyas zhing rnams khyab par ro/_/zhes pa ni de ltar ngo mtshar du gyur te/_dga' ba'i shugs kyis rdo rje spor ba ste/_rdo rje'i 'od 'phro 'bar ba dang 'dra bas sangs rgyas kyi zhing thams cad khyab ste snang bar gyur pa'o/_/gnyis su de ltar rdo rje sbor ba yang ma 'ongs pa'i 'gro ba rnams
[\[177b\]]
[\[177b.1\]]sngags spyod pa la dad pa bskyed pa ste/_sngags kyi phyag rgya rdo rje spor bas sangs rgyas kyi zhing thams cad 'od kyis khyab pa mthong na dad pa skye ba'i phyir ro/_/sngags pa rnams kyi gnas gsungs pa/_/gnas de yang ni ma rnyed na/_/sngags de rnams ni gang nas dong /_/gtso bo de
[\[177b.2\]]rnams gang nas lhags/_/zhes pa ni sngar bzlas pa'i yan lag bzhi la sogs pa gsungs pa ni/_zla ba'i dkyil 'khor la sngags gnas par bya ba bshad pa rnams zlos pa nyid kyi tshe na/_bdag gi snying ga nas de bzhin gshegs pa'i snying gar 'dod pa dang /_de bzhin gshegs
[\[177b.3\]]pa'i snying gnas dbugs slar sdud par bsam zhing /_bdag gi snying gar dmigs pa na gang nas lhags pa'i gnas gsal bar bdag gis ma dmigs na/_de gnas de dag dmigs par bgyi ba bshad du gsol zhes pa'o/_/tshig mchog khyod kyis mi mkhyen med/_/chos rnams
[\[177b.4\]]kun gyi gnas khyod do/_/chu rnams kyi ni rgya mtsho bzhin/_/zhes pa ni bcom ldan 'das la bstod pa'i tshig ste/_/chos rnams kun gyi gnas khyod do/_/zhes pa ni lugs kyi chos dang chud pa'i chos kyi gnas zhes pa'o/_/chu rnams kyi ni rgya mtsho bzhin/_/zhes pa ni de'i dpe ste chu rnams
[\[177b.5\]]thams cad kyi gnas kyang rgya mtsho yin pa dang 'dra'o zhes pa'o/_/sems dpa' chen po yid gnas par/_/dkyil 'khor rnams ni bshad pa ste/_gong du phyag na rdo rjes gsol ba'i don te/_sngags rnams kyi gnas dkyil 'khor rnams gsungs pa ni yid yin par bshad de/_yid
[\[177b.6\]]ces pa ni ji bzhin pa dang bcas pa'i sems te/_nam bdag gi sems zla ba'i dkyil 'khor la sogs pa'i ji bzhin par snang bar gyur pa de nyid gnas zhes bshad do zhes pa ste/_mdor na sngags zlos par byed pa'i tshe/_rab tu goms pa'i mthus bdag gi sems nyid zla ba'i
[\[177b.7\]]dkyil 'khor la sogs pa ji bzhin par gsal bar snang bar bya'o/_/de bas na gsungs pa sngags rnams kyi gnas snying du shes na 'bras bu thob ces pa ste/_bdag nyid sems nyid sngags rnams kyi gnas su shes na/_ting nge 'dzin khugs shing sems sbyong ba'i mtshan ma bas
[\[178a\]]
[\[178a.1\]]te/_des na ji ltar bsam pa'i grub pa la sogs pa 'thob par 'gyur zhes pa'o/_/yid kyis bsams pa de yang ni/_/dkar po ser po dmar po ste/_/de la bye brag 'byed pa yang /_/sems kyis kyang ni bya ba yin/_/zhes pa ni/_sems dpa' chen po yid
[\[178a.2\]]gnas pa ni/_dkyil 'khor rnams ni bshad pa ste/_/zhes pa'i 'brel pa'i tshig ste/_yid ji ltar gnas yin pa dang /_dkyil 'khor yang gang rnams yin pa bstan pa ste/_dbang chen dang chu'i dkyil 'khor dkar po dang ser po dang dmar po la sogs pa rnams yid kyis
[\[178a.3\]]bsams pa ste/_de rnams bye brag tu 'byed cing yongs su chad par byed pa ni sems nyid de/_sems kyi dkyil 'khor de rnams gang yang rung ba cig bsams nas/_goms pa'i mthus dkyil 'khor ji bzhin pa nyid du bdag gi sems gyur na/_de sems de gnas shes bya zhes pa'o/_/
[\[178a.4\]]sems de nges par mgu ba na/_/de yi snying du bshad pa yin/_/zhes pa ni sngags rnams kyi gnas snying du shes na 'bras bu thob par 'gyur ro zhes gong du bshad pa'i 'brel pa ste/_bdag gi sems dkyil 'khor ji bzhin par zhen par 'gyur te/_de las mi 'gyur zhing rtse gcig par
[\[178a.5\]]gyur na/_de na sems nges par mgu ba yin te/_de lta bu'i tshul du sems mgu bar gyur pa de ni sngags rnams kyi gnas snying du shes pa zhes bya'o/_/gnas der gnas pa'i sngags rnams kyis/_/'bras bu yang ni rgya cher sbyin/_/zhes pa de ltar rang gi sems nyid zla ba'i dkyil 'khor la
[\[178a.6\]]sogs pa ji bzhin par 'gyur te/_sngags rnams kyang der gnas par snang zhing /_sems tsam na sngags de rnams 'bras bu rgya cher ster te zhes pa'o/_/de ru bsam pa pad+mo ste/_/'dab ma brgyad pa ge sar bcas/_/zhes pa nas/_sngags pa sngags rgyud gnas pa'o/_/_
[\[178a.7\]]zhes pa'i bar du nang gi yan lag bzhis bzlas pa sngar bshad pa ni/_bdag gi lus lhar bsgyur ba'i snying ga na/_de bzhin gshegs pa'i sku me long gi dkyil 'khor gyi nang na gnas par bsam pa de nyid zhib tu bshad pa ste/_de ru bsam pa pad+mo ste/_/'dab ma brgyad pa'i ge
[\[178b\]]
[\[178b.1\]]sar bcas/_/de yi steng du a de gnas/_/zhes pa ni rang gi sems zla ba'i dkyil 'khor ji bzhin par gyur pa ste/_pad+mo dang a bsam mo zhes pa'i a de las bcom ldan 'das rnam par snang mdzad kyi skur bsam pa ni/_'bar ba'i phreng ba bzang pos 'khor/_/kun du yang ni g.yo bzhin
[\[178b.2\]]ba/_/zhes pa la sogs pa ste/_kun du g.yo bzhin pa zhes pa ni srog dang bcas par 'dra bar bsam mo zhes pa'o/_/gtso bo rnam mang gzugs kyang 'chang /_/zhes pa ni sku mi zad pa'i rgyan la sogs pa rnam pa du mar 'byung ba'i rang bzhin can zhes pa'o/_/me long phug na 'dug bzhin du/_/zhes pa ni sngar bshad
[\[178b.3\]]zin to/_/snang ba kun kyang ston pa zhes pa ni/_sems can thams cad kyi mdun na gnas par ston pa zhes pa'o/_/chu dang zla bar 'dra ba ru/_/zhes pa ni/_snang ba kun kyang ston pa ste/_/zhes pa ni dpe ste/_zla ba de chu'i nang na gzugs brnyan 'byung bar byed pa dang 'dra'o/_/yid ni
[\[178b.4\]]de ltar shes par bya/_/zhes pa ni sngags pas rang gi yid de de bzhin gshegs pa'i sku de lta bu ji bzhin pa nyid du gyur par shes par bya'o zhes pa'o/_/de ltar de bzhin gshegs pa'i sku'i bye brag bshad pa de rnams kyang sbyor ba bas tshul de ltar bsgom par bya ba bstan pa dang /_de bzhin
[\[178b.5\]]gshegs pa'i sku gsum char la bstod pa yang zhar la bstan pa ste/_de yi steng du a de gnas/_/zhes pa ni chos kyi sku'i rang bzhin bstan cing bstod pa'o/_/'bar ba'i phreng ba bzang pos 'khor/_/zhes pa nas/_gtso bo rnam mang gzugs kyang 'chang /_/zhes pa'i bar du rdzogs
[\[178b.6\]]longs spyod pa'i sku'i rang bzhin du bstod pa'o/_/snang ba kun kyang ston pa ste/_/chu nang zla ba 'dug pa bzhin/_/zhes pa ni sprul pa'i sku'i rang bzhin la bstod pa'o/_/de nas sngags pa ro stod kyi/_/zhes pa nas/_bla med sangs rgyas ye shes so/_/zhes pa'i bar du sbyar ba sbyor ba'i
[\[178b.7\]]stan sbyar ba las/_klad pa'i nang du yi ge a shin tu dkar ba bsams la/_mig gi nang du yi ger bsams te/_/yi ge de'i 'od kyis snying ga nas de bzhin gshegs pa'i sku bsam pa ste/_snang bar bsam pa dang /_de rnams bsams nas kyang yi ge ra'i gnas mig gnyis su
[\[179a\]]
[\[179a.1\]]yi ge la bsams te/_ra'i sgra ni de kho na nyid chos thams cad mtshan nyid med par ston pa la dmigs nas/_thams cad stong pa'i rang bzhin du bsams pa dang /_a la sogs pa'i yi ge dag bsams pa las grub par 'gyur ba dang /_de'i rjes su sngags pa
[\[179a.2\]]rnams 'chad de/_yi ge de rnams de ltar bsams pa dang /_sems yongs su sbyang ba dang /_de rnams sbyar ba las grub pa thob pa'i phyir te/_de sems yongs su sbyang ba'i rim pa yang thog ma nyid bdag gi lus yi ge a la sogs pa'i sgo nas ma byung ma skyes par stong par bshigs
[\[179a.3\]]te/_de rnams slar yi ge a bsams te/_a de las gong ma'i rim bzhin du phyi nang gi dbang gi rdo rje dkyil 'khor dang bcas pa'i lha'i gzugs su bdag gi lus bsgyur te/_nang gi dkyil 'khor gyi dbus na bcom ldan 'das rnam par snang mdzad gong du smos pa'i tshul bzhin du
[\[179a.4\]]bsams te/_de nas klad pa'i nang du yi ge a shin tu dkar ba bsams la mig gnyis su bsams te/_ra de yang chos kyi dbyings kyi yi ge shin tu dkar ba ste/_de'i 'od kyis slar snying ga na/_bcom ldan 'das kyi sku me long nang na bzhugs pa bzhin gsal bar snang bar bya'o/_/
[\[179a.5\]]de nas de'i 'od kyis slar yang bsams na yi ge a de shin tu gsal bar snang bar byas te/_de ltar gsal bar brtan par gyur pa yang yi ge ra'i gnas mig gnyis su yi ge klad kor dang bcas par bsams la/_de'i sgra kho na nyid chos thams cad mtshan nyid dang bral ba la dmigs pas/_
[\[179a.6\]]yi ge a la sogs pa ltar bsams pa thams cad stong par bsam mo/_/de ltar stong par bsam pa yang brtan par gyur nas/_yang bdag gi sems dbang du gyur par bya ba'i phyir/_snga ma'i rim bzhin du sbyor ba'i gnas dang /_bcom ldan 'das kyi sku snying gar bsams pa dang /_klad
[\[179a.7\]]par a bsams pa snga ma'i rim bzhin du bya'o/_/de bzhin du de yang dang yang du yi ge la bsams nas stong par bya ba dang /_slar bcom ldan 'das kyi gzugs dang a la sogs pa bsams pa dang /_stong par bya ba dag sems la dbang du bya ba'i phyir lan mang du goms par bya ba ste/_de
[\[179b\]]
[\[179b.1\]]bas na gsungs pa/_de nas sngags pa ro stod kyi/_/thod pa'i rim pa'i dbus su ni/_/klad mtshan 'khor gyis btab bcas pa/_/a zhes bya ba de ltar bsams/_/zhes pa ste de nyid kyi bye brag tu gsungs pa mthong ba rgya che ba dag ste/_shel dang zla ba bzhin du gsal/_/zhi ba chos
[\[179b.2\]]kyi sku yin te/_/kun gyi rten zhes bya ba yin/_/zhes pa ste/_bsam pa'i thabs ni gong du bshad pa'i yi ge'i don ni/_mdor na yi ge a shel dang zla ba lta bur dkar ba klad kor dang bcas par bsams te/_de ni chos kyi sku'i rang bzhin du shes par bya'o/_/de bas na/_kun gyi rten
[\[179b.3\]]zhes bya ba yin/_/zhes pa ste chos kyi sku ni thams cad kyi rten te/_chos kyi sku'i dbang gis thams cad 'byung ba'i phyir ro/_/yang gnyis su a de thams cad kyi snying po yin pas kun gyi rten bya'o/_/de la sngags kyis bsgrub pa ni/_/rnam pa mang po'i gzugs kyang thob/_/mtho
[\[179b.4\]]ris mya ngan 'da' ba'ang thob/_/de bzhin gshegs nas mthong ba'o/_/zhes pa ni de ltar sems yongs su sbyangs nas/_a de klad pa'i nang du bsams te/_rig 'dzin la sogs pa'i grub pa thob par 'gyur zhes pa'o/_/rnam par snang mdzad mngon par byang chub pa'i lus
[\[179b.5\]]dang ngag dang yid kyi dkyil 'khor gsum byin gyis brlabs pa las lus kyi 'khor lo byin gyis brlabs pa ni snying rje chen po'i dkyil 'khor de bshad lags/_ngag gi 'khor los byin gyis brlabs pa yi ge 'khor lo'i skor 'dir bshad par bya ste/_lus dang ngag dang yid gsum ka'i
[\[179b.6\]]'khor lo 'dir 'dus mod kyi/_ngag gi 'khor lo gtso bo bas ngag gi 'khor lor byin gyis brlabs pa ste/_gzhan yang med pa ma yin no/_/de la dkyil 'khor dang po bri bar brtsams pa'i tshe/_dkyil 'khor gyi slob dpon rang gi ting nge 'dzin rnam par bshad pa gang yang rung ba la
[\[179b.7\]]dmigs te/_bdag dang 'khor thams cad bsrung ba'i phyir/_rig pa 'di lan gsum mam bdun nam nyi shu rtsa gcig bzlas par byas te/_rig pa de bcom ldan 'das kyis rig pa de'i don rnam par grol ba'i ting nge 'dzin dmigs nas sngags bshad par mdzad pa ni/_de nas
[\[180a\]]
[\[180a.1\]]bcom ldan 'das zhes pa nas rig pa'i rgyal mo 'byung ngo zhes pa'i bar du gsungs pa'o/_/de nas bcom ldan 'das rnam par snang mdzad kyis thams cad srung ba'i 'khor la gzigs nas zhes pa de la thams cad srung ba zhes pa ni/_'khor byang chub sems dpa'
[\[180a.2\]]phyag na rdo rje de sems can thams cad la srung zhing skyob pa'i phyir ro/_/yang na gcig tu na thams cad dang ldan pa ni 'khor de dag nyid thams cad nyid dang ldan pa zhes pa'i don to/_/gzigs pa rnam pa gnyis kyi phyir 'khor la gzigs pa chos nyid kyis de bzhin te/_'khor sems can
[\[180a.3\]]'dus par bskul ba dang snod du gyur tam ma gyur brtag pa ste/_'di'i skabs su 'khor de dag la mi dgos pa phyi ma la bstan pa'o/_/byams pa chen po dang snying rje chen po'i spyan gyis sems can thams cad kyi khams la gzigs zhes pa ni bcom ldan 'das kyis mi gnas pa'i mya ngan
[\[180a.4\]]las 'das pa nyid ni rtag tu rtog pa thams cad dang bral bas gzigs shing rtog pa yang mi 'byung mod kyi/_/sngon gyi smon lam gyi shugs thugs rje chen po'i yum dang /_byams pa chen po'i dbang gis na/sems can thams cad kyi khams la gzigs pa ni/_ma grol ba dgrol
[\[180a.5\]]ba dang ma smin pa smin par bya ba'i phyir rig pa bshad par dgongs so/_/mi 'chi ba zhes pa'i ting nge 'dzin la mnyam par bzhugs zhes pa ni/_de la mi 'chi ba ni 'chi bar 'gyur ba med pa'i phyir te/_de ni chos kyi sku stong pa nyid do/_/de la dmigs te ting nge 'dzin 'byung bas na/_mi 'chi ba
[\[180a.6\]]las 'byung zhes bya'o/_/yang na mi 'chi ba de nyid ting nge 'dzin 'di las 'byung bas na/_mi 'chi ba las 'byung ba ste/_byang chub pa las chos kyi sku'i ye shes 'byung ba zhes pa'i don te/_ting nge 'dzin de las mnyam par bzhugs nas rig pa gsungs so/_/bcom ldan 'das kyis yan
[\[180a.7\]]lag thams cad nas dus gsum du ma chags pa'i rgyal mo 'byung zhes pa de la bcom ldan 'das kyis yan lag thams cad ces pa ni rdzogs longs spyod pa'i sku dang sprul pa'i sku dang /_snying po byang chub pa'i sku'i yan lag thams cad nas byung ba ste/_stong pa nyid rnam par mi rtog pa'i
[\[180b\]]
[\[180b.1\]]ting nge 'dzin la gnas pas zhal nas tshig tu 'byung ba'i mi rigs shes nas yan lag nas byung zhes pa'o/_/de la dus gsum la ma chags pa'i stobs zhes pa ni snga ma 'das pa dang ma 'ongs pa dang da ltar gyi dus la stong pa nyid chos kyis dbyings kyis de la dmigs pa'i skye ba mthu dang ldan pa ni
[\[180b.2\]]don dam pa'o/_/rig pa 'di'i mthus bdud rgol ba thams cad kyis bgegs byed par mi tshugs pa ni kun rdzob tu'o/_/rig pa zhes pa ni shes pa'i don te/_'di'i skabs su byang chub pa'i shes rab nyid la bya'o/_/rgyal mo zhes pa ni shes rab thams cad kyi nang na byang chub pa'i mchog
[\[180b.3\]]pas na rgyal mo zhes bya ste/_de bas na rig pa 'di yang byang chub nyid kyi ye shes kyi rang bzhin byin gyis brlabs pa'o/_/rig pa de'i rang bzhin gzugs bstan par gsungs pa/_rigs kyi bu rig pa 'di ni de bzhin gshegs pa'i sku dang mi gnyis pa'i spyod yul zhes so/_/de la ni
[\[180b.4\]]de bzhin gshegs pa'i sku zhes pa ni chos kyi sku de dang /_rig pa 'di dang gnyis spyod yul gnyis su med pa ni de bzhin nyid la dmigs pa 'dra ba'i phyir ro/_rig pa 'di'i mthu chen po bstan pa'i phyir/_gsungs pa 'dis byin gyis brlabs zhes pa nas sdug bsngal 'gags zhes
[\[180b.5\]]pa'i bar du ste/_rig pa 'dis sangs rgyas dang byang chub sems dpa' thams cad byin gyis brlabs pa na/_sangs rgyas dang byang chub sems dpa' de dag gis mi gnas pa'i mya ngan las 'das pa'i chos thogs pa med pa gang sdug bsngal 'gags pa thob pa zhes pa'i don te/_/de la
[\[180b.6\]]sangs rgyas dang zhes pa ni bla na med par sangs rgyas pa la mi bya ste/_byang chub sems dpa' sa bcur phyin pa dbang bcu thob pa'i sangs rgyas de la bya'o/_/byang chub sems dpa' ni de las gzhan pa 'phags pa'i sa la gnas pa rnams la bya'o/_/ma chags pa'i chos zhes pa ni mi
[\[180b.7\]]gnas pa'i mya ngan las 'das pa'i rang bzhin te/_nyon mongs pa dang shes bya'i sgrib pa med pas na ma chags pa'o zhes bya'o/_/yang ci 'dra zhe na/_gang na sdug bsngal gyi rnam pa 'gags zhes pa ste/_phung po'i sdug bsngal rnams mya ngan las 'das zhes pa'i chos de la med
[\[181a\]]
[\[181a.1\]]ces pa'i don to/_/de nas bcom ldan 'das kyis yi ge dkyil 'khor gyi spyod pa'i 'khor rnams la bshad par bya'o zhes bka' stsal pa/_de nas bcom ldan 'das rnam par snang mdzad ces pa nas/_sangs rgyas kyi byed pa la 'jug par gnas zhes pa'i bar du'o/_/
[\[181a.2\]]de la de bzhin gshegs pa thams cad la rjes su dgongs zhes pa ni phyi ma'i sems can dang ma 'ongs pa'i sems can rnams ci rtsom na yang /_dang por de bzhin gshegs pa rjes su dran par gyis shig ces lung bstan pa'o/_/bdag nyid dang phyag na rdo rje thog ma nas ma skyes par byin gyis
[\[181a.3\]]brlabs zhes pa ni/_dkyil 'khor gyi rnam pa bstan pa ni/_'chad pa dang nyan pa gnyis ting nge 'dzin la mnyam par bzhugs nas bshad cing nyan pa'i tshul te/_de bas na bcom ldan 'das 'chad pa nyid dang /_phyag na rdo rje nyan pa gnyis ma skyes pa'i chos stong pa nyid kyi ting nge 'dzin
[\[181a.4\]]la mnyam par bzhugs pa bstan to/_/de yang ting nge 'dzin la ma zhugs pa ni/_spyod yul ma yin pa'i phyir ro/_/de bas dkyil 'khor gyi slob dpon gyis kyang /_dkyil 'khor dang por rtsom pa'i tshe/_bdag nyid kyang byin gyis brlabs/_grogs byed pa'i rdo rje mchog sbyin gyis byin gyis
[\[181a.5\]]rlabs shig ces pa de bas rang ngam slob dpon gyis stong pa nyid du byin gyis brlab po/_/yi ge'i 'khor lo bskor ba zhes bya ba'i dkyil 'khor la spyod pa'i le'u rgyas par zhes pa de la yi ge 'khor lo bskor ba zhes pa ni/_gcig tu ni 'khor lo bzhin du yi ges bskor ba ste/_yi ge a
[\[181a.6\]]dbus su bzhag la ka la sogs pas mtha' bskor ba'i phyir ro/_/gnyis su ni 'khor lo'i dkyil 'khor du yi ger bsgyur bas na yi ge'i 'khor lo bskor ba ste/_dkyil 'khor der gzugs yi ge'i 'brur bsgyur te bkod pa'i phyir ro/_/spyod pa zhes pa ni dkyil 'khor gyi las su bya ba
[\[181a.7\]]rnams so/_/le'u zhes pa ni de nyid kyi gzhung gi le'u'o/_/rgyas pa zhes pa ni dkyil 'khor der slob ma'i sems rgyud la bsod nams kyi tshogs shin tu 'phel ba'o/_/dkyil 'khor de yang ji lta bu zhe na/_rang bzhin bstan par gsungs pa sngags kyi sgo nas byang chub sems dpa'i spyad pa spyod pa
[\[181b\]]
[\[181b.1\]]rnams kyis sangs rgyas kyi bya ba la zhugs zhes pa'i don to/_/de las sangs rgyas kyi bya ba ni tshe 'di dang pha rol du mngon par 'char ba dang /_bde ba ma lus pa'i 'bras bu thob par mdzad pa'o/_/de bzhin du sngags spyod pa rnams la dkyil 'khor 'di'i tshul gyis tshe 'di dang pha rol du 'jig
[\[181b.2\]]rten dang 'jig rten las 'das pa'i 'bras bu thob par byed pas na/_sangs rgyas kyi bya ba la zhugs pas ni dkyil 'khor 'di lta ste/_de bshad kyis nyon cig ces pa'i don to/_bcom ldan 'das kyis yi ges 'khor lo bskor ba'i dkyil 'khor gyi spyod pa bshad par gnang nas/_phyag na
[\[181b.3\]]rdo rje des shin tu mgu nas bcom ldan 'das la yon tan gyi sgo nas bstod pa yang gcig tu na dkyil 'khor 'di'i nang nas bcom ldan 'das rgyu dang 'bras bu'i yon tan 'byung ba rnams kyi sgo nas bstod pa'i phyir gsungs pa'o/_/de nas phyag na rdo rjes bcom ldan 'das la 'dis mngon
[\[181b.4\]]par bstod do zhes pa'i bar du'o/_/de la bcom ldan 'das la gus pa bskyed pa'i phyir phyag 'tshal te/_rdo rje'i tshul du bab ces pa ste/_rdo rje'i tshul du babs pa ni g.yeng zhing 'grogs pa med par brtan por babs pa'o/_/bcom ldan 'das zhes pa ni yon tan rnam lnga'i sgo nas bstod de/_
[\[181b.5\]]byang chub sems kyi sgo nas bstod pa dang /_rgyu dang 'bras bu'i spyod pa'i sgo nas bstod pa dang /_de bzhin gshegs pa'i de ma thag pa'i lam gyi sgo nas bstod pa dang /_kun du sangs rgyas pa'i yon tan dang mya ngan las 'das pa'i yon tan gyi sgo nas bstod pa ste/_yon tan gyi go rims
[\[181b.6\]]kyang 'di ltar rigs na/_tshigs bcad la mi bde ba'i phyir ltag 'og 'brel par gsungs so/_/de la phyag 'tshal byang chub sems khyod la/_/zhes pa ni byang chub sems dpa' ni byang chub sems dpa' sa dang po yan chad la bya mod kyi/_'di'i skabs su sa dang po la sogs pa rnams
[\[181b.7\]]dang pha rol tu phyin pa'i sgo nas bstod zin pas na de la mi bya'i 'dir rtsol ba'i byang chub mos pa spyod pa'i sa la bya ste/_yang de bzhin gshegs pa'i rgyu yin pas na rgyu de las de bzhin gshegs pa'i 'bras bu'i ming btags te/_byang chub kyi sems 'byung ba khyod la phyag 'tshal lo zhes
[\[182a\]]
[\[182a.1\]]so/_/byang chub kyi sems 'byung ba khyod la phyag kyang 'tshal zhes pa ni/_de bzhin gshegs pa'i de ma thag lam gyi yon tan gyi sgo nas bstod pa ste/_byang chub sems dpa'i sa bcu las 'das pas na/_snying po byang chub ma thob kyi bar du de ma thag pa'i lam ste/_de la byang
[\[182a.2\]]chub 'byung bas na/_byang chub 'byung ba zhes bya'o/_/spyod pa'i gzugs zhes pa ni rgyu'i spyod pa dang 'bras bu'i spyod pa rnam pa gnyis te/_'bras bu'i spyod pa ni lus dang ngag yid gsum gyi 'khor lo spyod pas 'jig rten gsum du khyab par ston pa'o/_/rgyu'i spyod pa'i gzugs ni sa dang pha
[\[182a.3\]]rol tu phyin pa rnams so/_/thog mar mdzad pa la sogs pa la phyag 'tshal zhes pa ni/_kun du sangs rgyas pa'i yon tan gyi sgo nas bstod pa ste/_chos rnams dang po nas ji lta ba bzhin du gzung ba dang 'dzin pa las bral ba stong pa nyid pas na de la phyag 'tshal lo zhes pa'o/_/
[\[182a.4\]]stong nyid la 'dug phyag 'tshal te/_/zhes pa ni mya ngan las 'das pa'i rang bzhin gyi sgo nas bstod pa ste/_chos thams cad ma byung ma skyes pa'i ngo bo nyid mi gnas pa'i mya ngan las 'das pa la phyag 'tshal lo zhes pa'o/_/de nas phyag na rdo rjes dkyil 'khor de bshad par gsol zhes pa'i
[\[182a.5\]]phyir smras pa/_bcom ldan 'das la 'di skad ces gsol to zhes pa nas bshad du gsol zhes pa'i bar du gsungs pa ste/_de la bdag gis rig nas zhes pa ni dkyil 'khor gyi tshul bcom ldan 'das kyis bshad de zhes pa'i don to/_/de la phyag na rdo rje thob pa'i chos dang ldan
[\[182a.6\]]pa yin pas na/_bcom ldan 'das des lugs kyi chos bshad pa de thos nas sems can gyi don bya ba dang sngags tshul rdzogs par bya'o zhes pa de ni mi rigs so zhes so/_/de ci'i phyir zhe na/_thob pa'i chos nyid la gnas pas lugs kyi chos mnyan te/_sems can gyi don bya ba la
[\[182a.7\]]sogs pa mi rigs so/_/de ni de ltar ma yin te/_gcig tu na bcom ldan 'das kyis chos bshad pa gces shing btsun par bstod pa'i phyir te/_bcom ldan 'das kyis chos de bshad pas na/_phyag na rdo rje lta bu thob pa dang ldan pas kyang thos nas yon tan gyi bye brag thob par 'gyur na
[\[182b\]]
[\[182b.1\]]gzhan lta ci smos zhes 'jig rten gyis shes par bya ba'i phyir ro/_/yang gcig tu na phyag na rdo rje thob pa'i chos dang ldan mod kyi/_lugs kyi chos rnams kyang bcom ldan 'das las mnyan te/_sems can gyi don mdzad par gyur na yang nyes pa med do/_/de nas bcom ldan
[\[182b.2\]]'das mi gnas pa'i mya ngan las 'das pas na/_rnam par mi rtog pa la zhugs pa las chos gsungs pa'i tshig de 'byung ba mi rigs te/_yang na ni rnam par mi rtog pa'i tshig nyams par 'gyur ro zhes pa de 'dra ba'i klan kar mi 'gyur ba'i phyir/_bcom ldan 'das kyis rdzogs
[\[182b.3\]]longs spyod pa dang sprul pa'i skus chos kyang bshad la/_rnam par mi rtog pa'i ting nge 'dzin las kyang nyams pa med par bstan pa'i phyir gsungs pa de ni dang po'o/_/'jig rten gyis zhes pa nas las kyi rnam par smin pa zhes pa'i bar du'o/_/de la dang po'i 'jig rten pa chos
[\[182b.4\]]bstan pas ni mi rtog pa'i tshul las chos bshad pa mi 'byung ba ma yin par bstan te/_de la thog ma'i 'jig rten pa dang zhes pa ni rnam pa gnyis te dag pa dang ma dag pa'o/_/de la dag pa ni byang chub sems dpa'i sa dang po can rnams te/_de rnams sngar byung nas phyis mngon
[\[182b.5\]]par chos bshad pa mi 'byung ba ma yin par bstan pa ste/_de la thog ma'i 'jig rten sangs rgyas pa'i phyir na/_de rnams snga ma'i 'jig rten pa/_/zhes pa'o/_/de ma thag pa'i dngos po 'jig rten pa ni bskal pa chen pos bshig pa'i 'og tu dang po 'jig rten byung ba'i tshe
[\[182b.6\]]tshangs pa dang /_brgya byin la sogs pa dang /_dang po nyid du 'byung bas na dang po 'jig rten pa zhes bya ste/_de dag la bcom ldan 'das kyis chos rnam pa gsum du bshad pas na/_de dag gis bcom ldan 'das la 'jig rten gyi mgon po zhes bsgrags
[\[182b.7\]]so/_/de la chos rnam pa gsum bshad pa de yang gang zhe na/_mtshungs pa med pa'i chos dang thog ma nas zhi ba dang bla na med pa'i chos so/_/de rnams kyang 'jug pa dang sbyor ba dang 'bras bu'i bye brag tu blta ste/_de la mtshungs pa med ces pa ni bla na med par 'jug pa'i chos te/_
[\[183a\]]
[\[183a.1\]]gang mtshan ma la gnas she na/_bka' stsal pa dge ba bcu dang sbyin pa la sogs pa'i dge ba'i chos rnams so/_/de yang 'jig rten pa phyi rol mu stegs kyi chos dang mi mtshungs pas na mtshungs pa med pa'i phyar ro/_/thog ma nas zhi zhes pa ni sangs rgyas par spyod
[\[183a.2\]]pa'i rim pa ste/_chos thams cad rgyu rkyen gyis bskyed pa'i phyir na thog ma nas zhi ba'o zhes par bstan pa'o/_/de la bla na med pa zhes pa ni 'jug pa dang sbyor ba'i 'bras bu ste/_mi gnas pa'i mya ngan las 'das pa'i sa bstan pa'o/_/de ltar chos bstan cing 'chad mod kyi rnam par mi
[\[183a.3\]]rtog pa las nyams pa med par bstan pa'i phyir gsungs pa de ltar byin gyis brlabs zhes pa la sogs pa'o/_/de la de ltar byin gyis brlabs zhes pa ni/_byang chub sems dpa' kun du bzang po bsam pa yongs su dag pa la sogs pa ji ltar bcom ldan 'das kyis byin gyi rlabs kyis
[\[183a.4\]]'od la sogs pas bskul ba de lta bus byin gyis brlabs nas snying po byang chub na bzhugs pa'i sku mthong bar bstan to/_/de dag gi snying po byang chub kyi sku mthong ba de ci lta bur mthong zhe na/_nam mkha' lta bur spros pa med pa la sogs pa'o/_/nam mkha' gzhan zhes pa ni rang
[\[183a.5\]]bzhin gyis 'od dang dri ma med pa stong pa nyid kyi rang bzhin no/_/spros pa med pa zhes pa na ning gi yid kyi rnam par shes pa'i rnam par rtog pa thams cad spangs zhes pa'i don to/_/spyod pa dang mi gnyis par sbyor ba zhes pa ni lus dang ngag dang yid gsum gyis 'khor lo spyod pa dang /_
[\[183a.6\]]snying po byang chub kyi sku mi gnyis par sbyor ba ste/_de nyid rang bzhin dbyer med pa'i phyir ro/_/las kyi rnam par smin pa lta bu zhes pa ni/_las kyi rnam par smin pa dang 'dra zhes pa rnam par smin pa nyid ma yin gyi/_de dang 'dra ba bstan pa'o/_/de ci'i phyir zhe na/_sems dad pa'i
[\[183a.7\]]sems can ni las kyi rnam par smin pa la brten te/_de nyid zad par 'gyur gyis/_bcom ldan 'das ni bsod nams dang ye shes kyi tshogs chen po rgyu mthun pa'i 'bras bu ste/_de zad par mi 'gyur ba ste/_snying po byang chub kyi sku ste bsod nams dang ye shes kyi tshogs chen
[\[183b\]]
[\[183b.1\]]po'i rgyu mthun pa'i 'bras bu bas na rnam par smin pa lta bu zhes bya'o/_/yi ge 'khor lo bskor ba'i dkyil 'khor gyi bdag por yi ge a bzhag pa ste/_a de'i yon tan dang brjod pa dang bcas par gsungs pa/_de bzhin gshegs pa'i sku thams cad ces pa ni/_de bzhin
[\[183b.2\]]gshegs pa'i snying po 'di la nan tan du bya'o zhes pa'i bar du ste/_de la de bzhin gshegs pa thams cad kyi yan lag thams cad nas zhes pa ni yi ge a ste/_de bzhin gshegs pa'i lus kyi 'khor lo sku thams cad nas byung ba zhes pa'i don to/_/'jig rten dang 'jig rten las
[\[183b.3\]]'das pas zhes pa de dag ni/_yi ge a'i mthu chen po bstan pa ste/_de 'jig rten pa zhes pa ni mu stegs kyi drang srong la sogs pa dang /_phyogs gcig stong par lta ba rnams so/_/'jig rten las 'das pa'i zhes byang chub sems dpa' rnams la bya ste/_nyan thos dag ni 'og
[\[183b.4\]]nas 'byung bas na 'dir ni ma gtogs so/_/nyan thos dang rang sangs rgyas dag kyang rang gi rnam par grol ba phyogs gcig gi sgo stong pa la gnas pa ste/_de rnams kyang sngags bsgrub pa'i 'jug pa dang /_bsam gtan gyi sgor 'jug pa rnam pa gnyis te/_de gnyis ka'i yang srog
[\[183b.5\]]dang 'dra ba ste/_de ci'i phyir zhe na/_de dag thams cad kyang don dam pa yang la la ni ma nor la/_yongs su rdzogs pa'i stong pa la la ni phyogs mtshams stong par lta ba ste/_spyir thams cad stong pa'i don la brten pas na/_yi ge a'i don ma skyes pa'i chos nyid de dag thams cad kyi
[\[183b.6\]]srog lta bu'o/_/kun rdzob tu gang yang yig 'bru la brten pa'o/_/chos thams cad a las gyur pas na srog lta bu'o/_/de la bsam gtan zhes pa ni sbyor ba ste sems pa'o/_/bsam gtan byas zhes pa ni gang bsam pa de'i 'bras bu ste/_de ni bsam gtan gyi sgo nas 'jug pa'o/_/_
[\[183b.7\]]sgo sgrub pa ni rab dang 'bring dang tha ma la sogs pa ste/_de la bsgrub pa'i phyir 'jug pa ste/_de ni sngags bsgrub pa'i sgor zhugs pa'o/_/yig 'bru rnams kyang kun rdzob dang don dam pa'i sgo nas srog la sogs par 'gyur ba ste/_de la/_yi ge rnams kyi tsher 'gyur ba/_/zhes pa ni/_byang chub
[\[184a\]]
[\[184a.1\]]kyi sgo nas yi ge de rnams la brten pa'i phyir tsher gyur te/_a zhes pa'i don ni ma skyes pa'o/_/de bzhin du yi ge ka zhes bya ba'i don dngos po thams cad dang bral ba ste ma skyes pa'i don to/_/de bas na yi ge ka byang chub kyi sa bon gyi tshe yang a la rag lus pa'i phyir srog ces
[\[184a.2\]]bya'o/_/de bzhin du yi ge lhag ma rnams kyang shes par bya'o/_/de la yi ge rnams kyi srog ces pa ni spyod pa'i sgo nas yig 'bru rnams de la rtogs pas na/_de bas na srog ces bya'o/_/skyabs su 'gyur zhes pa ni kun du sangs rgyas pa'i sgo nas yi ge rnams kyis brten pas na skyabs so/_/_
[\[184a.3\]]'byung ngo zhes pa ni mya ngan las 'das pa'i sgo nas yi ge rnams 'byung ba'i don to/_/rigs kyi bu 'di ni de bzhin gshegs pa thams cad kyis byin gyis brlabs zhes pa ni sangs rgyas kyi sku 'khor lo thams cad kyis byin gyis brlabs zhes pa'i don to/_/sngags kyi sgo nas byang chub sems dpa'i
[\[184a.4\]]spyad pa spyod pa rnams kyis sangs rgyas kyi bya ba zhugs pa zhes pa ni yi ge a de'i mthu chen po bstan pa ste/_sangs rgyas 'jig rten du 'byung ba'i tshe/_chos rnam pa gnyis bstan pa ni sangs rgyas kyi bya ba ste/_gnyis pa ni bsam pa dag pa rnams la thob pa'i chos bstan pa dang /_bsam
[\[184a.5\]]pa ma dag pa rnams la lugs kyi chos bstan to/_/de bzhin du yi ge a yang chos de gnyis ka ston pa'i rgyu yin te/_de bas na sangs rgyas kyi bya ba la zhugs pa yin no/_/ji ltar zhe na/_thob pa'i chos rnams kyang yi ge a de'i don ma skyes pa las byung ba'o/_/lugs kyi chos rnams kyang
[\[184a.6\]]yig 'bru'i sgo nas bshad do/_/chos thams cad yi ge a las ma gyur pa med pa'i phyir ro/_/sangs rgyas kyi bya ba byed par ji ltar shes she na/_gsungs pa a zhes bya ba'i sgo nas chos thams cad 'byung zhes so/_ji lta zhe na/_yi ge a zhes bya bas rgyu byas pa na/_thob pa'i chos
[\[184a.7\]]dang lugs kyi chos thams cad 'byung ba'i phyir ro/_/de ltar yi ge a zhes bya ba de sangs rgyas kyi bya ba byed cing chos thams cad 'byung ba'i sgo yin pas na/_yi ge a de sngags brjod pa'i byang chub sems dpa' rnams kyis de bzhin gshegs par blta'o zhes pa la sogs pa ste/_/de
[\[184b\]]
[\[184b.1\]]la de bzhin gshegs pa mthong bar 'dod pas/_de bzhin gshegs pa'i snying po la mngon par bsgrub pa zhes bya ba'i yi ge a zhes pa'i don ni snying po byang chub nyid kyi snying po ste/_de bzhin gshegs pa'i rang bzhin las gzhan ma yin pa'i phyir te/_de ni don dam pa'o/_/kun rdzob tu
[\[184b.2\]]na a zhes bya ba'i yi ge'i 'bru de bsgoms na/_de'i mthus de bzhin gshegs pa grangs med pa 'byung ba'i phyir ro/_/de bzhin gshegs pa mchod par 'dod pas kyang yi ge 'di bsgom par bya ste/_mchod pa yang rnam pa gnyis su rig par bya ba ni nan tan gyis mchod pa dang zang zing gi
[\[184b.3\]]mchod pa'o/_/de la nan tan gyis mchod pa ni/_yi ge a de nyid kyi don la bsgom par 'gyur ro/_/zang zing gis mchod pa ni yi ge a de bsgom pa'i mthus na/_mchod pa'i sprin rgya chen po nam mkha' gang bar 'gyur ba'i phyir ro/_/byang chub kyi sems mngon du byed 'dod pas zhes
[\[184b.4\]]pa ni byang chub sems dpa'i sa dang po yan chad kyi sems la bya ste/_de mngon par byed 'dod pas yi ge a'i don mngon par bsgrub par byos shig ces pa'i don to/_/de ci'i phyir zhe na/_byang chub kyi sems kyang ma skyes pa'o/_/yi ge a'i don kyang ma skyes pas mtshungs pa'i phyir ro/_/_
[\[184b.5\]]byang chub kyi sems kyang lhan cig tu gnas par 'dod pas zhes pa ni/_de ltar 'dod pa yi ge a'i don la sgoms shig ces pa'i don te/_byang chub sems dpa' rnams kyang ma skyes pa'i don la dmigs/_yi ge a yang ma skyes pa'i don la dmigs pas na/_spyod yul mthun pas
[\[184b.6\]]lhan cig tu skyes par 'gyur ro/_/de yan chad ni bsam gtan gyi sgo nas bsgom pa dang /_a nyid sngags kyi sgo nas bsgrub pa la zhugs pa gnyis ka thun mong ba'i yon tan no/_/grub pa mngon par 'dod ces pa ni sngags kyi sgo nas zhugs na/_grub pa rab 'bring rnam pa gsum mo/_/
[\[184b.7\]]de rnams ni yan lag tu smos pa'i tshig ste/_mdor na thams cad mkhyen pa grub par 'dod pas 'di sgoms shig ces gsungs so/_/de nas dkyil 'khor bri ba'i cho ga rnam pa gsum gsungs pa/_de nas bcom ldan 'das kyis snying rje chen po 'byung ba las gyur pa'i dkyil 'khor
[\[185a\]]
[\[185a.1\]]gyi rgyal po dgod pa dang /_lha'i gnas gtan la dbab pa zhes pa ni/_de la snying rje chen po 'byung ba las gyur pa zhes dngos su ni lus kyi 'khor lo'i byin gyis brlabs pa'i dkyil 'khor 'di dang /_bdag rang gi dkyil 'khor la yang ming du gdags so/_/de ci'i
[\[185a.2\]]phyir zhe na/_'khor lo rnam pa gsum po yang snying rje chen po 'byung ba las gyur pa'i phyir ro/_/de la bya ba ni dkyil 'khor gyi mthur gyur cing rgyur bya'o/_/lha'i gnas gtan la dbab ces pa ni/_dbung mtha' dang mchog rgyan du lha'i bzhugs pa'i gnas nges par bya ba dang /_ting nge 'dzin
[\[185a.3\]]la mnyam par sprul zhes bya ba ni gang ting nge 'dzin du zhugs nas bsrung ba'i rig pa dang sngags la sogs pa'o/_/sngags kyi spyod pa zhes pa ni dkyil 'khor du 'jug pa'i tshe las su spyod pa rnams so/_/bsam pa'i cho ga bya ba ni dkyil 'khor du 'jug pa na/_slob mas byang chub kyi sems
[\[185a.4\]]su bsam pa dang /_slob dpon rang gi ting nge 'dzin du gnas pa la sogs pa'i bye brag gsungs pa'o/_/de la re re zhing bshad pa ni 'di man chad nas 'byung ngo /_/de la dkyil 'khor gyi rgyal por rnam par bkod ces pa ni/_don bshad pa'i gsungs pa de la slob dpon gyis thams cad
[\[185a.5\]]mkhyen pa'i sgo a zhes pa la gnas te zhes pa nas de bzhin gshegs pa'i rang bzhin stong pa nyid kyi rang gi gzugs zhes pa'i bar du'o/_/de dkyil 'khor gyi thig bri ba'i tshe/_dkyil 'khor gyi snam bu re re zhing yang /_slob dpon gyis ting nge 'dzin re res gsungs te/_phyi rol gyi
[\[185a.6\]]rim pa'i dkyil 'khor la byang chub sems dpa' 'jam dpal la sogs pa'i pha rol tu phyin pa las skyes pa rnams bzhugs pas na/_thig bri ba'i slob dpon gyis ting nge 'dzin kyang thams cad mkhyen pa'i rgyu'i gnas kyi snying po yi ge a la gnas te dkyil 'khor gyi skud pa drongs shig
[\[185a.7\]]ces gsungs so/_/de la dang po thig bri ba'i tshe dang por nam mkha'i thig bri bar gsungs pa la/_sangs rgyas thams cad la phyag 'tshal nas zhes pa nas byang phyogs su bltas te thig skud drongs shig ces pa'i bar du'o/_/de nas sa'i dkyil 'khor gyi thig bri ba'i phyir gsungs pa/_
[\[185b\]]
[\[185b.1\]]nub phyogs su ltos la thig skud drongs shig ces so/_/lhag ma rnams 'dir ma gsungs pa ni/_snying rje chen po'i dkyil 'khor du thig bri ba zhib tu bshad zin pas/_'di'i lhag ma ni de dang 'dra bar shes par bya'o/_/de nas snying po'i dkyil 'khor thig bri ba'i slob dpon ting nge
[\[185b.2\]]'dzin bshad par gsungs pa/_rdo rje sems dpa' phyag na rdo rje zhes pa nas/_snying po'i dkyil 'khor brtag par bya'o zhes pa'i bar du'o/_/de'i slob dpon gyi ting nge 'dzin ni byang chub pa'i sa bon yi ge as bskyed pa'i rdo rje sems dpar slob dpon bdag byin gyis brlab pa'o/_/rdo
[\[185b.3\]]rje sems dpa' la yang las kyi rdo rje sems dpa' la sogs pa bzhin du 'dren pa yang yod de/_de'i skabs su gzhan la mi bya'i rdo rje sems dpa' phyag na rdo rje la bya'o/_/de nas dkyil 'khor bar ma'i snam bu'i thig bri ba'i ting nge 'dzin gsungs pa de bzhin du gnyis pa'i dkyil
[\[185b.4\]]'khor zhes pa nas snying po nyid kyi gzugs zhes pa'i bar du'o/_/de la dkyil 'khor snam bu bar ma'i nang na rdzogs longs spyod pa'i sku dang sprul pa'i sku gnyis bzhugs te/_dkyil 'khor de'i thig bri ba'i tshe yang sku de gnyis kyi rgyu'i ting nge 'dzin rnam pa bzhi'i slob dpon gyi byin gyis
[\[185b.5\]]rlabs te slob dpon gyi ting nge 'dzin de rnams dmigs nas bya'o zhes pa'i don te/_de la dang po ni zhi ba'i zhes bya ba byang chub pa'o/_/gnyis zhes pa na spyod pa'o/_/stong pa'i gzugs zhes pa ni mya ngan las 'das pa'o/_/lhag ma ni gnas gtan la phab par bya'o zhes pa ni de'i rgyud nas bshad
[\[185b.6\]]pa 'di man chad du 'byung ste/_de nas bcom ldan 'das lha'i gzugs su rtag go zhes pa'i bar du'o/_/de la snam bu gcig las kyang gsum du bgos te sum char bskor bar bya/_sum gnyis lha'i gzugs su bya'o zhes pa'i don to/_/thig drangs nas de bzhin gshegs pa'i spyod pa mngon du
[\[185b.7\]]bya'o zhes pa ni/_de ltar lha'i gnas dang bskor sa dgod pa nyid kyi tshom bu mi bya bar thig btab ste bya'o/_/de nyid kyi tshe na yang de bzhin gshegs pa'i spyod pa stong pa nyid la dmigs zhes pa'i don to/_/de nas dkyil 'khor gyi tshon rtsi rnams byin gyis brlab pa'i cho ga gsungs pa yang /_bcom
[\[186a\]]
[\[186a.1\]]ldan 'das rnam par snang mdzad du bdag nyid byin gyis brlab po zhes pa nas/_bdud kyi sde gnod pa thams cad bsdigs pa zhes pa'i bar du/_de la rnam par snang mdzad dub dag nyid phyag rgyas byin gyis brlab ces pa ni tshon rnams byin gyis brlab pa'i tshe/_rdo rje'i phyag rgyas
[\[186a.2\]]slob dpon nyid rnam par snang mdzad kyi skur byin gyis rlobs shig ces pa ste/_rdo rje ni ye shes kyi mtshan mas na ye shes lngas byin gyis brlabs pa'i don to/_/tshon rnams byin gyis brlabs pa yang /_kun rdzob dang don dam pa rnam pa gnyis te/_de la don dam par byin gyis brlabs pa'i
[\[186a.3\]]phyir gsungs pa/_chos thams cad kyi dbyings rgya chen pos byin gyis brlabs zhes pa'o/_/de ni tshon sna lnga'i sbyor/_chos kyi dbyings chen po stong pa nyid du byin gyis brlab ces pa'i don to/_/kun rdzob kyi sgo nas tshon re re zhing yang /_lha re res byin gyis brlabs par gsungs pa/_tshon ni dang
[\[186a.4\]]po blangs nas su/_/zhes pa la sogs pa'o/_/de tshon dkar po ni chos kyi dbyings kyi byin gyis brlab par gsungs te/_chos kyi dbyings de'i rang bzhin dang mthu bstan par gsungs pa/_chos kyi dbyings dag pa sems can gyi khams sbyong ba po de bzhin gshegs pa nyid de dag ste zhes pa thams
[\[186a.5\]]cad yang ba zhes so/_/chos kyi dbyings de lta bu'i don du bsam nas don de yi ge ra 'bar ba la sogs pa'i yon tan smod pa de lta bus byin gyis brlab bo/_/de nas tshon dmar po byin gyis brlabs pa gsungs pa/_de nas gnyis dang dmar po'i zhes pa la sogs pa'o/_/yi ge ma'i sa bon
[\[186a.6\]]gyis bskyed pa'i sangs rgyas mi thul bas byin gyis brlabs par gsungs so/_/de nas tshon ser po la yi ge'i sa bon gyis bskyed pa/_sangs rgyas gser thub kyis byin gyis brlabs par gsungs pa/_de nas/_gsum pa'i tshon de blangs nas su/_/zhes pa la sogs pa'o/_/tshon
[\[186a.7\]]ljang gu la snying po byang chub na bzhugs pa'i skus byin gyis brlabs par gsungs pa/_de nas margad ces pa'i kha dog la sogs pa'i tshon ljang gu'i kha dog ni nor bu margad 'dra ba'i kha dog lta bu'o/_/tshon nag po khams gsum rnam par rgyal bas byin gyis brlabs par gsungs pa/_
[\[186b\]]
[\[186b.1\]]de nas nag po blangs nas su/_/zhes pa la sogs pa ste/_de la yi ge lngas bskyed pa'i khro bo'i gzugs de yang ji 'dra zhe na/_rnam par g.yo zhing 'bar ba'i phreng ba dus mtha'i me'i mtha' lta bu 'jigs pa la sogs pa'o/_/de la tshon sna lnga rnams ye shes lnga'i rang bzhin du blta ste/_
[\[186b.2\]]dkar po ni chos kyi dbyings kyi rang bzhin no/_/dmar po ni thul bar dka' ba sangs rgyas kyi rang bzhin te me long lta bu'o/_/ser po ni mnyam pa nyid kyi ye shes/_ljang gu ni kun du rtog pa'i ye shes/_nag po ni bya ba nan gyi ye shes/_de la rim par bshad pa ni chos thams cad kyi dbyings
[\[186b.3\]]nyid du dang po nas 'jug go/_/stong pa 'ba' zhig gis dmigs par yang mi rung ste/_snying rje chen po'i dbang gis sems can la dmigs shing chags pa bskyed pa'i phyir de'i dus su tshon dmar dgye'o/_/sems can gyi don la zhugs pas rgyas par 'gyur te/_de bas na de'i 'og tu tshon
[\[186b.4\]]ser po bri'o/_/rgyas shing mthu dang ldan pas na las thams cad nus pa ste/_bdag dang gzhan gyi don nus pas na/_'jam po 'dul ba la yang 'jam por ston/_ma rungs pa rnams la yang khro bo/_/thabs gzhan gyis ma khugs pa ma rungs pa rnams la thabs gzhan med na/_mthar
[\[186b.5\]]drag shul gyis gdul ba'i phyir/_tha mar nag po bzhag ste/_khro bo'i las byed do/_/ting nge 'dzin las rnam par grol ba zhes gong du smos pa de 'di man chad 'chad de/_de bcom ldan 'das rnam par snang mdzad kyis de'i ting nge 'dzin las bzhengs nas zhes pa la sogs pa bshad pa'o/_/
[\[186b.6\]]ting nge 'dzin de las bzhengs nas zhes pa ni/_sngar ting nge 'dzin du zhugs pa las bzhengs nas/_rgyal ba'i ting nge 'dzin la 'jug pa'o/_/mtha' yas par rnam par rgyal bzhes bya ba ni/_grangs med pa'i rgol ba rnams kyis mi tshugs pas na/_grangs med pa'i rgyal ba zhes pa'i
[\[186b.7\]]don to/_/thams cad kyis mi tshugs pa'i rig pa'i rgyal mo zhes bya ba de bzhin gshegs pa thams cad kyi yul las byung ba gsungs so zhes pa de las thams cad kyis mi tshugs pa zhes pa ni kun rdzob dang don dam par te/_nyon mongs pa dang lha'i bu'i bdud la sogs pas mi tshugs
[\[187a\]]
[\[187a.1\]]zhes pa'i don to/_/da ni phyag rgya'i le'u bshad pa ste/_phyag rgya rnams bshad pa yang spyir gdul ba'i 'gro ba rnam pa gnyis zab cing rgya che ba la mos pa dang dmigs pa can no/_/de la zab cing rgya che ba la mos pa'i gdul ba'i 'gro ba ni sngags tshig rnams bshad pas
[\[187a.2\]]sngags tshig de dag gi sgra'i de kho na nyid la dmigs shing /_byang chub kyi sems sgom pa sngon du bar lha'i gzugs sbyor te/_lha'i gzugs sbyor ba de yang ting nge 'dzin dag pa dang /_rnam par rtog pa gzhan spangs pa dang /_lha'i gzugs su snang ba rdzogs par ro/_/dmigs pa can
[\[187a.3\]]gyis gdul ba'i 'gro ba ni/_sngags kyi sgra'i de kho na nyid la dmigs pa la sogs pa de dag ma nus te/_phyag rgya tsam bcings nas lha'i gzugs su sbyor bar byed pas na/_dmigs pa can gyis gdul ba'i 'gro ba de dag gi phyir/_bcom ldan 'das kyi rgyu dang 'bras bu'i yon tan
[\[187a.4\]]rnams kyi phyag rgya'i gzugs byin gyis brlab po/_/de la ral gri dang rdo rje la sogs pa'i phyag rgya ni yid kyi yon tan no/_/dung gi phyag rgya la sogs pa'i phyag rgya ni gsung gi yon tan no/_/gtsug tor gyi phyag rgya la sogs pa'i phyag rgya ni sku'i yon tan te ci ltar rig par so sor sbyar bar
[\[187a.5\]]bya'o/_/phyag rgya'i le'u bshad pa de yang de nas bcom ldan 'das rnam par snang mdzad kyis 'khor 'dus pa thams cad la gzigs nas/_phyag na rdo rje byang chub sems dpa' la 'di skad ces bka' stsal to/_/gsang ba'i bdag po de bzhin gshegs pa rnams la de bzhin gshegs
[\[187a.6\]]pa rnams kyi rgyan du gyur pa/_chos kyi dbyings rtogs pa'i mtshan mar gyur pa/_phyag rgya'i le'u rgyas pa zhes bya ba med do zhes bya ba la sogs pa'o/_/de la de bzhin gshegs pa rnams kyi rgyan du gyur ces pa ni gtsug tor dang spyan gyi phyag rgya la sogs pa sku'i rgyan du gyur pa'i
[\[187a.7\]]phyir ro/_/chos kyi dbyings rtogs pa'i mtshan mar gyur pa zhes pa chos kyi dbyings de bzhin nyid kyi ye shes te/_de rtogs shing chud par mdzad pa'i mtshan ma ni ral gri dang rdo rje la sogs pa'i phyag rgya'o/_/des brgyan pa'i byang chub sems dpa' rnams ni zhes pa nas de dag
[\[187b\]]
[\[187b.1\]]kyang de'i ngag nyan par 'gyur te zhes pa'i bar du phyag rgya de rnams bstan pa'i dgongs pa bshad pa ste/_gang byang chub sems dpa' rnams phyag rgya de dag dang ldan pa ni/_de bzhin gshegs pa'i byang chub chen po'i mtshan mas btab pa yin te/_de dag la lha dang mi dang
[\[187b.2\]]lha ma yin la sogs pa rnams kyis mi brdzi bar 'gyur zhing /_lha dang lha ma yin la sogs pa de rnams kyang /_byang chub sems dpa' de dag gi ngag mnyan par 'gyur ro/_/ji ltar 'jig rten na rgyal po'i phyag rgya 'chang ba'i skyes bu de la 'jig rten pa'i mi rnams kyang mi brdzi
[\[187b.3\]]bar 'gyur zhing /_'jig rten pa rnams kyang de'i ngag nyan par 'gyur ba dang 'dra ba ste/_mdor na phyag rgya 'di rnams bshad pas gdul ba'i 'gro ba rnams la mthong ba'i chos dang tshe phyi ma la phan par 'gyur bar bstan pa'o/_/de nas bcom ldan 'das mi tshugs pa'i gnas kyi stobs byin gyis
[\[187b.4\]]brlab pa zhes bya ba'i ting nge 'dzin la snyoms par zhugs so zhes pa ni/_'og nas 'byung ba'i phyag rgyas de dag nyid mi tshugs pa'i gnas kyi stobs zhes bya ste/_bcom ldan 'das ting nge 'dzin la mnyam par bzhugs nas/_phyag rgya de dag 'chad pas na/_ting nge 'dzin de'i ming mi
[\[187b.5\]]tshugs pa'i gnas kyi stobs byin gyis brlab pa zhes bya'o/_/de la mi tshugs pa zhes bya ba ni bcom ldan 'das kyi sku mi zad pa la sogs pa'i rdo rje rgyan de dag ci la yang thogs pa med pa'o/_/gnas zhes pa ni bcom ldan 'das kyi sku la bya/_stobs zhes pa ni de ltar thogs pa med pa nyid stobs su
[\[187b.6\]]gyur pa'o/_/byin gyis brlabs zhes pa ni bcom ldan 'das kyi sku mi zad pa la sogs pa'o/_/rdo rje thogs pa med pa'i stobs su gyur pa de nyid phyag rgya'i ngo bor byin gyis brlabs pa'o/_/bcom ldan 'das ting nge 'dzin la snyoms par zhugs ma thag tu/_de 'di ltar kun gyis mi tshugs
[\[187b.7\]]pa'i stobs/_mi mnyam pa dang mnyam pa'i stobs dam tshig la 'jug pa zhes bya ba'i stobs kyi rig pa 'byung ngo zhes pa mi tshugs pa'i stobs zhes pa ni gong ma bzhin no/_/mi mnyam pa'i stobs zhes pa ni/_mi tshugs pa'i stobs de nyid gang dang yang mi mnyam pa'o/_/dam tshig
[\[188a\]]
[\[188a.1\]]la 'jug pa'i stobs zhes pa ni dam tshig gi don ni sngar bshad zin to/_/dam tshig la 'jug pa ni sku mi zad pa la sogs pa'i rang bzhin gyis dkyil 'khor lta ba 'og ma'i 'gro ba rnams kyi spyod yul du mi 'gyur bas/_de'i byin gyis brlabs su gyur pa/_dam
[\[188a.2\]]tshig gi phyag rgya dang sngags 'di bcings shing brjod pa na rang bzhin gyis dkyil 'khor de mthong ba dang 'dra ba na 'jug pa zhes bya'o/_/gnyis su dam tshig srung ba rnams nyams pa na/_dam tshig gi phyag rgya dang sngags 'di byas na/_dkyil 'khor mthong ba dang 'dra ste/_de byas
[\[188a.3\]]pa tsam gyis dam tshig las nyams pa de 'tsho ba ste/_slar dam tshig tu zhugs par 'gyur bas na dam tshig tu 'jug pa zhes bya'o/_/gsum du na dkyil 'khor du 'jug pa'i dam tshig gi phyag rgya dang /_sngags 'dir byas na 'jug pas na/_dam tshig tu 'jug pa zhes bya'o/_/
[\[188a.4\]]gsang ba'i bdag po rig pa'i rgyal mo 'di ni de bzhin gshegs pa thams cad kyis ston pa'o zhes pa 'di brjod pas/_sangs rgyas thams cad kyi gnas rang bzhin gyi dkyil 'khor mthong ba dang 'dra bas na/_sangs rgyas thams cad kyi sa ston pa zhes bya'o/_/gnyis sun
[\[188a.5\]]gzugs brnyan gyi dkyil 'khor bris pa yang /_rig pa 'di brjod nas bstan pa'am/_rig pa 'di brjod na sangs rgyas thams cad kyi dkyil 'khor de mthong bar 'gyur bas/_sangs rgyas thams cad kyis ston pa zhes bya'o/_/chos lam gsum gyi mtshams las mi 'da'o zhes pa chos
[\[188a.6\]]lam gsum ni de bzhin gshegs pa'i sku dang gsung dang rdo rje'i yid mi zad pa'i rgyan nam/_sku gsum ste de'i lam ni dam tshig bsrung ba bya ba rnams la sogs pa ste/_lam de de las mi 'da' ba'o/_/pha rol tu phyin pa dang sa yongs su rdzogs pa ste zhes pa ni dam tshig der zhugs nas/_
[\[188a.7\]]bcom ldan 'das la mchod pa la sogs pa sbyin pa'i pha rol tu phyin pa la sogs pa rim gyis rdzogs par byed pa dang /_de'i mthus sa las rim gyis 'phar bar 'gyur bas na/_sa dang pha rol tu phyin pa rdzogs par byed pa'o/_/sangs rgyas kun gyi dam tshig ni/_phyag rgya 'di la
[\[188b\]]
[\[188b.1\]]gnas zhes pa ni dam tshig gi dan/_dam tshig tu bsrung ba las mi 'da' 'am/_sku mi zad pa la sogs pa chud par byed pa'am/_sku de dag yongs su thob par byed pa de dag phyag rgya 'di'i sgo nas mchod cing chud par byed pas na phyag rgya 'di la rab tu gnas par byed pa zhes bya'o/_/rgya
[\[188b.2\]]'di phyag rgya chen po ste/_/chos dbyings rnam par spyod pa'o/_/zhes pa ni chos kyi dbyings stong pa nyid phyag rgya 'dis mtshon gyi chud par 'gyur bas na/_chos kyi dbyings sbyong ba zhes bya'o/_/phyag rgya 'di ni dpal mchog ste/_/chos kyi 'khor lo zhes kyang bsgrags/_/de yi 'khor lo
[\[188b.3\]]bskor pa ni/_/'jig rten mgon po sgrol rnams so/_/zhes pa ni chos kyi dbyings su byin gyis brlabs nas/_chos kyi 'khor lo bskor ba'i phyir rdo rje sems dpa' byin gyis brlabs te/_dpal mchog ces pa ni rdo rje sems dpa' nyid la bya ste/_dpal rdo rje sems dpa' de lugs
[\[188b.4\]]kyi chos dang /_thob pa'i chos rnams 'khor lo bskor ba ste/_phyag rgya des rdo rje sems dpar gyur nas/_byang chub sems dpa' 'jig rten gyi mgon po rnams kyang chos kyi 'khor lo skor bar byed do zhes pa'o/_/ral gri'i phyag rgya ste phyag rgya chen po'o/_/mgon po sangs rgyas kun gyi
[\[188b.5\]]ste/_/des ni lta ba rnams gcod pa/_/lhan cig pa dang bdag tu blta/_/zhes pa ni ral gri'i phyag rgya chos dang gang zag la bdag med par chud pa'i ye shes kyi mtshan mar gyur pa ste/_ye shes de ni lhan cig tu skyes pa'i bdag tu lta ba rnams gcod pa zhes bya'o/_/phyag rgya
[\[188b.6\]]'di ni dpal mchog ste/_/chos kyi dung zhes bsgrags pa yin/_/des ni sangs rgyas 'jig rten na/_/byang chub sems dpa' mchog rnams dang /_/rdul med pa yi chos 'chad pa/_/zhi ba mya ngan 'das 'gro ba'i/_/zhes pa ni dung gi phyag rgya de sangs rgyas kyi gsung gi mtshan mar
[\[188b.7\]]gyur pa ste/_sangs rgyas kyi gsung de rdul dang bral ba'i chos mya ngan las 'das pa zhi ba thob par byed pa/_sangs rgyas dang byang chub sems dpa' rnams 'chad do zhes pa'o/_/'dis ni dpal mchog pad+mo ste/_/mgon po sangs rgyas kun gyi ni/_mi tshugs rdo rje'i gdan
[\[189a\]]
[\[189a.1\]]yin te/_/mgon po gang du 'tshang rgya ba/_/de ni skyes dang byang chub pa/_/sangs rgyas rnams kyi'o zhes pa ni/_phyag rgya pad+mo de sangs rgyas rnams kyi gdan te/_mgon po sangs rgyas rnams gang du byang chub na yang gdan 'di la bzhugs te/_byang
[\[189a.2\]]chub sangs rgyas sras byang chub sems dpa' rnams kyang pad+mo 'di las skyes zhes pa'o/_/phyag rgya chen po rdo rje'i rgya gram ma rig pa'i grong khyer rnams 'byed pa ste/_sangs rgyas rnams kyi ye shes te/_/lha min lha yis btsugs pa'o/_/zhes pa ni bcom ldan 'das kyi de ma
[\[189a.3\]]thag pa'i lam gyi ye shes te/_rdo rje'i phyag rgyar byin gyis brlabs pa ste/_ma rig pa'i grong khyer rnams 'joms pa ni/_ye shes des ma rig pa dang sems las byung ba'i 'khor rnams dang bcas par 'dzoms zhes pa gtsug tor phyag rgya chen po ste/_gtsug tor
[\[189a.4\]]zhes su bsgrags pa yin/_des ni bcings ma thag tu yang /_/phyag rgya gtso bor gyur par 'ang /_/zhes pa ni bcom ldan 'das kyi skyes bu chen po'i mtshan gtsug tor te/_phyag rgyar byin gyis brlabs pa ste/_de ni bcings ma thag tu sangs rgyas gtso bor 'gyur zhes
[\[189a.5\]]pa ni phyag rgya la mang du bsdus pas lha'i gzugs su 'gyur ba la/_gcig pus lha'i gzugs su gyur te/_gtsug tor gyi phyag rgya 'di gcig pu bcings pas kyang sangs rgyas kyi skur bsgyur du rung zhes pa'o/_/spu mdzod ces su bsgrags pa ste/_/rgyal mchog
[\[189a.6\]]phyag rgya rtag pa ru/_/'di ltar bcing ba byas na ni/_/de dag rgyal ba mchog tu 'gyur/_/bcom ldan 'das kyi skyes bu'i mtshan smin mtshams nas spu mdzod ces bya ba nas/_spu'i nyag ma gcig 'byung ba brkyang na ni/_khams gsum thams cad du yang khyab par 'gyur
[\[189a.7\]]ba/_dkyil nas de nyid du zad par phyag rgya 'dir byin gyis brlabs pa ste/_'di 'ba' zhig bcings pas kyang /_sangs rgyas kyi skur bsgyur du rung zhes pa'o/_/lhung bzed kyi phyag rgya ni tshigs su bcad pa rang log tu gsungs par zad do/_/sems can kun la
[\[189b\]]
[\[189b.1\]]mi 'jigs pa/_/de yis dbugs ni 'byin pa yin/_/gang gi rgya chen de bcings pa/_/mi 'jigs phyag rgya zhes bsgrags pa'o/_/zhes pa mi 'jigs pa sbyin pa'i phyag rgya ste/_bdag gam sems can rnams bgegs la sogs pa skrag cing 'jigs par gyur na/_phyag
[\[189b.2\]]rgya bcings te bstan la de las thar bar 'gyur zhes pa'o/_/'di ni mchog sbyin phyag rgya ste/_/'jig rten mgon po rnams kyis bsngags/_/'di ni bcings ma thag tu yang /_/mchog sbyin rgyal ba dam par 'gyur/_/zhes pa ni bcom ldan 'das sems can rnams
[\[189b.3\]]la mchog sbyin gyi phyag rgya ste/_nam grub pa la sogs pa'i mchog nod na/_mchog sbyin pa'i phyag rgya 'dis bcings nas mnod do/_/rgyal chen phyag rgya chen po 'di/_/sangs rgyas mgon po kun gyi ste/_/bdud rnams kun la bsdigs pa yin/_/re ba kun
[\[189b.4\]]gyi sbyin pa'o/_/de ni bcings ma thag tu yang /_/so sor gyes par gdon mi za/_/bdud sde mang po 'jigs pa dang /_/bgegs dang rnam bgegs gzhan dag kyang /_/zhes pa ni bgegs rnam par skrag par byed pa'i phyag rgya ste/_phyag rgya de bcings pa sbyin/_bgegs
[\[189b.5\]]la sogs pa thams cad rnam par skrag nas so sor 'byer bar 'gyur te/_de ltar bgegs rnams so sor 'byer na bgegs med pas/_ji ltar bsams pa'i don grub par 'gyur bas na/_re ba thams cad yongs su rdzogs par byed pa'o/_/'di ni sangs rgyas mgon rnams kyis/_/
[\[189b.6\]]snying rje las byung spyan yin te/_/mig gi steng du de zhog cig_/de phyir sangs rgyas spyan du 'gyur/_/zhes pa nas sangs rgyas bcom ldan 'das kyis shes rab kyi spyan snying rje chen po'i dbang gis sems can thams cad la gzigs pa snying rje las byung pa'i spyan zhes bya ste/_spyan de
[\[189b.7\]]phyag rgya 'dir byin gyis brlabs pa yin pas na/phyag rgya 'di bcings te/_mig tu bzhag na bdag sangs rgyas kyi skur bsgyur ba'i tshe/_sangs rgyas kyi spyan du 'gyur ro/_/zhags pa 'di ni mchog ces gsungs/_/gnod pa thams cad med par byed/_/sngags pa yis ni
[\[190a\]]
[\[190a.1\]]'di bcings na/_/rtag tu gnod pa rnam bcings yin/_/zhes pa ni 'phags pa'i lam yan lag brgyad kyi rang bzhin gyis ye shes sems can thams cad 'don par byed ces zhags pa'i phyag rgyar byin gyis brlabs te/_zhags pa'i phyag rgya 'di bcings pas/_bgegs
[\[190a.2\]]la sogs pa'i gnod pa rnams bcings pa'i las byed do zhes pa'o/_/'di ni kyo ba btang zhes gsungs/_/sangs rgyas mgon po kun gyis te/_/thams cad ma lus 'gugs pa yin/_/sa bcur gnas pa rnams dang ni/_/mthu chen byang chub sems dpa' dang /_/gzhan yang gnod par
[\[190a.3\]]sems pa'o/_/zhes pa ni de bzhin gshegs pa'i rgyu dang 'bras bu'i spyod pa rnams rgyu'i tshe na/_bsdu ba rnam bzhis sems can rnams 'dud cing 'dren pa dang /_'bras bu'i tshe na sku mi zad pa la sogs pa'i rdo rje'i rgyan gyis sems can sdud cing 'dren par spyod pa de nyid lcags kyu'i phyag
[\[190a.4\]]rgyar byin gyis brlab pa ste/_lcags kyus kyang thams cad 'dren par byed pa ni/_bgegs la sogs pa gnod par byed pa rnams dang /_byang chub sems dpa' sa bcu la gnas pa yang ste/_byang chub sems dpa' sa bcu la gnas pa yang 'gugs na/_gzhan lta smos kyang ci
[\[190a.5\]]dgos zhes pa'o/_/de bzhin gshegs pa'i lte ba'i phyag rgya/_phyag rgya snga ma las zhes pa ni lcags kyu'i phyag rgya la bsnyel te/_lcags kyu'i phyag rgya srin lag gnyis bsgreng bar shes par bya'o/_/de bzhin gshegs pa'i rdo rje'i phyag rgya ni/_mngon par byang chub pa lnga sbyar ro/_/
[\[190a.6\]]lcags kyu'i phyag rgya ni spyod pa dang sbyar ro/_/de bzhin gshegs pa'i snying po'i phyag rgya dang /_stobs bcu'i phyag rgya ni kun du sangs rgyas pa dang sbyar ro/_/chos thams cad snyoms par chud pa'i phyag rgyas ni mya ngan las 'das pa dang sbyar ro/_/de la sngags kyang kun du sangs rgyas pa la
[\[190a.7\]]phyag 'tshal lo zhes pa ni/_kun du sangs rgyas pa dang sbyar/_/kun du rdo rje phyag 'tshal lo/_/zhes pa ni byang chub dang sbyar ro/_/de bzhin gshegs pa thams cad la phyag 'tshal lo zhes pa ni de bzhin gshegs pa dang sbyar ro/_/de la sngags dang phyag rgya rnams/_bstan pa
[\[190b\]]
[\[190b.1\]]yang spyir bstan pa dang so sor bstan pa ste/_de la so sor bstan pa yang rnam pa gnyis te/_dngos su bstan pa dang gzhan du bsnyel ba'o/_/de la dngos su bstan pa ni gong du ming smos pa rnams so/_/gzhan du bsnyel ba ni de la sogs pa'o zhes pa ste rgyun du bsnyel ba'o/_/spyir
[\[190b.2\]]bstan pa ni gsang ba'i bdag po lus ji tsam du bskyod pa kun kyang phyag rgyar rig par bya'o/_/lce ji tsam bskyod pa de yang sngags rnams su shes par bya'o zhes pa ste/_de yang ji lta bur gnas na gsungs pa/_byang chub kyi sems dang ldan pa'i yid dang /_de bzhin gshegs pa'i sa
[\[190b.3\]]la gnas nas dkyil 'khor bri zhes pa ste/_nam sngags pa byang chub kyi sems dang ldan pa'i yid dang /_de bzhin gshegs pa'i sa la gnas par gyur na/_ji tsam du lus la sogs pa de tsam du phyag rgyar 'gyur/_ji tsam du lce bskyod pa de tsam du sngags brjod par 'gyur
[\[190b.4\]]ro zhes pa dang sbyar te/_byang chub kyi sems dang ldan pa'i yid ces pa ni/_stong pa nyid la dmigs pa'i sems dang ldan zhes pa'o/_/de bzhin gshegs pa'i sa la gnas/_/zhes pa ni kun rdzob dang don dam pa rnam pa gnyis te/_kun rdzob tu de bzhin gshegs pa'i sa la
[\[190b.5\]]gnas pa ni lha'i gzugs su sbyar ro/_/don dam par ni stong pa nyid kyi rang bzhin du lhar sbyar ba ste/_de ltar yang byang chub kyi sems dang ldan zhing /_kun rdzob dang don dam pa'i mtshan nyid lha'i gzugs su sbyar ba ma yin par sngags dang phyag rgya bya ba'am/_dkyil 'khor
[\[190b.6\]]bris na sangs rgyas dang byang chub sems dpa' rnams srung bar 'gyur ro zhes dngos kyis gsungs so/_/da ni sngags kyi le'u zhes bshad pa la sogs pa sngags kyi tshig dang yi ge'i 'bru las ting nge 'dzin gyi sgor gyur pa la sogs pa yi ge ka la sogs pa sum cu rtsa gnyis dang /_
[\[190b.7\]]A li la sogs bcu drug dang ldan par 'gyur ba bstan te/_de la yi ge ka la sogs pa sum cu rtsa gnyis po rnams ni/_yi ge a dang mi ldan par mi smra ste/_de thams cad kyang a dang ldan par shes par bya'o/_/de yang gsang ba'i bdag po thams cad du rgyas pa'i sgo mo
[\[191a\]]
[\[191a.1\]]chos kyi gzhung nyon cig ces pa la sogs pa ste/_a dang ldan pa'i yi ge rnams sngags su sbyar ba dang /_ting nge 'dzin la sogs pa thams cad du khyab par 'jug pa'i sgo mo zhes pa'o/_/de bas na gsungs pa/_gsang ba'i bdag po byang chub sems dpa' a
[\[191a.2\]]la gnas te/_kun la nan tan bya'o zhes so/_/dang po a dang sa ba gsum smos pa ni rigs gsum smos pa'o/_/de la dang por yi ge a la tha ma la par smos nas ka la sogs pa sum cu rtsa gnyis po rnams smos pa ni ka la sogs pa ste/_rnam pa thams cad kyang tha mal pa'i rang
[\[191a.3\]]bzhin du shes par bya ste/_de dag thams cad byang chub kyi rang bzhin du bstan pa'o/_/yi ge a 'dren pa thog mar smos nas ka la sogs pa thams cad kyang 'dren par smos pa rnams ni/_de dag thams cad spyod pa'i rang bzhin du shes par bya'o/_/yi ge a thog mar smos na/_
[\[191a.4\]]ka la zhes pa la sogs pa sum cu rtsa gnyis rnams smos pa thams cad kyang a dang ldan pas/_kun sangs rgyas pa'i rang bzhin du shes par bya'o/_/yi ge a tshig gnyis dang ldan pa thog mar smos nas/_yi ge tshig gnyis dang ldan pa la sogs pa thams cad yi ge a
[\[191a.5\]]tshig gnyis dang ldan pas/_/thams cad kyang mya ngan las 'das pa'i rang bzhin du shes par bya'o/_/ka la sogs pa yi ge sum cu rtsa gnyis po de rnams i la sogs pa dang ldan pa na yang ting nge 'dzin de dag nyid kyi sgo nas ston pa'i rang bzhin du shes par bya'o/_/de la r-i r-I dang
[\[191a.6\]]l-I gnyis ma smos pa ni/_gong du yi ge ra dang i la sogs pa r-i r-I zhes pa de'i khongs su 'dus/_la dang a mi smos pa l-i zhes de'i khongs su 'dus par shes par bya'o/_/gsang ba'i bdag po yi ge'i tshul la mkhas pa'i chos kyi gzhung ngo zhes pa nas/_gsang ba'i bdag po
[\[191a.7\]]ngas sangs rgyas kyi zhing pra sa ra na/_de bzhin gshegs pa thams cad du khyab pa'i sgo mo chos kyi gzhung 'di mi 'chad pa ma mthong ngo zhes pa'i bar du smos pa'i yi ge rnams kyi rjes su bsngags pa bshad pa ste/_rang bzhin phun sum tshogs pa dang /_byin gyis brlabs pa phun sum
[\[191b\]]
[\[191b.1\]]tshogs pa dang /_mthu phun sum tshogs pa dang /_las phun sum tshogs pa bstan pa'o/_/de la rang bzhin phun sum tshogs pa ni/_yi ge'i rang bzhin rnams so sor ston pa ste/_yi ge'i tshul la mkhas pa'i chos kyi gzhung ngo zhes pa'i tshig gis so/_/las phun sum tshogs pa ni sngags kyi
[\[191b.2\]]tshul la rnam par gnas pa'i cho ga'o zhes gsungs pa'i tshig gis so/_/byin gyis brlabs pa phun sum tshogs pa ni/_nam yi ge rnams sngags kyi sgra brjod dam/_ting nge 'dzin bsgom pa'am lha'i gzugs su sbyor na/_de bzhin gshegs pa rnams byin gyis brlab ste/_
[\[191b.3\]]de bzhin gshegs pa thams cad kyi byin gyis brlabs pa zhes pa'i tshig gis so/_/mthu phun sum tshogs pa ni/_'das pa dang da ltar dang ma 'ongs pa'i sangs rgyas bcom ldan 'das rnams kyis bshad do zhes pa nas chos kyi gzhung 'di mi 'chad par ma mthong ngo zhes pa'i bar du
[\[191b.4\]]ste/_sangs rgyas thams cad kyis bshad pas mthu che'o/_/las phun sum tshogs pa la rnam pa bzhi ste/_sngags rnams su sbyor ba dang /_lha'i gzugs su bsgyur ba dang /_ting nge 'dzin du sbyor ba dang /_byang chub sems dpa'i spyod pa'i rol mo'o/_/de la sngags rnams su
[\[191b.5\]]sbyor ba ni yi ge 'bru de rnams las sngags kyi tshig gi tshul du sbyar ba ste/_sngags kyi tshul la rnam par gnas pa'i cho ga'o zhes pa'i tshig snga ma nyid kyis so/_/lha'i gzugs su bsgyur ba ni yi ge rnams gang yang rung ba las lha'i gzugs su sbyor ba ste/_gzugs yongs su
[\[191b.6\]]'dzin pa'i tshig gis so/_/ting nge 'dzin du sbyor ba ni yi ge 'bru de rnams las stong pa nyid kyi rang bzhin chos kyi skur sbyor ba ste/_de bzhin gshegs pa'i tshul la mkhas pa'i tshig gis so/_/spyod pa ni zhi ba dang rgyas pa la sogs pa'i las dang /_rab dang 'bring la sogs
[\[191b.7\]]pa 'grub par spyod pa ste/_byang chub sems dpa'i spyod pa rol pa zhes pa'i tshig gis so/_/thog ma dang tha ma dang dbus rnams ka tsa Ta ta pa rnams dang ldan pa'i ting nge 'dzin mang por 'jug pa la nan tan gyis shig dang /_byang chub dang spyod pa dang kun du sangs rgyas dang mya ngan
[\[192a\]]
[\[192a.1\]]las 'das pa dang bcas par thob par byed do zhes pa ni/_yi ge ka la sogs pa sum cu rtsa gnyis po de rnams dang po'i a A zhes pa gnyis dang /_tha ma'i saM a zhes pa gnyis dang /_dbus kyi i la sogs pa rnams dang ldan par sbyar na/_byang chub dang
[\[192a.2\]]spyod pa dang kun du sangs rgyas pa dang mya ngan las 'das pa'i sgo ston pa'i rang bzhin pas de rnams dang ting nge 'dzin du sbyar na byang chub la sogs pa thob par 'gyur ro zhes pa'o/_/de bzhin du thog ma la sogs pa dang ldan par brjod na/_sngags kyi cho gar 'gyur gyis/_thog ma
[\[192a.3\]]dang tha ma dang dbus su ldan par de yang rig par bya'o zhes pa thog ma la sogs pa zhes pa ni/_thog ma'i a A dang /_tha ma'i aM a dang /_dbus kyi i la sogs pa dang ldan par ka la sogs pa'i yi ge rnams brjod na/_byang chub la sogs pa thob pa 'ba' zhig ma yin gyis
[\[192a.4\]]sngags kyi tshig rnams su yang 'gyur ro zhes pa'o/_/mkhas pas ji ltar 'dod pas sngags kyi gtso bor de'i tshig re re dang sbyor cig dang /_nges par 'tshang rgya zhing bla na med par gnas mchog sbyin par byed do zhes pa'o/_/gong du smos pa'i tshul la mkhas pas ting nge 'dzin
[\[192a.5\]]gang 'dod chags pa'am/_rang gi lha gang yin par sbyar ba la sogs pa la/_ji ltar 'dod par yi ge de rnams gang yang rung ba 'bru gcig la sbyar na yang /_ji ltar bsams pa'i don 'grub par byed pa'o zhes pa 'di ni de ltar 'khor lo gcig ste/_'khor lo bzhin du 'khor
[\[192a.6\]]ba ni/_yi ge 'khor lo zhes pa ni yi ge a gcig po las ka la sogs pa du ma'i ting nge 'dzin gyi rang bzhin gyi 'khor lo lta bur 'khor ba'o zhes pa'o/_/sngags pa'i yi ge 'khor lo de shes na/_rtag tu ji ltar mdzes pa ni/_bcom ldan 'das rnam par snang mdzad 'khor lo
[\[192a.7\]]bskor ba bzhin no zhes pa ni sngags pas gong du smos pa'i yi ge 'khor lo zhe na/_bcom ldan 'das rnam par snang mdzad las dang spyod pa thams cad du spyod nus pa bzhin du 'gyur ro zhes pa'o/_/mdzes pa zhes pa ni spyod pa'i tshig tu shes par bya'o/_/da ni sangs rgyas bcom ldan
[\[192b\]]
[\[192b.1\]]'das kyi sku mi zad pa dang /_gsung mi zad pa dang /_yid mi zad pa rdo rje'i rgyan rnams de dkyil 'khor du byin gyis brlabs pa la sku mi zad pa dang /_gsung mi zad pa'i byin gyis brlabs kyi dkyil 'khor la snying rje chen po'i snying po 'byung ba dang /_yi ge 'khor lo bskor ba'i
[\[192b.2\]]dkyil 'khor ni gong du bshad zin/_yid mi zad pa'i dkyil 'khor chos kyi sku'i byin gyis brlabs su 'gyur ba de bstan te/_de'i zhar la gong du dkyil 'khor gnyis bshad pa'i cho ga'o/_/lhag ma slob dpon gyi mtshan nyid dang /_slob ma'i mtshan nyid la sogs pa dang /_dkyil
[\[192b.3\]]'khor gyi yo byad du byis pa rnams la gong du rgyas pa ma smos shing /_ma rdzogs pa rnams dang sbyin sreg gi cho ga la sogs pa 'di nyid du rgyas par bshad de/_de la chos kyi sku ni mtshan mas bstan pa las 'das te/_dngos po med pas bstan du mi mngon pa la yon tan
[\[192b.4\]]gyi rjes su mthun pa las bstan par bya ste/_chos kyi sku'i yon tan ni phyin ci ma log pa dang mi 'gyur bar yongs su rdzogs pa'i rang bzhin dang /_rnam par rtog pa thams cad spangs pa dang /_nyon mongs pa thams cad las rnam par grol ba dang /_bya ba thams cad byed
[\[192b.5\]]nus pa'i rang bzhin te/_de'i rjes su mthun pa'i sgo nas de bstan pa ni/_sa dang chu dang me dang rlung rnams kyi dkyil 'khor du byin gyis brlabs te/_sa ni brtan zhing mi 'gyur ba yongs su rdzogs pa'i mtshan nyid rdo rje dang 'dra bas/_dbang chen gyi rdo rje'i dkyil 'khor du
[\[192b.6\]]byin gyis brlabs te bstan pa'o/_/rnam par rtog pa thams cad spangs pa'i rang bzhin ni/_chu'i dkyil 'khor du byin gyis brlabs nas bstan pa ste/_chu ni thams cad 'khru bar byed pa'i rang bzhin no/_/de'i snying po ba ni snga ma bzhin du shes par bya'o/_/nyon mongs pa
[\[192b.7\]]thams cad las rnam par grol ba'i mtshan nyid ni/_me'i dkyil 'khor du byin gyis brlabs pa ste/_me'i rang bzhin bsreg par bya ba dang /_yi ger chos thams cad rdul dang bral bar ston pa'i phyir ro/_/bya ba thams cad nus pa ni rlung gi dkyil 'khor du byin gyis
[\[193a\]]
[\[193a.1\]]brlabs pa ste/_rlung ni kun du 'gro zhing thams cad 'byed pa'o zhes sngar bshad zin pa'i phyir ro/_/de ltar chos kyi sku byin gyis brlabs su gyur pa gsang ba'i dkyil 'khor de dang /_dkyil 'khor sum char cho ga rdzogs par bshad pa'i phyir/_bcom ldan 'das
[\[193a.2\]]ting nge 'dzin de la mnyam par zhugs te/_de yang ci byas nas zhugs she na/_gsungs pa bcom ldan 'das kyis sems can gyi khams thams cad du de bzhin gshegs pa'i spyan gyis gzigs nas zhes pa ste/_de bzhin gshegs pa'i ye shes kyis gzigs nas zhes pa'i don to/_/
[\[193a.3\]]chos kyi dbyings kyi mdzod rnam par 'phrul pa de bzhin gshegs pa mnyam pa'i rgyan gyi snying po zhes bya ba'i ting nge 'dzin la mnyam par zhugs so zhes pa chos kyi dbyings ni de bzhin nyid de/_de las sku mi zad pa la sogs pa'i rdo rje'i rgyan rnams kyi mtshan nyid 'byung ba ni/_de bzhin
[\[193a.4\]]gshegs pa mnyam pa'i rgyan zhes bya ste/_de dag chos kyi dbyings de las 'byung ba na/_chos kyi dbyings de nyid mdzod ces bya'o/_/rnam par sprul pa zhes pa ni/_de las byung ba'i de bzhin gshegs pa rnams rnam pa sna tshogs su spyod pa zhes pa'o/_/mnyam pa zhes pa ni de bzhin gshegs
[\[193a.5\]]pa'i sku 'byung ba de dag nyid tshogs pa dang /_chos kyi sku dang sems can gyi don byed par mnyam pa'i phyir ro/_/rgya cher zhes bya ba ni mang po'i tshig go/_/snying po'o zhes bya ba ni 'byung ba'i gnas te/_ting nge 'dzin de nyid la bya ste/_ting nge 'dzin der zhugs na de lta bur 'byung ba'i phyir/_ting
[\[193a.6\]]nge 'dzin du zhugs nas kyang /_ji ltar bstan zhe na/_gsungs pa chos kyi dbyings mi zad pa mang po mngon par bstan pa dang /_sngags kyi spyod pa 'di las sems can gyi khams ma lus par gdon pa'i yi dam bcas par rdzogs par bya ba'i phyir zhes pa ste/_chos kyi dbyings zhes pa ni
[\[193a.7\]]skabs 'dir sems can gyi khams la bya ste/_de mngon par 'byung ba bstan pa yang las dang tshe'i rnam par smin pa dang /_'bras bu zhes pa la sogs pa'i tshig 'og nas 'byung ba bshad do/_/sngags kyi spyod pa 'di nyid las sems can gyi khams ma lus par gdon par yi dam
[\[193b\]]
[\[193b.1\]]bca' ba rdzogs par bya ba'i phyir zhes pa ni snying rje chen po 'byung ba'i dkyil 'khor dang /_yi ge 'khor lo bskor ba'i dkyil 'khor bstan du zin kyang /_/gsang ba'i dkyil 'khor ma bstan na/_dam tshig lnga la sogs pa dang yang ldan par mi 'gyur la/_de'i zhar la snga ma'i cho ga lhag ma
[\[193b.2\]]rnams kyang rdzogs par bshad par bya ba ma bstan na/_sngags pa rdzogs par mi 'gyur bas/_dam tshig ma rdzogs par 'gyur te/_de bas na de dag kun rdzogs par bstan na/_sems can gyi khams ma lus par gdon pa'i yi dam bcas pa rdzogs par 'gyur ro/_/de nas 'di ltar
[\[193b.3\]]sems can gyi khams su rnam par sprul pa'i sgo nas las dang tshe'i rnam par smin pa dang /_'bras bu za ba dang /_/zar 'jug pa dang /_kha dog dang /_dbyibs dang /_dbyangs dang /_'gro ba dang /_spyod pa dang /_nges pa'i tshig 'byung ba dang /_ji lta bur bsams pa bzhin pas
[\[193b.4\]]sems can thams cad so sor mgu bar byed pa/_ba spu'i bu ga thams cad nas chos kyi dbyings nas rnam par 'phel ba'i sku 'byung zhes pa ni/_de ltar bcom ldan 'das ting nge 'dzin la mnyam par zhugs ma thag tu bcom ldan 'das kyi sku ba spu'i
[\[193b.5\]]bu ga thams cad du de bzhin gshegs pa'i sku sems can thams cad dang rjes su mthun pa/_las dang tshe'i rnam par smin pa dang /_'bras bu dang /_za ba dang zar 'jug pa la sogs pa ston pa 'byung po zhes pa ste/_las kyi rnam par smin pa dang tshe'i 'bras bu za bar ston pa'i las legs nyes ci spyad pa'i 'bras bu bde ba dang sdug bsngal
[\[193b.6\]]rnam par rang rang spyod pa snang ba'o/_/zar 'jug pa ni rgyal po dang sems can dmyal ba'i srung ma la sogs pa lta bu ste/_de dag gis dbang byas nas gzhan rnams la bde ba dang sdug bsngal spyod du 'jug pa'o/_/de dag nyid kyi bye brag tu gsungs pa/_gzugs dang kha dog dang zhes pa la sogs
[\[193b.7\]]pa ste/_sems can rnams kyi gzugs dang kha dog dang bsam pa la sogs pa'i rjes su mthun par chos 'chad pa'i sku rnams 'byung ngo zhes pa dang sbyar te/_de bas na gsungs pa/_sems can thams cad so sor mgu bar byed pa zhes pa'o/_/sems can gyi khams su rnam par sprul
[\[194a\]]
[\[194a.1\]]pa'i sgo'o zhes pa'i tshig gong ma de ba spu'i khung bu zhes pa dang sbyar ro/_/de bzhin gshegs pa'i sku ba spu'i khung bu de sems can gyi khams rnam par sprul pa las dang che'i rnam par smin pa dang /_'bras bu za ba dang zar 'jug pa rnams snang ba'i sku rnams 'byung ba'i sgo yin pa'i
[\[194a.2\]]phyir ro/_/de byung nas nam mkha' dang 'dra ba 'jig rten gyi khams rgyas par khyab pa dang /_dbyangs sgra gcig tu chos dbyings rig par byed cing /_de bzhin gshegs pa 'byung bar 'gyur ba'i tshigs su bcad pa 'di skad ces bsgrags so zhes pa ni tshig tu 'og nas 'byung ba de bsgrags te/_
[\[194a.3\]]de yang thams cad tshig gcig tu sgra sgrogs pa na/_sems can gyi khams thams cad du thos shing chud par byed pa ste/_chos kyi dbyings zhes pa'i tshig ni 'dir sems can gyi khams su shes par bya'o/_/de skad du/_sgra sgrogs pa'i tshigs su bcad pa de chos kyi dbyings su dmigs pa
[\[194a.4\]]pa'i tshig ste/_tshigs su bcad pa bstan pa de la chud cing goms par byas nas/_de bzhin gshegs par 'gyur bas na/_de bzhin gshegs pa 'byung bar 'gyur ba'i tshigs su bcad pa zhes bya ste/_tshigs su bcad pa gsungs pa 'di ltar gang nas 'byung ba de kun zhes pa nas/_
[\[194a.5\]]sangs rgyas rdzogs pas bshad pa'o/_/zhes pa'i bar du ste/_gang nas zhes pa ni chos rnams kyi mtshan nyid nas zhes pa'o/_/'byung ba de kun zhes pa ni sangs rgyas dang nyan thos la sogs pa ming gis smos pa rnams te/_mdo ra na chos rnams kyi chos nyid mtshan nyid ni chos kyi dbyings de
[\[194a.6\]]bzhin nyid las sangs rgyas dang nyan thos dang byang chub sems dpa' dang /_kun du sangs rgyas pa dang /_sems can gyi 'jig rten dang /_snod kyi 'jig rten dang chos rnams 'byung zhing gnas pa dag 'byung ste/_de dag rtag tu ji ltar 'byung ba shes rab dang thabs su ldan pas lam 'di
[\[194a.7\]]khyed kyis bsgom par gyis shig ces pa ste/_de yang rdzogs pa'i sangs rgyas kyis bshad pa zhes pa'o/_/rnam par brtag pa'o zhes pa na kun rdzob tu 'ang zhes pa ste/_mdor na chos rnams kyi dbyings mtshan nyid dang 'dra ba dang /_de'i dbang gis de bzhin gshegs pa las sprul pa'i
[\[194b\]]
[\[194b.1\]]sku la sogs pa 'byung ba dang de la dmigs nas nyan thos dang rang sangs rgyas la sogs pa mthar sangs rgyas pa'i bar du/_ji ltar 'grub par 'gyur ba'i lam de khyed kyis shes par byos shig ces pa'o/_/de ltar bcom ldan 'das ting nge 'dzin der zhugs nas/_'jig rten pa'i
[\[194b.2\]]tshig dang 'jig rten las 'das pa gnyis bstan te/_'jig rten pa'i las dang /_tshe'i rnam par smin pa dang /_'bras bu za ba dang zar 'jug pa la sogs pa'o/_/'jig rten las 'das pa ni tshigs su bcad pa'i 'di nyid do/_/de nas bcom ldan 'das rnam par snang mdzad kyi sems kyi dbang
[\[194b.3\]]tsam gyis spu'i bu ga thams cad nas/_sangs rgyas 'byung ba'i rgyu byin gyi rlabs chos kyi dbyings las 'phrul pa de bzhin gshegs pa'i sku chos kyi dbyings thams cad du/_rang gi sku rig par byed pa/_sprul pa'i sprin khyab par byas nas/_chos kyi dbyings rang rang gi gnas su slar zhugs so zhes pa
[\[194b.4\]]ni/_gong du bcom ldan 'das kyis ba spu'i bu ga thams cad nas/_chos kyi dbyings nas 'phrul pa'i sku 'byung ba de dag bcom ldan 'das rnam par snang mdzad kyi sems kyi dbang tsam gyis/_sangs rgyas kyi sku mngon par byang chub pa dang /_chos kyi 'khor lo bskor ba la sogs pa sems can gyi
[\[194b.5\]]khams thams cad du rang gi sku rig par byed pa/_sprul pa'i sku mang pos khyab par byas nas/_sems kyi dbang tsam gyis rang rang gi chos kyi dbyings su slar zhugs pa bstan to zhes pa ste/_sems kyi dbang tsam gyis zhes pa ni/_bcom ldan 'das rnam par snang mdzad de/_sgrub pa po lta bur blta/_
[\[194b.6\]]sprul pa'i sku rnams 'byung ba ni bsgrub pa'i lha rnams lta bur blta'o/_/chos kyi dbyings kyi las 'phrul pa'i de bzhin gshegs pa'i sku zhes pa ni/_chos kyi dbyings kyi byin gyi rlabs kyi bcom ldan 'das rnam par snang mdzad kyi sprul pa'i sku rnams 'byung zhes pa ste/_des kyang chos kyi
[\[194b.7\]]dbyings kyi byin gyi rlabs dang /_sgrub pa po'i sems kyi dbang tsam gyis rang gi sku'i gzugs su snang bar gyur pa/_ma 'ongs pa'i gdul ba'i 'gro ba rnams la bstan pa'o/_/chos kyi dbyings rang rang gi gnas su slar zhugs so zhes pa ni slar bsdu'i bu ga rnams su zhugs pa la ni mi bya'i/_gang
[\[195a\]]
[\[195a.1\]]du byung ba de dag gi gnas nyid du chos kyi dbyings stong pa nyid kyi rang bzhin du mi snang bar gyur pa la bya'o/_/de ltar bcom ldan 'das kyis rang gis sku las de bzhin gshegs pa'i sku rnams 'byung bas/_sems can gyi khams thams cad du khyab par byas te/_slar
[\[195a.2\]]mi snang bar gyur pa bstan nas/_yid mi zad pa'i rdo rje'i byin gyi rlabs gsang ba'i dkyil 'khor dang dkyil 'khor gsum gyi cho ga'i lhag ma rnams bshad par gsungs pa/_de nas bcom ldan 'das kyis phyag na rdo rje byang chub sems dpa' la bka' stsal pa zhes pa la sogs pa ste/_
[\[195a.3\]]gsang ba zhes pa ni dkyil 'khor 'di'i yid kyi rang bzhin chos kyi sku'i byin gyis brlabs pas yid kyi rang bzhin chos kyi sku ste/_dngos por bstan pa'i rang bzhin ma yin to/_phra bas na gsang ba zhes bya'o/_/gnyis su na sku dang gsung gi rang bzhin phyag bzhin phyag rgya'i rang bzhin du bsgyur bas sku
[\[195a.4\]]dang gsung du mi mngon pa la'ang bya'o/_/lha rnams gshegs pa'i gnas zhes pa ni/_dbang chen la sogs pa'i dkyil 'khor de dag lha rnams byin gyis brlab pa'i gnas yin pa'i phyir ro/_/rang gi sa bon gyi mtshan mas btab pa zhes pa ni/_dbang chen la sogs pa'i dkyil 'khor
[\[195a.5\]]so so'i sa bon a ba la sogs pa'i mtshan mas btab pa zhes pa'o/_/thog mar dkyil 'khor sngags pa yis/_/bdag gi lus la dgod do zhes pa ni/_tshon dgye ba la sogs pa'i sngon rol du/_sngags pa sbyor ba'i stan sngar bshad pa la gnas nas/_snga ma bzhin du dbang chen la sogs
[\[195a.6\]]pa'i dkyil 'khor lus la rim bzhin du bzhag go zhes pa ste/_de bas na gsungs pa/_rkang pa nas rked pa'i bar du ni bsam pa yang ni dbang chen du/_de nas snying ga'i bar du ni chur bsam mo/_/chu yan chad ni me ru ste/_me yan chad ni rlung du yang zhes pa ste/_chu yan chad me ru ste zhes pa ni/_snying
[\[195a.7\]]g.yan chad me ru bsam par gsal na me yan chad ni rlung du yang zhes pa ni/_rlung du gang yan chad bsam pa'i mtshams gsal bar ma smos kyang dbang po chen po'o/_/snying po las smin mtshams su yi ge hUM bsam par gsungs pas/_smin mtshams yan chad rlung gi dkyil 'khor bsam par shes
[\[195b\]]
[\[195b.1\]]par bya'o/_/mkhas pa yis ni bsams nas su/_/de nas sa la gzugs bzhag go/_/zhes pa ni sngags pas de lta bu'i ting nge 'dzin byas nas/_gzugs brnyan gyi dkyil 'khor sa la bri bra bya'o zhes pa'o/_/de nas phyag na rdo rjes bcom ldan 'das rnam par snang mdzad kyi lus dang ngag dang yid kyi
[\[195b.2\]]sa la zhugs nas zhes pa ni bcom ldan 'das kyi lus dang ngag dang yid mi zad pa'i rdo rje rgyan la zhugs zhes pa'o/_/chos mnyam pa la bltas te zhes pa ni/_don dam par yang chos thams cad stong pa nyid kyi rang bzhin mnyam pa'o/_/kun rdzob tu yang de bzhin gshegs pa'i sku la sogs pa dang /_
[\[195b.3\]]sems can gyi khams ji snyed par mnyam pa la bya'o/_/ma 'ongs pa'i 'gro ba rnams la bltas nas zhes pa ni/_ma 'ongs pa'i 'gro ba rnams kyi don du sngags kyi rgyal po 'di smras so zhes pa ste/_ma 'ongs pa'i dus na sngags pas dkyil 'khor 'dri ba'i sngon rol du/_
[\[195b.4\]]sngags kyi rgyal po 'di bsnyen par byas nas/_dkyil 'khor 'dri ba'i phyir dang /_sngags 'di'i don la 'jug pa dang 'dis bsrung bar bya pa'i phyir ro/_/phyag na rdo rje de gsang ba'i bdag pos smras ma thag tu zhes pa nas/_rdzogs pa'i sangs rgyas dpang du 'gyur/_/'jig rten khams na bzhugs pa zhes pa'i bar du phyag
[\[195b.5\]]na rdo rje rig pa'i rgyal po 'di smras pa'i rjes su bsngags pa gsungs so/_/de nas dpal ldan rdo rje 'chang /_/zhes pa nas/_chos rnams mtshan nyid de 'dra'o/_/zhes pa'i bar du gong du bcom ldan 'das kyis tshigs su bcad pa gsungs te/_the tshom dang yid gnyis med par lam 'di khyed kyis
[\[195b.6\]]sgoms shig ces gdams pa de nyid kyi don te/_phyag na rdo rje ji ltar chud pa ltar/_/bcom ldan 'das la bsnyad pa ste/_chud pa de yang bcom ldan 'das kyi byin gyis rlabs su chud do zhes gsungs so/_/de nas dpal ldan rdo rje 'chang /_/bsam pa rab tu rangs mgu ba/_/zhes pa la sogs pa ste/_
[\[195b.7\]]bdag ni sangs rgyas bcom ldan 'das rnams kyis dgongs zhes pa ni/_phyogs bcu'i sangs rgyas thams cad kyis phyag g.yas pa brkyang ste/_spyi bor bzhag nas byin gyis brlabs zhes pa'o/_/chos de dag ni mtshan nyid med de zhes pa'i phung po dang /_khams dang skye mched la sogs pa'i tshes
[\[196a\]]
[\[196a.1\]]rnams rang bzhin gyis 'od gsal ba ni mtshan ma dang bral ba'o/_/gnas med pa ni pha rol po rnams kyi cha shas can la sogs pa kun gyi gnas su brtags pa de yod pa ma yin zhes so/_/ngo bo ma yin zhes bya ba ni/_bdag dang bdag gi rang bzhin yod pa ma yin zhes pa'o/_/las
[\[196a.2\]]dang tshe las rnam par bral/_/zhes pa ni chos rnams kyi rgyu dang 'bras bu'i rang bzhin med ces pa ste/_de ltar rgyu dang 'bras bu'i rang bzhin med pas na/_mtshan nyid med pa zhes pa la sogs pa'i tshig gong ma dang sbyar ro/_/rdzogs pa'i sangs rgyas rang bzhin zhes pa ni/_chos thams cad dngos
[\[196a.3\]]po yod pa gang yang ma yin te/_'du shes tsam du zad do zhes pa'o/_/mgon po rnams kyi thabs kyis ni/_/snying rje dbang du gyur pas su/_/chud par byas nas chud par bya'o/_/zhes pa ni chos kyi mtshan nyid de 'dra ba ni/_bcom ldan 'das kyi thugs rje chen po'i thabs kyi sgo nas byin gyis brlabs
[\[196a.4\]]pas bdag cag gi chud do zhes pa'o/_/de ltar phyag na rdo rje gsang ba'i bdag pos gleng pa'i tshigs su bcad pa de ched du smras nas zhes pa nas/_las dang skye ba las thar par ni/_ji ltar sngags pa nam zhig 'gyur/_/zhes pa'i bar du gsang ba'i dkyil 'khor bri ba dang /_dkyil 'khor gsum char gyi
[\[196a.5\]]cho ga'i lhag ma rnams dris pa ste/_slob dpon gyi ting nge 'dzin dang dbang bskur ba'i cho ga rnams ma gtogs par gzhan thams cad dkyil 'khor gsum char cho ga mthun par shes par bya'o/_/snying rje chen po 'byung ba'i dkyil 'khor gyi rgyal po'i de'i the tshom bcad pa dang zhes pa ni dkyil 'khor
[\[196a.6\]]gsum char yang snying rje chen po las byung bas na/_gsang ba'i dkyil 'khor la snying rje chen po 'byung ba zhes pa'o/_/the tshom bcad pa ni 'og nas 'byung ba'i don rnams ma bshad na/_cho ga rnams ma rdzogs pas ma 'ongs pa'i 'gro ba rnams the tshom can du 'gyur te/_de bas na de dag gi the tshom
[\[196a.7\]]bcad pa'i phyir zhes pa ste/_ma 'ongs pa'i 'gro ba rnams la brtags nas zhes pa la sogs pa ste dngos kyis gsungs pa'o/_/dngos po 'di rnams dris pa'i lan ni/_'og nas zhib tu 'byung bas na/_de dang sbyar bar bya'o/_/da ni 'og tu phyag na rdo rjes bcom ldan 'das kyis bshad pa'i
[\[196b\]]
[\[196b.1\]]skabs la bab ste/_de nas sangs rgyas kun mkhyen la sogs pa'o/_/phyag na rdo rjes dris pa rnams kyang bcom ldan 'das kyis spyir bsdus te/_rnam pa gsum du byas nas gsungs pa/_gsang ba'i dkyil 'khor bri ba dang /_/lha rnams dgod pa'i gnas kyang ni/_/snying rje chen po'i rtsa las
[\[196b.2\]]byung /_/theg pa chen po'i gnas mchog ste/_/sangs rgyas kun gyi gsang chen po/_/khyod kyis kun kyang dris pa ni/_/mdo ru yang ni bstan par bya'o/_/zhes pa ste/_de la/_lha rnams dgod pa'i gnas kyang ni/_/zhes pas 'jig rten dang 'jig rten las 'das pa'i lha'i bye brag dang /_lha de
[\[196b.3\]]rnams kyi kha dog la sogs dris pa dang /_lha rnams kyi gnas dbang chen la sogs pa'i dkyil 'khor du brtags pa la sogs brtag pa dang /_de dag mdor bsdus te gsungs pa'o/_/theg pa chen po'i gnas mchog de/_/zhes pa ni sngags pa byang chub sems dpa' dang thams cad mkhyen
[\[196b.4\]]par ji ltar 'gyur/_bden pa thob pa ji ltar zhes pa dris pa de dag bsdus te gsungs pa ste/_tshig de dag ni byang chub tu gzhol ba'i tshig pas theg pa chen po'i lam mchog ces bya'o/_/gzhan rnams kyang theg pa chen po'i tshig yin mod kyi/_gzhan pas 'di nye zhing gtso bo'i phyir ro/_/de gnyis
[\[196b.5\]]las gzhan pa slob dpon gyi mtshan nyid dang /_tshon 'gyed pa la sogs pa ji srid dris pa de dag thams cad gsang ba'i dkyil 'khor bri ba zhes pa'i nang du 'dus par rig par bya'o/_/de la skabs 'dir gsang ba'i dkyil 'khor zhes pa ni dkyil 'khor gsum char gyi cho ga spyir dris pa'i dngos po de
[\[196b.6\]]dag nyid chen po 'byung ba'i rgyu zhes pa'o/_/dam tshig can ma yin pa las mi bstan pas gsang zhes bya'o/_/gzhan ni gong du smos pa bzhin no/_/'byung ba chen po zhes gong du dris pa de dag thams cad bla na med pa'i byang chub kyi rgyu she dag dris pa'i dngos po de dag nyid chen po 'byung ba'i rgyu zhes bya'o/_/
[\[196b.7\]]snying rje chen po rtsa las 'byung /_/zhes pa ni dkyil 'khor de dag snying rje chen po las byung bas/_de'i yo byad dris pa'i dngos po de dag snying rje chen po'i rtsi las 'byung zhes bya'o/_/sangs rgyas rdzogs pa'i gsang chen po/_/zhes pa ni theg pa chen po'i gnas mchog de dag la sogs pa snod ma yin
[\[197a\]]
[\[197a.1\]]pa'i sems can rnams la mi bshad pas gsang ba chen po zhes bya'o/_/dkyil 'khor gyi ni thog ma ru/_/zhes pa nas/_so so'i las la 'dod bzhin du'o/_/zhes pa'i bar du'o zhes pa dkyil 'khor bri ba'i sngon rol du/_slob dpon gyis bdag dang slob ma bsrung ba la
[\[197a.2\]]sogs pa'i las byas pa'i sngags rnams la yun du bsnyen pa byas nas/_so so'i las la sbyar ro zhes gsang ba'i rgyud la sogs pa nas 'byung ste/_de'i phyir rig pa'i rgyal po'i dkyil 'khor bri ba'i sngon rol du bzlas pa bya ste/_mtshan ma byung ba'i bar du bzlas na/_de dag thams cad
[\[197a.3\]]mtshan ma byas par 'gyur ro/_/'di'i mtshan ma yang dkyil 'khor gyi lhag mar gnas pa na/_sngags pa'i rmi lam du sangs rgyas dang byang chub sems dpa' rnams dkyil 'khor bri ba'i las rtsom pa mthong na zhes pa dang sbyar ro/_/yan lag bcu gnyis tshig las byung /_/zhes pa ni yig 'bru yan
[\[197a.4\]]lag bcu gnyis sngags tshig tu gyur pa la yang bya/_gnyis su na yi ge 'bru bcu gnyis las/_don dam pa'i mtshan nyid du chud par 'gyur ba la yang bya ste/_yan lag ces pa ni yi ge 'bru'o/_/pad ces pa ni chud pa la bya'o/_/rig pa'i rgyal po stobs chen po/_/zhes pa ni don dam par
[\[197a.5\]]kyang stong pa nyid kyi rang bzhin ston par byed pa dang /_kun rdzob tu yang sprul pa la sogs pa byed pas na mthu che ba'o/_/de nas rim gyis bzlas par bya/_/zhes pa ni rtsa ba dang snying po dang nye ba'i snying po rim bzhin bzlas zhes pa ste tshig bcu gnyis po tshang bar bzlas zhes pa'o/_/rang gi ting
[\[197a.6\]]'dzin la gnas te/_/zhes pa ni slob dpon rang gi ting nge 'dzin la rigs gsum gyi snying po gnas gsum du bzhag pa dang /_dpa' po chen po'i snying po gnas lngar dgod pa dang /_yan lag thams cad du yi ge dgod pa gang yang rung ba'i ting nge 'dzin la gnas nas bzlas par bya'o zhes pa'o/_/ji
[\[197a.7\]]ltar rim pa'i tshul shes nas/_/so so'i las la 'dod bzhin du'o/_/zhes pa de ltar rim pa dang sngon du bsnyen pa byas nas/_bdag dang /_gnas dang /_slob ma srung ba la sogs pa'i sngags rnams ji ltar rim par sbyar ro zhes pa ste/_rig pa'i rgyal po 'di sngon du bsnyen pa bya ba yang dkyil
[\[197b\]]
[\[197b.1\]]'khor gsum du sbyar bar shes par bya'o/_/slob dpon gnyis su shes par bya/_/zhes pa nas/_sangs rgyas rkang gnyis gtso bos so/_/zhes pa'i bar du slob dpon gyi mtshan nyid dang bye brag bshad pa ste/_de 'ang spyi'i mtshan nyid dang bye brag bshad pa ste/_de la spyi'i mtshan nyid ni/_
[\[197b.2\]]theg pa gsum 'byed mkhas pa/_byang chub kyi sems dang ldan pa zhes pa la sogs pa sngar bshad zin to/_/'dir ni zab cing rgya che ba la mos pa dang /_dmigs pa can gyi bye brag bshad pa ste de bas na/_de yi mtshan ma rtogs par bya/_/zab mo dang yang ba yin zhes pa la mos pa'o/_/
[\[197b.3\]]phyag rgya sngags rgyud rtogs pa ste/_/zhes pa ni slob dpon gnyis kyi spyi'i mtshan nyid de phyag rgya dang sngags rnams gzhung las ji skad bshad pa bzhin shes pa zhes pa'o/_/zab ste rgya cher shes par bya/_/zhes pa nas/_mthong ba'i chos ni rnam par spang ba'o/_/zhes pa'i bar du zab cing
[\[197b.4\]]rgya che ba la mos pa'i slob dpon gyi bye brag ste zab pa ni stong pa nyid dmigs su med pa la mos pas/_de'i sems kyi rgyud sus kyang rig par mi nus te dpag dka' zhes pa'o/_/rgya chen po'i don dam par chos thams cad stong pa nyid nam mkha'i rang bzhin lta bur chud pa'o/_/kun rdzob tu 'ang sgyu
[\[197b.5\]]ma dang smig rgyu lta bur shes nas/_mchod pa la sogs pa rgya chen por sbyor ba'o/_/sems can rnams la yid mi ches pa ni sems can rnams dang /_spyod lam mi mthun pas gcig la gcig yid mi rton pa'o/_/sangs rgyas rnams kyi sras mchog ste/_/zhes pa ni sangs rgyas
[\[197b.6\]]kyi spyod pa dang rjes su mthun pa'i phyir te/_'jig rten na yang ba'i spyod pa dang mi 'gal bar spyod pa ni be'u mchog ces bya'o/_/mthong ba'i chos ni rnam par spang ba'o/_/zhes pa ni 'jig rten gyi kun rdzob kyi chos rnams lam chags pa'o zhes pa'o/_/gnyis po da ltar yis ni zhes pa nas/_
[\[197b.7\]]sangs rgyas rkang gnyis gtso bos so/_/zhes pa'i bar du dmigs pa can gyi slob dpon gyi bye brag ste/_mthong ba yi ni chos kyis su/_/mos nas dmigs par 'gyur ba ste/_/zhes pa ni nyan pa dang bsam pa'i shes rab kyis sngags kyi rgyud la sogs pa thos shing /_bsam pa stong pa'i rang bzhin
[\[198a\]]
[\[198a.1\]]du mos su zin kyang bsgom pa'i shes rab kyis goms par bya bar mi nus pas/_phyi rol gyi spyod pa rnams la mos par 'gyur te/_de 'jig rten gyi dkyil 'khor tshon la sogs pas bri bar bcom ldan 'das kyis dbang bskur zhing lung stsal to zhes pa'o/_/'jig rten gyi dkyil
[\[198a.2\]]'khor zhes pa ni tshon la sogs pas bris nas 'jig rten pa rnams kyi lta ba'i spyod yul du gyur pas 'jig rten gyi dkyil 'khor zhes bya'i mu stegs pa la sogs pa'i dkyil 'khor la ni mi bya'o/_/de bas na slob dpon dmigs pa can gyis phyi rol gyi tshon la sogs pas dkyil 'khor bri bar
[\[198a.3\]]dbang bskur gyi/_sems kyi dbang du mi 'gyur bas yid kyis dkyil 'khor bri bas ni dbang mi bskur ro/_/zab cing rgya che ba la mos pa'i slob dpon de ni phyi'i dkyil 'khor dang /_nang gi dkyil 'khor gnyis ka bri bar dbang bskur te phyi rol gyi spyod pa rnams la mi chags shing /_sems kyi
[\[198a.4\]]dbang du gyur pas nang gi dkyil 'khor bri bar dbang bskur ro/_/slob ma rnams kyi yid dang sbyar ba'i phyir phyi rol gyi dkyil 'khor yang bri bar gsungs so/_/slob ma rnams rig bya zhes pa nas/_slob ma de ni rgyal ba'i mchog_/ces bya ba'i bar du slob ma'i bye brag bshad pa ste dus dang dus ma yin
[\[198a.5\]]par dbye ba zhes pa ni spyir slob ma rnam pa bzhi slob ma kha cig sngags kyi rgyud la sogs pa thos shing shes/_byang chub kyi sems kyang bsgoms pas ni dkyil 'khor du bcug pa nyid kyi tshe na bsgrub par dbang bskur/_byang chub kyi sems dang mi ldan pas kyang slob dpon dmigs pa can gyi mtshan nyid
[\[198a.6\]]dang ldan na de nyid kyi tshe na slob dpon du dbang bskur bar bya ste/_de dag ni gcig ni de'i dus na bsgrub ces pa'o/_/gcig ni sngags kyi rgyud la sogs pa thos shing shes kyang byang chub kyi sems ma bsgoms na bsgrub par mi rung ste/_der dkyil 'khor du bcug nas byang chub kyi sems bsgom pa'i
[\[198a.7\]]thabs bstan te/_byang chub kyi sems goms par gyur na/_phyis sgrub par dbang bskur bar bya ba ni gnyis po'i dus na bsgrub pa'o/_/de bzhin du slob dpon du dbang bskur na yang sngar sngags kyi rgyud la sogs pa ni mi shes na/_der dbang mi bskur bar sngags kyi rgyud la sogs pa rdzogs par
[\[198b\]]
[\[198b.1\]]slob tu bcug ste slob dpon gyi mtshan nyid dang ldan na/_slob dpon du dbang bskur ba ni gnyis po'i dus na bsgrub pa'o/_/de kha cig snga nas kyang rgyud la sogs pa mi shes shing byang chub kyi sems kyang ma bsgoms/_phyis kyang mi slob la/_sgom par mi 'gyur ba'i phyir dkyil 'khor du
[\[198b.2\]]gzud pa tsam yin gyi dus gnyis kar yang slob dpon dang /_bsgrub par dbang mi bskur ba ni gnyis kar ma yin zhes pa'o/_/mtshan rnams kun ni rdzogs pa'o/_/slob ma de ni rgyal ba'i mchog_/ces pa ni rgyud la sogs pa yang rdzogs par shes/_byang chub kyi sems kyang tshul
[\[198b.3\]]bzhin du bsgoms/_'ga' zhig bsod nams spel ba'i phyir dkyil 'khor du zhugs pa de yang slob ma'i grangs su yang gtogs te/_de ni dbang la sogs pa bskur bas 'dir dbang la sogs pa gdod bskur mi dgos te/_de ni mtshan rnams kun rdzogs pa/_/zhes bya'o/_/da
[\[198b.4\]]ni thog mar rig bya ba/_/zhes pa nas/_de bas rtog pa rnams spangs la/_/sa kun yang ni sbyang bar bya'o/_/zhes pa'i bar du sa sbyang bar bshad pa ste/_sa la phyi nang gi rnam pa gnyis te/_de la phyi'i sa sbyang ba ni sngar bshad zin to/_/'dir ni nang gi sa sbyang bar bshad de/_sems kyi
[\[198b.5\]]sa zhes bya ba yin/_/zhes pa'o/_/sbyang ba sngon du bshad pa ste/_/zhes pa ni sngar byang chub kyi sems rang gi sems ji lta bu nyid du shes pa ste kha dog tu yang ma yin/_dbyibs su yang ma yin zhes pa nas rnam pa thams cad du btsal kyang mi rnyed do zhes pa la sogs pa'i bar du ste de'i tshul du
[\[198b.6\]]ting nge 'dzin dag pa dang ji bzhin pa thams cad spangs pa dang /_rnam rtog dang bral bas na sems kyi dri ma dag pa ste/_de ltar dag par byas nas phyi rol gyi dkyil 'khor ram nang gi dkyil 'khor gang yang rung ba bri bar bya'o zhes pa'o/_/de yis ni yongs su sbyang ba zhes pa ni sngar byang chub kyi
[\[198b.7\]]sems sbyang ba bshad pa ste/_sems kyis sbyang bar bya'o zhes pa'o/_/nam zhig nyes dang bral ba ni/_/mi 'jigs pa ni sems kyis zhes pa ni ji ltar phyi rol gyi sa'i nyes pa rus pa dang rdo ba la sogs pa med pa bzhin du/_'dir ni rnam par rtog pa la sogs pa dang 'dod chags la sogs
[\[199a\]]
[\[199a.1\]]pa'i nyon mongs pa rnams dang bral na bgegs la sogs pas skabs mi rnyed pas mi 'jigs pa zhes bya'o/_/de bas na/_gsungs pa de ni dag pa ste/_/nyes pa kun dang bral ba'o/_/zhes pa'o/_/de bas 'di ltar rig par bya/_/zhes pa nas/_rtog pa sdug bsngal rgyud
[\[199a.2\]]'gyur ba'o/_/zhes pa'i bar du phyi rol gyi sa rnams sbyang ba yang byang chub kyi sems dang mi ldan par rtog pa la gnas te sbyong ba ni mi dbang ngo zhes pa ste/_de las gzhan yang ni zhes pa gong gi sbyang ba las gzhan pa ste phyi'i sa la bya'o/_/sngags mkhan rtog pa la gnas te/_/zhes pa ni phung po dang
[\[199a.3\]]khams dang skye mched la sogs pa'i dngos por yod par rtogs te sbyang bar bya ba'i sa dang /_rus pa la sogs pa'i nyes pa yang dngos po yod par rtog cing sa de sbyang na/_de byang chub sems dang mi ldan pas de dag par 'gyur ba ma yin zhes pa ste/_de bas na gsungs pa de bas rnam par spangs
[\[199a.4\]]pa la sogs pa phyi rol gyi sbyang ba/_rgya cher bshad pa de yang rtog pa 'ba' zhig gnas nas sbyang ba ngas bshad pa ni byang chub kyi sems sngon du bar sa de sbyang bar bshad pa ste/_byang chub kyi sems sngon du ba yang ni slob dpon gyi mtshan nyid smos pa nyid na slob dpon shes rab kyi pha rol tu phyin pa'i
[\[199a.5\]]tshul la mkhas pa theg pa gsum 'byed mkhas pa zhes pa la sogs pa smos pas byang chub kyi sems sngon du rig par bya ste/_shes rab kyi pha rol tu phyin pa'i tshul la mkhas pa ni stong pa nyid kyi rang bzhin la mkhas par mngon no/_/theg pa gsum 'byed mkhas pa yang gang zag dang chos la
[\[199a.6\]]bdag med pa'i bye brag la mkhas pas stong pa nyid la mkhas par mngon te/_dkyil 'khor gyi las 'di rnams thams cad kyang slob dpon gyi bya ba byas pas slob dpon de lta bu dang ldan pas sa sbyang bar bya na rtog pa 'ba' zhig la mi gnas kyi byang chub kyi sems dang ldan par 'jig rten pa rnams
[\[199a.7\]]kyi sems dang sbyar ba'i phyir/_phyi rol gyi sa rnams sbyang bar bcom ldan 'das kyis rgya cher bshad pa de'i dgongs pa de ma mos pa rnams kyis shes par mi 'gyur ba zhes pa'o/_/gang gis de lta bu'i rtog pa ma spangs pa de ni sangs rgyas dang thams cad mkhyen pa'i rgyur mi 'gyur ro zhes bya ste/_
[\[199b\]]
[\[199b.1\]]de bas na gsungs pa/_'jig rten du na sangs rgyas ma yin zhes pa la sogs pa/_byang chub sems kyis sbyang ba ru/_/slob ma rnams la nan tan bya/_/zhes pa ni slob ma sbyang ba ste/_de yang smon lam gyi byang chub kyi sems dang 'jug pa byang chub kyi sems gnyis kyis sbyang bar bya ste/_
[\[199b.2\]]'jug pa'i byang chub kyi sems kyis sngar bsgoms na de yang sbyang ba ste/_phyis dkyil 'khor du 'jug kar smon lam gyi byang chub kyi sems sbyin pa dang gnyis kyis sa sbyang ba'o/_/de ste sngar 'jug pa'i byang chub kyi sems goms par ma byas na dkyil 'khor du 'jug pa'i tshe smon lam gyi byang
[\[199b.3\]]chub kyi sems byin la phyis 'jug pa'i byang chub kyi sems sgom du gzhug pa ste/_de ni slob ma rnams byang chub kyi sems kyis sbyang ba'o/_/srung ba mi g.yo mgon po ste/_/yang khams gsum rnams brtul bas zhes pa ni slob ma rnams kyi srung ba ste/_slob ma rnams thog mar nang du 'ong ba'i
[\[199b.4\]]tshe srung ba dang lhag par gnas pa'i tshe srung ba la sogs pa thams cad 'di gnyis gang yang rung bas bsrung zhes pa'o/_/slob ma nam zhig mi g.yo ba/_/dmigs pa rnams kyis nam yang rung /_/de tshe yongs su dag pa ste/_/nam mkha' dri ma med pa'o/_/zhes pa ni slob ma dag pa'i mtshan
[\[199b.5\]]nyid gsungs pa ste/_de yang nam slob ma de sbyor ba la gnas pa'i tshe ting nge 'dzin dag pa dang /_rnam par rtog pa spangs pa dang ji bzhin pa nyid dang bral ba ste dge ba dang mi dge ba gnyis ka la dmigs pas ma g.yos pa dang /_sbyor ba las langs nas yang mchod pa la sogs pa'i dge
[\[199b.6\]]ba ni spyod kyi/_'dod chags la sogs pa'i yul la dmigs pas mi g.yo bar gyur na de dag pa'i mtshan nyid ces pa'o/_/dri med nam mkha' 'dra'o zhes pa ni/_ji ltar nam mkha' cis kyang ma bsdus pa'i tshe/_rang bzhin gyis dngas pa dang /_glo bur gyi sprin la sogs pas chod na
[\[199b.7\]]yang nam mkha' rang bzhin dag pa ste/_de nyams par mi 'gyur ba bzhin du 'di yang ting nge 'dzin la gnas pa'i tshe/_dge ba dang mi dge ba gnyis la rtog pa'i dri ma med pa dang /_ting nge 'dzin las langs pa'i tshe mchod pa la sogs pa'i spyod pa byed kyang sgyu ma la sogs pa'i rang bzhin du
[\[200a\]]
[\[200a.1\]]byed de dngos po yod par rtog pa'i dri mas mi gos pa'i phyir ro/_/byin gyis brlab pa dang po ste/_/yongs su dag ces bya ba yin/_/gnyis po sems kyi skyid bang gis te/_/gzhan gyi su ni ma yin no/_/zhes pa ni sngar snying rje chen pos sa yongs su gzung ba'i tshe dkyil 'khor
[\[200a.2\]]gyis sbyangs pa der/_sangs rgyas lnga bsam pa la sogs pa gsungs pa de nyid 'dir gleng ste/_rim du bshad pa ste/_dkyil 'khor gyi sa de dang por sangs rgyas bcom ldan 'das rnams der bsams nas byin gyis brlab/_de'i 'og tu sems kyis bdag gi bar gzung /_de'i 'og tu sngags
[\[200a.3\]]kyis bsrung ba ste de gsum gyis yongs su gzung gi de las gzhan du ma yin zhes pa'o/_/srad bu rnam pa bzhir bshad de/_/zhes pa nas/_lnga po nam mkha' 'dra bar bshad/_/ces pa'i bar du ni sngar tshon lnga'i srad bu zhes spyir bshad pa ste/_tshon sna lnga gang yin pa 'dir ming gis smos pa
[\[200a.4\]]gsal bar bshad pa'o/_/bar snang la ni bzung nas su/_/de yang dkyil 'khor bri bar bya/_/zhes pa ni dkyil 'khor snga ma la/_lte ba'i thad kar srad bu gzung /_/zhes spyir gsungs kyi dkyil 'khor gar bri bar ma bshad de/_de nyid gsal bar gsungs pa/_bar snang la srad bu bzung nas
[\[200a.5\]]bar snang der dkyil 'khor bri zhes pa'o/_/srad bu gnyis pa de yis nam/_/sa la dkyil 'khor bri bar bya'o/_/zhes pa ni sngar srad bu gnyis po blangs nas kha shar phyogs su blta zhes pa la sogs pa'i spyir smos te/_dkyil 'khor nyid gar bri bzhin du ma bshad de/_de nyid la gsal bar
[\[200a.6\]]gsungs pa/_bar snang la bri zhes pa'i 'og tu srad bu gnyis pa blangs pa des sa la dkyil 'khor bri'o zhes pa'o/_/sangs rgyas kun gyi gdan dang ni/_de'i sras dpa' bo rnams kyis yang /_/pad+mo yid du 'ong mchog ste/_bkra shis 'jig rten gyis bsngags so/_/zhes pa ni gdan
[\[200a.7\]]pad+mo dkar pos bya'o zhes pa ste/_yid las byung ba'i mchog ces pa ni sngar bzlas pa'i yan lag bzhi bshad pa'i tshe/_snying gar pad+mo dkar po bsam par bshad par bya ste/_'dir pad+mo dkar po zhes ma bshad pas yid las byung ba'i pad+mo smos pas yid kyis bsams pa'i pad+mo dkar po
[\[200b\]]
[\[200b.1\]]de dang 'dra ba'i gdan bya'o zhes pa'o/_/rang rgyal dgra bcom rnams kyis ni/_/phyogs gcig ces par bsgrags pas na/_/de dag stan du rig par bya'o/_/pad+mo rnams kyi 'dab ma zhes pa ni nyan thos dang rang sangs rgyas ye shes phyogs gcig pa dang ldan pa rnams kyi stan pad+mo dkar po
[\[200b.2\]]'dab ma gcig gi steng du bya zhes pa'o/_/'jig rten gyi lha rnams la zhes pa nas/_rgyal por bsgrags pa de'i stan no/_/zhes pa'i bar du 'jig rten pa'i lha tshangs pa la sogs pa rgyal po chen po'i gzugs can de dag 'dod chags dang bcas pas pad+mo dkar po'i stan du bshad
[\[200b.3\]]pa'o/_/lhag ma rnams ni gar rigs par sa'i rim pa las bsam par bya'o zhes pa ni/_'jig rten gyi 'khor phal pa rnams bla ma'i drung na bla ma dang 'dra ba'i pad+mo'i stan ni mi rigs pas de las dma' ba'i stan rnams gar rigs par bya'o zhes pa ste/_nyan thos dang rang sangs rgyas dang
[\[200b.4\]]'jig rten pa'i lha rnams kyi stan 'dir bshad pa yang /_'di rnams dkyil 'khor 'dir ma smos pas zhar la bshad par shes par bya'o/_/dkyil 'khor bar ma la gshin rje la sogs pa 'jig rten gyi lha rnams smos pa yang de bzhin gshegs pa'i sku las sprul pa sha stag pas pad+mo'i
[\[200b.5\]]gdan nyid du shes par bya'o/_/'jig rten pa rnams kyi ma yin no/_/mchod pa rnams ba bzhir shes par bya'o zhes pa nas/_'jig rten gyi rim bzhin du'o zhes pa'i bar du mchod pa rnams bshad pa ste/_de la spyir mchod pa rnam bzhi ste thal mo sbyar ba dang /_byams pa dang /_snying rje dang /_me
[\[200b.6\]]tog dang bdug pa la sogs pa dang yid kyis mchod pa'o/_/de la sngags pa zab cing rgya che ba las mchod pa ni mchod pa 'di bzhi char spyod de yid kyi mchod pa yang byed/_phyi rol gyi mchod pa yang mthong /_dmigs pa can gyi sngags pa ni phyi rol gyi mchod pa rnams byed kyi/_/ting nge 'dzin mi
[\[200b.7\]]'khrugs pas yid kyi mchod pa med do/_/byams pa dang snying rje ni nan tan gyis mchod pa ste phyi dang nang gi mchod pa gang yang rung ba byas nas/_sems can rnams la byams pa dang snying rje bskyed nas mchod pa de dag nyid sems can rnams la sngo bar byed pa'o/_/de la phyi rol gyi mchod pa
[\[201a\]]
[\[201a.1\]]rnams ni sngar bshad zin to/_/da 'dir ni yid kyi mchod pa bshad par bya ste/_de la/_thal sbyar me tog 'gyur ba yis/_/zhes pa la sogs te de la/_thal sbyar me tog 'gyur ba yis/_/zhes pa ni de thal mo sbyar ba las me tog 'byung ba des mgon po rnams la gsol zhes pa ste/_
[\[201a.2\]]de nyid dgrol ba gsungs pa/_phyag rgya yan lag kun 'byung bas/_/byang chub sems ni rnam bsgoms nas/_/zhes pa ste yid kyi mchod pa bya ba yang thog mar bdag gis phyag rgya 'di bcings pas ji ltar bsams pa bzhin du sangs rgyas dang byang chub sems dpa' rnams la mchod
[\[201a.3\]]pa'i sprin 'byung bar shog cig ces smon lam btab nas stong pa nyid kyi ting nge 'dzin du gnas te byang chub kyi sems de mngon du bya'o/_/de ltar ting nge 'dzin la gnas pa nyid na yang yid la nam mkha' mdzod kyi rig pa bzlas te/_de nas phyag rgya de las mchod pa rgya chen po 'og nas smos pa
[\[201a.4\]]rnams char bzhin bab par bsam mo/_/de ltar bsams nas chos kyi dbyings kyi byin gyis brlab/_ting nge 'dzin gyi dbang dang sngags kyi mthus de'i tshe sangs rgyas kyi spyan sngar char bzhin du bab par gyur te/_de bas na gsungs pa/_de ni nyes med me tog ste/_/zhes pa la sogs pa
[\[201a.5\]]rjes su bsngags pa dang bcas par gsungs so/_/lhag ma rnams kyi lha rnams la/_/zhes pa nas rnam par soms shig_/gar rigs par zhes pa'i bar du gzugs brnyan gyi dkyil 'khor tshon gyis bris pa'i lha rnams la phyi'i mchod pa me tog la sogs pa dbul ba'i rim pa
[\[201a.6\]]bstan pa ste so so'i sngags kyis btab nas thog mar bcom ldan 'das rnam par snang mdzad la sogs pa de bzhin gshegs pa'i rigs mchod de/_de nas pad+mo'i rigs la sogs pa la rim bzhin du mchod pa byas te de bas na gsungs pa/_gang du ji ltar rim bzhin du/_/zhes
[\[201a.7\]]pa la sogs pa'o/_/mthe bong srin lag rtse sbyar te/_/zhes pa nas 'jig rten gyi sde rim bzhin du'o zhes pa'i bar du'o/_/mchod pa rnams dbul ba'i thabs bstan pa ste me tog dbul bar gsungs pa/_mthe bong srin lag rtse sbyar nas/_/zhes pa la sogs pa'i 'jig rten gyi lha rnams
[\[201b\]]
[\[201b.1\]]las gzhan ni lte ba'i thad kar rig par bya'o zhes pa ste/_'jig rten zhes pa ni 'dir gzugs brnyan gyi dkyil 'khor gyi lha rnams la bya ste/_de'i lha rnams la lte ba'i thad ka nas me tog dbul bar bya'o/_/'jig rten las 'das pa'i yid kyi dkyil 'khor rnams la ni snying ga nas dbul bar
[\[201b.2\]]bshad pa'o/_/bdug pa khu tshur rdo rjes so/_/yang na pad+mo phreng gis te/_/bar snang la ni bzung nas su/_/'jig rten mgon po rnams la'o/_/zhes pa ni bdug pa gsol ba ni rdo rje lta bu'i khu tshur ram/_pad+mo'i phyag rgya bcings te/_pog snod can du byas na ni rdo rje khu tshur gyis gzung /_kham phor
[\[201b.3\]]ni pad+ma'i phyag rgyas bzung ste yid kyi dkyil 'khor lha rnams la bar snang la stod de bzung nas gsol zhes pa'o/_/gzugs brnyan gyi dkyil 'khor lha rnams la lte ba'i thad ka nas rim bzhin du gsol zhes pa ste de bas na gsungs pa/_de las lha rnams gzhan dag ni/_/'jig rten gyi
[\[201b.4\]]rim bzhin du zhes pa'o/_/sbyin sreg gnyis su rig par bya ste zhes pa nas/_sngags kyi shes pa med pa'o/_/zhes pa'i bar du phyi nang gnyis kyi sbyin sreg bshad pa ste/_de la phyi'i sbyin sreg ni bsreg par bya ste/_sreg pa'i me la sogs pa phyi'i dngos po gzugs la sogs pa la ltos pa'o/_/
[\[201b.5\]]nang gi sbyin sreg ni de rnams ni sems nyid kyis bya ste/_phyi rol gyi gzugs la sogs pa la ltos pa ma yin te de bas na gsungs pa/_las dang skye ba rnam par bral/_/zhes pa ste phung po dang khams dang skye mched la sogs pa'i chos rnams 'jig par byed pa'i byang chub kyi sems kyis chos rnams
[\[201b.6\]]stong pa zhig ste/_las dang skye ba la sogs pa dmigs su med par rab tu mi 'pho ba'i shes rab kyis chud de yid la phung po la sogs pa dang /_sems dang sems las byung ba rnams kyi rgyu dang 'bras bu dag dmigs su med par gyur pa de ni/_las dang skye ba rnam par bral/_/zhes bya ba ste de la
[\[201b.7\]]sreg par byed pa'i bar du mi 'pho ba'i shes rab bo/_/sreg par byed pa ni las dang skye ba la sogs pa'o/_/sreg pa'i me ni ji bzhin pa dang bral ba'i yid la bya'o/_/sa bon du ni phyis 'gyur zhes pa ni las dang skye ba sred pa'i mtshan nyid stong pa nyid kyi ting nge 'dzin de las langs nas snying rje'i
[\[202a\]]
[\[202a.1\]]dbang gis lha'i gzugs su bya ba la bya ste/_bdag gi lha gang yin pa'i sngags kyi sa bon las lhar bsgyur ba'i rim pa ji skad du gsungs pa'i tshul gyis bdag nyid kyi lha'i gzugs su bsgyur ba la bya ste/_de la dang po phung po la sogs pa 'jig pa'i byang chub kyi sems ni
[\[202a.2\]]'jug pa'i byang chub kyi sems so/_/ji ltar 'jig cing rtog pa de yang spangs te rab tu mi 'phro ba'o/_/shes rab rnam par mi rtog pa las dang skye ba sreg par byed pa so so rang gis rig pa'i mtshan nyid du gnas pa ni byang chub kyi sems so/_/slar rang gi sa bon las lha'i gzugs su bsgyur ba ni
[\[202a.3\]]ldang ba'i byang chub kyi sems so/_/las su 'dod pas sbyin sreg bya/_/zhes pa ni zhi ba dang rgyas pa la sogs pa'i las rnams grub par 'dod pa'i phyir dang nang gi sbyin sreg de bya'o zhes pa ste/_mtshan ma can gyis mtshan ma dang bcas par 'grub/_mtshan ma med pas mtshan ma dang bcas pa
[\[202a.4\]]gnyis ka 'grub/_bya ba dang sbyar te nang gi sbyin sreg phyi rol gyi gzugs la sogs pa la ltos par mtshan ma med pa des kyang shing la sogs pa mtshan ma dang bcas pa rnams 'byung bar 'gyur ro zhes pa'o/_/phyi rol gyi gsum ldan zhing zhes pa ni phyi rol gyi sbyin sreg byed pa na gsum dang ldan par bya ba ni
[\[202a.5\]]zhi ba dang rgyas pa dang mngon par spyod pa'i las gang yang rung ba'i kha dog dang tshul du ldan par bya ba dang rdzas rnams kyang de'i kha dog dang ldan par bsam pa dang /_bdag nyid kyang de'i kha dog dang mtshungs shing ldan pa'i lhar bsgyur ba ste/_de ltar me dang rdzas dang bdag gsum zhib la sogs pa'i
[\[202a.6\]]las gang yang rung ba'i kha dog dang tshul du ldan par bya ba gsum dang ldan pa'o/_/gsum dang ldan pa zhes pa ni zhi ba dang rgyas pa dang mngon par spyod pa'i dkyil 'khor dbang chen dang chu dang rlung gi gnas gsum dang ldan pa'o/_/gsum la gnas te zhes pa ni zhi ba la sogs pa'i zhugs thab
[\[202a.7\]]zlum po dang gru bzhi dang /_gru gsum po la bsreg pa'i rdzas la sogs pa gnas zhes pa'o/_/las gsum ni gnas grub pa zhes pa ni/_zhi ba dang rgyas pa dang mngon par spyod pa'i 'bras bu gsum 'grub pa'o/_/phyi nang gang yang rung ba'i sbyin sreg gi cho ga de las gzhan du byas na de
[\[202b\]]
[\[202b.1\]]dag gi 'bras bu thob par mi 'gyur te/_de bas na gnyis ka'i spyir gsungs pa gang gis gzhan du byas na ni zhes pa la sogs pa'o/_/de bzhin gshegs pas gsungs pa'i sngags dang zhes pa nas/_lha rnams kyang de bzhin te zhes pa'i bar du sngags kyi lha la sogs pa'i
[\[202b.2\]]kha dog dang dbyibs dang tshad rnams bshad pa ste/_de bzhin gshegs pas bsngags pa/_sangs rgyas rdzogs par gsungs pa ni/_/dkar dang ser du rig par bya/_/zhes pa ni de bzhin gshegs pa'i rigs chos thams cad rnam par dag pa'i mtshan nyid zhi ba'i rang bzhin pas
[\[202b.3\]]kha dog dkar por rig par bya'o zhes so/_/sangs rgyas rdzogs par gsungs zhes pa ni shAkya thub pa dang 'phags pa 'jam dpal la sogs pa byang chub sems dpa' kun du sangs rgyas pa rnams kyi ste/_de dag ni ting nge 'dzin las bzhengs nas sems can gyi don la sogs pa spyod pas na tshogs
[\[202b.4\]]mdzad de/_rgyas pa'i mtshan nyid pas kha dog ser por rig par bya'o/_/phyag na rdo rje'i thams cad du/_/zhes pa ni phyag na rdo rje bya ba nan tan gyi ye shes kyi rang bzhin sems can gyi don spyod pa thams cad pas kha dog thams cad du rig par bya'o/_/'jig rten dbang po'i sngags rnams ni/_/dkar
[\[202b.5\]]te las kyi rim pa'o/_/zhes pa ni spyan ras gzigs kyi dbang po so sor rtog pa'i ye shes kyi rang bzhin chos thams cad 'khru bar byed pa'i bdag nyid pas kha dog dkar por shes par bya'o/_/gru bzhi ldan par gdon mi za/_/zlum por yang ni rim bzhin te/_/zla ba kham 'dra khru gsum du/_de 'dra dbyibs
[\[202b.6\]]zhes sgrogs pa yin/_/zhes pa ni lha de rnams kyi dkyil 'khor dbang chen la sogs pa'i dbyibs bshad pa ste rim bzhin du shes par bya'o/_/gzugs ni gnyis su rig par bya/_/bud med dang ni skyes par ro/_/zhes pa ni lha rnams kyi gzugs bshad pa ste/_de la lha rnams kyang rnam pa gsum ste/_
[\[202b.7\]]rnam par smin pa'i gzugs dang gnas yongs su gyur pa dang sprul pa ste/_de la rnam par smin pa'i gzugs ni rang gi las dang bsod nams las skyes pa'o/_/gnas yongs su gyur pa ni bsgrubs pa las grub pa'i gzugs so/_/sprul pa ni ting nge 'dzin la sogs pa'i dbang gis yid la
[\[203a\]]
[\[203a.1\]]bsams par gyur pa ste de dag la la ni skyes par snang /_la la ni bud med du snang ba'o/_/yang na kun du thams cad kyang /_/kha dog gzugs dang dbyibs rnams ni/_/zhes pa yang na gong du kha dog dkar gnag la sogs pa smos pa dang dbyibs gru bzhi la sogs pa smos so/_/
[\[203a.2\]]gzugs bud med dang skyes par smos pa de dag chad pa med de/_de dag kun kyang kha dog thams cad dang dbyibs thams cad dang gzugs thams cad du shes par bya'o zhes pa ste/_ci'i phyir zhe na gsungs pa/_bsam yas ye shes las byung bas/_/de bas de yang bsam yas te/_/zhes
[\[203a.3\]]pa ste de thams cad kyang de bzhin nyid kyi ye shes bsam du med par 'byung ba sha stag gi kha dog dang dbyibs la sogs pa chad pa med pas bsam du med do/_/de yang ci'i phyir zhe na/_sems can don byed tha dad pas/_/ye shes mkhas pas rtag tu mkhyen/_/zhes pa ste de dag kha dog dang
[\[203a.4\]]dbyibs la sogs pa spyad pa med pa yang sems can gyi don sna tshogs la mkhas pa'i ye shes des gdul ba'i 'gro ba dang rjes su mthun pa gzugs la sogs pa ston pa'i phyir ro/_/ji tsam rgya cher yid gyur pa/_/de yi tshad du shes par bya'o/_/stan rnams dang ni phyag rgya dang /_/lha
[\[203a.5\]]rnams go rims kyang de bzhin/_/zhes pa ni lha la sogs pa'i tshad bshad pa ste nang du yid la bsam pa'am phyi rol du bri ba la sogs pa kun kyang yid la ji tsam du 'dod pa de tsam du bsam pa'am bri bar bya zhes pa'o/_/lha rnams rim kyang de bzhin te/_/zhes pa ni dkyil 'khor du bri ba'i
[\[203a.6\]]lha rnams kyang snying po'i dkyil 'khor du bri ba rnams ni dkyil 'khor sa'i zheng che bas lha'i gzugs kyang che bar bya/_de'i go rims kyang de bzhin du rim gyis chud par bya zhes pa'o/_/sangs rgyas gang las byung ba nas/_/phyag rgya'ang de nas byung zhes bya ba ni phyag rgya gang nas byung ba'i khungs bshad
[\[203a.7\]]pa ste/_sangs rgyas rnams kyi chos kyi dbyings las byung ba'i phyag rgya des bdag dang slob ma la sogs pa lha'i lus byin gyis brlab pa dang /_phyag rgya des slob ma la sogs pa bsrung ba ste/_de bsrungs na chos kyi dbyings kyi mtshan nyid kyis btab pas cis kyang mi tshugs par 'gyur ba ni 'jig
[\[203b\]]
[\[203b.1\]]rten rgyal po'i rgya dang ldan pa'i skyes bu la sus kyang gtse bar mi 'gyur ba dang 'dra'o zhes sngar yang zhib tu bshad do/_/de bas chos dbyings mdo ru ni/_/phyag rgya'i mtshan ma zhes kyang bya/_/zhes pa ni mdor na phyag rgya rnams chos kyi dbyings kyi mtshan ma yin par shes par bya'o zhes pa'o/_/
[\[203b.2\]]dbang sbyin rnam gsum rig par bya/_/zhes pa nas/_de'i sngags bsgrags pa yin zhes pa'i bar du dbang bskur ba rnam pa gsum bshad pa ste phyag rgyas dbang bskur ba/_de ni las dang bya ba ste/_/zhes pa ni snying rje chen po las 'byung ba dang /_yi ge 'khor lo bskor ba'i dkyil 'khor
[\[203b.3\]]du nam slob dpon dang slob ma rgya che ba la mos pa dag_/phyag rgyas dbang bskur bar bya bar bshad pa ste/_dkyil 'khor de gnyis gang yang rung ba'i mdun du dbang bskur ba'i dkyil 'khor dang /_bum pa la sogs pa la mi ltos par kun du bzang po la sogs pa byang chub sems
[\[203b.4\]]dpa'i phyag rgya dang 'og nas 'byung ba'i phyag rgyas dbang bskur ba'o/_/las dang bya bar bral zhes pa ni dbang bskur ba'i bum pa dang dkyil 'khor dang dung dang 'khor lo la sogs pa'i cho ga rnams dang bral ba zhes pa'o/_/gnyis po kun gyi gsungs pa ni/_/las dang bya ba las byung
[\[203b.5\]]zhes pa ni snying rje chen po 'byung ba dang /_yi ge 'khor lo bskor ba'i dkyil 'khor gyi mdun du dbang bskur ba'i dkyil 'khor bris nas/_ji skad du sngar gsungs pa'i cho ga bzhin du dbang bskur gsungs pa'o/_/gsum po yid kyis rig par bya/_/dus dang dus yul spangs pa'o/_/
[\[203b.6\]]zhes pa ni gsang ba'i dkyil 'khor du yid kyis dbang bskur ba ste dngos kyi 'og nas 'byung ba'o/_/bla ma tshul bzhin rim gro byas/_/ji ltar phan par bstan pa ni/_/dbang bskur ba'o zhes sangs rgyas pa/_/de ni bsngags shing bsgrags pa yin/_/zhes pa ni dkyil 'khor gong ma gnyis
[\[203b.7\]]su phyag rgyas dbang bskur nas rjes su gnang ba'i tshig smras pa la bya ste/_phyag rgyas dbang bskur ba'i 'og tu slob dpon slob ma'i nan tan dang rim gro la sogs pas mgu nas/_khyod kyis deng phan chad chos kyi 'khor lo bskor cig ces pa la sogs pa'i tshig tu shes par bya'o/_/phyag rgyas
[\[204a\]]
[\[204a.1\]]dbang bskur ba dang po dang dbang bskur ba gnyis pa ni snying rje chen po 'byung ba dang yi ge 'khor lo bskor ba'i dkyil 'khor du bya'o/_/gsang ba'i dkyil 'khor du ni yid kyis dbang bskur ba dngos su gsungs pas/_gong ma gnyis mi bya bar shes par bya'o/_/'di rnams kyang
[\[204a.2\]]'dir tshig tsam bshad kyi don gtan la dbab par bsdus pa'i don nyid du bshad zin to/_/dam tshig rnam pa lnga ru ni/_/zhes pa nas/_dam tshig ces su gzhan mi bya'o/_/zhes pa'i bar du dam tshig can gyi rim pa bshad pa ste/_de la spyir slob ma rnams dkyil 'khor du 'jug pa yang
[\[204a.3\]]kha cig ni dam tshig can du 'dod pa'i phyir 'jug_/kha cig ni sgrub par byed pa'i phyir 'jug_/kha cig ni slob dpon du 'dod pa'i phyir 'jug ste/_de la dam tshig can du 'dod pa'i phyir 'jug pa ni dkyil 'khor du 'di gsum gang yang rung ba la zhugs te/_dam tshig can du gyur na dkyil
[\[204a.4\]]'khor lhag ma gnyis mi ltos/_sgrub pa dang slob dpon du 'dod pa ni dkyil 'khor gsum char ltos par shes par bya'o/_/dkyil 'khor de nyid mthong ba ni/_/dam tshig shes pa cig ces bya/_/zhes pa ni dam tshig gi don ni 'dir tshul las mi 'gal ba'i don te/_dkyil 'khor gsum
[\[204a.5\]]las gang yang rung ba cig mthong na dam tshig can cig ces bya ba ste/_des sngar byang chub kyi sems bsgoms pa na ni de la phyag rgya dang sngags sbyin par bya ste/_sngar byang chub kyi sems ma bsgoms na de la phyag rgya dang sngags sbyin du mi rung ste de bas na gsungs pa/_de la phyag rgyas btab
[\[204a.6\]]pa'ang med/_/de bzhin sngags kyang gzung du med/_/ces pa'o/_/de ltar dkyil 'khor der zhugs na phyag rgya dang sngags mi sbyin par byang chub kyi sems bsgom du bcug ste/_goms par gyur nag gdod phyag rgya dang sngags sbyin par gsungs pa/_byang chub kyi sems kyi khyad par ni phyag
[\[204a.7\]]rgya dang sngags gzung ngo zhes pa'o/_/dkyil 'khor kyang mthong ba de dam tshig gnyis zhes bya'o zhes pa ni de ltar byang chub kyi sems goms nas yang dkyil 'khor du bcug ste/_phyag rgya dang sngags sbyin pa de ni dam tshig can gnyis zhes bya'o/_/dkyil 'khor phyag rgya mthong ba ni/_/
[\[204b\]]
[\[204b.1\]]las su bya ba la yang 'jug_/bla mas lung ni ma byin pa/_/de yang dam tshig shes zhes bya/_/tsho zhes bya ba ni dkyil 'khor yang mthong la rgyud dang rtog pa la sogs pa yang nyan du bcug la/_slob dpon du lung ma bstan pa de ni dam tshig shes pa gsum zhes bya'o/_/phyag rgya dkyil
[\[204b.2\]]'khor bri ba rnams/_/de tshe cho ga bzhin du bstan/_/sngags pa dbang ni ma thob pa/_/gsang ba'i ye shes 'byung ba'o/_/zhes pa ni snying rje chen po 'byung ba dang /_yi ge 'khor lo bskor ba dkyil 'khor pa'i dkyil 'khor gnyis kar dbang bskur ba'am gang yang rung ba cig tu dbang
[\[204b.3\]]bskur te/_phyag rgya dang dkyil 'khor la sogs pa bri ba dang bshad pa de dag cho ga bzhin du des gzhan la yang bstan pa gsungs pa'i dkyil 'khor 'ba' zhig tu dbang bskur ba de ni dam tshig shes pa zhes bya'o/_/sngags pa tshul bzhin dbang bskur ba/_/gsang ba'i dkyil
[\[204b.4\]]'khor dbus su ste/_/dam tshig shes pa lngar rig bya/_/zhes pa ni dkyil 'khor gong ma gnyis su yang dbang bskur ba la gsang ba'i dkyil 'khor du dbang bskur ba de ni dam tshig shes pa lnga zhes bya'o/_/dam tshig can zhes gzhan mi bya/_/zhes pa ni de ltar gong du smos pa las gzhan
[\[204b.5\]]du cho ga las 'gal bar byas na dam tshig can zhes mi bya'o zhes pa'o/_/gang gis rtag tu bsgoms pa zhes pa nas/_bden pa mthong zhes bya ba yin/_/zhes pa'i bar du sngar ji ltar/_byang chub sems dpa' zhes bgyi zhes/_/ji ltar thams cad mkhyen pa lags/_/ji ltar bden pa mthong
[\[204b.6\]]ba lags/_/zhes dris pa de dag bshad pa ste/_gang gis rtag tu bsgoms pa ni/_/dka' thub byang chub sems la ste/_/gnas gsum du ni mi dmigs pa/_/byang chub sems dpa' zhes kyang bya/_/zhes pa ni gang byang chub kyi sems rtag tu bsgoms te lus dang ngag dang yid kyi gnas
[\[204b.7\]]gsum mam/_'dod pa'i khams dang /_gzugs yod pa'i khams dang /_gzugs med pa'i khams kyi gnas gsum 'jug pa'i byang chub kyi sems kyis bshig ste dmigs su med par byed pa de ni byang chub sems dpa' zhes bya'o/_/sems can la ni thabs bskyed nas/_/sems
[\[205a\]]
[\[205a.1\]]can don la rab 'jug pa/_/dmigs pa med pa'i spyod pa yi/_/rgyal ba'i mchog tu rig par bya'o/_/zhes pa ni dmigs pa med pa'i spyod pa thob nas de las langs te chos rnams sgyu ma lta bur shes bzhin du thabs kyis sems can gyi don du spyod pa de ni thams cad
[\[205a.2\]]mkhyen pa zhes bya ste/_dmigs pa med pa'i spyod pa thob/_/ces pa'i mos pa spyod pa'i tshe na/_'jug pa'i byang chub kyi sems kyi chos rnams bshigs nas gnas pa'i byang chub kyi sems kyi mtshan nyid stong pa nyid la gnas pa na don dam par yang chos rnams dmigs su med de/_
[\[205a.3\]]kun rdzob tu yang chos rnams 'khrul pa'am sgyu ma lta bur chud pas ni mi dmigs pa'i spyod pa thob ces pa'o/_/rgyal ba'i mchog ces pa ni de ltar kun rdzob dang don dam par chos rnams dmigs su med par chud pa ni bdud bzhi dngos su ma bcom yang bdud bzhi las rgyal ba'i ngang tshul can
[\[205a.4\]]pas rgyal ba'i mchog ces bya'o/_/thog ma nas su zhi ba'i chos/_/rang bzhin med la gang gis ni/_/sems ni ri rab bzhin 'dug na/_/de ni bden pa mthong zhes bya/_/zhes pa ni bden pa mthong ba bshad pa ste/_de rnams chos rnams thog ma nas zhi zhing rang bzhin med par gang gis chud
[\[205a.5\]]de/_de nyid la sems ni ri rab bzhin du mi g.yo bar gyur na de ni bden pa mthong zhes bya ste/_de la mdor na thog ma ni 'jug pa'i byang chub kyi sems dang ldan pa'o/_/bden pa mthong ba zhes pa ni gnas pa'i byang chub kyi sems bshad pa'o/_/rgyal ba'i mchog ces pa ni ldang ba'i byang
[\[205a.6\]]chub kyi sems su bstan pa ste/_de dag kyang mos pa spyod pa'i sa nyid la gnas pa'i yon tan du shes par bya'o/_/'di bden pa yang bdag nyid ces pa nas/_sangs rgyas 'grub dang 'og rnams so/_/zhes pa'i bar du grub pa'i rigs rnams bshad pa ste 'di bden pa yang bdag nyid mi
[\[205a.7\]]'grub pa yang de bzhin du yang dag mthong ba de bzhin sangs rgyas kyang de bzhin ngas kyang mngon pa'o zhes pa ni/_gang gis byang chub sems dpa' thob/_/zhes pa de nyid kyi rjes su bsngags pa'i khyad par te/_gang yang byang chub kyi sems thob pa de bden pa yang dag pa nyid kyi mi slu ba ste/_sngon
[\[205b\]]
[\[205b.1\]]gyi sangs rgyas dang ngas kyang yang dag pa nyid kyi slu ba yin zhes par mthong zhes pa'o/_/gang gis byang chub sems thob pa yang bsgrubs nas kun du bzang po'am 'phags pa 'jam dpal cig gis klad pa la byugs na byang chub kyi sems mi brjed pa zhes bya ba 'thob bo zhes gong du
[\[205b.2\]]bshad pa de lta bu'i grub pa thob pa ni byang chub kyi sems thob pa zhes bya ba ste/_de lta bu grub na de nyid grub pa yin gyi gzhan ci dgos pa zhes pa ni byang chub kyi sems de grub pa la sogs pa gzhan gyi rgyu yin pa'i phyir ro/_/de bas gzhan yang grub pa ni/_/grub pa rnam pa lnga zhes bsgrags/_/
[\[205b.3\]]zhes pa ni byang chub kyi sems grub pa de las gzhan pa'o/_/gzhan ming gis 'byung ba lnga la byas te de rnams kyang spyod pa'i rjes su 'jug pa la sogs pa'o/_/de la spyod pa'i rjes su zhugs/_/zhes pa ni mos pa spyod pa'i sa las 'phar te ye shes kyi sa la 'jug pa'i skabs su snang ba thob
[\[205b.4\]]pa dang /_snang ba mched pa zhes bya ba la sogs pa'i ting nge 'dzin gyi khyad par grub pa'o/_/sa las 'phar ba'ang de bzhin te/_/zhes pa ni sa rab tu dga' ba thob par grub pa'o/_/'jig rten mngon shes lnga rnams dang /_/zhes pa ni 'jig rten gyi lnga mngon par shes pa grub pa'o/_/sangs
[\[205b.5\]]rgyas grub dang zhes pa ni sangs rgyas kyi gzugs su gyur pa'i rig 'dzin du grub pa'o/_/phal rnams zhes pa ni rig 'dzin phal rnams grub pa ste de gnyis ni gzugs kyis grub pa'o/_/gong ma gsum ni sems kyis grub pa shes par bya'o/_/rgyud nas rgyud du ba rnams kyis/_/zhes pa nas/_sngags pa
[\[205b.6\]]yid las byung ba'o/_/zhes pa'i bar du grub pa'i dus bshad pa ste/_de las grub pa'i dus kyang tshe 'di la grub pa dang tshe phyi ma la grub pa rnam pa gnyis te/_rgyud nas rgyud du ba rnams kyi/_/las rnams ji srid ma zad cing /_/smin pa rnam par de smin pa/_/de ni grub pa yin zhes bsgrags/_/zhes pa
[\[205b.7\]]ni tshe 'di las grub pa ste/_rgyud nas rgyud du ba rnams kyi las rnams rgyud ma zad ces pa ni/_tshe snga ma'i rgyud sgo drug la sogs pa nas las bsags pa'i tshe 'di'i rgyud la zad par ma gyur te/_bdag gi phung po gson na zhes pa'o/_/smin pa rnam par de smin na/_/zhes pa ni da lta yang gson la tshe dang
[\[206a\]]
[\[206a.1\]]bsod nams la sogs pa'i rgyu btab pa'i 'bras bu yang 'dir smin par gyur na snga ma'i las rnams ma zad pas bdag tshe ring smin pa rnam par smin pas bdag gi bsod nams kyi rgyu mthus rtag par gyur te/_sgrub pa'i tshe de ltar tshe dang bsod nams gnyis kas bsrungs na de nyid
[\[206a.2\]]tshe 'di nyid la 'grub par bshad do/_/mdo ru dus gcig tu yang na nam zhig dang /_tshe zad na tshe de grub pa thob pa ni sngags pa yid las byung ba'o zhes pa ni sgrub pa bsgrubs pas las dang tshes ma bstangs te/_dus gcig tu ni las dang tshe zad par gyur na/_sgrub pa bsgrubs pa'i 'bras bu sngags
[\[206a.3\]]pa des tshe phyi ma la bsgrub mi dgos par rdo rje la sogs pa'i rigs su skye ba dang /_rig 'dzin la sogs par skye ba 'thob par 'gyur ro zhes pa'o/_/sngags pa yid las byung ba'o/_/zhes pa ni rdzas la sogs pa bsgrub mi dgos par tshe 'phos ma thag tu yid nyid kyis grub pa de dag thob par 'gyur
[\[206a.4\]]ro/_/grub nas nam mkha' la 'gro ba/_/zhes pa nas/_sangs rgyas gcig brjod par mi 'gyur/_/zhes pa'i bar du grub pa'i 'bras bu rnams dris pa bshad pa ste/_grub nas nam mkha' la 'gro ba/_/ji ltar sgyu ma mkhas pa bzhin/_/sngags kyi dra bas bslus pa ni/_/ji ltar mig 'phrul
[\[206a.5\]]chen po bzhin/_/zhes pa ni grub nas nam mkha' la 'gro ba bshad pa ste/_ji ltar mig 'phrul mkhan de nam mkha' la 'gro ba dang /_rdzu 'phrul sna tshogs byed pa bzhin du sngags pa de yang rig 'dzin la sogs par grub nas nam mkha' la 'gro ba dang /_sngags kyi mthus rnam pa sna tshogs
[\[206a.6\]]pa'i sprul pa la sogs pa ston par byed do zhes pa'o/_/gang na lus dang ngag med par dri za'i grong khyer bzhin du de bzhin mi snang bar 'gyur zhes bya/_de'i gnas ni de yin no zhes pa ni rig 'dzin la sogs pa grub nas mi snang bar 'gyur ba'i dpe dri za'i grong khyer las blangs te bshad pa ste/_ji ltar
[\[206a.7\]]dri za'i grong khyer lus la sogs pa dngos su mi snang zhing /_bar snang la gnas par byed pa de bzhin du sngags pa de yang grub nas lus kyang mi snang la tshig tu brjod pa yang mi thos par nam mkha' la mi snang bar gyur cing bar snang la gnas par byed pa'o zhes bshad do/_/ji ltar nyal ba'i rmi lam na
[\[206b\]]
[\[206b.1\]]sum cu rtsa gsum gnas su phyin te/_de'i lus dang bral ba yang med/_de la ni der phyin pa yang med/_de bzhin sbyor ba gnyis kyis kyang sngags pa sngags kyi rgyud nas/_lus ni 'ja' zug pa dang 'dra/_/las dang bsod nams las rnyed pa/_/zhes pa ni sngags pa de rig 'dzin la sogs pa grub nas
[\[206b.2\]]lus 'di yang mi 'dor bar nam mkha' la sogs pa la 'gro ba'i dpe rmi lam las blangs te bshad pa ste/_ji ltar skyes bu nyal ba'i rmi lam na/_sum cu rtsa gsum la sogs pa'i gnas mthong bar 'gyur ba de bzhin du sngags pa de yang sbyor ba'i dbang gis lus 'di nyid ma bor bar nam
[\[206b.3\]]mkha' la sogs par 'gro ba yang rang gis mthong ngo /_/gzugs rnam pa sna tshogs kyang ston nus par 'gyur zhes pa'o/_/lus ni 'ja' zug pa dang 'dra/_/zhes pa ni gzugs sna tshogs ston pa'o/_/sngags ni yid bzhin nor bu 'dra/_/lus dang ngag dang yid las byung /_/de las don du brtsams
[\[206b.4\]]pa ni/_/ma brtags bzhin du grub pa yin/_/zhes pa ni sngags kyi grub pa yid bzhin nor bu las dpe blangs te bshad pa ste/_ji ltar yid bzhin nor bu gang bsams pa'i don rnams ma brtags par dgos pa lhun gyis grub pa nyid du 'byor bar 'gyur ba de bzhin du sngags 'grub pa'i 'bras bu
[\[206b.5\]]yang gang 'dod pa rnams brtag mi dgos par lhun gyis grub pa nyid du 'byor bar 'gyur zhes pa'o/_/ji ltar nam mkha' phyogs rnams la 'dus byas spyod yul thams cad kyis mi gos pa de bzhin sngags pa yang rtog pa'i spyod yul kun gyis so/_/grub pa thob pa de yang gza' dang
[\[206b.6\]]skar ma dang ltas ngan la sogs pas mi tshugs par bshad pa ste/_ji ltar nam mkha' 'dus byas la sogs pa'i dri mas mi gos pa bzhin du grub pa'i sngags de yang gza' dang skar ma la sogs pa bzang ngan gyi las su mi rtog ste/_de dag gis ltas ngan pa la sogs pas kyang mi tshugs zhes pa'o/_/'di
[\[206b.7\]]dag thams cad 'du shes tsam/_/de ltar rnam par sgom par byed/_/sngags pa de ltar bsgoms na ni/_/sangs rgyas lhan cig brjod 'gyur ro/_/zhes pa ni sngags grub pa thob nas sangs rgyas dang lhan cig tu 'grogs pa thob par bshad pa ste/_de dag thams cad 'du shes tsam/_/zhes pa ni
[\[207a\]]
[\[207a.1\]]'dus byas la sogs pa'i chos 'di dag thams cad dngos su yod pa ma yin gyi/_'du shes tsam du byang chub kyi sems sgom pa'i tshe bsgom pas kun du sangs rgyas pa dang lhan cig tu 'grogs shing /_de la chos nyan pa la sogs pas dga' bar 'gyur zhes pa'o/_/sbyin
[\[207a.2\]]sreg gnyis su gsungs pa ni/_/sangs rgyas rkang gnyis gtso bo ste/_/phyi rol gyi dang nang gi ste/_/de yang tshim byed bcas pa'o/_/zhes pa ni sbyin sreg gi las me rnams su zhes sngar dris pa la rnam pa gnyis ni sngar bshad zin to/_/'dir ni sbyin sreg rnam pa gnyis bshad pa'i phyi'i me dang
[\[207a.3\]]nang gi me rnam pa gnyis bshad de/_de yang mnyes par bya ba dang bcas par bya ba dang zhes gsungs pa'o/_/de la nang gi sems kyis mnyes par bya ba ni/_rang gi sa bon las slar lha'i gzugs su bsgyur bar sngar bshad do/_/phyi rol gyis mnyes par bya ba'i bsreg pa'i rdzas gnyis kyis mnyes
[\[207a.4\]]bar bya'o/_/lha rnams kyi so so'i zhes pa nas/_yang dag sangs rgyas rdzogs par gsungs/_/zhes pa'i bar du lha rnams kyi rang bzhin dang grub pa'i tshad rnams bshad pa ste/_lha rnams kyi/_so so'i ngo bo nyid kyang shes nas su/_/zhes pa ni lha rnams kyi rang bzhin shes bar byas nas de dag gi
[\[207a.5\]]grub pa'i 'bras bu yang shes par 'gyur zhes pa ste/_de la 'jig rten las 'das pa'i lha rnams kyi rang bzhin ni sngar bshad zin to/_/'dir ni 'jig rten gyi lha rnams kyi rang bzhin bshad nas/_de'i rang bzhin ni mthu las 'bras bu'i tshad shes pa ste/_de bas na gsungs pa/_'jig rten gyi
[\[207a.6\]]sngags kyi tshad ni kun du gsungs pa yang zhes pa la sogs pa ste/_dbang po la sogs pa'i lha mthu chen po de dag gis smras pa'i sngags dang phyag rgya rnams ni 'bras bu 'phral du ster ba ste/_de dag gi tshad du gsungs pa ste/_tshad ces pa ni de dag gi mthu la bya'o/_/de rnams la rtag pa med de/_skye
[\[207a.7\]]zhing 'jig pa'i chos can no/_/zhes pa ni de dag gi khyad par gsungs pa ste/_'jig rten pa'i lha rnams 'bras bu tshe 'di la 'phral du ster mod kyi/_de rnams skye zhing 'jig pa'i chos can pas mi rtag pa'o/_/'jig rten las 'das pa'i sngags rnams ni zhes pa nas/_bye brag kun kyang bshad pa yin
[\[207b\]]
[\[207b.1\]]zhes pa'i bar 'jig rten las 'das pa'i sngags byang chub sems dpa' dang nyan thos dang /_rang sangs rgyas la sogs pas gsungs pa'i sngags rnams thog ma'i byed pa med cing las dang tshe dang 'chad pa ste/_'dod chags zhe sdang dang gti mug gi nyes pa gsum dang bral bas
[\[207b.2\]]skye zhing 'jig pa la sogs pa med pas sngar tshad rnams bshad zin to zhes pa'o/_/dus gsum las ni shin tu 'das/_/rkyen las skyes par byung ba ste/_/'bras bu mthong dang mi mthong la/_/ngag yid gsum las byung ba'o/_/zhes pa ni de lta bas na 'jig rten las 'das pa'i sngags
[\[207b.3\]]rnams 'jig rten pa ltar mthong ba'i chos 'ba' zhig la/_'bras bu 'phral du ster ba 'ba' zhig ma yin gyi mthong ba'i chos dang mi mthong ba gnyis ka la 'bras bu ster zhes pa ste/_mthong ba'i lha dang mi la sogs pa 'grub pa'o/_/mi mthong ba ni mya ngan las 'das pa'o/_/'bras bu'i
[\[207b.4\]]tshad ni bskal pa gcig 'jig rten gyi zhes gsungs pa ni/_'jig rten pa'i lha rnams kyi grub pa'i 'bras bu ji srid thub pa gsungs pa ste/_'jig rten gyi 'bras bu ni bskal pa gcig gi bar du thub ces pa'o/_/bskal pa gcig las sngags 'bras bu/_/yang dag sangs rgyas rdzogs
[\[207b.5\]]pas gsungs/_/zhes pa ni 'jig rten las 'das pa'i sngags rnams kyi 'bras bu bskal pa las 'das par thub ces pa'o/_/ting 'dzin rgyal ba'i sras rnams dang /_/drang srong chen po sangs rgyas kyi/_/mtshan dang bral te dag pa yin/_/'jig rten mtshan mar bcas zhes pa ni sngags pa
[\[207b.6\]]rnams kyi ting nge 'dzin bshad pa ste/_de la spyir ting nge 'dzin la yang rnam pa gnyis te/_don dam pa dang kun rdzob kyi'o/_/de la don dam pa ni yi ge a la sogs pa 'bru re'i sgo nas bstan pa'o/_/kun rdzob kyi ni sngags kyi phreng ba'i tshig las stobs dang mi 'jigs pa la sogs pa'i yon tan
[\[207b.7\]]rnams te/_de dag gi tshig tu gyur pa'i ting nge 'dzin gyi yi ge rnams ni sngar bshad zin to/_/'dir ni ting nge 'dzin gyi don rnams bshad pa ste/_rgyal ba'i sras rnams zhes pa ni byang chub sems dpa' la sogs pa'o/_/drang srong chen po sangs rgyas kyi/_/zhes pa ni lus dang ngag dang yid
[\[208a\]]
[\[208a.1\]]gsum thub pa'i mtshan nyid drang srong ste mi gnas pa'i mya ngan las 'das pa kun du sangs rgyas pa la sogs pa la bya ste/_de dag gi ting nge 'dzin gyi don chos thams cad thog ma nas ma skyes pa rnam par mi rtog pa'i mtshan nyid pas mtshan ma dang bral ba ste dga' ba'o/_/
[\[208a.2\]]'jig rten gyi mtshan mar bcas pa zhes pa ni nam byang chub sems dpa'i ting nge 'dzin las bzhengs pa ni/_sangs rgyas kyi rnam par brgyan pa la sogs pa ji bzhin pa dang bcas pa'i spyod pa dang 'jug pa dang sangs rgyas dang mngon par byang chub nas sngon gyi smon lam gyi shugs kyis sku mi
[\[208a.3\]]zad pa'i 'khor lo la sogs pa 'byung ba yang sbyin pa dang bcas pa'i spyod pa ste/_de dag la yang 'jig rten gyi mtshan ma dang bcas zhes pa'o/_/gnyis su na mu stegs 'jig rten pa'i lha rnams kyi ting nge 'dzin dngos po yod par blta bas na mtshan ma dang bcas zhes bya'o/_/rnam par
[\[208a.4\]]smin pa'ang rnam smin 'dir/_/las kyi 'bras bu rnyed 'gyur ba/_/nam zhig grub pa rnyed na ni/_/de la las kyang ldog par shes/_/zhes pa ni sngon gyi las kyi rnam par smin pa lha'i rnam par smin pa'i gzugs phung po lnga 'di las las kyi 'bras bu smin par gyur pa ste nam bdag gis ting
[\[208a.5\]]nge 'dzin la sogs pa'i grub pa thob na/_de na las kyi rnam par smin pa de grub pa des zil gyis non nas 'bras bu mi smin par de ldog par 'gyur ro zhes pa'o/_/sems ni ngo bo nyid med pas/_/'bras bu rgyu yang rnam spangs la/_/las dang tshe las rnam grol ba/_/nam mkha' 'dra bar
[\[208a.6\]]skye bar 'gyur/_/zhes pa ni grub pa'i mtha' sangs rgyas su 'gyur ba bstan pa ste/_sgrub pos byang chub kyi sems dag par bsgoms pas sems kyi rang bzhin med par chud de/_/chos kyi rgyu dang 'bras bu dmigs su med pas las kyi rgyu tshe ni 'bras bu ste/_las dang tshe las kyang rnam par
[\[208a.7\]]grol bar gyur te/_de ltar las dang tshe rnam par grol na nam mkha' 'dra bar gzung ba dang 'dzin pa spangs pa dag pa'i mtshan nyid du 'gyur zhes pa'o/_/de ltar gsang ba'i bdag po zhes pa nas 'jig rten dang 'jig rten las 'das pa'i dkyil 'khor grangs med par 'byung ba de bri ba'i tshul
[\[208b\]]
[\[208b.1\]]nyon cig ces pa'i bar du gsang ba'i dkyil 'khor rang bzhin dang yon tan smos nas nyon cig ces pa ste/_de la phyag rgya'i gzugs su dgod pa'i le'u zhes pa ni snying rje chen po 'byung ba'i dkyil 'khor dang yi ge 'khor lo bskor ba'i dkyil 'khor du lung bstan pa dang /_tshig gis
[\[208b.2\]]gzugs su bkod kyi 'dir ni sems rang bzhin dngos su gzhug tu mi rung ba'i phyag rgya'i gzugs su bkod pa ste/_de ni le'u phyag rgya'i gzugs su bkod pa'i dkyil 'khor la bya'o/_/lha rnams gnas su byin gyis rlob pa zhes pa ni dkyil 'khor der phyag rgya'i gzugs su lha rnams
[\[208b.3\]]dgod par byin gyis rlob par 'gyur ro zhes pa'o/_/ting nge 'dzin gyi rgyud lnga zhes pa ni dbang chen la sogs pa'i dkyil 'khor lnga po de dag nyid ye shes kyi bye brag las byin gyis brlabs te/_dkyil 'khor de lnga las ye shes kyi ting nge 'dzin gyi khyad par la chud par 'gyur ba'o zhes pa'o/_/
[\[208b.4\]]sngon gyi sangs rgyas rnams kyis mngon par sangs rgyas pa zhes pa ni sangs rgyas thams cad bya ba gcig tu bstan pa ste/_sngon gyi sangs rgyas kyis kyang mkhyen nas bshad kyis de nyon cig ces pa dang sbyar ro/_/chos kyi dbyings nam mkha'i spyod yul zhes pa nas phan pa dang bde ba'i phyir zhes
[\[208b.5\]]pa'i bar du dkyil 'khor de bshad pa yang phyag na rdo rjes mi mkhyen pa'i phyir bshad pa ni ma yin gyi/_mos pa spyod pa'i sa la gnas pa sngags kyi sgor byang chub sems dpa'i spyad pa spyod pa rnams la phan pa dang bde ba'i phyir bshad do zhes pa ste/_chos kyi dbyings nam mkha'i spyod yul zhes pa ni/_
[\[208b.6\]]mos pa spyod pa'i sa la gnas pa ste/_de rnams kyi shes rab kyi yon tan bshad pa ste/_de dag gi shes rab kyi dbyings nam mkha' dang 'dra ba la dmigs pa'i spyod yul du gyur zhes pa'o/_/de dag chos kyi dbyings nam mkha' dang 'dra ba'i spyod yul du gyur na sngags kyi tshul bshad
[\[208b.7\]]ci dgos she na/_de dag de ltar stong pa nyid kyi spyod yul du gyur kyang thabs kyis sems can sgrol bar byed do/_/de bas na gsungs pa/_sems can gyi khams ma lus pa bsgral bar yid mches pa zhes pa ste/_de ltar thabs dang shes rab tu 'brel pa'i sngags kyi sgor byang chub
[\[209a\]]
[\[209a.1\]]sems dpa'i spyad pa spyod pa rnams la phan pa dang bde ba'i phyir dkyil 'khor de nyon cig ces pa'o/_/de la don gyi phyir zhes pa ni byang chub sems dpa' rnams kyi don mya ngan las 'das pa'am ma lus pa'i bde ba'i phyir ro/_/phan pa'i phyir zhes pa ni tshe 'di dang phyi ma
[\[209a.2\]]gnyis la phan pa'i phyir ro/_/bde ba'i phyir zhes pa ni/_tshe 'di la bde ba'i phyir ro zhes pa'o/_/gsang ba'i bdag po thog mar yang dag par kun du sangs rgyas pa'i dkyil 'khor bri ba'i zhes pa ni dkyil 'khor snga ma dag dang 'dra ba ste/_dang po snying po'i dkyil 'khor du bcom ldan
[\[209a.3\]]'das rnam par snang mdzad bri ba'i zhes pa ste bri tshul nyon cig ces pa'o/_/'og nas 'byung ba dang sbyar ro/_/gsang ba'i yang gsang ba zhes pa ni/_gsang ba ni sems can gyi rang bzhin phra zhing dmigs su med pas na gsang ba'o/_/de'i yang gsang ba ni dam tshig med pa'i sems
[\[209a.4\]]can rnams la mi bstan pa'i phyir ro/_/snying rje chen po'i snying po 'byung ba zhes pa ni snga ma bzhin no/_/gang las 'jig rten dang 'jig rten las 'das pa'i dkyil 'khor grangs med pa 'byung ba zhes pa ni 'jig rten gyi dkyil 'khor ni gzugs brnyan gyi dkyil 'khor tshon gyis bri ba
[\[209a.5\]]rnams so/_/'jig rten las 'das pa ni rang bzhin gyi dkyil 'khor te gzugs brnyan gyi dkyil 'khor rnams kyang 'di las 'phro ba dang /_rang bzhin gyi dkyil 'khor kyang 'di mthong ba las shes par gyur pas na/_'jig rten dang 'jig rten las 'das pa'i dkyil 'khor 'byung ba
[\[209a.6\]]zhes bya'o/_/yang na 'jig rten gyi lha rnams kyi dkyil 'khor dang /_'jig rten las 'das pa'i lha rnams kyi dkyil 'khor grangs med pa rnams kyang 'di las 'byung ba zhes pa ste de bri ba'i tshul nyon cig ces pa'o/_/kun du gru bzhi lham par te/_/zhes pa nas/_bri ba yang ni
[\[209a.7\]]dpa' bos so/_/zhes pa'i bar du bcom ldan 'das rnam par snang mdzad bzhugs pa'i snying po'i dkyil 'khor bri ba ste/_dkyil 'khor gyis bcad pa dang snam bu'i rim pa dang tshon dgye ba la sogs pa'i cho ga rnams kyi dkyil 'khor gong ma rnams su ji skad gsungs pa bzhin no/_/
[\[209b\]]
[\[209b.1\]]kun du gru bzhi lham pa zhes pa ni tshad med pa bzhi dang ldan par ston pa'o/_/sgo gcig ces pa ni sgo mang po nas chos kyi dbyings kyi sgo gcig tu 'du bar bstan pa'o/_/stegs bur bcas pa zhes pa ni mtha' tshon gyis bri ba'i dbus tshon ser pos bkang ste/_bcom ldan 'das bzhugs
[\[209b.2\]]pa'i gzhir bcas zhes pa'o/_/rdo rje'i mtshan mas btab pa zhes pa ni de'i nang du nub phyogs kyi logs su rdo rje rtse lnga pa gcig pa'o/_/dbus su rdo rje rtse brgya pa/_/zhes pa ni rgyu'i tshe rnam par grol ba'i gzungs zhes brgya pa dang bcas pa bstan pa ste/_rnam par grol ba'i sgor ye shes
[\[209b.3\]]brgyar yang yi ge 'khor lo bskor ba'i le'u las yi ge as mgo btsugs na/_ka'i ris nas ya dang ra dang ba dang la yan chad kyi bar du yi ge nyi shu rtsa bzhi smos pa dang /_dang po a dang nyi shu lnga ste/_de ltar a dang bcas pa de yang nyi shu lnga/_a dang bcas pa nyi shu lnga/_a dang
[\[209b.4\]]bcas pa nyi shu lnga ste/_de ltar rnam par thar pa'i sgo brgya las ye shes brgyar sbyar ba'i rang bzhin rdo rje rtse brgya pa de'i dbus su bri'o zhes pa'o/_/sha dang Sha Ta ra sa dang /_ha rnams ni cha gnyis pa'i nang du 'dus par shes pa'o/_/de'i steng du pad+mo bri bar bya ba ni sa bon dang bcas
[\[209b.5\]]pa rgyas par te zhes pa ni rdo rje de'i steng du pad+mo 'dab ma bzhi pa rang gi sa bon dang bcas pa bri ba'o/_/de steng du yang pad+mo chen/_/phyag rgya klad kyi 'khor gyis brgyan/_/'dab ma brgyad kyang rdzogs par te/_/ge sar bcas pa shin tu bzang /_/zhes pa ni pad+mo'i steng du yang pad+mo chen
[\[209b.6\]]po 'dab ma brgyad pa bris pa ste/_phyag rgya klad kor gyis brgyan zhes pa ni klad kor ni stong pa nyid du ston pa'i tshig yin pas yan lag bcu gnyis kyi rig pa'i rgyal po la bya ste/_yan lag bcu gnyis tshig bri bar/_/zhes pa dang sbyar ro/_/phyag rgya ni gsang ba'i phyag rgya brgyad pa
[\[209b.7\]]ste brgyad pa dkyil 'khor gyi zhes pa dang sbyar ro/_/pad+mo steng mche ba dang 'dab ma brgyad kyi bye brag che bas de'i 'og ma de bas chung bar bya bar mngon pa ste 'dab ma bzhi par shes par bya'o/_/gnyis su na rgyu'i tshe pad+mo bas chung ngu shes par bya'o/_/pad+mo chen po 'dab ma brgyad pa ni
[\[210a\]]
[\[210a.1\]]ye shes brgyad kyi rang bzhin du sngar bshad pa bzhin no/_/yan lag bcu gnyis tshig bri ba/_/'dab ma kun la rgyas par te/_/zhes pa ni yan lag bcu gnyis pa'i rig pa'i rgyal mo'i snying po dang nye ba'i snying por bcas pa'i yi ge zung brgyad pa rnams 'dab
[\[210a.2\]]ma brgyad la bri bar bya'o/_/de yi dbus su mgon po bzhugs/_/kun du sangs rgyas rkang gnyis gtso/_/brgyad pa dkyil 'khor brgyad 'khor gyis/_/kun du yang ni bskor bzhin du/_/zhes pa ni pad+mo'i dbus kyi snying po la bcom ldan 'das bzhugs te/_phyag rgya brgyud
[\[210a.3\]]po rnams kyang bcom ldan 'das kyi khor khor yug tu rang gi dkyil 'khor dang sa bon du bcas par pad+mo'i snying po de nyid la bri bar bya'o/_/'di ni mchog tu shes par bya/_/snying rje 'byung ba'i dkyil 'khor te/_/zhes pa ni mchog ces pa ni ston pa'i mchog go/_/snying rje
[\[210a.4\]]'byung zhes pa ni snga ma bzhin no/_/de las 'byung bar shes par bya/_/dkyil 'khor rnams ni gzhung bzhin du'o/_/las dang lus ni kun grub pa/_/grub pa yang ni dpa' bos so/_/zhes pa ni zhi ba dang rgyas pa la sogs pa'i las rnams kyi dkyil 'khor gzugs su bri'o/_/
[\[210a.5\]]dkyil 'khor gyi sngags kyi gzhung gzhan dag las bshad pa rnams kyang dkyil 'khor 'di las 'byung bar shes par bya zhes te de ni dbang chen gyi dkyil 'khor te/_bcom ldan 'das rnam par snang mdzad kyi gnas su shes par bya'o/_/gsang ba'i bdag po gzhan yang de bzhin
[\[210a.6\]]gshegs pa'i dkyil 'khor du gyur pa ni zhes pa nas/_de ni phyogs bcu kun du song /_/zhes pa'i bar du bcom ldan 'das kyi shar phyogs su ma 'das pa'i de bzhin gshegs pa thams cad kyi dkyil 'khor bri ste/_zla ba'i dkyil 'khor 'dra ba ste/_/zhes pa ni bcom ldan 'das
[\[210a.7\]]kyi gdan pad+mo'i kha dog zla ba'i dkyil 'khor ltar dkar po zhes pa'o/_/dbus na 'od dkar dung 'dra zhes pa ni chu'i dkyil 'khor kha dog dung dang 'dra bar bya'o/_/sangs rgyas kun gyi gru gsum po/_/pad+mo dkar po'i steng na gnas/_/zhes pa ni chu'i dkyil 'khor gyi steng na
[\[210b\]]
[\[210b.1\]]phyag rgya gru gsum po pad+ma dkar po'i steng na gnas pa bri zhes pa'o/_/'khor bcas byas pa rgya chen po/_/zhes pa ni der yi ge a klad kor dang bcas par bzhag ces pa'o/_/rdo rje'i rgyan gyis brgyan pa ste/_/zhes pa ni der rdo rje rtse lnga pa bri zhes pa'o/_/'od kyang gnyis
[\[210b.2\]]su bya ba ni/_/kun du the tshom med bzhin du/_/sngags kyi mgon las byung ba ni/_/de ni phyogs bcu kun du song /_/zhes pa ni phyag rgya gru gsum po de gru gnyis nas 'od gnyis 'byung bar bris te/_de yang chos kyi sku las longs spyod dang sprul pa'i sku 'byung bar shes par bya'o/_/
[\[210b.3\]]de nas gsang ba'i bdag po 'jig rten gyi dbang po'i dkyil 'khor ni zhes pa nas/_rig pa'i rgyal por bcas pa ru/_/mkhas pas su ni bri bar bya/_/zhes pa'i bar du spyan ras gzigs kyi dbang po'i dkyil 'khor bshad pa ste/_kun du gru bzhi lham par te/_/zhes pa dbang
[\[210b.4\]]chen gyi dkyil 'khor du bri zhes pa'o/_/dbus su dung ni gnyag par bya/_/zhes pa ni de'i dbus su chu'i dkyil 'khor bri zhes pa'o/_/de steng pad+mo bri ba ni/_/sa bon du bcas rgyas pa ste/_/zhes pa ni chu'i dkyil 'khor de'i steng du pad+mo dkar po sa bon a dang bcas pa bri zhes pa'o/_/_
[\[210b.5\]]de steng rdo rje chen po ste/_/zhes pa ni pad+mo'i steng du rdo rje rtse lnga pa bzhag ces pa'o/_/rdo rje las ni pad+mo rgya chen po/_/sa bon gyis ni kun gdab pa/_/rang gi sa bon gyis kyang gdab/_/ces pa ni rdo rje de'i steng du pad+mo chen po 'dab ma brgyad pa bris te/_rang gi sa bon dang bcas pa bri
[\[210b.6\]]zhes pa'o/_/skyong ba dang ni khro gnyer dang /_/zhes pa ni legs par bye brag tu zhes pa'i bar du skyong ba la sogs pa'i 'khor rnams phyag rgya'i gzugs su dkyil 'khor der bri zhes pa'o/_/rta mgrin can gyi bya ba ni/_/zhes pa nas/_mkhas pas su ni bri zhes pa'o/_/zhes pa'i
[\[210b.7\]]dkyil 'khor de'i nub phyogs kyi mtha' mar rta mgrin can gyi dkyil 'khor gru gsum pa bris te/_dkyil 'khor 'phrul gyi mtshan gyis btab/_/ces pa ni gru gsum po dkyil 'khor gyi mtshan ma zhes bya'o/_/nyi ma shar ba dang 'dra ste/_/zhes pa ni dkyil 'khor de'i kha dog
[\[211a\]]
[\[211a.1\]]nyi ma dang 'dra zhes pa'o/_/rig pa'i rgyal po bcas pa ru/_/mkhas pas su ni bri bar bya/_/zhes pa'i dkyil 'khor gru gsum po der rig pa'i rgyal po rta mgrin dang bcas pa bri zhes pa ste/_de'i phyag rgya'i gzugs su bri bar shes par bya'o/_/gsang ba'i bdag
[\[211a.2\]]po gzhan yang khyod nyid kyis dkyil 'khor 'dir bshad do zhes pa nas/_rgyal ba gtso bo rnams kyis gsungs pa zhes pa'i bar du phyag na rdo rje'i dkyil 'khor bshad pa ste/_phyag na rdo rje ni bya ba nan tan gyi rang bzhin te/_las thams cad pas dkyil 'khor bzhi par tshad dang
[\[211a.3\]]ldan par shes par bya'o/_/kun du gru bzhi lham par te/_/rdo rje'i mtshan gyis shin tu btab/_/kun kyang rab tu ser la bzang /_/zhes pa ni dbang chen gyi dkyil 'khor dang por bris te snga ma bzhin no/_/pad+ma'i dbus su rab tu gnas/_/de yi dbus su yang bri ba/_/bum pa zla
[\[211a.4\]]ba dang 'dra ba/_/zhes pa ni dbang chen gyi dkyil 'khor gyi dbus su pad+mo bris te/_pad+mo'i steng du chu'i dkyil 'khor bri ba ste bum pa ni chu'i dkyil 'khor du shes par bya'o/_/de ni mtshan gyis su yang btab/_/'khor gyis kyang ni rnam par brgyan/_/zhes pa ni dkyil 'khor de rang
[\[211a.5\]]gi sa bon yi ge pa klad kor dang bcas pa'i mtshan mas btab ces pa'o/_/de yi steng du chu chen po/_/gsal bar dbyar gyi sprin 'dra bar/_/dpal dang g.yo ba sngags mkhan gyis/_/'khor gyis rnam par brgyan par bya/_/zhes pa ni chu'i dkyil 'khor de'i steng du rlung gi dkyil
[\[211a.6\]]'khor kha dog smug nag dbyar gyi sprin dang 'dra bar ba dan dang bcas pa g.yo bzhin du bris te/_'khor gyis rnam par brgyan par bya/_/zhes pa ni rang gi sa bon yi ge ha dang bcas par shes par bya zhes pa'o/_/de'i steng na 'jigs pa chen po 'jigs pa'i me'i gzugs 'dra ba gru
[\[211a.7\]]gsum po dang 'dra bar bya zhes pa ni/_rlung gi dkyil 'khor de'i steng du me'i dkyil 'khor gru gsum 'phags pa'i bskal pa'i me'i kha dog 'dra ba 'jigs 'jigs ltar 'dug pa 'dra ba zhes pa'o/_/'bar bas kyang brgyan bzhin du zhes pa ni dkyil 'khor de'i mtshan ma gru gsum
[\[211b\]]
[\[211b.1\]]pos kyang gdab ces pa'o/_/'bar ba'i phreng bas 'jigs bzhin du/_/'khor ni nyi ma shar dang 'dra/_/zhes pa ni 'bar ba'i phreng ba kha dog nyi ma shar ba dang 'dra ba 'jigs pas 'khor bar bya zhes pa'o/_/de yi dbus su pad+mo bya/_/dus mtha'i me yi dkyil dang 'dra/_/zhes
[\[211b.2\]]pa ni me'i dkyil 'khor de'i dbus su pad+mo'o kha dog 'dra ba dmar po gnyis bri zhes pa'o/_/pad+ma'i steng du rdo rje ste/_/'bar ba'i phreng ba gong bzhin bya/_/zhes pa ni pad+ma'i steng du rdo rje dmar smug gi kha dog tu bris te/_'bar ba zhes pa ni me'i kha dog g.yo ba ni rlung gi shas te/_
[\[211b.3\]]me dang rlung gnyis ka'i shas yod pas rdo rje dmar smug tu bya'o/_/hUM zhes pa yi sgras non pa'i/_/sa bon dam pas su ni brgyan/_/zhes pa ni rdo rje'i sngon du phyag na rdo rje'i sa bon gyi yi ge hUM gzhag par bya zhes pa'o/_/dpa' bo khyod kyi dkyil 'khor 'di/_/rgyal ba gtso bo
[\[211b.4\]]rnams kyis gsungs/_/zhes pa ni sngon gyi rgyal ba rnams kyis kyang gsungs zhes pa'o/_/dpa' bo zhes pa ni phyag na rdo rje la bos pa'i tshig go/_/mA ma kI dang lu gu rgyud/_/ces pa ni de las kun shin tu grub pa'i phyir ro zhes pa'i bar du/_mA ma kI la sogs pa'i 'khor
[\[211b.5\]]rnams dang /_dbang chen gyi dkyil 'khor gyi nang du bri bar bshad pa ste/_phyag rgya'i dkyil 'khor sa bon gyi/_/kha dog rim par phyed pa ste/_/ji ltar rim pa bzhin du shes/_/zhes pa ni so so'i phyag rgya dang sa bon rnams so so'i kha dog ci 'dra ba las dkyil 'khor kyang de bzhin
[\[211b.6\]]du shes par bya ste/_sngar bshad pa'i rim pa bzhin du ji ltar rim bzhin du bri zhes pa'o/_/de nas gzhan gyis yang bshad pa/_/zhes pa nas mthu chen dang ldan pa'o zhes pa'i bar du phyag na rdo rje'i dkyil 'khor 'og logs su nam mkha' dri ma med pa la sogs pa'i rdo rje 'dzin
[\[211b.7\]]bcu gnyis ming gis smos pa rnams bris te/_de rnams kyi dkyil 'khor kyang dbang chen la sogs pa bzhi po bri bar gsungs pa/_dkar po dmar po ser po dang /_/nag po zhes kyang gsungs pa yin/_/zhes pa ste dkyil 'khor 'di bzhi rdo rje 'dzin pa bcu gnyis la lan gsum
[\[212a\]]
[\[212a.1\]]du rim bzhin du bsgres te sbyar ro/_/phyag rgya'i gzugs kyang bshad pa ni/_/rtse gsum dang ni rtse gcig ste/_/kha cig gnyi ga yang ma yin/_/de la kha cig phreng can ni/_/de rnams kyi phyag rgya ste rdo rje rtse gsum la yang rnam pa gnyis te/_phyogs gcig rtse
[\[212a.2\]]gsum pa dang /_phyogs gnyis ka rtse gsum pa'o/_/de bzhin rtse gcig pa yang shes par bya ste/_de bas na kha dog gnyi ga gzung ba'o/_/gnyi ga yang ma yin zhes pa ni rdo rje thu lum du shes par bya'o/_/de la kha cig phreng ba can/_/zhes pa ni rdo rje phreng ba'i phyag rgya ste/_
[\[212a.3\]]phyag rgya de lan drug tu bsgres pa bcu gnyis su khyab par bya'o/_/kha dog rnam pa'ang shes par bya/_/zhes pa ni phyag rgya de rnams kyi kha dog sha stag kyang rdo rje 'dzin de dag nyid kyi kha dog ji lta ba bzhin du'o zhes pa'o/_/kun kyang rnam par 'dul ba ste/_/mthu chen dang ni ldan pa'o/_/
[\[212a.4\]]zhes pa ni rdo rje 'dzin pa de dag gi rjes su bsngags pa ste gdul dka' ba rnams 'dul nas zhes pa'o/_/mgon po mi g.yo'i dkyil 'khor ni/_/zhes pa nas/_mkhas pas der ni bri bar bya/_/zhes pa'i bar du 'phags pa'i dkyil 'khor bshad pa ste/_rlung dang me zhes
[\[212a.5\]]bsgrags pa yin/_/zhes pa ni rlung gi dkyil 'khor gyi steng du me'i dkyil 'khor bri/_de'i steng du 'phags pa mi g.yo ba'i phyag rgya ral gri'am zhags pa gang yang rung ba cig rang gi sa bon dang bcas par bri zhes pa'o/_/khams gsum rnam par 'dul ba yang /_/shin tu
[\[212a.6\]]rlung gi dbus su ste/_/zhes pa yang zhes pa'i tshig gis 'phags pa mi g.yo ba'i dkyil 'khor ltar rlung gi dkyil 'khor gyi steng du me'i dkyil 'khor bri zhes pa'o/_/rlung gi dbus su zhes pa ni me'i dkyil 'khor gyi steng du rlung gi dkyil 'khor bris te/_de'i dbus su rdo rje'i phyag
[\[212a.7\]]rgya rang gi mtshan ma dang bcas par zhes so/_/gnas gsum la ni 'dug pa'o/_/zhes pa ni rlung gi dkyil 'khor gnyis dang me'i dkyil 'khor gsum la 'jug ces pa'o/_/gsang ba'i bdag po gzhan yang zhes pa nas sa bon gyis gdab mdo ru zhes pa'i bar du nam mkha' can gyi
[\[212b\]]
[\[212b.1\]]dkyil 'khor bshad pa ste/_dbang chen gyi dkyil 'khor ni snga ma bzhin no/_/lha mo de'i kha dog kyang ser por bya ste/_pad+mo'i steng du bzhugs par ro/_/de ru bri ba gtsug tor te/_/dum bu gsum du gnas par zhes pa ni dbang chen gyi dkyil 'khor gyi steng du pad+mo bris te/_pad+mo'i steng
[\[212b.2\]]du phyag rgya gtsug tor cha gsum dang bcas pa bri zhes pa'o/_/de las dbu ma'i cha bor de ru'ang spyan bris shig_/ces pa ni gtsug tor gyi phyag rgya de smad sum gnyis bor la stod kyi sum cha ni nang du spyan gyi phyag rgya bri'o/_/'od 'bar dbus su gnas pa ste/_/zhes pa ni gtsug tor gyi
[\[212b.3\]]phyag rgya de 'od 'bar ba'i nang du 'dug par bya zhes pa'o/_/sa bon gyis gdab mdo ru zhes pa ni yum de'i sa bon dang yi ge dang bcas par bya zhes pa'o/_/byang chub sems dpa' kun gyi zhes pa nas/_kun gyi bsam pa rdzogs byed pa'o/_/zhes pa'i bar du byang chub sems dpa' rnams
[\[212b.4\]]kyi phyag rgya yid bzhin gyi nor bu chu'i dkyil 'khor gyi steng du bri zhes pa'o/_/de nas shAkya seng ge'i zhes pa nas/_rim bzhin du ni gzhag par bya/_/zhes pa'i bar du dkyil 'khor snam bu gnyis po shAkya thub pa dbang chen gyi dkyil 'khor bzhugs par bri ste gzhan ni snga ma bzhin no/_/
[\[212b.5\]]dbang chen gyi dkyil 'khor gyi steng du pad+mo ser po bzhag ste/_pad+mo'i steng du lhung bzed dam chos gos sam 'khar gsil gsum las gang yang rung ba cig bzhag ste/_de yang 'bar ba dang cas pa la rdo rje'i mtshan gyis btab par bya zhes pa'o/_/gtsug tor lnga gsungs pa zhes
[\[212b.6\]]pa nas/_kha dog rim pa rtogs par bya/_/zhes pa'i bar du gtsug tor lnga po rnams kyi phyag rgya bri bar bshad pa ste/_de dag gi dkyil 'khor ni so so'i kha dog ci 'dra ba dang sbyar bar bya ste/_kha dog kyang dkyil 'khor snga mar bshad zin to/_/yid bzhin nor bu spu mdzod kyi/_/zhes
[\[212b.7\]]pa ni spu mdzod kyi phyag rgya yid bzhin gyi nor bu bri zhes pa ste/_dkyil 'khor yang de nyid kyi kha dog ci 'dra ba dang sbyar ro/_/spyan rnams kyis ni 'di nyon cig_/gtsug tor de ni kun ser po/_/rdo rje mtshan gyis gdab par bya/_/zhes pa ni sangs rgyas kyi spyan phyag rgya gtsug tor ser po bris
[\[213a\]]
[\[213a.1\]]te rdo rje mtshan ma dang bcas pa bri zhes pa'o/_/de'i kha dog ser po bas dbang chen gyi dkyil 'khor du bri bar shes par bya'o/_/gzhan gyis mi tshugs lag pa pad+mor bcas te ngo mtshar che'o zhes pa ni lha mo gzhan gyis mi thub pa'i phyag rgya lag pa khu tshur bcas pa
[\[213a.2\]]'dra ba pad+mo thogs pa bri'o/_/gzhan gyis mi tshugs de yi ni/_/dbang chen pad+ma gnas pa'o/_/zhes pa ni gzhan gyis mi thub ces bya ba'i rig pa'i rgyal mo phyag rgyar bri ste pad+mo nag po'i steng na gnas par bya'o/_/gtsang ma gnas pa rnams kyi bshad pa ni zhes pa nas/_
[\[213a.3\]]rgyas pa bris shig cho ga bzhin du zhes pa'i bar du gnas gtsang ma rnams kyi phyag rgya bri bar bshad pa ste/_bsam pa'i lag pa ni thal mo 'gram pa la brten pa ste dkyil 'khor du bri bar bya na/_'gram pa mi bri bar thal mo 'ba' zhig gyen shor 'dug par bri'o/_/lag bzang
[\[213a.4\]]zhes pa ni mi 'jigs pa sbyin pa'i lag pa bri'o/_/dgod pa'i lag pa ni kha 'gram nas 'dren pa lta bur bri'o/_/lag na me tog ni srin lag dang mthe bong gnyis sprad pa bri'o/_/nam mkha'i lag pa ni lag pa bsgreng ba bri'o/_/bum par shes par bya ba bdag gi chus gang rdo rjes
[\[213a.5\]]brgyan bzhin no zhes pa ni sa bdag gi phyag rgya bum pa chus gang pa rdo rjes brgyan par bri zhes pa'o/_/me'am 'bud pa'i thab bzhin gyi/_/lag pa bri ste drang srong bcas/_/zhes pa ni bsod skyabs zhes pa la sogs pa'i drang srong ming gis smos pa rnams dang lhan cig tu bri zhes te lag pa smrang 'don
[\[213a.6\]]pa bzhin du bya zhes pa ni/_drang srong rnams kyi phyag rgya smrang 'don pa'i lag pa ltar mthe bo sor mo'i tshigs su 'jog par bya'o/_/gshin rje yi ni dbyig pa bri/_/rlung gi nang na rtag 'du bar/_/zhes pa ni gshin rje'i phyag rgya dbyug pa rlung gi dkyil 'khor du bri zhes pa'o/_/'chi
[\[213a.7\]]bdag gi dril bur te zhes pa nas grub par 'dod pa rnams kyis so/_/zhes pa'i bar du gshin rje'i 'khor 'chi bdag dang dus mtshan mo la sogs pa'i phyag rgya ming gis smos pa rnams kyi dkyil 'khor gyi nang du tha mar khwa dang bya rgod la sogs pas bskor bar bri'o/_/ni ri ti yi
[\[213b\]]
[\[213b.1\]]ral gri bri/_/zhes pa nas shes bya dkyil 'khor du zhes pa'i bar du gtogs 'dod la sogs pa ming gis smos pa rnams kyi phyag rgya yang ji skad du smos pa bzhin du bri bar bshad do/_/de dag la sogs pa'i dkyil 'khor dngos su ma smos pa rnams kyang lha rnams so so'i kha dog dang
[\[213b.2\]]gzugs dkyil 'khor sde ma bshad pa dang sbyar bar bya'o/_/de nas rdo rje yon sbyin zhes pa nas/_ut+pal rnams nyid kyis bya'o zhes pa'i bar du dkyil 'khor snam bu gsum po 'phags pa 'jam dpal gyi dkyil 'khor bri bar bshad pa ste/_kun kyang gru bzhi lham par bya/_/rdo
[\[213b.3\]]rje'i mtshan gyis btab ces pa ni dbang chen gyi dkyil 'khor de snga ma bzhin no/_/de yi dbus su yang bya ba/_/me 'byung ba yi dkyil 'khor te/_/zhes pa ni dbang chen gyi dkyil 'khor te de'i dbus su me'i dkyil 'khor bri'o/_/de'i dbus su phyag rgya bri ba ni ut+pal ste legs pa'o
[\[213b.4\]]zhes pa ni me'i dkyil 'khor dbus su phyag rgya ut+pal mdzes pa ut+pala'i kha dog nyid du bri/_rang sngags kyis ni 'bar byas pa/_/'jam dbyangs te blo can gyis zhes pa ni ut+pal de'i steng du 'jam dbyangs nyid kyi sngags kyi sa bon bzhag ste gzengs bstod par bya zhes pa'o/_/de'i sa bon
[\[213b.5\]]gyis gdab pa yang /_rang gi sa bon tshul bzhin no/_/zhes pa ni dbang chen dang me'i dkyil 'khor la so so'i sa bon a dang ra cho ga bzhin du gzhag ces pa'o/_/mtha' yang kun du bskor ba ni/_/ut+pal ni nyid kyis bya'o/_/zhes pa ni dkyil 'khor de'i mtha' ut+palas bskor bar bya'o/_/
[\[213b.6\]]de yi dbus su bri ba zhes pa nas/_ut+pal kha ma bye ba bya'o zhes pa'i bar du dra ba'i 'od la sogs pa'i phyag rgya ji skad smos pa bzhin du bri zhes pa'o/_/pho nya dag gis gsungs pa ni/_/zhes pa nas/_ut+pa las ni brgyan par ro/_/zhes pa'i bar du sgra gcan la sogs pa'i mngag gzhug
[\[213b.7\]]pa rnams kyi phyag rgya ji skad du smos pa rnams ut+pala'i mtshan gyis btab ste bri ba'o/_/ci bgyi ji skad gsungs rnams kyi/_/de dag phyag rgya khang ga ri/_/zhes pa ni 'phags pa 'jam dpal gyi ci bgyi ba zhes pa ni sngar ji skad du bshad pa rnams kyi phyag rgya khang ga ri bya ba gri gug 'dra ba
[\[214a\]]
[\[214a.1\]]rnams bris te de'i phyogs su ni sgrib pa thams cad rnam par sel ba'i phyag rgya bris te zhes pa nas/_de dag kun kyang dkyil 'khor gyi nang na pad+mo la gnas par bya'o zhes pa'i bar du sgrib pa thams cad rnam par sel ba 'khor dang bcas pa'i phyag rgya ji skad du smos pa
[\[214a.2\]]rnams bri bar gsungs pa ste/_lag pa snying gar bzhag pa ste lag pa 'ba' zhig snying gar 'jog pa 'dra ba bri'o/_/de dag kyang dkyil 'khor gyi nang na pad+mo la gnas par bya'o zhes pa ni 'phags pa 'jam dpal gyi dra ba'i 'od man chad dkyil 'khor dngos su ma smos pa rnams thams
[\[214a.3\]]cad bla ma'i dkyil 'khor gyi nang du pad+mo'i steng du bri'o zhes pa'o/_/de'i byang phyogs su sa'i snying po'i phyag rgya yin zhes pa nas/_phyag rgya'i gzugs su de bshad do/_/zhes pa'i bar du sa lnga'i dkyil 'khor bshad pa ste/_dbang chen gyi dkyil 'khor gyi dbus su zhes pa ni dbang
[\[214a.4\]]chen gyi dkyil 'khor ni snga ma bzhin te/_gzhan rnams snga ma bzhin bri zhes pa ni dbang chen gyi dkyil 'khor de'i dbus su sa'i snying po'i steng na snying rje chen po 'byung ba'i dkyil 'khor du bshad pa bzhin du bri zhes pa'o/_/de'i steng du pad+mo chen po 'bar ba bcas/_kha dog kun kyang ldan zhes
[\[214a.5\]]pa ni gdan de'i steng du pad+mo 'dab ma brgyad par bri ste/_kha dog kun dang ldan pa ni/_dkar po ser po dmar po sngon po kha dog de rnams las gzhan du sbyar ba ljang gu la sogs pa gsum dang brgyad de pad+mo 'dab ma brgyad pa kha dog de rnams su bya'o zhes pa'o/_/de'i steng ba dan chen po ste/_/rin
[\[214a.6\]]chen rtse la gnas pa'o/_/zhes pa ni pad+mo'i steng gdu ba dan rtse la rin chen bzhag pa bri zhes pa'o/_/de'i gzugs ni mchog sbyin yin te/_phyag rgya'i gzugs su de bshad do/_/zhes pa ni sa'i snying po de'i gzugs su bshad pa zhes pa'o/_/de mtha' yas mang po'i gtso 'khor rnams grangs med
[\[214a.7\]]pa ste zhes pa nas phyag rgya thams cad kyang dkyil 'khor gyi nang du chud par bya'o zhes pa'i bar du/_snying po 'khor mtha' yas pa grangs med pa rnams kyi nang nas gtso bo rnams kyi phyag rgya bri bar bshad pa ste/_sa 'dzin gyi ni rin po che'i steng na rdo rje gnyis pa 'jug pa'o zhes pa ni rdo rje yi thog
[\[214b\]]
[\[214b.1\]]ma thog gnyi ga rtse can zhes pa ste/_rdo rje de ltar bye brag che bas rdo rje gong ma gnyis phyogs re re nas rtse gsum pa dang rtse gcig par shes par bya'o/_/phyag rgya thams cad kyang dkyil 'khor 'di'i nang du chud par bya'o zhes pa ni/_dkyil 'khor phyag rgya de dag thams cad kyang dbang
[\[214b.2\]]chen gyi dkyil 'khor gyi nang du chud par bya'o zhes pa'o/_/nub phyogs su ni nam mkha'i snying po bris te zhes pa nas/_le'u rdzogs pa'i bar du nub phyogs su nam mkha'i snying po dang 'khor dang bcas pa'i phyag rgya ji skad smos pa'i rnam pa bri bar bshad pa'o/_/de la dkyil 'khor 'dir lha
[\[214b.3\]]rnams kha dog dang dbyibs gsal bar ma gsungs pa rnams ni dkyil 'khor gong ma gnyis su kha dog dang dbyibs bshad par blta'o/_/dkyil 'khor gong ma dag tu kha dog la sogs pa zhib tu bshad pa yang /_dkyil 'khor 'og ma 'dir lha so so'i dkyil 'khor ji skad du bshad pa
[\[214b.4\]]las de rnams kyi kha dog kyang de bzhin du shes par bya'o/_/de nas yang bcom ldan 'das kyis gsang ba'i dkyil 'khor du 'jug pa'i cho ga gsungs pa zhes pa nas/_dam tshig ces su gzhan mi bya/_/zhes pa'i bar du gsang ba'i dkyil 'khor du bcug nas dbang bskur ba'i cho ga
[\[214b.5\]]bshad pa ste/_dkyil 'khor du 'jug pa'i rim pa lnga ste nub mo lhag par gnas shing sdom pa gzung ba la sogs pa dang /_dkyil 'khor du 'jug pa'i tshe bsrung zhing chus gdab pa dang /_byang chub tu sems bskyed pa la sogs pa ni dkyil 'khor snga mar bshad pa bzhin no/_/khyad par du ni
[\[214b.6\]]dkyil 'khor gyi sgo khyud kyi nang du slob ma snga ma bzhin du bzhag ste/_slob dpon yang snga ma bzhin du rang rang gi ting nge 'dzin la gnas nas/_slob ma'i snying gar yi ge ra bsams te/_yi ge sgra de kho na nyid chos thams cad rdul dang bral ba la dmigs nas/_slob ma de'i lus rdul phran
[\[214b.7\]]la sogs par gshegs te rdul phran de dag kyang mi dmigs par bya ste/_yi ge ra'i sgra las don dam par slob ma'i lus stong par bya'o/_/de ltar bsams nas yi ge ra'i me des slob ma'i lus bsregs te thal bar gyur par bsams te/_de ltar stong par gyur pa dang de'i gnas
[\[215a\]]
[\[215a.1\]]su yang yi ge a bsams te/_a las bcom ldan 'das kyi skur gyur par bsam mo/_/de ni bsdus don te yan lag gi don du gsungs pa sngags pa kun du bzlas te zhes pa ni slob dpon snying rje chen po dang 'byung ba'i yi ge 'khor lo bskor ba'i dkyil 'khor gnyis kyi
[\[215a.2\]]dkyil 'khor bri ba dang /_dbang bskur ba dang /_bzlas pa dang sgrub pa la sogs pa'i cho ga bzlas te lobs par gyur cing mkhas pa zhes pa'o/_/dkyil 'khor mkhas pas zhes pa ni dkyil 'khor gong ma gnyis la mkhas pa 'ba' zhig ma yin gyi/_gsang ba'i dkyil 'khor la
[\[215a.3\]]yang bri ba dang dbang bskur ba la sogs pa'i cho ga rnams mkhas pa zhes pa ste/_mdor na dkyil 'khor gong ma gnyis su yang dbang bskur ba'i slob dpon gyi las 'di rnams bya'o zhes pa'o/_/sdig pa ma lus kun bsregs pa/_/cho ga de slob ma'i zhes pa ni dang po gleng ba'i tshig ste
[\[215a.4\]]sdig pa rnams zhes pa ni sems kyi rgyud la mi dge ba'i bag chags bsags pa mi 'dod pa'i rnam par smin pa lta bar byed pa la bya ste/_slob ma'i sdig pa de 'og nas 'byung ba'i cho gas bsreg ces pa'o/_/de'i 'tsho ba bsreg pa ni phyin chad slar mi 'khrungs par de shin tu tshig nas thal bar
[\[215a.5\]]gyur zhes pa ni gong du sdig pa bsreg ces smos pa de ji ltar bsreg par gsal bar gsungs pa ste/_de'i 'tsho ba zhes pa de ni slob ma de'i lnga phung la bya'o/_/phyin chad slar mi 'khrungs pa de zhes pa ni lnga phung de ltar bsregs te/_stong par byas nas de nyid kyi tshe na/_slob ma de'i lnga phung yod
[\[215a.6\]]par 'du shes mi skye bar bya zhes pa'o/_/shin tu tshig nas thal bar 'gyur/_/zhes pa ni bsreg pa yang lhag ma yod pa ma yin par shin tu tshig nas stong pa nyid du 'gyur bar bya'o zhes pa'o/_/slad du yang ni de gso'o/_/zhes pa ni de ltar stong pa nyid du brtan par gyur nas/_slob ma de
[\[215a.7\]]slar rnam par snang mdzad kyi gzugs su 'og nas 'byung ba'i tshig gis sbyar ro zhes pa'o/_/de ltar slob ma de de'i tshe tsho ba bsreg go zhes smos pa tsam du zad kyi cis bsreg_/ji ltar bsreg ces gsungs pa yi ge su ni yi ge bsreg ces pa ste/_yi ge su ni zhes pa ni yi ger der sngar smos
[\[215b\]]
[\[215b.1\]]pa'i tshul du slob ma'i lnga phung de bsreg ces pa'o/_/yi ge zhes pa'i tshig gnyis po de ni mi 'gyur ba zhes pa ste/_de ltar bsregs te stong par gyur nas kyang slar lnga phung mi skye bar stong par 'gyur ba las gzhan du mi 'gyur bar ting nge 'dzin gyis brtan par bya'o zhes pa'o/_/'tsho ba
[\[215b.2\]]yang ni phyir gso ba/_/'tsho ba yis ni 'tsho ba ste/_/zhes pa ni slad du yang ni gso'o zhes pa'i tshig snga ma de'i 'grel pa ste slob ma'i 'tsho ba lnga phung ste/_stong par gyur pa las yi ge a 'tsho bar gyur pa des slar sangs rgyas kyi skur gong du smos pa'i tshul du bsgyur zhes pa'o/_/kun du
[\[215b.3\]]dag pa zhes pa ni dkar po'o/_/dri ma med pa zhes pa ni gsal ba zhes pa ste sangs rgyas kyi skur bsgyur ba dkar zhig gsal bar bya zhes pa'o/_/yan lag bcu gnyis tshig gis btab/_/de yi snod du gyur par bya/_/zhes pa ni de'i gdan pad+mo la yan lag bcu gnyis kyi tshig rnams
[\[215b.4\]]dgod par bya zhes pa'o/_/sa ma ya 'dis sangs rgyas kun/_/zhes pa nas/_'jig rten rnams kyang thar par ro/_/zhes pa'i bar du sangs rgyas dang byang chub sems dpa' dang nyan thos dang rang sangs rgyas dang 'jig rten pa rnams kyang dam tshig 'di la mos shing 'thad ces pa'o/_/dam
[\[215b.5\]]tshig 'di ni sus rig pa/_/gsang ba'i dkyil 'khor dbus su ste/_/rgyud kun du yang bzhugs pa yin/_/dkyil 'khor thams cad la yang dbang /_/zhes pa ni gsang ba'i dkyil 'khor gyi dbus su 'di lta bu'i ting nge 'dzin gyi tshul bstan pa ni/_rgyud thams cad kyi dkyil 'khor du
[\[215b.6\]]zhugs pa dang 'dra ba ste/_thams cad kyi dam tshig can du gyur pa dang /_dkyil 'khor thams cad kyang 'dir dbang zhes pa'o/_/sngags pa de ni nga dang 'dra'o/_/zhes pa ni gong du slar gsos nas dkar zhing gsal bar bya zhes pa ni spyir smos pa tsam du zad kyi tshig 'dis ni bcom ldan
[\[215b.7\]]'das rnam par snang mdzad kyi gzugs nyid du bya zhes pa'o/_/dam tshig ces su gzhan mi bya/_/zhes pa ni ting nge 'dzin de lta bur ma byas te log par gzhan du byas na dam tshig tu mi bya zhes pa'o/_/dam tshig ces pa ni skabs 'dir stong pa nyid kyi ting nge 'dzin pas chud pa la bya'o/_/ting
[\[216a\]]
[\[216a.1\]]nge 'dzin de yang dang po sreg pa ni 'jug pa'i sems so/_/bsregs nas stong pa'i rang bzhin du gnas te mi 'gyur ba ni gnas pa'i sems so/_/de nas slar gsos te bcom ldan 'das kyi skur bsgyur ba ni ldang ba'i sems su shes par bya'o/_/bcom ldan 'das kyi skur
[\[216a.2\]]bsgyur ba'i tshe yang gsang ba'i phyag rgya 'og nas 'byung ba rnams kyi gdan dang /_yan lag 'od la sogs pa 'og nas ji skad du byung ba'i rim bzhin du bya'o/_/byang chub sems dpa' la sogs pa gzhan gyi gzugs su bsgyur na phyag rgya de rnams kyis byin gyis brlabs na brtan par
[\[216a.3\]]'gyur ro/_/da ni nang gi yid kyi dkyil 'khor bri ba'i skabs 'chad de/_yid kyi dkyil 'khor bri ba yang spyir dkyil 'khor gnyis te/_rang gi gzugs kyi dkyil 'khor dang gzugs brnyan gyi dkyil 'khor ro/_/de la rang gi gzugs kyi dkyil 'khor ni rgya che zhing bsam gyis mi
[\[216a.4\]]khyab ste mdor bsdus pa bstan pa ni yid kyi dkyil 'khor du shes par bya'o/_/gzugs brnyan gyi dkyil 'khor kyang ji skad du gsungs pa bzhin du rdzogs par dka' ste/_de ni mdor bsdus pa ni phyi ma'i rgyud las dkyil 'khor bshad pa'o/_/de bas na yid kyi dkyil 'khor 'di'i sgo
[\[216a.5\]]nas sems kyi rang bzhin gyi gsang ba'i dkyil 'khor ji 'dra ba'i tshul shes par 'gyur te 'di ni 'jug pa lta bur blta'o/_/yid kyi dkyil 'khor de bri ba'i thabs bstan pa'i phyir bcom ldan 'das ting nge 'dzin du zhugs nas/_sangs rgyas kyi zhing de thams cad lag mthil dang mnyam
[\[216a.6\]]par gyur pa dang rin po che sna lnga'i rta babs dang sgo khyud la sogs pa rnam pa mang pos brgyan par bstan pa ste/_de dag thams cad kyang dngos po yod pa ma yin pa las/_sems kyi dbang tsam las ji ltar bsams pa bzhin du 'byung bar bstan pa'o/_/de bas na yid kyi dkyil 'khor la sogs
[\[216a.7\]]pa'i yid kyis bskyed pa thams cad sbyor bas thog mar sems mnyam par gzhag pa la dgod pa'i mgon ji ltar gyur cig ces bsams shing /_smon lam btab la ting nge 'dzin la zhugs na ji ltar smon pa de ltar 'gyur bar shes par bya'o/_/de ltar yid kyi dkyil 'khor bri ba'i thabs bstan
[\[216b\]]
[\[216b.1\]]pa yang /_de nas bcom ldan 'das rnam par snang mdzad chen po de'i tshe ma 'ongs pa'i 'gro ba la gzigs nas kun rjes su chud pa zhes bya ba'i ting nge 'dzin la snyoms par zhugs so zhes pa la sogs pa ste/_bcom ldan 'das sngon gyi smon lam gyi shugs kyis sems can gyi don bya ba la/_
[\[216b.2\]]sogs pa lhun gyis grub pa nyid du 'byung bas ting nge 'dzin du 'jug mi dgos mod kyi/_'on kyang dngos po gang bstan par bya ba'i ting nge 'dzin du zhugs nas byang chub sems dpa' kun du bzang po la sogs pa 'dul ba'i 'gro ba rnams kyis bcom ldan 'das ci'i phyir ting nge 'dzin du zhugs
[\[216b.3\]]pa dang zhugs nas ji ltar ston par 'gyur ba la sogs pa shes par 'gyur te/_de ci'i phyir bcom ldan 'das ting nge 'dzin du 'jug go/_/kun du rjes su chud pa zhes pa ni/_bcom ldan 'das ting nge 'dzin la zhugs nas don dam par chos kyi dbyings kun du khyab par chud pa dang /_kun rdzob
[\[216b.4\]]tu yang sangs rgyas kyi zhing thams cad lag mthil bzhin du mnyam par 'gyur ba la sogs pa'o/_/gnas brtan pa rnams kyis khyad par du chud pa ste bcom ldan 'das ting nge 'dzin la zhugs na don dam pa dang kun rdzob tu chud pa de dag 'byung ba'i phyir ting nge 'dzin de'i ming kun du chud
[\[216b.5\]]pa zhes pa'o/_/ma 'ongs pa'i 'gro ba la gzigs nas zhes pa ni kun du bzang po dang phyag na rdo rje la sogs pa byang chub sems dpa' yongs su dag pa rnams kyis ni/_de dag ji lta ba nyid du mkhyen gyi ma 'ongs pa'i 'gro ba rnams kyi don du dngos po yod pa ma yin pa las/_sems kyi
[\[216b.6\]]dbang tsam gyis rnam pa sna tshogs 'byung ba bstan pa zhes pa'o/_/bcom ldan 'das snyoms par zhugs ma thag tu/_de nas de'i tshe nyid na sangs rgyas kyi zhing 'di lag mthil bzhin du mnyam par 'dug par gyur te zhes pa ni/_dkyil 'khor bri ba na sngar sa mthon dman la sogs
[\[216b.7\]]pa bsnyams shing sbyang dgos te/_de'i thabs bstan pa sangs rgyas kyi zhing 'di zhes pa ni mi mjed kyi stong gsum gyi stong chen po'i khams so/_/lag mthil bzhin du mnyam par 'gyur/_/zhes pa ni sangs rgyas kyi zhing de ri dang gcong rong la sogs pa med par mnyam par gyur
[\[217a\]]
[\[217a.1\]]ces pa ste/_tshig des ma 'ongs pa'i dus kyi 'gro ba rnams nam dkyil 'khor brin dkyil 'khor gyis de ltar lag mthil bzhin du mnyam par sbyang bar bya ba bstan pa'o/_/sgo khyud dang rta babs rin po che sna lngas so sor brgyan pa zhes pa nas sil snyan du ma'i sgra 'jam po
[\[217a.2\]]yid du 'ong ba ni rab tu grag pa'o zhes pa ni sangs rgyas kyi zhing de mnyam par gyur nas kyang rgyan de dag gis brgyan pa bstan pa ste/_des ni dkyil 'khor gyi sa de dag brtan nas rta babs dang sgo khyud dang gdugs dang ba dan la sogs pas brgyan pa dang /_ri mo rnams kyis brgyan par bya ba'i thabs
[\[217a.3\]]bstan pa'o/_/dri zhim po yan lag brgyad dang ldan pa'i rdzing bu smos pa ni rdzing bu la sogs pa chu dang nye gnas su dkyil 'khor bri ba bstan pa'o/_/yan lag brgyad kyi rdzing bu de ni chu bsil ba dang /_dang ba dang mngar ba la sogs pa'i byang chub sems dpa'i bsod nams kyi ji ltar bsags
[\[217a.4\]]pa'i yid kyis bsten pa dang /_khang pa dang gzhal med khang du ma dang ldan zhes pa ni sangs rgyas kyi zhing pha rol tu phyin pa las byung ba'i byang chub sems dpa' rnams kyi so so'i bsod nams ji tsam las so so nas stan dang khang pa dang lding khang la sogs pa dang ldan pa zhes pa ste/_des kyang
[\[217a.5\]]dkyil 'khor gyis der byang chub sems dpa' la sogs pa lha rnams so so'i gnas dang bcas par bya ba bstan pa'o/_/de bzhin gshegs pa'i mos pa las byung ba zhes pa nas bsod nams rnam par bskyed pa'i sku rnams 'byung zhes pa'i bar du sangs rgyas kyi zhing de'i dbus na pad+mo'i rgyal po
[\[217a.6\]]la de bzhin gshegs pa bzhugs te/_de bzhin gshegs pa'i sku la ye shes kyis sems can chos kyi tshig ston pa sha stag 'byung ngo zhes pa ste/_de yang dkyil 'khor gyi dbus su bcom ldan 'das rnam par snang mdzad bzhugs pa de bzhin gshegs pa'i sku las gyur pa'i lha rnams
[\[217a.7\]]kyis bskor zhing bzhugs par bya ba bstan pa'o/_/des na de bzhin gshegs pa'i mos pa las byung ba chos kyi dbyings rtogs pa'i mtshan mas btab ces pa ni/_pad+mo'i rgyal po de'i bye brag ste de bzhin gshegs pa'i mos pa las 'byung ba ni sngar bshad pa bzhin no/_/chos kyi dbyings
[\[217b\]]
[\[217b.1\]]rtogs pa zhes pa ni de bzhin nyid kyi ye shes dag pa la bya ste de'i mtshan mas btab pa ni/_ye shes dag pa de'i mtshan mas dkar bar shes par bya ste/_mdor na de bzhin gshegs pa nyid ye shes dag pa de pad+mo chen po'i rgyal por snang bar byin gyis brlab ces pa'o/_/de'i dbus na de bzhin
[\[217b.2\]]gshegs pa'i sku bzhugs pa zhes pa ni de bzhin nyid kyi ye shes chos kyi dbyings kyi mtshan nyid de las bcom ldan 'das rnam par snang mdzad kyi sku 'byung bar bstan pa'o/_/chos kyi dbyings la ston pa zhes pa ni stong pa nyid kyi rang bzhin du gyur pa zhes pa'o/_/de ltar bcom ldan 'das stong
[\[217b.3\]]pa nyid kyi rang bzhin du gyur kyang phung po lhag ma ma lus pa'i mya ngan las 'das bzhin pa ni ma yin gyi/_sngon gyi smon lam gyi shugs kyis rnam par mi rtog bzhin du kun rdzob kyi bya ba thams cad 'byung bar bstan pa'o/_/sems can rnams kyi bsam pa dang dad pa ji lta ba bzhin du mgu bar byed
[\[217b.4\]]pa zhes pa'o/_/mi tshugs pa'i stobs dang stobs bcu'i mos pa las 'byung zhes pa ni bcom ldan 'das kyi sku las 'byung ba'i sku de rnams kyi mthus cis kyang mi tshugs pa sha stag ste/_de yang bcom ldan 'das nyid kyi rgyu de'i tshe kun du sangs rgyas pa'i mtshan nyid stobs bcu la mos pa
[\[217b.5\]]bskyed pa de ni 'bras bu stobs bcu rdzogs par 'gyur ba las byung ba zhes pa'o/_/kha dog dang dbyibs su sna tshogs du mar ldan pa'i bdag nyid kyi ngo bo zhes pa ni sku mang po 'byung ba dag gi khyad par te/_de dag gi kha dog dang gzugs sna tshogs su bcas pa zhes pa'o/_/sku mang po de rnams
[\[217b.6\]]kyang bcom ldan 'das nyid byang chub sems dpa'i spyad pa spyod tshe bskal pa grangs med par sbyin pa la sogs pa pha rol tu phyin pa la sogs pa'i bsod nams kyi tshogs bsags pa'i rgyu las byung ba bstan pa bskal pa bye ba khrag khrig brgya stong du mar zhes pa la sogs pa'o/_/de byung
[\[217b.7\]]nas 'jig rten pa'i khams thams cad du gleng ba'i tshig 'di skad du dbyangs gcig gis kun du bsgo'o zhes pa de ltar gong du bcom ldan 'das kyis sangs rgyas kyi zhing lag mthil lta bu mnyam pa la sogs pa dngos su snang bar chud pa'i chos rnams bstan pa de nyid gzhung gi chos su
[\[218a\]]
[\[218a.1\]]'og nas 'byung ba'i tshigs su bcad pa rnams kyi tshig gis bstan pa ste de yang /_e ma'o sangs rgyas kun gyi ni/_/zhes pa nas/_mgon po kun gyis gang rnyed pa'o/_/zhes pa'i bar du'o/_/de la e ma'o zhes pa ni ngo mtshar du gyur pa'o/_/sangs rgyas kun gyi ni shes
[\[218a.2\]]rab dang thabs rnams bsam gyis mi khyab pa zhes pa dang sbyar te shes rab ni chos thams cad bdag med par chud pa'i rang bzhin no/_/thabs de ni de ltar chos thams cad stong par chud kyang sems can gyi don du dngos po rnam pa sna tshogs yod par ston te/_de dag ngo mtshar che ste bsam gyis
[\[218a.3\]]mi khyab ces pa'o/_/tshig de dag grol bar gsungs pa/_gnas med pa ru shes nas su/_/gnas dang bcas pa'i chos rnams 'chad/_/ces pa ste gnas med par ni shes nas zhes pa ni shes rab kyis chos thams cad gzung ba dang 'dzin pa'i gnas med de stong pa nyid du shes zhes
[\[218a.4\]]pa'o/_/gnas dang bcas pa'i chos rnams 'chad/_/ces pa ni de ltar shes rab kyis chos thams cad dngos po med par chud kyang thabs kyis sems can rnams la phan gdags pa'i phyir gzung ba dang 'dzin pa'i gnas la sogs pa'i chos rnams dngos po yod par snang ba dngos su ston
[\[218a.5\]]zhes pa'o/_/mi shes pa ni gang shes pa/_/chos rnams chos kyi mtshan nyid de/_/zhes pa ni phung po dang khams dang skye mched la sogs pa'i chos kyi mtshan nyid gang gis mi dmigs par shes zhes pa'o/_/des ni rnyed pa 'thob 'gyur ba/_/mgon po kun gyis gang rnyed pa/_/zhes
[\[218a.6\]]pa'o/_/de ltar chos rnams dmigs su med par gang gis chud pa de mgon po sangs rgyas bcom ldan 'das kyis 'thob pa sangs rgyas kyi 'bras bu thob par 'gyur zhes pa ste/_mdor na chos rnams stong pa nyid du chud pa de sangs rgyas par 'gyur ro zhes bstan pa'o/_/gleng ba'i tshig
[\[218a.7\]]de skad ces smras nas/_sku de dag slar de bzhin gshegs pa'i chos kyi sku bsam gyis mi khyab pa la bzhugs so zhes pa ni de dag chos kyi dbyings stong pa nyid kyi rang bzhin du 'gyur te mi snang bar 'gyur ba'o/_/de ltar gsang ba'i dkyil 'khor bri ba'i thabs bcom ldan 'das kyis
[\[218b\]]
[\[218b.1\]]sngar bstan nas/_da ni gsang ba'i dkyil 'khor nyid bri ba'i thabs bshad de/_de yang de nas bcom ldan 'das kyis phyag na rdo rje byang chub sems dpa' la bka' stsal pa/_rigs kyi bu nang gi dkyil 'khor de nyon cig ces pa la sogs te 'dir yang slob ma lhag par gnas pa
[\[218b.2\]]de nyid kyi nub mo bya ba shes par bya'o/_/de'i rim pa yang de la thog mar slob dpon gyis mchod pa'i yo byad 'di dag la sogs pa nyid gzhung las 'byung ba bzhin du sta gon byas nas slob ma rnams kyang bsogs te/_phyi rol du bkod la de nas slob dpon de dkyil 'khor gyi gnas su zhugs te/_
[\[218b.3\]]sangs rgyas dang byang chub sems dpa' thams cad la phyag 'tshal nas dam tshig gi phyag rgya bcings te/_mdun du rang bzhin gyi dkyil 'khor snying rje chen po'i dkyil 'khor du bstan pa rang bzhin du so so'i sngags 'bru re'am spyi'i snying po der bsams te/_de nas bdag nyid chos
[\[218b.4\]]dbyings kyi phyag rgya dang sngags kyis byin gyis brlab pa dang chos kyi 'khor lo bskor ba'i sngags dang phyag rgyas rdo rje sems dpar byin gyis brlab pa dang /_rdo rje go cha'i phyag rgya dang sngags kyis bsrung bar bya ste/_de nas las kyi rdo rjer bsgyur te de rnams la dam tshig gi phyag rgya bstan to/_/
[\[218b.5\]]yon chab dbul ba dang dri dang me tog la sogs pa'i mchod pa rnams so so'i sngags kyis btab ste dbul ba dang yid kyi mchod pa yang bya'o/_/de ltar phyi nang gi mchod pa la sogs pa byas nas slob dpon de'i phyir byung la slob ma rnams la dri dang me tog byin te/_las thams cad pa'i
[\[218b.6\]]sngags kyis bsrung bar bya ba dang las thams cad pa'i sngags kyis btab pa'i skud pa dpung par bcing ba dang so shing sbyin pa rnams byas te/_de nas sdig pa bshags pa dang /_lus dbul ba dang /_sdom pa 'dzin du gzhug ste/_de dag ni lhag par gnas pa'i cho ga'o/_/dkyil
[\[218b.7\]]'khor du gzhug pa'i cho ga yang grogs po bsgrub pa'i phyi ma yod na yang des rim bzhin du bya ste/_med na slob dpon gyis de nyid du slob ma dam tshig gi phyag rgya 'ching du gzhug pa dang chos kyi dbyings kyi phyag rgya dang sngags kyis byin gyis brlab pa dang /_chos kyi 'khor lo'i phyag
[\[219a\]]
[\[219a.1\]]rgya dang sngags kyis byin gyis brlab pa dang /_byang chub tu sems bskyed pa la sogs pa rim bzhin du bya ste/_de nas slob dpon des slar mchod pa'i gnas su zhugs te/_sems mnyam par gzhag la snying gar zla ba'i dkyil 'khor gyi steng du/_yi ge ra kha dog
[\[219a.2\]]dkar po yid tsam dmar ba bsams te/_yi ge de'i sgra'i kha de kho na nyid chos thams cad rdul dang bral ba bsgom pa ni/_bdag gi lus nyid rdul la sogs pa'i tshul du bshigs te/_rdul phran de yang phyogs dang cha phral na dmigs su med/_de bzhin du rnam par shes pa la sogs pa
[\[219a.3\]]dngos po med par bsgoms te/_zla ba'i dkyil 'khor dang yi ge ra yang stong par bsams te tha mar sgra'i de kho na nyid de yang dmigs su med par bsgoms te stong pa nyid du ji srid 'dod par gnas te/_de'i 'og tu thog mar rlung gi dkyil 'khor de nas chu'i dkyil 'khor de nas gser gyi
[\[219a.4\]]dkyil 'khor bsams te/_gser gyi dkyil 'khor de'i steng du bdag gi lus lte ba man chad kyang gser gyi dkyil 'khor gru bzhi par bsams te/_de'i steng du pad+mo rtsa ba dang bcas pa snying ga'i bar du phyin par bsams te/_de'i dbus na bcom ldan 'das rnam par snang mdzad bzhugs
[\[219a.5\]]te/_de'i shar phyogs kyi pad+mo'i 'dab ma la rin po che dpal de bzhin gshegs pa/_lho phyogs kyi 'dab ma la kun du rgyas pa'i dbang po zhes bya ba de bzhin gshegs pa/_nub phyogs kyi 'dab ma la snang ba mtha' yas de bzhin gshegs pa/_byang phyogs kyi 'dab ma la rnga dbyangs de bzhin gshegs pa
[\[219a.6\]]bsam mo/_/shar lho'i 'dab ma la kun du bzang po byang chub sems dpa'/_byang shar gyi 'dab ma la spyan ras gzigs kyi dbang po/_lho nub kyi 'dab ma la 'jam dpal gzhon nur gyur pa/_nub byang gi 'dab ma la byams pa byang chub sems dpa' bsams te/_bcom ldan
[\[219a.7\]]'das rnam par snang mdzad la sogs pa byang chub sems dpa' de rnams kyang me tog dor ba la bde ba'i phyir/_de rnams kun gyi sku bdag gi/_/klad pa'i bar du phyin par bsam/_/pad+mo'i ge sar kun la ni byang chub sems dpa' rnams kyi yum rnams dang /_sa bcu dang pha rol tu phyin pa drug
[\[219b\]]
[\[219b.1\]]dang ting nge 'dzin rnams lha mo'i gzugs su bsam mo/_/pad+mo'i rtsa ba la phyag na rdo rje byang chub sems dpa' bsam mo/_/de'i drung g.yas g.yon du spyan ras gzigs kyi dbang po 'khor rnams dang /_phyag na rdo rje'i rig pa khro bo rnams dang /_skyong ba dang khro gnyer la sogs pa rim
[\[219b.2\]]bzhin du bsam mo/_/de'i phyi rim du lha dang klu la sogs pa mang po bsams te/_de ltar brtan par byas nas yid kyis mchod pa tshul bzhin du bya'o/_/de nas de dag kun zin pa dang se gol brdab par bya ste/_slob ma rnams mgon po la me tog 'dor du gzhug go/_/me tog de dag kyang yid la
[\[219b.3\]]bsams pa'i lha gang gi steng du bab pa de slob ma de la sbyin par bya'o/_/de dag ni bsdu ba'i don du tshig gi don la gsang ba'i bdag po de ni rang bzhin gyis rnam par dag pa'i phyir lus kyis gang ba de chos kyi dbyings kyi ngo bo nyid kyi sngags dang phyag rgya'i byin gyi rlabs kyis byin gyis rlobs shig
[\[219b.4\]]ces pa ni mchod pa la sogs pa sngar smos pa'i rim bzhin du byas nas/_bdag gi lus la chos kyi dbyings kyi phyag rgya dang sngags kyis byin gyis brlabs pa stong pa nyid du byos shig ces pa'o/_/de nas bdag las kyi lha rdo rje sems dpar byin gyis brlabs la zhes pa ni/_snga ma'i rim bzhin
[\[219b.5\]]du chos kyi 'khor lo'i phyag rgyas byin gyis brlab pa dag byas nas las kyi rdo rje sems dpar bsgyur te/_mchod pa dang slob ma'i cho ga bya ba la sogs pa thams cad gong du smos pa'i rim bzhin du bya'o/_/rdul dang zhes pa ni de nas slar bdag nang du zhugs nas yi ger snying gar bsams te/_
[\[219b.6\]]chos thams cad rdul dang bral ba'i bar bsgom pa'i rim pa snga ma bzhin du bya'o/_/bdag dang sems can dang srog dang 'gro ba dang shed las skyes dang shed can dang /_byed pa po la sogs pa'i nyes pa dang /_zug rngur bral zhes pa ni mu stegs gzhan rnams kyi bdag la sogs pa'i
[\[219b.7\]]dngos po de rnams kyang dmigs su med par sgom zhes pa ste/_de dag ni ji ltar phyi rol gyi dkyil 'khor gyis sbyang ba rdo shing la sogs pa'i zug rngu dang nyes pa bsal ba bzhin du gang gis sbyang ba yang thabs ji ltar sbyang ngo zhes bshad pa'o/_/gru bzhi sgo bzhi las nub phyogs kyi sgo rtag
[\[220a\]]
[\[220a.1\]]par phye ba sgo khyud dang stegs bu rab tu brgyan pa zhes pa de ni de ltar stong pa nyid la sogs pa'i ting nge 'dzin byas la/_de nas rlung dang chu'i dkyil 'khor la sogs pa snga ma bzhin du bsams te/_de'i steng du dbang chen gyi dkyil 'khor gyi steng du bdag gi rked pa man chad 'gyur
[\[220a.2\]]bar bsams te/_stegs bu zhes pa ni dbus kyi gzhi'i gdan de nyid la bya ste de yang gser gyi kha dog tu bsam mo/_/dbus na yid bzhin gyi pad+mo'i rgyal po chen po dang /_ge sar rgyas pa dang bcas shing shin tu rnam par brgyan pa yid kyis zhes pa ni yid las byung ba'i pad+mo zhes pa ste
[\[220a.3\]]sngar bshad zin to/_/shin tu rnam par brgyan pa'i yid la zhes pa ni/_'dab ma brgyad la sangs rgyas bzhi dang byang chub sems dpa' bzhi rnams kyi kha dog ci 'dra ba dang mthun par kha dog sna tshogs su bya ba ste/_rin chen rgyal mtshan gyi kha dog dkar po/_kun du rgyas pa'i rgyal
[\[220a.4\]]po'i kha dog ser po/_rnga dbyangs kyi kha dog smug nag_/snang ba mtha' yas kyi kha dog dmar po/_de bzhin du kun du bzang po ni ser po/_spyan ras gzigs kyi dbang po ni dkar po/_'jam dpal gzhon nur gyur pa ni ser po/_byams pa ni dmar po bya'o/_/yang na thams cad kyang kha
[\[220a.5\]]dog thams cad do zhes pa dang sbyar te chad pa med par shes par bya'o/_/de'i dbus su yang lus dang ngag yid 'jig rten thams cad las 'das pa'i de bzhin gshegs pa'i sku zhes pa ni/_bcom ldan 'das rnam par snang mdzad kyi sku pad+mo'i dbus su bsam pa ste mchog tu bzang ba 'jig
[\[220a.6\]]rten thams cad las 'das pa zhes pa'o/_/sems kyi sa las 'das zhes pa ni gzung ba dang 'dzin pa'i cha sems kyi yul spangs pa zhes pa'o/_/sems kyis shin tu thob ces pa ni stong pa nyid kyi mtshan nyid de so sor rang gis rig pa thob pa zhes pa ste/_des ni rang gi don phun sum tshogs
[\[220a.7\]]pa bstan pa'o/_/'bras bu dam pa yid du 'ong ba sbyin pa zhes pa ni pha rol gyi don phun sum tshogs pa bstan pa ste sems can rnams la mtho ris dang mya ngan las 'das pa'i 'bras bu rnams sbyin zhes pa'o/_/de'i shar du zhes pa ni de'i drung du rig pa dang /_khro bo rnams zhes pa'i bar du
[\[220b\]]
[\[220b.1\]]sangs rgyas dang byang chub sems dpa' rnams pad+mo'i 'dab ma dang ge sar dag la bsam pa sngar smos pa'i rim bzhin du bya'o/_/gzhan ni mtsho chen por zhes pa'i bar du dkyil 'khor de'i 'og tu chu'i dkyil 'khor rgya mtsho bsam zhes pa'o/_/mar me dang /_dri dang /_me tog
[\[220b.2\]]dang /_bshos dang bdug pa yid du 'ong ba rnams sngags pas kun bsam zhes pa ni/_yid kyis dri dang me tog la sogs pa de dag thams cad sngags pas bsam zhes pa'o/_/sems can kun gyi dam tshig phyir/_/zhes pa ni dkyil 'khor de sems can rnams dam tshig la
[\[220b.3\]]zhugs pa'i phyir/_gzugs brnyan gyi dkyil 'khor rnams rdzogs pa rgyas par bri mi nus shing zab cing rgya che ba la mos pas dkyil 'khor 'di bya zhes pa'o/_/drung gi sa gzhi kun du ni/_/lha rnams grangs med pa yang ni/_/sngags mkhan gyis ni nan tan bri/_/dkyil 'khor mthu
[\[220b.4\]]chen 'di ru ste/_/zhes pa ni bcom ldan 'das mthu chen po dkyil 'khor 'di'i dbus kyi stegs bu'i 'og phyi rim gyi sa gzhi thams cad du lha dang klu la sogs pa grangs med pa bri zhes pa'o/_/rang lus rang gis bya ba ni/_/ras kyi rnam pa sbyangs nas su/_/sngags pa sbyar stan der 'dug
[\[220b.5\]]nas/_/de bzhin gshegs rnams rjes mos pas/_/zhes pa ni sbyor ba de rnams bya ba yang bdag nyid yi ge raM snying po nyid du sbyang ba la sogs pa gong du smos pa'i tshul bzhin du byas nas gdod las ni 'di rnams bya zhes pa'o/_/slob ma rnams kyi spyi bo ru/_/a ni 'khor dang bcas te
[\[220b.6\]]gzhag_/ces pa ni slob ma dkyil 'khor du 'jug pa'i tshe chos kyi dbyings su byin gyis brlab pa la sogs pa byas nas de dag brtan par bya ba'i phyir/_kun du sangs rgyas pa'i snying po oM spyi bor bsam zhes pa'o/_/de nas me tog 'dor du gzhug_/ces pa nas/_rig pa yang ni
[\[220b.7\]]de la byin/_/zhes pa'i bar du slob ma rnams bdag gi lus la me tog bor nas gang la bab pa'i rig pa de sbyin pa'o/_/de la bsgom par zhes pa'i dkyil 'khor bar zhes pa ni dkyil 'khor gyi tshul rnams slob ma la bstan pa'o/_/'di ni dkyil 'khor dam pa ste/_/zhes pa ni
[\[221a\]]
[\[221a.1\]]stong pa nyid kyi ting nge 'dzin bsgoms pa las byung ba'i pha rol gyi mtshan ma rnams la mi rtog pas dam pa zhes pa'o/_/lus can rnams kyi dam tshig phyi ru gsungs/_/zhes pa ni dkyil 'khor 'di dam tshig can du bya ba'i phyir ro zhes pa sngar bshad pa bzhin no/_/gsang ba'i
[\[221a.2\]]dkyil 'khor du 'jug pa'i thabs zhes pa ni mgon na gong ma'i nang du bshad zin to//_//da ni rig pa'i dka' thub kyi le'u 'chad de/_rig pa zhes bya ba ni yang dag pa nyid don ji lta ba bzhin pa nyid rig pas na de bzhin nyid kyi ye shes dang /_de las byung ba'i sngags dang phyag
[\[221a.3\]]rgya la yang bya ste/_de'i dka' thub ni de dang rjes su mthun par spyod pa ste/_ji ltar bcom ldan 'das shAkya thub pa dang rjes su mthun pa'i spyod pa skra dang kha spu bregs pa dang chos gos bgo ba la sogs pa dge slong gi gzugs su spyod pa dang /_'jig rten pa rnams kyi yang lha chen po la
[\[221a.4\]]dad pa la sogs pa nyid kyi spyod pa dang /_tshul 'jig rten du rig pa'i brtul zhugs 'di yang bdag nyid kyi lha'i gzugs ci 'dra ba dang /_rjes su mthun par spyod pa dang ting nge 'dzin stong pa nyid kyi rang bzhin dang rjes su mthun par spyod pa dang /_ting nge 'dzin las langs nas kyang chos
[\[221a.5\]]thams cad sgyu ma lta bu'i rang bzhin rtogs pa dang /_rjes su spyod par mthun par spyod pa dang /_de'i sngags slob par byed pa rnams te yan lag de bzhi dang ldan pa ni rig pa'i brtul zhugs zhes pa'o/_/de la kha cig ni brtul zhugs 'di spyod cing sngon du bsnyen pa'i grangs sum 'bum la sogs pa
[\[221a.6\]]ji skad du gzhung las 'byung ba bzhin du byas nas sgrub pa la 'jug par bya'o/_/de ste de bas kyang lhag par bstan par 'dod pas/_dbang chen la sogs pa'i dkyil 'khor la gnas shing /_zla ba drug tu rig pa'i brtul zhugs spyod par shes par bya ste/_de bas na brtul zhugs 'di ni
[\[221a.7\]]dbang chen la sogs pa la gnas/_brtul zhugs kyi rgyu lta bur bltas te rig pa'i brtul zhugs 'di las byung ba'i dbang chen la sogs pa'i dkyil 'khor la gnas pa'i brtul zhugs ni brtul zhugs gong ma 'di las byung bar blta ste/_de bas na brtul zhugs 'dis sngar sems
[\[221b\]]
[\[221b.1\]]yongs su sbyangs nas phyis brtul zhugs 'og ma la 'jug ste brtul zhugs 'og ma spyod pa dang /_lha'i gzugs su bskyed pa stong pa nyid kyi ting nge 'dzin la gnas pa dang /_ting nge 'dzin las langs nas spyod pa'i tshe yang chos rnams sgyu ma lta bur rtogs shing chags par spyod pa dang /_
[\[221b.2\]]sngags slob par byed pa'i rim bzhin du spyad par bya ste/_lhag pa ni dbang chen la sogs pa'i dkyil 'khor la gnas shing de'i rang bzhin la bya ba dang /_dbang chen la sogs pa so so'i phyag rgya 'ching ba'o/_/rig pa'i brtul zhugs de dris pa yang /_de nas bcom ldan 'das rnam par
[\[221b.3\]]snang mdzad la phyag na rdo rjes tshigs su bcad pa'i dbyangs kyis sngags kyi sgor byang chub sems dpa'i spyad pa spyod pa rnams kyi don gyi phyir rig pa'i dka' thub kun dris pa zhes pa la sogs pa ste/_phyag na rdo rje rig pa'i dka' thub dris pa yang dbang chen la sogs pa'i dkyil 'khor la
[\[221b.4\]]gnas shing /_rig pa'i dka' thub spyod pa de gtsor dris par shes par bya'o/_/tshigs su bcad pa'i dbyangs kyis dris pa ni don dka' zhing zhes pas don gyi tshig dang 'bru rnams mi nyams par bya ba'i phyir ro/_/sngags kyi sgor byang chub sems dpa'i spyod pa spyod pa rnams kyi spyir zhes pa ni phyag na rdo
[\[221b.5\]]rje nyid dmigs mi mkhyen te/_'dri ba ma yin gyi ma 'ongs pa'i 'gro ba sngags kyi sgor byang chub sems dpa'i spyad pa spyod pa rnams la phan gdags pa'i phyir zhes pa'o/_/'di ltar dka' thub spyad pa lags/_/zhes pa nas rgyal po gtso nyid dbang du zhes pa'i bar du phyag na rdo
[\[221b.6\]]rjes dris pa'i tshig ste/_de la sngon gyi sangs rgyas kyis gsungs zhes pa las 'di ltar sngon gyi sangs rgyas kyis zin na da dri ci dgos she na/_bdag nyid sngon gyi sangs rgyas kyis bshad pas de'i don 'tshal mod kyis/_ma 'ongs pa'i 'gro ba rnams kyi don du bshad na/_bcom ldan 'das
[\[221b.7\]]kyis mngon sum du bstan na/_de rnams yid ches par 'gyur ba dang /_bcom ldan 'das nyid du dbang du bgyis pa'i phyir zhes pa ste de bas na gsungs pa/_ma 'ongs pa'i 'gro ba rnams kyi don du bshad de/_rgyal ba gtso nyid dbang du bya/_/zhes pa'o/_/dris pa'i tshig gzhan rnams ni
[\[222a\]]
[\[222a.1\]]'og nas lan ldon pa dang sbyar ro/_/rig pa'i dka' thub las byung ba'i/_/dka' thub gnas pa sangs rgyas bzhin/_/zhes pa ni/_rig pa'i dka' thub las byung ba/_/zhes pa ni sems su sbyor ba'i mtshan ma nyid yan lag bzhi dang ldan pa'i rig pa'i dka' thub de las
[\[222a.2\]]byung ba dbang chen la sogs pa'i dkyil 'khor la gnas te spyod pa de bshad do zhes pa dang sbyar ro/_/dka' thub gnas pa sangs rgyas bzhin/_/zhes pa ni ji ltar sangs rgyas bcom ldan 'das kun du sangs rgyas pa don dam par yang ting nge 'dzin la zhugs pa'i tshe yang chos thams cad
[\[222a.3\]]stong pa nyid de mtshan nyid gcig tu chud/_kun rdzob tu spyod pa'i tshe yang chos rnams sgyu ma lta bur mkhyen pas ji ltar yang mi chags par spyod pa de bzhin du rig pa'i brtul zhugs la gnas pa de yang ting nge 'dzin la zhugs pa'i tshe chos thams cad stong pa nyid kyi rang bzhin du gnas/_ting
[\[222a.4\]]nge 'dzin las langs te spyod pa'i tshe yang chos rnams sgyu ma lta bur rtogs shing gang la yang mi chags pas spyod pas na/_kun du sangs rgyas pa dang 'dra/_/zhes pa'o/_/yang dag 'di byas nas zhes pa nas/_nam zhig rtag tu sems thub na/_/zhes pa'i bar du ji ltar dka' thub spyad pa la
[\[222a.5\]]gnas zhes zhus te bshad pa ste/_yang dag nyid du bdag byas nas/_/zhes pa ni bdag gi de kho na nyid ji skad bshad pa bzhin du byas nas zhes pa'o/_/rtag tu the tshom med na ni/_/zhes pa ni de ltar bdag gi de kho na nyid bdag ni lha gang yin pa'i gzugs su bsgyur ba ting nge 'dzin 'khrugs pa
[\[222a.6\]]dang lha ji bzhin pa'i bar snang ba rnam par rtog pa gzhan med par lha'i gzugs nyid yid la the tshom med par snang na de/_dka' thub spyad pa spyod pa yin/_/zhes pa dang sbyar ro/_/de bas na gsungs pa/_nam zhig rtag tu sems thub na/_/zhes pa ste mdor na rtag tu sems thub par bya ste/_
[\[222a.7\]]lha'i gzugs de nyid la brtan pa snang bar ma byas na/_sngags dang phyag rgya sbyar ba tsam dang /_gang lta ba de dag bdag go tsam du bsam pa tsam gyis rig pa'i brtul zhugs mi chud ces pa'o/_/de ni rig pa dang mthun pa'i gzugs su spyod pa'o/_/byang chub sems dpa'
[\[222b\]]
[\[222b.1\]]dang chos rnams dang /_gzhan gyi tshul khrims can ma yin zhes pa'i bar du/_ji ltar tshul khrims la yang gnas/_/zhes zhus pa de bshad pa ste 'jug pa'i byang chub kyi sems chos sun 'byin pa'i mtshan nyid rnam par rtog pa dang bcas pa dang /_phung po dang khams dang skye mched la sogs
[\[222b.2\]]pa'i rnam pa dang /_dge ba bcu'i rang bzhin la bslab pa dang /_'dus byas kyi las dang 'bras bu rnams stong pa nyid kyi mtshan nyid gcig tu ldan par chud na/_tshul khrims de las dang bral ba zag pa med pa'i tshul khrims stong pa nyid kyi mtshan nyid de de bas na gsungs pa/_tshul
[\[222b.3\]]khrims sangs rgyas bzhin rig bya/_/zhes pa ste ji ltar sangs rgyas bcom ldan 'das chos thams cad stong pa nyid kyi rang bzhin du mtshan nyid gcig tu chud pa bzhin du zhes pa ste/_de ni rig pa dang rjes su mthun pa'i stong pa nyid kyi ting nge 'dzin spyod pa de sngar bdag gis lha'i
[\[222b.4\]]gzugs su bsgyur nas/_de'i 'og tu rang gi sems yongs su sbyang ba'i phyir lha'i gzugs su bsgyur ba de so so nas mi zhig par yid la mi bya ba'i tshul gyis stong pa nyid kyi ting nge 'dzin la gnas par bya'o/_/chos kun dbang thob ces pa nas gser dang rdo bar bsnyams nas zhes pa'i
[\[222b.5\]]bar du/_mi chags pa ni ji ltar spyod/_/gang na ji ltar gnas nas so/_/zhes bshad pa ste/_chos kun la yang dbang thob cing /_/zhes pa ni chos thams cad stong pa'i rang bzhin du chud de/_'dod chags la sogs pa nyon mongs pa rnams kyi dbang du mi 'gro zhes pa'o/_/sems can
[\[222b.6\]]don phyir der zhugs pa/_/mi chags bzhin du spyod pa ni/_/gser dang rdo bar snyoms na'o/_/zhes pa ni stong pa nyid kyi ting nge 'dzin las langs nas/_sbyin pa la sogs pa sems can gyi don du kun rdzob spyod na/_'dus byas kyi chos rnams sgyu ma lta bur rtogs shing de rnams la chags pa mi
[\[222b.7\]]'byung ba ni ji ltar rdo ba dang bong ba la chags pa'i sems mi skye bzhin du gser la yang chags pa'i sems mi skye na gang na gnas kyang mi chags pa spyod pa zhes pa ste de ni kun rdzob tu yang spyod na rig pa dang rjes su mthun par spyod pa'o/_/ji srid mtshan mar bshad pa ni sngags kyi grangs
[\[223a\]]
[\[223a.1\]]su bya ba rnams de srid du sgrub pa dang /_dka' thub yongs su rdzogs par 'gyur/_/zhes pa ni ji srid du bsgrubs na/_dka' thub yongs su rdzogs par 'gyur/_/zhes de bshad pa ste/_sngags bzlas pa'i grangs sum 'bum la sogs pa ji srid du gzhung las bshad pa/_ji
[\[223a.2\]]srid kyi bar du dka' thub de gong du bshad pa'i tshul bzhin du spyad na yongs su rdzogs par 'gyur zhes pa ste/_de yang dbang chen la sogs pa'i dkyil 'khor la gnas pa'i dka' thub kyi sngon rol du sems yongs su sbyong pa'i mtshan nyid yan lag bzhi dang ldan pa'i dka' thub de la bya'o/_/
[\[223a.3\]]dbang chen gyi ni lha lta bur/_/zhes pa nas/_rnyed dang mi rnyed rnam par spangs/_/zhes pa'i bar du de'i gnas gang du bgyi zhes pa'i lan te/_dbang chen la sogs pa'i dkyil 'khor la gnas nas rig pa'i dka' thub spyad pa bshad pa de la/_dbang chen gyi ni lha lta bur/_/zhes pa nas/_srog
[\[223a.4\]]dang rtsol ba nan tan du/_/zhes pa'i bar du dbang chen la sogs pa'i dkyil 'khor la gnas nas bdag nyid rang gi lha'i gzugs su bsgyur te/_ji ltar sa'i rang bzhin sra zhing mkhrang ba ltar bdag gi lus kyang de lta bur sems la zhar la bsgom zhing zla ba gcig tu bzlas shing gnas par bya
[\[223a.5\]]ba bshad de/_dbang chen gyi ni lha lta bur/_/dbang chen dkyil 'khor la 'dug nas/_/zhes pa ni dbang chen gyi snying po yi ge a chos thams cad thog ma nas ma skyes par ston pa'i sgra'i de kho na nyid bsgoms nas yi ge de nyid las dbang chen gyi dkyil 'khor du gyur pa snga ma bzhin du bsams te/_
[\[223a.6\]]de'i steng du bdag rang gi lha'i gzugs su bsgyur nas rdo rje'i phyag rgya bcings te dbang chen gyi rang bzhin lta bu sra zhing brtan par bsgom zhes pa'o/_/rdo rje'i phyag rgya bcings nas su/_/zhes pa ni sra zhing brtan pa'i rjes su mthun pa'i phyir rdo rje'i phyag rgya bcing ba'o/_/zas su rtag par 'o ma btung /_/
[\[223a.7\]]zhes pa ni zas kyang rjes su mthun par zhes pa ste/_'o ma 'thungs nas lus brtas shing mkhrang bar 'gyur ba'i phyir ro/_/'jig rten na yang sems dang kha zas gnyis kyis lus 'dzin par 'gyur ba de bzhin du/_'dir yang sems mkhrang bar 'gyur ba'i kha zas zos na dbang chen gyi ting nge
[\[223b\]]
[\[223b.1\]]'dzin dang mthun par 'gyur ba'i phyir ro/_/sngags mkhan gyis ni zla gcig bzlas/_/srog dang rtsol bas nan tan du'o/_/zhes pa ni sngar bshad pa'i tshul bzhin du srog dang rtsol ba bsdams nas/_rang gi snying po zla gcig bzlas/_/zhes pa'o/_/de nas zla ba gnyis pa'i
[\[223b.2\]]tshe/_/zhes pa nas/_de'i tshe zas su chu btung ngo /_/zhes pa'i bar du chu'i dkyil 'khor la gnas par bshad pa ste/_chu'i dkyil 'khor gyi sa bon gyi sgra'i de kho na nyid bsgom pa dang /_sa bon de las chu'i dkyil 'khor du bsgoms pas rim pa bzhin du bya ste/_bdag gi lus kyang
[\[223b.3\]]chu'i rang bzhin ltar sngo bar bsgom zhing pad+mo'i phyag rgya bcings la zla ba gcig tu bzlas pa bya ste/_pad+mo'i phyag rgya bcings pa dang zas su chu btung ba yang de dang rjes su mthun par bya ba'i phyir ro/_/de nas zla ba gsum pa'i tshe/_/zhes pa nas/_lus ngag yid las byung ba'o/_/zhes
[\[223b.4\]]pa'i bar du/_me yi dkyil 'khor la gnas pa'i/_/bshad pa'i zas bza' ste zhes pa ni me dang rjes su mthun par bya ba'i phyir/_ji ltar me skam gsher dang bzang ngan la sogs pa mi rtog par sreg pa bzhin du zhim po la sogs pa'am/_'dod pa'i dngos po rnams la mi rtog
[\[223b.5\]]cing slong bar bza' zhes pa'o/_/ral gri'i phyag rgya dang ldan pa/_/zhes pa yang me dang rjes su mthun pa ste/_ji ltar mes thams cad 'tshig cing gcod pa bzhin du ral gris kyang dngos po thams cad gcod cing med par byed pa'o/_/sdig pa kun du bsreg pa ni/_/lus po nyid las
[\[223b.6\]]byung ba'o/_/zhes pa ni de lta bu'i ting nge 'dzin la gnas shing sngags bzlas na/_lus dang ngag yid gsum gyi sgo nas sdig pa sbyang ba'i las kyi bag chags las bsams te 'byung bar 'gyur zhes pa'o/_/bzhi la rlung gi ldan par te/_/zhes pa nas/_sems thub par ni sngags zlos
[\[223b.7\]]shig_/ces pa'i bar du zla ba gcig rlung gi dkyil 'khor la gnas pa ste/_rlung gi dkyil 'khor ting nge 'dzin du sbyar ba ni sngar bshad pa bzhin te/_khyad par du bdag gi lus rlung gis reg par ldan par yid la bsgom mo/_/zas su rtag par rlung bza'o/_/zhes kha zas kyang de'i rjes
[\[224a\]]
[\[224a.1\]]su mthun par sbyar ba ste/_rlung ni nang du rgyu ba lkog mar bags kyis bgags par bsams na bru ba tsha ba dang skom pa med par 'gyur te rlung za ba zhes bya'o/_/de la 'khor lo'i phyag rgya bcings/_/zhes pa ni 'khor los 'khor zhing g.yo ba'i mtshan nyid pas rlung dang rjes
[\[224a.2\]]su mthun par bya ba'i phyir ro/_/sems thub par ni sngags zlos shig pa ni srog dang rtsol ba bsdams pa la sogs pa sngar bshad pa'i rim pa bzhin du bzlas pa'o/_/dbang chen gyi dang chu dngos las/_/zhes pa nas/_rdzogs pa'i sangs rgyas rdzogs 'gyur ro/_/zhes pa'i bar du dbang
[\[224a.3\]]chen gyi dkyil 'khor dang chu'i dkyil 'khor gnyis la gnas te/_rig pa'i brtul zhugs spyad pa ste/_dbang chen dang chu'i dkyil 'khor so so'i snying po las snga ma bzhin du bsams te/_ro smad ni dbang chen gyi rang bzhin du snga ma bzhin du bsam mo/_/ro stod ni chu'i rang bzhin du
[\[224a.4\]]bsams te/_zas su yang 'o ma dang chu gnyis btung zhing zla ba gcig tu bzlas par bya'o/_/rnyed dang mi rnyed rnam pata spangs/_/zhes pa ni rnyed na yang dga' ba med ma rnyed na yang mi dga' ba med pa'o/_/rlung dang me yi ldan pa ste/_/zhes pa nas rnyed pa dang mi rnyed pa rnam par spangs so
[\[224a.5\]]zhes par rlung dang me gnyis ka'i dkyil 'khor la gnas nas rig pa'i dka' thub spyod pa ste/_rlung gi dkyil 'khor gyi steng du me'i dkyil 'khor dang /_raM gyi sa bon las bsams te/_bdag gi lus ro stod me'i rang bzhin du 'bar ba bzhin du bsam/_ro smad kyang snga ma bzhin du rlung gi
[\[224a.6\]]rang bzhin du bsams te/_zas su yang rlung gi zas kyi sbyor ba sngar smos pa bzhin du cung zad bya/_me'i zas ma blangs par yang cung zad bya ste/_zla ba gcig tu zlas par bya/_/zhes pa de dag thams cad kyang rang gi lha'i gzugs su sbyor ba ni so so'i dkyil 'khor kha dog ci 'dra ba bzhin
[\[224a.7\]]du lha'i gzugs kyi kha dog kyang de bzhin du shes par bya'o/_/zla ba gcig tu srog dang rtsol ba bsnams te bzlas pa yang dbang chen gyi dkyil 'khor gyi skabs su bshad pa'i rim bzhin du bshad par bya'o/_/brgya byin tshangs pa la sogs pa'i/_/lha rnams zhes pa nas sems can
[\[224b\]]
[\[224b.1\]]kun la phan byed pa'i bar du de'i mtha' ji ltar rig par bgyi zhes zhus pa'i lan te mthu bshad pa ste/_brgya byin dang tshangs pa la sogs pa'i lha rnams dang /_sha za dang lto 'phye la sogs pa'i rig pa'i dka' thub de lta bu dang ldan pa'i sngags pa de lta bu mthong na/_rgyang ring po nas phyag
[\[224b.2\]]'tshal zhing sngags pa de la srung bar byed/_sngags pa des ni ci dgos pa rnams kyang byed par 'gyur ba dang /_lha'i sman rnams kyang sngags pa de'i drung na 'khod cing bka' mnyan zhing sman btsal gyis mi rnyed pa dag kyang de'i drung na 'dug pa mthong ngo /_/bgegs dang ma bdun po la
[\[224b.3\]]sogs pa'i 'jigs par byed pa rnams kyang rgyang ring po nas phyag 'tshal bar byed pa dang /_sngags pa'i gnas kyang me 'bar ba ltar snang ba sangs rgyas bcom ldan 'das ltar 'jig rten dang 'jig rten las 'das pa rnams la dbang thob pa dang /_dbang bar 'gyur ba dang mi mthun pa
[\[224b.4\]]'dum pa ni phyag na rdo rje lta bu/_snying rje chen po spyan ras gzigs kyi dbang po lta bur gyur zhes pa'o/_/de ni zla drug bzlas rnams la/_/dngos grub 'dod bzhin 'bras bu smin/_/bdag rang dang ni gzhan rnams la'ang /_/rtag tu skyong bar bye dpa'o/_/zhes pa ni/_dus dang yul dang bya
[\[224b.5\]]ba las chos dang /_/chos min rnam par spong bar byed pa 'dis/_/ji ltar myur du 'gyur ba'i tshad kyang mgon pos bka' stsol cig_/ces pa de bshad pa ste dbang chen la sogs pa'i dkyil 'khor la bsgom pa'i rim gyis zla ba drug na dus la sogs pa la mi ltos shing bdag dang gzhan la
[\[224b.6\]]phan pa'i grub pa thob par 'gyur te/_de lta bu thob pa'i tshad ni zla ba drug go zhes pa'o/_/de nas yang bcom ldan 'das la phyag na rdo rjes sngags rnams dang dkyil 'khor yang dris pa zhes pa la sogs pa ni/_slob dpon gyi de kho na nyid bshad pa ste/_slob dpon gyis dri ba de kho na yang sngags
[\[224b.7\]]rnams dang dkyil 'khor gyi snying po gang yin pa la sogs pa ji lta bu nyid du shes na slob dpon du 'gyur te/_de bas na sngags rnams 'byung ba'i gnas snying po de bshad pa/_sngon du slob dpon gyi de kho na nyid bstan te/_de bas na phyag na rdo rjes kyang /_sngags kun gyi ni snying po gang /_/slob
[\[225a\]]
[\[225a.1\]]dpon zhes bgyi ci zhe na/_/zhes pa zhus so/_/de la/_sngags kun gyi ni snying po gang /_/zhes pa ni a a zhes pa ni sngags rnams/_snying po ru ni gsungs pa yin/_/zhes pa la sogs pa dang sbyar ro/_/slob dpon zhes pa ni/_snying ga ru ni snying po gzhag_/yan lag tu ni
[\[225a.2\]]yan lag gzhag_/ces pa dang sbyar te/_de rnams kyang bkod pa tsam gyis chog pa ma yin gyi/_de dag sgra'i de kho na nyid la sogs pa shes na slob dpon zhes bya'o/_/gsang ba'i ye shes de zhes pa ni sngags spyad pa'i tshul rang bzhin gyis gsang ba'i steng du sngags kyi snying po yi ge a
[\[225a.3\]]zhes thams cad thog ma ma skyes par chud pa'i ye shes 'byung ba'i sgo ste/_shin tu zab ste snod ma yin zhing dam tshig med pa la mi bstan pas na gsang ba'i gsang ba zhes bya'o/_/sngags kyi yi ges 'byung chen po/_/zhes pa ni snying po'i sgo nas chos thams cad stong pa nyid du chud par 'gyur
[\[225a.4\]]bas de nyid yi ge zhes bya ste/_ye shes de las bla na med pa'i 'bras bu thob pa chen po 'byung bas na 'byung chen po zhes bya'o/_/pha rol tu phyin pa la sogs pa'i sgo nas ye shes 'byung ba yang 'bras bu chen po 'byung ba yin mod kyi/_de las khyad par du gsungs pa/_sngags kyi ye shes
[\[225a.5\]]'byung chen po/_/zhes pa ste de lta bur dris pa dge ba'i tshig dang sbyar ro/_/a zhes bya ba sngags kun gyi/_/snying po ru ni gsungs pa yin/_/de las byung ba sngags rnams ni/_/grangs med pa ru skyes pa ste/_/zhes pa ni/_sngags kun gyi ni snying po gang /_/zhes zhus pa'i lan te/_de la
[\[225a.6\]]yi ge a zhes pa ni sngags thams cad kyi snying po/_snying po zhes pa ni 'byung ba'i gnas so/_/de bas na kun rdzob dang don dam pa gnyis ka 'byung ba'i gnas te/_de la ka la sogs pa yi ge 'bru thams cad kyang a dang mi ldan na mi smra ste/_de bas na yi ge ka la sogs pa thams cad kyang a las
[\[225a.7\]]byung bar shes par bya ste/_de ni kun rdzob tu 'byung ba'i gnas so/_/don dam pa ni yi ge a de las chos thams cad thog ma nas ma byung ma skyes par chud pa'i ye shes 'byung ste 'di ni don dam pa'i gnas so/_/de la/_de las 'byung ba'i sngags rnams ni/_/grangs med bar du skyes pa ste/_/
[\[225b\]]
[\[225b.1\]]zhes pa ni 'jig rten dang 'jig rten las 'das pa'i sngags ji snyed du gsungs pa de thams cad yi ge 'bru'i ngo bo ste/_'bru de rnams kyang a las gyur pas sngags grangs med de/_de dag thams cad a las byung /_/zhes pa ste des ni kun rdzob tu thams cad 'byung ba'i gnas su ston pa'o/_/
[\[225b.2\]]'phro ba thams cad zhi bar byed/_/ma lus ye shes kyang 'byung zhes pa ste/_a de ting nge 'dzin gyi sgo nas chos thams cad thog ma nas ma byung ba stong pa nyid kyi rang bzhin du chud pas gzung ba dang 'dzin pa la sogs pa rnam par mi rtog pa'i 'phro ba dang bral ba'i ye shes kyang a de las 'byung ngo zhes
[\[225b.3\]]bstan pa ste des ni don dam par 'byung ba'i gnas su bstan pa'o/_/de lta bur na gsang ba'i bdag po zhes pa nas/_sna tshogs pa'i lus las byung ba'o/_/zhes pa'i bar du gong ma'i tshigs su bcad pa mdor gsungs pa de nyid ni 'brel pa ste/_de la spyir rnam pa lnga ste/_a dang aM dang i
[\[225b.4\]]dang u rnams so/_/de dag yi ge thams cad spyi'i rang bzhin no/_/oM klad kor gyi nga dang nya dang na dang Na dang ma rnams kyi rang bzhin te/_nga'i nang du ka'i 'khor rnams 'dus/_nya'i nang du tsa'i 'khor rnams 'dus/_Na'i nang du Ta'i 'khor rnams 'dus/_na'i nang du ta'i 'khor rnams 'dus/_
[\[225b.5\]]ma'i nang du pa'i 'khor rnams 'dus par blta'o/_/a dang i'i nang du ya 'dus par blta'o/_/ra dang la ni r-i r-I dang l-i l-I'i nang du 'dus/_sha Sha dang sa ha rnams ni yi ge zhes pa'i tshig gnyis po'i nang du 'dus te/_a de rnams las ka la sogs pa'i yan lag thams cad 'byung bar shes
[\[225b.6\]]par bya'o/_/de la a de ni srog tu gsungs pa ste/_sangs rgyas rkang gnyis mchog gis zhes pa ni/_yi ge a de kun rdzob dang don dam pa gnyis ka ru thams cad kyi srog ste/_kun rdzob tu yang gong du bshad pa'i tshul gyis a de med na ka la sogs pa smras pa thams cad kyi srog ces
[\[225b.7\]]bya'o/_/chos thams cad thog ma nas ma skyes par chud pa'i ye shes 'byung bas srog ces bya ste/_de lta bur srog yin par 'ga' zhig gis bshad pa ma yin gyi/_sngon gyi sangs rgyas rnams kyis bshad pa'o/_/de bas 'di kun thams cad de/_/zhes pa ni a de ltar de srog yin pas
[\[226a\]]
[\[226a.1\]]ka la sogs pa'i dngos po thams cad 'di ji ltar yin zhes gsungs pa/_yan lag kun rnam par zhes pa ste/_a de rnams ka la sogs pa'i 'bru rnams la gnas zhes pa'o/_/yan lag rnams kyang ci rigs par/_/rtag par kun la'ang shes par byos/_/zhes
[\[226a.2\]]pa ni ka la sogs pa'i yan lag ji ltar rigs par sngags kun la rtag tu gnas par shes par bya'o zhes pa'o/_/yi ge rnams kyis thams cad khyab/_/ces pa dang de nyid kyi don du gsungs pa ste/_ka la sogs pa'i yi ge rnams kyis sngags kyi tshig thams cad du khyab ces pa'o/_/yi ge
[\[226a.3\]]rnams kyang de yis so/_/zhes pa ni ka la sogs pa'i yi ge rnams la a des khyab ces pa'o/_/yi ge las ni sgra 'byung ba dang /_cha ru kun du 'byung ngo zhes pa ni ka la sogs pa'i yi ge'i sgra rnams las chos thams cad dgos pa dang bral ba'o zhes pa la sogs pa'i sgra'i phyogs gcig pa
[\[226a.4\]]rnams 'byung zhes pa'o/_/de bas na de kun thams cad de sna tshogs pa'i lus 'byung ba'o zhes pa ni/_de bas na a de ni ka la sogs pa'i dngos po thams cad de/_ka la sogs pa de rnams kyang lha rnams thams cad kyi sa bon bas lha rnams kyi gzugs rnams tshogs pa'i yi ge de rnams las ji
[\[226a.5\]]ltar rigs par sbyar na 'byung zhes pa'o/_/de yis gzhan pa bshad pa yin/_/zhes pa nas/_slob dpon gyis su de bsgrags pa/_/mthu chen sangs rgyas rnams kyis so/_/zhes pa'i bar du yi ge sum cu rtsa gnyis so/_/de dag thams cad 'og nas 'byung ba'i tshul gyis slob dpon gyi lus
[\[226a.6\]]la dgod pa bshad de/_de'i gzhag pa yin zhes pa ni yi ge de snying gar gzhag go/_/sngar bshad zin to zhes pa'o/_/dpa' bo snying po de nyid tshig_/ces pa snying po zhes pa'i tshig ni a 'ba' zhig la mi bya'i/_sems mgu ba ni snying yin te/_/rigs nas sngags rnams grub sder zhes
[\[226a.7\]]bshad pa'i tshul du rig par bya ste/_yi ge 'di rnams lus la bkod pa tsam gyis chog pa ma yin gyi/_so so'i sgra de kho na nyid sems tshim zhing mgu ba'i bar du bsgom par bya ba nyon cig ces pa'o/_/snying ga ru ni snying po gzhag_/yan lag rnams su yan lag gzhag_/ces pa snying
[\[226b\]]
[\[226b.1\]]gar yi ge a/_lus kyi yan lag rnams su ka la sogs pa'i 'bru rnams ka de lhag mar rig par bya'o zhes pa la sogs pa 'og nas 'byung ba'i rim bzhin du bkod ces pa'o/_/de ltar 'di kun bya ba ni/_/bdag gi lus ni kun du sangs rgyas su/_/zhes slob dpon bdag gi lus kun sangs
[\[226b.2\]]rgyas pa'i skur bsgyur te yi ge 'di thams cad dgod par bya'o zhes pa'o/_/sbyor ba'i stan gnas blo can gyis/_/de bzhin gshegs pa rjes dran nas/_/zhes pa ni de bzhin gshegs pa bsams te/_phyag byas la sbyor ba'i skyil mo krung du bcas te sems dang lus mnyam par bzhag
[\[226b.3\]]nas gong du smos pa rnams zhes pa'o/_/rgyal chen ye shes sras 'di la/_/cho ga bzhin du shes nas dgod/_/slob dpon zhes su de bsgrags pa/_/mthu chen sangs rgyas rnams kyis so/_/zhes pa ste/_de ltar yi ge rnams bkod cing de rnams kyi sgra'i de kho na nyid stong pa nyid du chud
[\[226b.4\]]pa'i ye shes rgya chen po de dag cho ga bzhin du bgyis nas she na kun du sangs rgyas pa rnams kyis slob dpon zhes gsungs so/_/de bas na de bzhin gshegs pa zhes pa nas/_yi ge 'khor lo ma lus par/_/rang gi lus la gnas pa'o/_/zhes pa'i bar du de'i rjes su bsngags pa bshad pa ste/_
[\[226b.5\]]de la sangs rgyas la sogs pa grub pa yang rgyu rnam pa gnyis te bsod nams dang ye shes kyis so/_/de la sbyin pa la sogs pa'i bsod nams ni de bzhin gshegs pa'i rgyu'o/_/ye shes ni mngon sum pa'i rgyu ste/_de la 'dir sngags kyi yi ge rnams kyi sgra de kho na nyid stong pa nyid chud par
[\[226b.6\]]byed pa'i ye shes mngon du byas nas/_'di ni mngon sum pa'i rgyu ste/_de bzhin gshegs pa'o zhes pa la sogs pas bstod pa ni/_slob dpon de mos pa spyod pa'i sa la gnas te de bzhin gshegs pa ma yin/_de bzhin gshegs pa la sogs par 'gyur ba'i rgyu byed pas rgyu las
[\[226b.7\]]'bras bu bstan par shes par bya'o/_/de bzhin du 'jig rten na snang ba char chu mod cing /_myu gu bzang na 'bras bu ma gyur kyang lo legs so zhes pa la sogs pa'o/_/rjes su bsngags pa yang rnam pa bzhi'i sgo nas te/_'jig rten las 'das pa'i lha rnams dang /_'jig rten gyi lha
[\[227a\]]
[\[227a.1\]]dang /_'jig rten las 'das pa'i mi ni 'jig rten gyi mi rnams te/_'jig rten las 'das pa'i lha ni de bas de ni/_de bzhin gshegs pa de ni sangs rgyas rdzogs/_/zhes bya ba la sogs pa'o/_/'jig rten gyi lha rnams ni/_tshangs pa gtogs 'dod dbang chen dang /_/zhes
[\[227a.2\]]pa la sogs pa'o/_/'jig rten gyi mi ni bram ze khru gang /_/tshangs par spyod pa zhes kyang bya/_/zhes pa'o/_/'jig rten las 'das pa'i mi ni/_dge slong zag zad dpal chen dang /_/zhes pa'o/_/gsang ba thams cad 'chang zhes pa ni bdag lus lha'i gzugs su bsgyur ba dang /_dag
[\[227a.3\]]gi rang bzhin gyi yi ge rnams bdag gi lus la tshang ba dang /_yi ge de rnams kyi sgra'i de kho na nyid la dmigs pa'i ye shes dang ldan pas lus dang ngag yid gsum gyi gsang ba 'chang ba zhes pa'i chos kun gyi dbang phyug gtso bo ste zhes pa ni/_chud pa'i chos gzhung gi chos gnyis ka la
[\[227a.4\]]dbang du gyur pa zhes pa'o/_/gang gis byang chub brtan pa la/_/sgra yi ye shes la yang bstun/_/zhes pa de sangs rgyas dang byang chub sems dpa' la sogs pa dang 'dra bar 'gyur ba yang /_yi ge lus la bkod pa tsam gyis 'gyur ba ni ma yin gyi/_byang chub kyi sems brtan zhing yi ge
[\[227a.5\]]rnams kyi sgra'i de kho na nyid kyi ye shes bsgom pa la brtson na 'di skad smos pa de rnams su 'gyur zhes pa'o/_/de ni slob dpon gyi ting nge 'dzin gyi ste dang po'o/_/smin ma gnyis kyi mtshams su zhes pa ni 'gro ba dang mi 'gro ba ma lus pa'o zhes pa'i bar du slob dpon gyi ting nge 'dzin gnyis pa ste/_rigs
[\[227a.6\]]gsum gyi steng du dgod pa'o/_/smin ma gnyis kyi mtshams su ni hUM zhes pa ste/_snying rje'i gnas zhes pa ni slob dpon yang snga ma bzhin du bcom ldan 'das rnam par snang mdzad kyi skur bsgyur te/_smin mtshams su phyag na rdo rje'i snying po'i yi ge hUM rang gi dkyil 'khor la bzhag par bsams
[\[227a.7\]]te brang khar shes par bya/_phyag na pad+mo'i gnas zhes bya/_/zhes pa ni spyan ras gzigs kyi dbang po'i snying po ste zla ba'i dkyil 'khor dang bcas te/_brang khar bsam zhes pa'o/_/da ni snying gar gnas pa ni/_/zhes pa ni bcom ldan 'das nyid kyi snying po a de rang gi snying gar dkyil 'khor
[\[227b\]]
[\[227b.1\]]bsam zhes pa'o/_/kun gyi gtso bo dbang po yin/_/nga yis su ni kun khyab pa/_/'gro dang mi 'gro ma lus pa'o/_/zhes pa ni snying po de'i yon tan bsngags pa ste/_'gro ba ni mi la sogs pa'i sems can no/_/mi 'gro ba ni sa dang shing la sogs pa ste de dag kun khyab ces pa'o/_/a zhes
[\[227b.2\]]pa ni srog gi mchog_/ces pa nas/_'chi ba med pa'i gnas mchog thob/_/ces pa'o/_/bar du slob dpon gyi ting nge 'dzin gsum pa ste/_dpa' po chen po'i snying po rnams las/_yi ge a srog gi mchog pas bdag gi khong du dbugs yan man du lhan cig tu sngar bshad pa bzhin du
[\[227b.3\]]bsam mo zhes pa tshig ces bya zhes pa ni yi ge'i tshig rang bzhin pas khar bsam mo zhes pa'o/_/ra zhes pa ni me ru bsgrags/_/zhes pa ni yi ger de rang bzhin gyis dkyil 'khor dang bcas par bsams la 'od kyi dkyil 'khor bsam mo/_/hUM ni khro bo zhes su bya/_/zhes pa ni smin
[\[227b.4\]]mtshams su yi ge hUM gi dkyil 'khor dang bcas par bsam mo/_/kha ni nam mkha' rig par bya/_/'khor ni stong pa mchog ces pa ni/_yi ge kha klad kor dang bcas pa klad pa'i steng du bsams te/_kha ni chos thams cad nam mkha' lta bu'i mtshan nyid par ston pa'o/_/'khor ni
[\[227b.5\]]stong pa yang stong pa'i rang bzhin zhes pa'o/_/yang dag pa'i mchog de rnams slob dpon zhes bya/_bsdus she na'o zhes pa ni gong du smos pa'i yi ge rnams kyi sgra'i de kho na nyid dang /_dgos pa rnams kyis zhes pa ni de slob dpon zhes bya zhes pa'o/_/de bas rnam pa thams cad du'ang /_/
[\[227b.6\]]sangs rgyas rnams kyis gsungs ye shes/_/rtag tu nan tan mngon byas nas/_/'chi 'pho med pa'i gnas thob bo/_/zhes pa ni de dag gi rjes su bsam pa ste/_snying po de rnams nga 'ba' zhig gis bshad pa ma yin gyi/_sngon gyi sangs rgyas rnams kyis kyang gsungs pa ste/_de bas na rnam
[\[227b.7\]]pa thams cad du de dag gi sgra de kho na nyid du stong pa la bsgom pa la sogs pa rtag tu nan tan byas na sangs rgyas pa'i gnas thob pa zhes pa'o/_/ka de lkog mar rig par bya/_/zhes pa la sogs pa nas/_dpa' bo thams cad mkhyen bzhin no/_/zhes pa'i bar du yi ge dgod pa'i le'u gsungs
[\[228a\]]
[\[228a.1\]]pa ni gong du/_yan lag rnams su yan lag bzhag_/ces smos pa de ka la sogs pa'i yan lag gang rnams lus kyi yan lag gzhag pa'i gnas 'chad par gsungs pa ste/_yi ge sum cu rtsa gnyis po 'di rnams bkod pa'i skyes bu chen po'i mtshan sum cu rtsa gnyis su
[\[228a.2\]]sbyar ba'o/_/de la slob dpon gyi ting nge 'dzin dang po snying rje chen po 'byung ba'i dkyil 'khor gyi tshe sbyar/_gnyis pa ni yi ge 'khor lo bskor ba'i tshe sbyar/_gsum pa ni gsang ba'i dkyil 'khor gyi tshe sbyar bar shes par byed pa'o/_/de nas bcom ldan 'das la phyag na rdo rje gsang ba'i bdag pos
[\[228a.3\]]'di skad ces gsol to zhes bya ba la sogs pa ni dge ba bcu'i las kyi lam byang chub sems dpa'i bslab pa thams cad dang ldan pa bshad do/_/de la sngags kyi sgor byang chub sems dpa'i spyad pa spyod pa rnams kyi bslab pa thun mong ma yin pa dam tshig gi mtshan nyid ni sngar bshad zin te/_'di
[\[228a.4\]]ni pha rol tu phyin pa spyod pa'i sa byang chub sems dpa' dang sngags pa'i byang chub sems dpa' gnyis ka spyi'i bslab pa thams cad dang ldan par shes par bya ste/_de la byang chub sems dpa' rnams zhes pa byang chub ni de bzhin nyid kyi mtshan nyid de chud par 'dod pa'o/_/bsam pa dang ldan pa
[\[228a.5\]]la ni byang chub sems dpa' zhes bya/_sems dpa' chen po ni chos thams cad sgyu ma lta bur shes te/_gang yang dngos po yod pa ma yin gyi/_'on kyang kun rdzob tu rgyu dang 'bras bu nges pa'i tshul gyis kun rdzob nyid du don byed pa sgyu ma'i tshul du rtogs/_sems can yongs su bsgrub pa'i
[\[228a.6\]]phyir bdag dang bcas pa'i bslab pa slob pa ni sems dpa' chen po zhes bya/_skabs 'dir yang bslab pa de lta bu la sogs pa bshad pa la dgongs nas byang chub sems dpa' chen po khyad par du smos so/_/bslab pa'i gnas zhes pa ni 'og nas 'byung ba dge ba bcu'i tshul la 'jug
[\[228a.7\]]pa dang /_mi dge ba bcu las ldog pa'i mtshan nyid la bya'o/_/thabs dang shes rab kyis yongs su zin pa zhes pa ni shes rab ni chos thams cad thog ma nas ma skyes par chud pa'i mtshan nyid do/_/thabs ni chos thams cad thog ma nas ma skyes te/_dngos po med par chud kyang sgyu ma lta
[\[228b\]]
[\[228b.1\]]bu'i tshul du thabs kyi sgo nas kun rdzob tu slob pa 'di lta bu dang /_'khor gsum yongs su dag pa'i sbyin pa la sogs pa kun du spyod pa la bya'o/_/yang na thabs dang shes rab kyis yongs su zin pa zhes pa ni mi dge ba bcu'i dngos po mi spyod par bya ba la 'phags pa nyan thos rnams ltar
[\[228b.2\]]thabs med pa ma yin gyi shes rab kyi don chen po mthong na/_sems la sgyu med par bdag nyid sems can lta bur sbyin par ngan song du 'gyur ba'i las khas blangs te/_mi spyad par bya ba'i dngos po spyad pa la yang thabs dang shes rab kyis yongs su zin pa'i bslab pa zhes bya'o/_/byang chub sems
[\[228b.3\]]dpa' sems dpa' chen po yid mi ches pa dang bral zhing the tshom med pa rnams 'khor ba na 'khor kyang nyams par mi 'gyur bar bshad du gsol zhes byang chub sems dpa' sems dpa' chen po ni snga ma bzhin yid mi ches pa dang bral zhing /_the tshom med pa zhes pa'i bcom ldan 'das kyis ji
[\[228b.4\]]skad du bshad pa'i gzhung las ma yin no snyam pa'i yid mi ches pa med pa dang /_yin nam gtol med pa'i the tshom skye ba'i byang chub sems dpa' de la yang bslab pa de dang ldan pa'i 'khor ba na 'khor kyang /_ngan song la sogs par ltung zhing nyon mongs par mi 'gyur ba de bshad du gsol zhes
[\[228b.5\]]pa'o/_/de bzhin gshegs pa'i spyan gyis chos kyi dbyings thams cad du gzigs nas zhes pa ni/_de bzhin gshegs pa'i spyan ni sangs rgyas kyi ye shes la bya'o/_/chos dbyings ni sems can gyi khams la bya ste/_sangs rgyas kyi ye shes des sems can gyi khams thams cad du sems can
[\[228b.6\]]'di rnams gang sdug bsngal ba gang /_bde ba dang ldan zhes gzigs pa'am sems can 'di rnams las legs nyes dang gang gang gi rgyus bde ba dang sdug bsngal 'di dang 'di lta bur 'gyur zhes gzigs pa'o/_/phyag na rdo rjes byang chub sems dpa' rnams kyi spyod pa'i tshul de bstan pa mkhas
[\[228b.7\]]pa zhes/_byang chub sems dpa' rnams kyi spyad pa ni/_skabs 'dir thabs dang bcas pa'i bslab pa la bya'o/_/tshul zhes pa ni thob pa la bya ste/_bslab pa 'dis ji ltar 'dod pa'i don thob par byed pa'i phyir ro/_/mkhas pa zhes pa ni thabs dang shes rab kyis yongs su zin pa nyan thos ltar ma yin
[\[229a\]]
[\[229a.1\]]pa gong du bshad pa'i tshul lta bu bslab pas so/_/de la rab tu gnas na theg pa chen po'i rgyud du zhugs par 'gyur zhes pa ni/_byang chub sems dpa' rnams kyi spyod pa'i tshul mkhas pa'i thabs dang shes rab kyis yongs su zin pa'i bslab pa de la rab tu gnas pa ni de bslab
[\[229a.2\]]par zhugs pa zhes bya ste/_de slob par zhugs pa'i byang chub sems dpa' sems dpa' chen po rnams theg pa chen po la rab tu zhugs par 'gyur ba de nyon cig ces pa'o/_/gsang ba'i bdag po byang chub sems dpa' de srog gcod pa spang bar bya'o zhes pa nas log par lta ba rab tu spang
[\[229a.3\]]bar bya'o zhes pa'i bar du mi dge ba bcu las ldog par bya ba'i ming rnams smos pa de bshad pa ni 'og nas 'byung ngo /_/gsang ba'i bdag po byang chub sems dpa'i bslab pa'i gnas de rnams bslabs na sangs rgyas bcom ldan 'das rnams dang /_byang chub sems dpa' rnams dang mtshungs
[\[229a.4\]]par spyad pa de rnams bslabs pa yin no zhes pa ni gong du smos pa'i bslab pa de rnams la bslabs na sangs rgyas dang byang chub sems dpa'i spyad pa bslabs nas sangs rgyas dang byang chub sems dpa'i gnas thob ste/_de bas na bslab pa 'di la bslabs na/_sangs rgyas dang byang chub sems
[\[229a.5\]]dpa' rnams kyang spyad pa gcig la mtshungs par bslabs zhes pa'o/_/de bas na bcom ldan 'das la phyag na rdo rjes 'di skad ces gsol to zhes pa nas/_ji ltar tha dad pa lags zhes pa'i bar phyag na rdo rjes byang chub sems dpa' rnams dang /_nyan thos dang 'jig rten pa rnam pa thams
[\[229a.6\]]cad yang bslab pa 'di bshad na/_de la khyad par ci mchis zhes zhus pa ste/_'jig rten pa mur 'dug byed pa zhes pa ni/_'jig rten pa phal la mi bya'i/_dngos po la sogs pa bstan pa 'di la 'jug pa'i sgo byed pa rnams la bya'o/_/khyad par ci mchis zhes pa ni bslab pa de'i rang bzhin
[\[229a.7\]]gyi khyad par dris pa'o/_/ji ltar na tha dad pa lags zhes pa ni rgyu dris pa ste 'og nas 'chad pa dang sbyar ro/_/gsang ba'i bdag po tha dad pa tshul dang tshul du bshad pa'i chos kyi gzhung bshad kyis nyon cig ces pa tha dad pa ni 'jig rten zhes pa dang nyan thos dang byang chub sems dpa' rnams kyi
[\[229b\]]
[\[229b.1\]]bsam pa'i tshul gyi bye brag 'og nas bstan pa'i tshul gyis tha dad pa'o/_/tshul gcig pa ni dge ba bcu'i rang bzhin du mtshungs par bstan pa'i phyir ro/_/gsang ba'i bdag po 'di ltar nyan thos rnams bslab pa gang bstan pa de ni shes rab dang thabs su 'brel pa ste/_bka' lung grub
[\[229b.2\]]pa'i zhes pa phyogs gcig tu rig pa ma yin te/_de bas na de dag gi dge ba'i las bcu dang mnyam par mi 'gyur ro zhes pa ni/_'phags pa nyan thos rnams ston pas ji skad bstan pa'i bka' lung bzhin du grub pa ste/_byang chub sems dpa' ltar rang gi shes rab kyis rig pa'i
[\[229b.3\]]gzhung dang sbyar zhing 'phral la ci rigs par mi byed pas/_thabs dang shes rab med cing gang zag bdag med par chud pa'i shes pa des phyogs gcig la gnas pas mtshungs par mi 'gyur ro/_/'jig rten pa rnams bdag gi dngos po la chags shing gzhan gyi rkyen gyis 'gyur ro zhes
[\[229b.4\]]pa ni 'jig rten pa rnams skye ba dang 'jig pa dang bde ba dang sdug bsngal ba dang bslab pa'i dngos po la sogs pa thams cad bdag ces pa'i dngos po des bya'o zhes pa nas/_bdag ces de bzhin gyi rkyen gyis bslab pa la 'jug pa ste/_bdag ces pa'i dngos po la brten pas mnyam par
[\[229b.5\]]mi 'gyur zhes dang /_byang chub sems dpa' theg pa chen po dag la 'gro ba rnams chos thams cad la snyoms par zhugs shing /_shes pa ni don dam par sems can thams cad stong pa nyid kyi rang bzhin du mnyam pa nyid du zhugs pa'o/_/kun rdzob tu chos thams cad sgyu ma lta bu'i
[\[229b.6\]]rang bzhin du mnyam pa nyid du zhugs pa'o/_/gzhan gyi rkyen gyis mi 'jug pa zhes pa ni/_'jig rten pa ltar bdag tu rtog pa'i gzhan gyi rkyen gyis mi 'jug pa zhes bya'o/_/thabs dang shes rab yongs su zin pa zhes pa ni gong du bshad zin to/_/bdag dang pha rol gnyis ka'i
[\[229b.7\]]don du byed pa la 'jug go zhes pa ni thabs dang shes rab kyis yongs su zin pa ni bslab pa de lta bul bdag kyang spyod la/_gzhan la yang bsdu ba rnam bzhi'i sgo nas bsdu zhing spyod du gzhug pa zhes pa ste/_de bas na 'jig rten pa dang nyan thos dang byang chub sems dpa' rnams
[\[230a\]]
[\[230a.1\]]kyi bslab pa dang mnyam par mi 'gyur ro zhes pa dang sbyar ro/_/de lta bas na gsang ba'i bdag po byang chub sems dpa' sems dpa' sems dpa' chen po rnams kyis shes rab dang thabs yongs su zin pa bzhin du chos thams cad la nan tan bya'o zhes pa ni/_gong du bshad pa rnams
[\[230a.2\]]bsdus pa'i tshig ste/_'jig rten dang nyan thos pa rnams kyi bslab pa thabs dang shes rab med pa ma yin la/_shes rab dang thabs su ldan pa'i tshul ji skad bshad pa ste/_de lta bur chos thams cad la sbyar bar bya'o zhes pa'o/_/de nas bcom ldan 'das kyis byams pa dang snying
[\[230a.3\]]rje chen po'i spyan gnyis kyis sems can gyi khams la gzigs nas/_phyag na rdo rje byang chub sems dpa' la bka' stsal pa zhes pa ni/_gong du byang chub sems dpa'i bslab pa ming tsam du smos pa rnams re re nas zhib tu bshad pa'i phyir bka' stsal pa ste/_byams pa ni sems
[\[230a.4\]]can thams cad bde bar 'jog pa snying rje'i sdug bsngal ba las bral ba'i mtshan nyid de/_byams pa dang snying rje de nyid bcom ldan 'das kyi spyan te byams pa ni sems can gyi khams rnams la yang bde ba la gzhag par 'os/_snying rje ni gang sdug bsngal ba las gzhol bar 'os pa
[\[230a.5\]]gzigs pa'i phyir/_skabs gzhan du phyag na rdo rje gsang ba'i bdag po zhes smos pas/_phyag na rdo rje byang chub sems dpa' zhes smos pa yang bslab pa 'di byang chub sems dpa' rnams spyi'i yin pa'i phyir/_'di ltar byang chub sems dpa' rnams bsams bzhin du srog
[\[230a.6\]]gcod pa rab tu spang bar bya'o zhes pa ni/_'dul ba la sogs pa'i gzhung las ji skad du grags pa rnams lnga dang ldan pa'i mtshan nyid spang bar bya'o/_/dbyug pa spang bar bya'o zhes pa'o/_/ji ltar bdag rang la ji lta ba bzhin du pha rol po'i srog btsa' bar bya'o zhes pa ni/_mtshon cha
[\[230a.7\]]'chang ba dang khon du 'dzin te dgrar byed pa ni srog gcod pa'i yan lag pas de dag spang ba ni yan lag yongs su rdzogs par bya ba'i phyir ro/_/de bzhin du ma byin par len pa sogs lhag ma rnams kyang gsal bas ji skad du 'byung ba las zad de/_skabs skabs nas mi spyad par bya ba
[\[230b\]]
[\[230b.1\]]rnams la bkrol yang khyim pa'i phyogs su gtogs pa'i byang chub sems dpa' rnams la bya'i/_rab tu byung ba rnams ni 'dul ba'i gzhung dang 'gal bas ma yin no zhes byang chub sems dpa'i tshul khrims kyi le'u las byung ngo /_/de nas bcom ldan 'das la phyag na rdo rje gsang ba'i
[\[230b.2\]]bdag pos 'di skad ces gsol to zhes pa nas 'phral gyi bde ba la spyod cing /_'phral gyi rgyal po byed kyang ltung bar mi 'gyur ba bshad du gsol zhes pa'i bar du/_gong du dge ba bcu'i dngos po rnams bshad pa ste/_rtsa ba nyams pa dang mi nyams par 'gyur ba'i bye brag dris pa ste/_de la
[\[230b.3\]]rab tu byung ba rnams kyi sdom pa ni so sor thar pa'i skabs su bshad pas 'dir mi gling /_skabs 'dir khyim la gnas pa'i byang chub sems dpa' la bya ste/_de yang rnam pa gnyis te khrims lnga'i sdom pa blangs pa dang /_sdom pa mnos pa yi dam du bsrung ba'o/_/de la dge ba bcu'i las kyi
[\[230b.4\]]lam 'di rnams kyi sdom pa nyams pa dang zhes pa ni/_khrims lnga'i sdom pa mnos pa'i byang chub sems dpa' dge ba bcu'i las kyi lam rnams kyi sdom pa ji tsam gyis med par 'gyur zhes pa de bshad du gsol zhes pa'o/_/shin tu rtsa ba nas 'chad ces pa ni khrims lnga ma mnos par bdag
[\[230b.5\]]nyid kyi yi dam du bsrung ba de ji tsam med par 'gyur zhes pa de bshad du gsol zhes pa'o/_/ji ltar bcom ldan 'das byang chub sems dpa' khyim na bud med dang bu mo dang phyugs 'khor rnams kyis bskor cing 'phral gyi bde ba la spyod cing phyug la/_rgyal po byed kyang ltung bar mi 'gyur zhes pa ni
[\[230b.6\]]gong ma'i tshig gnyis dkyus nas bkrol te/byang chub sems dpa' khyim na gnas pa la bye brag tu zhus pa ste/_khyim na gnas pa'i byang chub sems dpa' bu smad dang 'khor gyis bskor zhing lha dang mi'i longs spyod la spyod cing dbang byed kyang de rnams kyi dbang du mi 'gyur bas/_thabs mkhas
[\[230b.7\]]bas dge ba bcu'i sdom pa las mi nyams shing ltung bar mi 'gyur ba bshad du gsol zhes zhus pa ste/_'og nas bcom ldan 'das kyis slar bshad pa dang sbyar ro/_/de la khyim na gnas pa'i byang chub sems dpa' rnams la bye brag tu phye ste bshad pa ste/_rnam pa mang po la rgyal po'i dbang byed
[\[231a\]]
[\[231a.1\]]ces pa ni thabs kyis yongs su zin pas rtsed mo dang gar dang mig 'phrul dang bzo sna mang po la sogs pa rab tu ston to zhes yul dang dus kyi dbang gis thams cad mkhyen pa rtsol lo zhes pa ni/_rab tu 'byung ba ni 'di nyid kyis 'bad cing rtsol gyis khyim pa'i byang chub sems
[\[231a.2\]]dpa'i ni dus dang yul chad pa med de/_tshe 'di 'ba' zhig ma yin gyi tshe rabs du mar rtog cing rtsol ba dang /_thabs sna du ma'i sgo nas sangs rgyas kyi zhing la sogs pa'i yul gang du skyes kyang rung bar rtsol ba'o/_/de bas na gsungs pa/_'di ltar thabs kyis yongs su zin pas zhes pa la sogs
[\[231a.3\]]pa ste/_rol mo la sogs pa bzo rnam pa mang po ston pa yang /_sems can rnams so so'i rjes su mthun par sbyar nas bsdu pa rnam bzhi'i sgo nas bsdus nas bla na med pa yang dag par rdzogs pa'i byang chub tu gdon pa'i phyir ro/_/de ni srog gcod pa rab tu spangs pa yin zhes pa na log par lta
[\[231a.4\]]ba rab tu yang spangs shes pa yin zhes pa'i bar byang chub sems dpa'i khrims lnga po'i dngos po smos pa'o/_/bslab pa'i gnas 'di lnga bzung nas zhes pa nas/_thabs dang shes rab kyis zin pas bslab pa'i bar du bslab pa de rnams kyis rjes su bsngags pa dang /_de lta bur slob pas ltung
[\[231a.5\]]ba'i rtsa ba 'di bzhi srog gi phyir yang nyams par mi bya'o zhes pa dang sbyar te/_khyim pa'i byang chub sems dpa' 'di skad smos pa'i bslab pa 'di lnga la dad pas bslabs nas sngon gyi de bzhin gshegs pa'i bslab pa bla na med pa de bzhin gshegs pas bsngags pas bsngags pa bslab pa dang
[\[231a.6\]]rjes su mthun par bslab pa yin no zhes so/_/de ci'i phyir zhe na/_sngon gyi de bzhin gshegs pas kyang 'dus ma byas pa'i tshul khrims kyi phung po la gnas nas/_'dus byas pa'i tshul khrims thabs dang shes rab yongs su zin pas bslabs nas bla na med pa brnyes te/_de lta bas na 'di
[\[231a.7\]]ltar bslab pa ni/_de dag gi rjes su slob pa zhes bya'o/_/'dus ma byas pa'i tshul khrims kyi phung po la gnas nas zhes pa ni chos thams cad thog ma nas ma byung ma skyes pa stong pa nyid kyi rang bzhin la chud par gnas nas zhes pa'o/_/'dus byas pa'i tshul khrims kyi zhes pa ni srog gcod pa
[\[231b\]]
[\[231b.1\]]rab tu spang ba yin zhes pa la sogs pa ming gis smos pa rnams te/_de bas na thags dang shes rab kyis yongs su zin pa zhes pa ni snga ma bzhin no/_/de ltar slob ma des 'og nas ming gis 'byung ba'i rtsa ba 'di bzhi srog gi phyir yang nyams par mi bya ste/_'di bzhi bshad pa yang dam tshig gi
[\[231b.2\]]skabs su sngar bshad zin to/_/de ci'i phyir zhe na/_de ni slar 'byung du med pa zhes pa ni 'di bzhi dang mi ldan na byang chub sems dpa' zhes kyang mi bya ste slar gsor mi rung ngo zhes pa'o/_/thabs dang shes rab tu bral ba/_/zhes pa ni de bzhin ni 'jigs par byed pa'i thabs dang shes rab tu sbyar bar rang
[\[231b.3\]]bzhin gyis nyon mongs pa yin te slar dbyung du med pa zhes pa dang sbyar ro/_/de bas na gsungs pa de ci'i phyir zhe na/_'das pa'i sangs rgyas rnams dang /_gang ma byon pa'i sangs rgyas rnams dang /_da ltar bzhugs pa'i mgon po yang shes rab dang thabs yongs su zin par bslabs nas bla na
[\[231b.4\]]med pa'i byang chub 'thob bo zhes pa ste/_de bas na 'di bzhi dang mi ldan zhing thabs dang shes rab med na bla na med pa'i byang chub 'dus ma byas pa thob par mi 'gyur bas slar dbyung du med do zhes pa'o/_/de ltar thabs dang shes rab tu mi ldan pas na slar dbyung du med na/_nyan thos pa rnams la ngas
[\[231b.5\]]thabs dang shes rab tu mi ldan pa'i bslab pa bshad ce na/_thabs dang mi ldan pa'i ye shes nyan thos rnams la bslab pa bshad pa ni/_dpa' bo chen po de dag gzung ba'i phyir ro zhes pa ste/_nyan thos rnams la ngas thabs dang shes rab tu mi ldan pa'i bslab pa bstan pa yang nges pa'i don du bstan
[\[231b.6\]]pa ma yin gyi/_de dag snod dang sbyar zhing bkri ba'i phyir ro zhes pa'o/_/bcom ldan 'das rnam par snang mdzad kyi sku mi zad pa la sogs pa'i rdo rje'i rgyan gyi 'khor lo 'dir byin gyis brlabs pa las sngags bzlas pa'i skabs la thog mar spyir phyi nang gi bzlas pa yan lag bzhi bstan te/_de'i
[\[231b.7\]]'og tu de bzhin gshegs pa'i snying po bzhi'i skabs su nang gi bzlas pa'i yan lag bzhi bstan/_de'i 'og tu dpa' bo chen po snying po'i skabs su nang gi bzlas pa'i yan lag gsum bstan te de rnams kyang bzlas pa'i grangs su dus nges pa'i bsnyen par byas pa gsungs so/_/da ni yi ge brgya
[\[232a\]]
[\[232a.1\]]pa'i skabs su 'dir yang bzlas pa'i yan lag gcig dang grangs dang dus nges pa'i bsnyen pa ma yin/_kun du sangs rgyas kyi skur bsgrub pa'i gnas yongs su gyur pa'i bar du bzlas pa'i mtshan ma 'chad de/_de bas na bzlas pa de rnams kyang sgom rim tsam yang bshad par shes
[\[232a.2\]]par bya ste/_dang po nyid du phyi nang gi bzlas pa'i yan lag bzhi phyi dang nang gnyis ka la dmigs pas spom mo/_/de'i 'og tu nang gi bzlas pa'i yan lag bzhi phyi rol du sangs rgyas kyi skul mi dmigs par nang du rang gi snying gar de bzhin gshegs pa'i sku bsams nas slob pa de bas
[\[232a.3\]]phra'o/_/de'i 'og tu dpa' bo chen po'i skabs su snying gar de bzhin gshegs pa'i skur bsams pa yang btang ste/_dbang chen la sogs pa'i dkyil 'khor gang rung ba bsams nas yan lag gsum du bya ste zlos pas de bas kyang phra'o/_/yi ge brgya ba'i skabs 'dir ni bdag stong pa nyid kyi ting nge
[\[232a.4\]]'dzin la gnas nas snying po'i sgra tsam la yan lag gcig pur bya ste/_zlos pas gong ma kun phra par rig par bya'o/_/de la yi ge brgya pa yang kun du sangs rgyas pa yin yang /_yi ge aM gis byin gyi brlab pa ste/_de yang le'u lngas yi ge brgya ba'i bshad pa'i yan lag rdzogs par shes
[\[232a.5\]]par bya ba ni/_yi ge brgya pa 'byung ba'i le'u dang /_sgra'i 'bras bu'i sbyor ba bstan pa'i le'u dang /_yi ge brgya pa'i le'u bsgrags pa'i le'u dang /_bdag bsgrub pa'i le'u dang kun du byang chub pa'i rang bzhin bstan pa'i le'u rnams te/_de la 'dir dang por yi ge brgya ba 'byung ba'i le'u bshad de/_
[\[232a.6\]]de nas bcom ldan 'das rnam par snang mdzad chen pos 'khor 'dus pa thams cad la gzigs nas zhes pa la sogs pa ste/_de la yi ge brgya pa ni aM zhes pa nyid kyi nang du 'dus par shes par bya ste/_de ni klad kor ni nga dang /_nya dang /_Na dang /_na dang ma rnams kyi rang bzhin te/_nga'i nang du
[\[232a.7\]]ka'i ris 'dus/_nya'i nang du tsha'i ris 'dus/_Na'i nang du Ta'i ris 'dus/_na'i nang du ta'i ris 'dus/_ma'i nang du pa'i ris 'dus te/_yi ge de nyi shu dang rnam par shes pa'i le'u las bshad pa dang sbyar nas/_a dang oM nang du yang 'dus/_r-i r-I dang l-i l-I ni ra dang la dngos so/_/i
[\[232b\]]
[\[232b.1\]]I'i nang du b+ha 'dus te/_de ltar sa ra la ba rnams kyang der 'dus te/_aM la sogs pa gang dang ldan pa dang /_yi ge nyi shu lnga rnams byang chub pa dang /_spyod pa dang kun du sangs rgyas pa dang mya ngan las 'das pa bzhi re re la yi ge nyi shu lnga lngar sbyar nas brgya par 'gyur te/_yi ge de rnams
[\[232b.2\]]gcig tu bsdus pa ni a zhes pa ste/_a ni shes bya dang ye shes gnyis ka stong pa'i mtshan nyid de/_klad kor ni stong pa'i mtshan nyid do/_/yi ge a bzhi char yang de'i nang du 'dus pas/_aM de nyid bcom ldan 'das kun du sangs rgyas pa'i rang bzhin yi ge brgya pa zhes bya'o/_/da dang /_
[\[232b.3\]]nya dang /_Na dang /_na dang ma rnams/_sha dang /_pa dang /_aM dang a rnams ni ting nge 'dzin thams cad kyi dbang po pas 'dir yi ge mi bgrang /_'khor 'dus pa thams cad la gzhigs nas zhes pa ni sngar bshad pa bzhin no/_/bstan pa gdon mi za bar dngos grub par bzhed nas/_
[\[232b.4\]]bstan pa zhes pa'i tshig ni 'dul ba'i 'gro ba rnams la bslab pa'i phyir bstan pa zhes bya ste/_mdo sde la sogs pa thams cad la yang bya mod kyi/_skabs 'dir ni sngags bstan pa la bya ste de yang bzlas pa'i grangs dang /_dus te nges pa sngon du bstan pa byas nas bsgrub par bya ba gong du
[\[232b.5\]]bshad pa rnams bzlas pa'i grangs sum 'bum la sogs pa byas nas bsgrub bo zhes/_yang bshad pa rgyud yongs su dag pa'i sems can rnams la yang gsungs kyi/_/thams cad lam yin no zhes 'byung bas grangs dang dus nges pa'i sngon du bsnyen pa byas kyang rgyud ma dag pa'i sems
[\[232b.6\]]can rnams kyis mi 'grub kyang srid de de dag ni gdon mi za ba'o/_/'dir ni gnas yongs su 'gyur pa'i mtshan ma byung gi bar du bzlas pa gsungs pas mtshan ma byung ba de nyid 'grub pa ste/_mtshan ma de byung nas mi 'grub par mi srid pas gdon mi za ba zhes bya ste/_bcom ldan 'das bstan
[\[232b.7\]]pa de grub par bzhed nas sngags kyi mgon po shin tu 'bar ba gsungs so zhes pa dang sbyar ro/_/sngags thams cad kyi dbang po sngags kyi rgyal po mgon po shin tu 'bar ba zhes pa ni kun du sangs rgyas pa'i rang bzhin aM zhes pa de nyid bye brag la bya/_de'i rang bzhin kyang rnam pa gsum
[\[233a\]]
[\[233a.1\]]du rig par shes par bya ste/_chud pa'i mtshan nyid dang gzhung gi mtshan nyid de/_gzhung gi mtshan nyid la yang don dam pa dang kun rdzob kyi mtshan nyid de de ltar rnam pa gsum mo/_/de la chud pa'i don dam pa'i rang bzhin ni yi ge a dang zhes pa dang /_de la sogs pa'i
[\[233a.2\]]sngags kyi yi ge rnams so/_/de la sngags thams cad kyi dngos po zhes pa sngags thams cad ces pa ni 'jam dpal gzhon nur gyur pa la sogs pa'i ting nge 'dzin gyi rang bzhin rnam par thar pa'i ye shes phyogs gcig pa/_chos thams cad pa dang zhes bral lo zhes pa la sogs pa dang /_
[\[233a.3\]]kun rdzob tu de dag nyid kyi skur snang ba dang /_gzhug gi chos su yi ge aM la sogs pa ni sngags thams cad de/_de dag gi dbang po ni bcom ldan 'das kun du sangs rgyas pa'i yi ge brgya pa ste phyogs gcig pa rnams kun du 'dus/_kun rdzob tu yang bcom ldan 'das kyi sku las sngags
[\[233a.4\]]phal gyi gzugs rnams 'byung /_gzhung gi chos kyang yi ge aM la sogs pa ni yi ge thams cad 'byung ste/_kun rdzob dang don dam pa kun du yang sngags thams cad der gtogs shing ge'i dbang gis gyur pas na aM de sngags thams cad kyi dbang po zhes pa'o/_/sngags kyi rgyal po zhes
[\[233a.5\]]pa ni kun rdzob dang don dam pa gnyis kar yang sngags phal las yon tan thams cad kyis 'phags pa'i phyir ro/_/sngags kyi mgon po zhes pa ni skyabs zhes pa'i don te/_sngags thams cad kyi gong du bshad pa'i tshul gyis de las byung zhing der 'du ba'i phyir shin tu 'bar ba zhes pa
[\[233a.6\]]ni mthu phun sum tshogs pa bstan pa ste/_mthu chen dang ldan zhes pa ste de lta bu'i snying po 'jam pa'i tshig gi phyag na rdo rjes gsungs pa zhes pa dang sbyar te/_phyag na rdo rje yang ci 'dra zhig ce na gsungs pa/_sa ma ya ni gsum pa gnas dang lam gsum yongs su rdzogs par byed pa zhes pa ste/_
[\[233a.7\]]dam tshig gsum pa zhes pa ni bcom ldan 'das kyi lus dang ngag dang yid mi zad pa'i rdo rje'i rgyan la bya ste/_rdo rje la sogs pa'i byang chub sems dpa' sa bcu yongs su rdzogs te ye shes chen po dang ldan pa'i dbang bskur ba na bcom ldan 'das kyi sku las 'od zer btang ba'i byin gyi rlabs kyis
[\[233b\]]
[\[233b.1\]]sku mi zad pa la sogs pa'i rdo rje'i rgyan te/_gsum pa mthong ba la zhugs pa ni dam tshig gsum la gnas pa zhes pa'o/_/lam gsum yongs su rdzogs par byed ces pa ste/_dam tshig gsum thob par byed pa'i lam phyag na rdo rje thob par byed pa'o/_/sngags kyi mgon po zhes
[\[233b.2\]]pa ni snga ma bzhin no/_/de'i ye shes dam pa zhes bya ba'i ting nge 'dzin la snyoms par zhugs nas zhes pa ni/_bcom ldan 'das ting nge 'dzin de la zhugs nas/_kun du sangs rgyas pa'i ye shes dam pa thams cad thog ma nas ma byung ma skyes ba ste/_mkhyen pa'i rang bzhin gyi yi ge 'chad pas
[\[233b.3\]]ting nge 'dzin gyi ming ye shes dam pa zhes bya'o/_/de bas na yi ge aM de khyad par gsungs pa/_rnam pa mang po'i ye shes 'byung /_/zhes pa ste rnam pa mang po'i ye shes ni chung pa'i chos dang /_gzhung gi chos rnam pa mang po kun rdzob dang don dam pa'i tshul gnyis kar mkhyen pa la bya ste/_de lta
[\[233b.4\]]bu'i ye shes yi ge aM zhes pa'i yi ge 'di las ye shes de 'byung ba la bya'o/_/'od zer brgyas khyab pa zhes pa ni/_don dam par yang de bzhin nyid kyi ye shes rgya mtsho dang 'dra ba de las sngags gzhan pa'i ye shes phyogs gcig pa rnams 'byung ba dang /_kun rdzob tu de bzhin gshegs pa'i
[\[233b.5\]]sku las sngags kyi sku mang po 'byung bas khams gsum kun du khyab pa dang /_gzhung gi chos su yang yi ge a las gong du 'chad pa'i tshul gyis yi ge brgya rnams 'byung zhing sngags thams cad du khyab pa'i phyir ro/_/phyag na rdo rje 'di ni sngags thams cad kyi sngags kyi mgon po shin tu 'bar ba
[\[233b.6\]]zhes pa ni gong du bshad pa'i tshul bzhin no/_/'di ni kun du sangs rgyas pa nyid do zhes pa ni yi ge aM zhes pa ni bcom ldan 'das kun du sangs rgyas pa'i phung po lhag ma dang bcas pa'i mya ngan las 'das pa'i rang bzhin nyid yin no zhes pa'o/_/chos thams cad kyi dbang phyug ces pa ni chud pa'i
[\[233b.7\]]chos dang gzhung gi chos thams cad mkhyen pas na chos thams cad kyi dbang phyug ces pa'o/_/thub pa zhes pa ni lus dang ngag dang yod gsum thub pa'i mtshan nyid de shA kya thub pa nyid la bya'o/_/mi shes pa'i mun pa thams cad med par byed pas nyi ma shar ba bzhin no zhes pa ni chud pa'i chos dang /_
[\[234a\]]
[\[234a.1\]]gzhung gi chos gnyis ka la sgrib pa spangs te/_ji ltar chud pa na 'dug pa'i rdzas rnams dngos po gang yin mi shes pa nyi ma shar ba na rdzas dag gsal bar mthong ba bzhin du thams cad mkhyen pa'i ye shes des kyang ma rig pa'i mun pa bsal nas kun rdzob dang don dam pa'i dngos po
[\[234a.2\]]rnams gsal bar mkhyen pa ste/_des ni spong pa phun sum tshogs pa bstan pa'o/_/tshig gong mas ni ye shes phun sum tshogs pa bstan pa'o/_/bdag nyid kyang 'di ltar thub pa chen por byin gyis brlabs pa ste zhes pa ni kun du sangs rgyas pa stong pa nyid kyi ye shes kyi rang bzhin de nyid shAkya
[\[234a.3\]]thub pa'i skur byin gyis brlabs te zhes pa'o/_/de ltar byin gyis brlabs nas kyang ci bya zhe na gsungs pa/_rnam par 'phrul pa'i sprul pa ste/_/sems can rnams la phan 'dod phyir/_/zhes pa ste shAkya thub pa'i skur byin gyis brlabs nas sems can rnams kyi don du/_rnam par sprul
[\[234a.4\]]pa sna tshogs sprul/_/zhes pa'o/_/rnam par sprul pa de yang ji snyed du sprul zhe na gsungs pa/_ji snyed sems can rnams kyi ni/_/sems su mngon par gyur rnams te/_/de snyed du ni de byas pa/_/rnam par sprul pa gnas mchog go/_/zhes pa ste/_sems can ji snyed du 'jug cing ji
[\[234a.5\]]snyed 'dod pa de snyed kyi sku rnams su rnam par sprul pa byed ces pa'o/_/de ni stong pa nyid las ldang bar bstan pa ste/_de lta bas na don dam pa bstan pa stong pa nyid yi ting nge 'dzin la gnas nas/_phyis kun rdzob tu sangs rgyas pa'i sku la sogs par bsgyur pa'i spyod pa rnams bya'o zhes dgongs so/_/
[\[234a.6\]]de lta bas na kun du sangs rgyas pa'i gnas 'dod nas/_rtag tu nan tan mngon bya ba/_/bdag gi nang nyid dag pas so/_/zhes pa ni sdud pa'i tshig ste kun du sangs rgyas pa'i rang bzhin de lta bus na gang kun du sangs rgyas pa'i sku thob par 'dod pas/_yi ge brgya pa'i rang bzhin du kun du sangs
[\[234a.7\]]rgyas pa'i sku bsgom pa la brtson par bya'o zhes pa ste/_de lta bas na kun du yang zhes pa ni lus dang ngag dang yid kun gyi sgo nas zhes pa'o/_/rtag tu zhes pa ni dus thams cad du'o/_/bdag gi nang nyid dag pas so/_/zhes pa ni sems gtso bor bshad pa ste/_bdag gi lta bas bcom ldan
[\[234b\]]
[\[234b.1\]]'das kyi skur bsgyur ba tsam gyis chog pa ma yin gyi/_nang gi sems kyi ting nge 'dzin rnam par dag pas nan tan mngon par bya'o zhes pa'o/_/yi ge brgya pa'i rang bzhin gsum la chud pa'i rang bzhin don dam pa de bzhin nyid kyi ye shes dang kun rdzob tu bcom ldan 'das kyi sku'i rang bzhin yi
[\[234b.2\]]ge aM don du lta/_yi ge aM gi tshig gi rang bzhin du blta ste/_de la yi ge aM kun sangs rgyas pa'i rang bzhin 'di ni bcom ldan 'das kyi gsung gi rgyan sna tshogs su 'byung ba'i sdud pa'i sgor gyur pa ste/_de yang 'di ltar don dang tshig gi bye brag rang bzhin gsum du dbye mod kyi/_sangs rgyas
[\[234b.3\]]kyi bya ba byed pa'i sgo tha mi dad de/_gang gis bya ba'i las kyang gzugs dang sems kyis byed pa'i gzugs kyis bya ba'i las kyang ngag dang sems kyis bya ba'i las kyang lus dang ngag gis byed/_de bas na skabs 'dir kun du sangs rgyas pa'i gsung mi zad pa de/_yi ge brgya ba'i 'bras bu'i
[\[234b.4\]]sbyor ba ston te/_de las kun du sangs rgyas pa'i yi ge'i 'bras bu ni/_sems can yongs su smin pa dang /_ma smin pa rnams yongs su grol ba dang smin par byed pa ste/_de yang bcom ldan 'das rnam par snang mdzad kyis phyag na rdo rje gsang ba'i bdag po la bka' stsal pa zhes pa la
[\[234b.5\]]sogs pa'o/_/de la gsang ba'i bdag po nam sangs rgyas bcom ldan 'das rnams zhes pa nas dam tshig gsum la bdag nyid gnas par mthong zhes pa'i bar du kun du bzang po la sogs pa'i byang chub sems dpa' sa bcus yongs su phyug pa rnams rang rang gi mthu dang spyod yul gyi rdzu
[\[234b.6\]]'phrul sna tshogs dang /_sangs rgyas kyi zhing rnam pa sna tshogs kyis brgyan pa'i mthus mgu zhing 'khod pa la/_bcom ldan 'das mngon par byang chub pa'i sku las dpal gyi cho ga'i rgyan gyi 'od zer byung bas byang chub sems dpa' de rnams kyi gtsug tu phog ste/_'od zer de'i byin gyi rlabs
[\[234b.7\]]kyis byang chub sems dpa' de rnams ye shes chen por mngon par shes par dbang bskur ba dang ldan pas rab tu thob ste/_de'i tshe byang chub sems dpa' de rnams kyis bcom ldan 'das kyi lus dang ngag yid mi zad pa'i rdo rje'i rgyan/_dam tshig gsum gyi rang bzhin chud cing mngon par gyur ces pa'o/_/sangs
[\[235a\]]
[\[235a.1\]]rgyas bcom ldan 'das zhes pa ni skabs 'dir sa bcu la gnas yongs su rdzogs shing dbang bcu la dbang du gyur pa/_chos rnams sgyu ma lta bur rnam pa thams cad chud pa'i byang chub sems dpa' de rnams nyid la sangs rgyas zhes bya'o/_/ye shes chen po zhes pa ni de bzhin nyid kyi ye
[\[235a.2\]]shes la bya ste/_ye shes de byang chub sems dpa' de rnams kyis mngon par shes par bya ba'i phyir/_'od zer gyis dbang bskur ba las ye shes chen por mngon par dbang bskur ba zhes bya'o/_/yang na ye shes chen po yang de mngon par shes pa yang de ste/_ye shes chen po ni snga ma bzhin te don dam
[\[235a.3\]]par chos thams cad stong par chud pa'o/_/mngon par shes pa drug ni mngon par shes pa ste kun rdzob kyi ye shes so/_/de ltar don dam pa dang kun rdzob kyi ye shes de byang chub sems dpa' de rnams kyis thob par bya ba'i phyir/_dbang bskur ba ni ye shes chen po mngon par dbang bskur ba
[\[235a.4\]]zhes bya ste/_dbang bskur ba de dang ldan pa ni dbang bskur ba dang ldan pa'i sa rab tu thob po zhes bya ba ste zhes pa ni sems kyi khyad par nyid la bya'o/_/de nas sangs rgyas bcom ldan 'das de dag ces pa ni byang chub sems dpa' de dag nyid la bya'o/_/dam tshig gsum zhes pa ni bcom ldan 'das kyi
[\[235a.5\]]lus dang ngag yid mi zad pa'i rdo rje'i rgyan gyi khams gsum thams cad du khyab pa la bya ste/_dam tshig ces pa ni tshig gi don ni skabs 'dir kun du chud pa'am thob pa la bya ste/_sku mi zad pa'i rgyan la sogs pa khams gsum du khyab par 'byung ba byang chub sems dpa' de rnams kyis de'i tshe
[\[235a.6\]]mthong zhing ye shes kyis chud pa'i phyir ro/_/lam zhes pa ni tshig de dag chud par zhugs pa la bya/_bdag nyid gnas par mthong ngo zhes pa ni bcom ldan 'das kyi spyod yul dam tshig gsum gyi rang bzhin la bya/_byang chub sems dpa' de rnams kyang spyod yul du gyur te mthong zhing chud
[\[235a.7\]]par bdag cag nyid kyis mthong ngo zhes pa'o/_/de bas na gsang ba'i bdag po bcom ldan 'das de zhes pa ni/_sangs rgyas kyi bya ba mngon du ston pa'o zhes pa'i bar dus bcu la gnas pa'i byang chub sems dpa' sangs rgyas kyi bya ba de rnams kyi dam tshig gsum la zhugs par gyur pa de'i tshe na/_
[\[235b\]]
[\[235b.1\]]sangs rgyas kyi gsung sna tshogs su sdud pa'i sgor gyur pa'i yi ge brgya pa'i rang bzhin bcom ldan 'das kun du sangs rgyas pa gzungs kyi gzungs su gyur nas/_sangs rgyas pa zhes bya ba'i byang chub sems dpa' de rnams la sangs rgyas kyi bya ba nye bar ston pa ste/_gsang ba'i bdag po
[\[235b.2\]]bcom ldan 'das zhes pa ni kun du sangs rgyas pa nyid la bya'o/_/ye shes chen po mngon par dbang bskur ba dang ldan pa zhes pa ni kun du sangs rgyas pa de nyid kyi bye brag la bya ste ye shes chen po ni snga ma bzhin no/_/mngon par shes pa zhes pa ni ye shes chen po de mngon du chud pa zhes pa'o/_/
[\[235b.3\]]dbang bskur ba dang ldan pa zhes pa ni/_ye shes chen po de mngon par chud par ldan pa zhes pa'o/_/gzungs kyi gzungs zhes pa ni/_don gyi gzungs dang tshig gi gzungs de rnam par mi rtog par 'jug pa'i dbang dang gzungs la sogs pa ste/_bcom ldan 'das kun du sangs
[\[235b.4\]]rgyas pa'i ye shes chen po mngon par chud pa'i dbang dang ldan pa de nyid gzungs su gyur nas/_sangs rgyas kyi bya ba sems can yongs su smin pa dang grol bar gyur pa'i thabs sna tshogs byang chub sems dpa' de rnams la ston te/_de bas na gsungs pa/_sangs rgyas bya ba mngon par ston/_/
[\[235b.5\]]zhes pa'o/_/sangs rgyas bcom ldan 'das de nyid/_/ces pa nas/_dam tshig gsum gyi lam ston par/_/so sor nye bar gnas par gyur/_/zhes pa ni de ltar bcom ldan 'das kun du sangs rgyas pa de byang chub sems dpa' sangs rgyas zhes bya ba de rnams la sangs rgyas kyi bya ba bstan
[\[235b.6\]]pa dang /byang chub sems dpa' de rnams kyang rang gi dam tshig gsum gyi rang bzhin ji ltar mthong zhing chud pa dang /_sangs rgyas kyi bya ba'i tshul gyis dam tshig gsum po de rnams kyi lam ston par zhugs so zhes te/_de la sangs rgyas bcom ldan 'das de dag nyid ces pa ni gong du
[\[235b.7\]]smos pa'i byang chub sems dpa' de dag nyid la bya'o/_/sems can thams cad ces pa ni yongs su dag pa dang /_ma dag pa'i sems can ji ltar snod du gyur pa rnams so/_/sangs rgyas kyi bya ba zhes pa ni snga ma bzhin no/_/dam tshig gsum gyi lam zhes pa ni sku mi zad pa'i rdo rje'i rgyan
[\[236a\]]
[\[236a.1\]]la sogs pa thob par 'gyur ba'i lam de ston par rab tu nye bar gnas par 'gyur ro zhes pa ni/_byang chub sems dpa' de rnams ji ltar snod du gyur pa'i sems can rnams la dam tshig gsum thob par byed pa'i lam de so sor ston par zhugs pa ste/_lam de bstan pas sems
[\[236a.2\]]can de rnams kyi sku mi zad pa la sogs pa'i rgyan dam tshig gsum gyi rang bzhin te thob par 'gyur ba'i phyir ro/_/gsang ba'i bdag po nga'i ngag gi 'khor lo zhes pa nas/_rab tu byung bar mi shes so/_/zhes pa'i bar du de bzhin gshegs pa'i ngag gi 'khor lo sangs rgyas kyi dbyings kyi
[\[236a.3\]]rgyan sna tshogs las shAkya thub pa'i skur sprul te/_'jig rten gyi khams thams cad du khyab par yongs su smin pa dang ma smin pa'i sems can ji ltar snod du gyur pa rnams la sangs rgyas kyi bya ba byed par 'gyur ba bshad pa ste/_gsang ba'i bdag po ngag gi 'khor lo zhes pa ni de
[\[236a.4\]]bzhin gshegs pa'i sangs rgyas kyi gsung rnam pa sna tshogs su 'byung ba'o/_/sems can rnams kyi rgyud du grol bas na 'khor lo zhes bya ba ste/_'khor lo de nyid 'khor gyi 'khor lo sprul pa rgya chen po zhes pa ni/_ngag gi 'khor lo de las shAkya thub pa'i skur sprul pa de dag 'jig
[\[236a.5\]]rten gyi khams nam mkha'i dbyings ma lus pa de snyed du khyab pa sangs rgyas kyi bya ba ston pas na rgya chen po zhes bya'o/_/mtha' yas ba'i 'jig rten du khyab pa zhes pa ni/_chos kyi dbyings rab tu ston pa zhes pa dang 'brel pa ste/_sprul pa'i sku ste chos kyi dbyings kyi tshig dang don rnams
[\[236a.6\]]'jig rten gyi khams su khyab par sems can thams cad la ston pa ste/_de yang rnam par dag pa'i sgo sha stag go/_/rnam par dag pa'i sgo zhes pa ni chos kyi dbyings rnam par dag pa la 'jug pa'i thabs zhes bya'o/_/sems can thams cad ji lta bur bsams pa bzhin mgu bar byed pa
[\[236a.7\]]chos kyi dbyings rab tu ston pa'i sgo mo zhes pa ni de lta bur chos thams cad ston pa de yang sems can rnams so so'i dad pa dang rjes su mthun pa ste/_sangs rgyas kyis 'dul ba la sangs rgyas kyi chos ston/_de bzhin du nyan thos dang /_rang sangs rgyas dang /_brgya byin dang tshangs pa
[\[236b\]]
[\[236b.1\]]la sogs pa so sor bstan pa dang /_rjes su mthun pa'i chos thams cad du ston te de yang chos kyi dbyings su 'jug pa'i thabs sha stag go/_/de 'di lta ste/_shAkya thub pas nam mkha'i dbyings su rgyas pa ma lus pa'i 'jig rten gyi khams su zhes pa ni de lta bu'i chos ston pa dang /_
[\[236b.2\]]shAkya thub pa'i sku gcig gam gnyis ma yin gyi/_nam mkha'i khams rgyas par ji snyed pa de snyed kyi 'jig rten gyi khams ma lus par khyab pa'i shAkya thub pa'i skus sems can thams cad la ji ltar bsams pa bzhin du mgu bar byed pa'i chos kyi dbyings rab tu ston zhes pa'o/_/de
[\[236b.3\]]bas na gsungs pa sangs rgyas kyi bya ba la rab tu zhugs pa zhes pa ste/_shAkya thub pa'i sku de rnams 'jig rten gyi khams de snyed du sems can de ltar snod du gyur pa rnams ma smin pa ni yongs su smin par byed/_smin pa rnams ni grol par byed pa'i sangs rgyas kyi bya ba rab tu zhugs
[\[236b.4\]]zhes pa'o/_/sangs rgyas kyi bya ba byed pa shAkya thub pa'i sku de rnams sangs rgyas kyi dbyings su mang po'i rgyan gyi snying po las 'byung ba/_bcom ldan 'das kyi ngag gi 'khor lo las sprul pa'i sangs rgyas kyi gzugs su ni sems can rnams kyis mi shes kyi/_shAkya'i rigs kyi rgyal po
[\[236b.5\]]zas gtsang ma'i rigs 'di ltar gyur to zhes 'dzin te de'i phyir gsungs pa/_gsang ba'i bdag po sems can rnams kyis ni zhes pa la sogs pa 'on kyang 'jig rten gyi khams mtha' yas pa rgya mtsho'i sgo nas zhes pa la sogs pa ni/_de ltar ngag gi 'khor lo las sprul pa'i sku
[\[236b.6\]]rnams kyis 'jig rten gyi khams thams cad du khyab par sangs rgyas kyi bya ba byed pa'i shAkya thub pa'i sku rnams bstan kyang /_sems can rnams kyis sprul pa de dag gi 'khor lo las byung bar mi shes mod kyi 'on kyang kun du bzang po'i spyod pa las byung ba'i byang chub sems dpa' chos kyi
[\[236b.7\]]dbyings mngon par chud par byed pa rnams 'jig rten gyi khams mtha' yas pa nas byung pa'i byang chub sems dpa' me tog gi gzhi snying po rgyan gyis 'jig rten gyi khams 'di sangs rgyas kyi zhing 'di rnam pa sna tshogs kyis brgyan par byed pa dang /_byang chub kyi snying po mngon par sgrub
[\[237a\]]
[\[237a.1\]]pa dang /_byang chub tu mngon par rdzogs par 'tshang rgya ba la sogs pa yang byang chub sems dpa' de rnams kyi rang rang gi mthu 'ba' zhig ma yin gyi/_nga'i mthus sangs rgyas kyi zhing brgyan par byed pa la sogs pa de rnams byed do zhes pa ste/_de lta bur mdzad pa yang
[\[237a.2\]]shAkya thub pa'i sku nyid mod kyi 'dul ba'i 'gro ba de dag kyang byang chub sems dpa' yongs su dag pa de dag gis ni shAkya thub pa'i sku yang rdzogs longs spyod pa'i skur mthong bar 'gyur te/_de bas na skabs mtha' ma 'di ni rdzogs longs spyod pa'i skus byang chub sems dpa' de rnams kyi don
[\[237a.3\]]mdzad par bstan par shes par bya'o/_/de dag gi bsdus pa'i don du tshig gi don la 'on kyang zhes pa ni/_de bzhin gshegs pa'i sprul pas sems can rnams la sangs rgyas kyi bya ba bstan pa de shAkya thub pa'i sku 'jig rten pa rnams kyis de bzhin gshegs pa'i sprul par mi shes mod kyi/_
[\[237a.4\]]'on kyang shAkya thub pa des 'og nas 'byung ba'i don de rnams kyang byas so zhes pa'o/_/'jig rten gyi khams mtha' yas rgya mtsho'i sgo nas smos pa'i byang chub sems dpa' de rnams 'byung ba'i gnas la bya ste/_'jig rten gyi khams de dag mtha' yas par shes shing brtag par dka' ste/_
[\[237a.5\]]rgya mtsho dang 'dra bas na rgya mtsho zhes bya'o/_/sgo zhes pa ni byang chub sems dpa' de rnams 'jig rten gyi khams 'di dag nas 'byung ba'i phyir ro/_/chos kyi dbyings su mngon par byang chub par nan tan byed pa kun du bzang po'i spyod pa las byung zhes pa ni sangs rgyas kyi zhing brgyan pa la sogs pa byed pa'i
[\[237a.6\]]byang chub sems dpa' de dag gi bye brag ste/_chos kyi dbyings su ni de bzhin gshegs pa nyid kyi ye shes la bya'o/_/mngon par rdzogs par byang chub par nan tan byed ces pa ni de bzhin gshegs pa'i ye shes chos kyi dbyings de mngon par chud par brtson pa zhes pa'o/_/kun du bzang po'i byang
[\[237a.7\]]chub sems dpa'i spyod pa las 'byung ba zhes pa ni/_kun du bzang po byang chub sems dpa'i smon lam las skyes pa'o/_/me tog gzhi'i snying po rgyan gyi 'jig rten gyi khams 'di zhes pa ni mi mjed kyi 'jig rten gyi khams la bya ste/_me tog gi gzhi zhes pa ni 'jig rten gyi khams de me tog
[\[237b\]]
[\[237b.1\]]gis brgyan pa'o/_/snying po zhes pa ni 'byung ba'i gnas so/_/rgyan zhes pa ni 'jig rten gyi khams me tog gis brgyan pa ste/_sems can gang bsod nams spyad pa rnams kyi rgyu las byung bas na/_bsod nams kyi 'bras bu 'jig rten gyi khams de lta bur skye bar 'gyur te/_sems
[\[237b.2\]]can de dag gi rgyan zhes bya'o/_/rigs sa mu dra snyed ces pa ni/_sangs rgyas kyi zhing de yang 'jig rten gyi khams 'ba' zhig cas bya ba dang /_sa mu dra zhes bya ba de snyed dang ldan pa'i sangs rgyas kyi zhes pa'o/_/ngas yongs su zin pas zhes pa ni rdzogs longs spyod pa'i sku'i mthus zhes pa ste/_
[\[237b.3\]]sangs rgyas kyi zhing rnams yongs su sbyong ba zhes pa la sogs pa dang sbyar zhes pa'o/_/so so'i bsam pa rnam par dag pa'i sgo nas sangs rgyas kyi zhing zhes yongs su spyod ngo zhes pa ni byang chub sems dpa' de dag gi bsam pa rnam par dag pas sna tshogs pa'i sgo nas sangs rgyas kyi zhing
[\[237b.4\]]yongs su spyod do zhes pa ste/_de yang bcom ldan 'das kyi mthus sbyang te ngas yongs su zin pa zhes pa dang sbyar ro/_/byang chub kyi dkyil 'khor mngon par bsgrub ces pa ni byang chub kyi snying po 'og min gnas su mngon par byang chub pa'i sa dang /_mi'i gnas su byang chub chen por mngon
[\[237b.5\]]par byang chub pa'i gnas dag la byang chub kyi snying po zhes bya ste/_de dag byang chub sems dpa' 'di rnams yongs su rdzogs par byed ces pa'o/_/byang chub mngon par 'tshang rgya zhes pa ni nyon mongs pa'i sgrib pa dang shes bya'i sgrib pa yongs su byang ba'i byang chub nam mkha'i mtshan nyid lta bu'o/_/_
[\[237b.6\]]mngon par chud par ci byed ces pa'o/_/chos kyi 'khor lo bskor zhes pa ni gzhung las ji skad du grags pa'i chos kyi 'khor lo bskor ba'o/_/sangs rgyas kyi don la shin tu gnas zhes pa ni/_sems can yongs su smin pa dang grol bar byed pa'i mtshan nyid sangs rgyas kyi bya bar byin gyis
[\[237b.7\]]rlobs zhes pa'o/_/de nas gyen du yang dag par rdzogs pa'i sangs rgyas kyi gnas rab 'dod pa zhes pa ni/_de ltar sangs rgyas kyi zhing yongs su sbyong ba la sogs byas nas kun du sangs rgyas pa'i gnas su 'phar bar byed pa ste/_de'i tshe de bzhin nyid kyi ye shes chos thams cad stong pa nyid du
[\[238a\]]
[\[238a.1\]]chud pa'i mtshan nyid mngon du chud de/_de ltar mngon du byed pa ni sems med pa la sogs pa 'og nas 'byung ba rnams kyi yon tan thob par 'gyur ba ste/_de yang sems tshad med pa zhes pa nas/_tshad med pa rab tu thob bo zhes pa'i bar du'o/_/de la sems med pa zhes
[\[238a.2\]]pa ni sems la rnam par rtog pa la sogs pa ji bzhin pa thams cad dang bral te/_chos thams cad stong pa nyid du chud pa'i sems bzhin du gyur pa na/_nam mkha'i rang bzhin lta bur gyur te/_stong pa'i mtshan nyid kyis kyang ma gos shing thams cad du ma khyab pa yang med de tshad gzung du med
[\[238a.3\]]pa'o/_/de bzhin du stong pa nyid kyi rang bzhin gyi sems des thams cad du khyab par 'gyur bas/_de bas sems tshad gzung du med pa zhes bya'o/_/lus tshad med pa zhes pa ni/_de ltar sems tshad med pa thob pas/_de dag gi lus kyang sems ji snyed pa de nyid kyi lus khyab par 'gyur te/_
[\[238a.4\]]de bas na lus tshad med pa'o/_/lus tshad med pas ye shes tshad med pa zhes pa ni de ltar lus tshad med par 'gyur na/lus ji snyed du 'gyur ba de dag thams cad ye shes kyis byin gyis brlabs pa dang bcas par 'gyur te/_lus ji snyed pa de dag gi ye shes su gyur pas na ye shes tshad med pa
[\[238a.5\]]zhes bya'o/_/ye shes tshad med pas sems tshad med pa zhes pa ni/_sku dang ye shes de dag kyang sems can ji snyed pa de snyed du 'byung ste/_de dag tshad med pas sems can tshad med pa'o/_/sems can tshad med pas nam mkha'i khams tshad med pa rab tu thob bo zhes pa ni nam mkha'i khams
[\[238a.6\]]ji snyed pa sems can gyi khams kyang de snyed de sems can gyi khams tshad med par chud na/_nam mkha'i khams kyang tshad med par 'gyur ba rab tu thob par rig par bya'o/_/de ltar gsang ba'i bdag po sems can tshad med pas na tshad med pa'i gzhi rab tu thob bo zhes pa ni/_nam sems can
[\[238a.7\]]nyid stong pa nyid kyi rang bzhin nam mkha'i mtshan nyid lta bur gyur pa rab tu thob na/_lus dang ye shes dang sems dang nam mkha'i khams kyang de bzhin du gyur pa thob bo zhes pa'o/_/thob nas kyang yang dag par rdzogs pa'i sangs rgyas par 'gyur te zhes pa ni de ltar de bzhin nyid kyi ye shes mngon du
[\[238b\]]
[\[238b.1\]]byas nas/_de ma thag tu kun du sangs rgyas pa phung po lhag ma dang bcas pa mya ngan las 'das pa'i rang bzhin gnas thob par 'gyur ro zhes pa'o/_/stobs bcu'i stobs dang ldan par bdud bzhi rab tu 'dul ba zhes pa ni/_kun du sangs rgyas pa'i de bzhin nyid kyi bye brag ste/_gzhung las ji skad
[\[238b.2\]]grags pa'o/_/chos kyi seng ge'i sgra sgrogs pa/_/zhes pa ni ji ltar seng ge'i sgras byol song thams cad zil gyis gnon par 'gyur ba bzhin du bcom ldan 'das kun du sangs rgyas pa de yang 'dus byas thams cad mi rtag pa dang sdug bsngal ba la sogs pa'i chos kyi sgra sgrogs pas rtag
[\[238b.3\]]pa dang bde ba la sogs par lta ba'i mur 'dug pa rnams zil gyis gnon par 'gyur ba'o/_'di dag thams cad dpa' bo dag gis/_dam pa'i gnas su 'tshang yang rgya/_/zhes pa ni gong du smos pa'i yon tan thams cad byang chub sems dpa' dpa' bo de rnams kyis thob nas kun du sangs
[\[238b.4\]]rgyas pa'i gnas dam pa der 'tshang rgya zhes pa'o/_/sgo bzhi 'di ru bzlas pa ste/_de yang kun du sangs rgyas kyis gsungs pa'i snying po la'o/_/de ltar kun du 'tshang rgya ba'i gnas dam pa der 'tshang rgya ba yang kun du sangs rgyas pa'i snying po yi ge brgya pa de bzlas shing bsgoms nas thob par 'gyur
[\[238b.5\]]zhes pa'o/_/yi ge brgya pa'i 'bras bu'i sbyor ba rnam gsum gyi bye brag gis bstan pa yang rim gyis 'phar ba'i tshul du shes par bya ste/_sa bcu gcig pa'i byang chub sems dpa' sangs rgyas zhes bya ba de dag sa bcu gnyis la gnas pa las bcom ldan 'das kyi 'od kyis bskul te/_dam
[\[238b.6\]]tshig gsum gyi gnas la zhugs pa nas sa bcu de las 'phar te/_ye shes chen po mngon par shes pa dbang bskur ba dang ldan pa'i sa la gnas par shes par bya'o/_/de nas kun du sangs rgyas gzugs kyi gzugs su gyur cing /_sangs rgyas kyi bya ba bstan pa dang de bzhin gshegs
[\[238b.7\]]pa'i sprul pa'i sku shAkya thub pas spyir sangs rgyas kyi bya ba bstan pa na byang chub sems dpa' de dag kun du bzang po'i sa la gnas par shes par bya'o/_/kun du bzang po byang chub sems dpa' kun du bzang po'i spyod pa las byung zhing rdzogs longs spyod pa'i skus btang ste/_sangs rgyas kyi zhing
[\[239a\]]
[\[239a.1\]]spyod pas na/_kun du sangs rgyas pa'i sa ma thob kyi bar du kun du bzang po'i sa las ni 'phar/_kun du sangs rgyas pa'i sa la ni 'jug pa'i stegs bu lta bu'i sa la gnas par shes par bya'o/_/spyir gdul ba'i 'gro ba chud pa'i gtso bor gyur pa yongs su dag pa dang /_
[\[239a.2\]]gzhung gi chos la bstan pa yongs su ma dag pa rnam pa gnyis te/_de la yi ge brgya ba'i 'bras bu sbyor ba bstan pa'i le'u ni yongs su dag pa'i gdul bya'i 'gro ba rnams kyi don mdzad pa bstan pa'o/_/le'u 'dir ni yongs su ma dag pa'i 'gro ba rnams kyi don mdzad pa ste/_gang gi phyir
[\[239a.3\]]bcom ldan 'das kyis rgyu dang 'bras bu'i yon tan rnams kun du sangs rgyas pa'i snying po yi ge brgya ba'i mtshan nyid aM zhes pa'i gzugs su byin gyis brlabs pa de 'og nas 'byung ba'i rim gyis bsgrub pa pos rang gi snying gar bsams te/_kun du sangs rgyas pa'i skur bsgrub pa'i phyir
[\[239a.4\]]ro/_/de nas bcom ldan 'das la phyag na rdo rje byang chub sems dpas 'di skad ces gsol to zhes pa la sogs pa'o/_/de la bcom ldan 'das kyi sngags kyi mgon po 'di sngags rnams kyi 'byung ba de ngo mtshar che'o zhes pa ni yi ge brgya pa'i rang bzhin gong du bshad pa de yon tan dang mthu che
[\[239a.5\]]bas ngo mtshar che zhes pa'o/_/sngags kyi mgon po zhes pa dang /_sngags rnams 'byung zhes pa yang /_snying po de dag gi bye brag sngar bshad pa bzhin no/_/gang gis ji ltar rig par bgyi/_/thub pa chen po gnas na gang /_/zhes pa ni yi ge brgya pa'i sngags bsgrub pa'i le'u zhes pa ste/_
[\[239a.6\]]gang gis zhes pa ni bsgrub cing 'dra bas shes par bgyi zhes pa ste/_theg chen du ni dbang bskur zhes pa la sogs pa bsgrub pa'i mtshan nyid 'og nas bshad pa dang sbyar ro/_/ji ltar zhes pa ni snying po ci 'dra bar rig par bgyi zhes pa ni ste/_gser gyi kha dog 'bar ba dang bcas par shes pa
[\[239a.7\]]la sogs pa 'og nas 'chad pa dang sbyar ro/_/thub pa chen po gnas ni gang /_/zhes pa ni snying po de gnas gang du bzhag par bgyi zhes pa ste de'i gnas ni snying po zhes pa ste zhes pa dang sbyar ro/_/sngags rnams de las 'byung ba yang /_/ji ltar gang gis bdag la gsungs/_/zhes pa ni
[\[239b\]]
[\[239b.1\]]bdag kun du bsgrubs pa'i le'u dris pa ste/_snying po yi ge brgya pa de las sngags phal rnams 'byung ba thabs ji ltar 'byung rgyu gang gis 'byung zhes pa ste/_'od rnams yan lag las 'byung ba zhes pa la sogs pa bdag bsgrub pa'i las 'chad pa dang sbyar ro/_/bdag la de kun mgon gyis su/_/_
[\[239b.2\]]dam pa'i gsung gis bka' stsol cig_/ces pa ni gong du zhus pa de rnams bka' stsol zhes pa'o/_/dam pa'i gsung zhes pa ni stong pa'i tshig ste/_smra ba rnams kyi nang na dam pa zhes pa'o/_/de skad gsol nas bcom ldan 'das zhes pa la sogs pa'i gong du zhus pa de rnams slar
[\[239b.3\]]'chad pa ste/_chos phyug chen po thub pa yis/_/zhes pa ni bcom ldan 'das kyi bye brag ste chud pa dang gzhung gi chos la dbang du gyur pa lus dang ngag yid gsum thub ces pa'o/_/kun du khyab par bsgrags pa ni/_/thams cad 'jig rten khams gsum ste/_/thams cad mkhyen
[\[239b.4\]]gyis tshig gsungs pa/_/snang mdzad bcom ldan 'das kyis so/_/zhes pa ni bcom ldan 'das rnam par snang mdzad thams cad mkhyen pa'i tshig gsungs pa des 'jig rten gyi khams ma lus pa thams cad ces pa ste/_tshig de yang dge'o/_/dge'o sems dpa' zhes pa la sogs
[\[239b.5\]]pa'o/_/gsang ba zhes pa ni sems las byung ba'i mtshan nyid shin tu phra ba zhes pa'o/_/shin tu ngo mtshar zhes pa ni/_/sems kyis yi ge 'bru bsam pa las kun du sangs rgyas pa'i sku la sogs par gyur pas ngo mtshar che zhes pa'o/_/sangs rgyas rnams kyi gsang mchog ces pa ni
[\[239b.6\]]snying po de'i don dang /_kun rdzob kyi rang bzhin rtog pa can gyi sems can rnams kyi rjes su dpag pa la sogs pa'i sgo nas brtag pa mi rtog pas/_sangs rgyas rnams kyis gsang ba'i mchog_/ces pa ste de bas na gsungs pa'i rtog pa kun gyis mi rtog pas zhes pa'o/_/su zhig theg chen
[\[239b.7\]]dbang bskur ba/_/zhes pa nas/_mthu chen gyi ni snying po'o/_/zhes pa'i bar du gang gis rig par bgyi zhes pa zhus pa 'chad pa ste/_spyi'i don du theg pa chen po'i dkyil 'khor snying rje chen po 'byung zhes bya ba der dbang bskur ba'i bsgrub pa zhi gnas dang lhag mthong du ldan pas snying po 'di shes
[\[240a\]]
[\[240a.1\]]par 'gyur zhes pa ste/_su zhig theg chen dbang bskur ba/_dkyil 'khor snying rje chen po 'byung ba der zhugs pa ni/_bsgrub pa gang snying rje chen po 'byung ba'i dkyil 'khor du dbang bskur ba des snying po 'di shes par 'gyur zhes pa ste/_theg pa zhes pa ni 'gro ba'i tshig
[\[240a.2\]]ste/_rang bzhin gyi dkyil 'khor sku mi zad pa'i mtshan nyid der 'gro bar bya ba'am/_gzugs brnyan gyi dkyil 'khor 'di'i sgo nas der 'gro bar 'gyur ba ste/_snying rje 'byung ba'i dkyil 'khor 'di la bya'o/_/chen po zhes pa'i tshig ni spyir gsungs mod kyi/_'on kyang skabs 'dir ni lus
[\[240a.3\]]kyi dkyil 'khor dang ngag gi dkyil 'khor gnyis kun rdzob kyi mtshan nyid pas chen po zhes mi bya ba'i sems kyi dkyil 'khor de don dam pa'i rang bzhin pas de la chen po zhes bya ste/_mdor na gsang ba'i dkyil 'khor du dbang bskur ba zhes pa ste/_gsang ba'i dkyil 'khor der dbang bskur
[\[240a.4\]]na sngar bshad pa'i tshul gyis dam tshig lnga char dang ldan zhing dbang gsum char dang ldan par 'gyur te/_de ltar dkyil 'khor gsum char la rim bzhin du bslab pa'i bsgrub pa de yongs su rdzogs par 'gyur ba'i phyir ro/_/drang zhing mnyen pa su yin dang /_bsgrub pa de gsang ba'i dkyil
[\[240a.5\]]'khor du dbang bskur ba 'ba' zhig tu chog pa ma yin gyi/_skabs 'dir ni bsgrub pa gong ma dag ltar bzlas pa las byung ba'i sgrub pa po'i spyod yul de drang zhes pa ni/_sems la sgyu dang gya gyu med pa zhes pa'o/_/mnyen pa zhes pa ni khengs pa dang zhe sdang med pa zhes pa ste/_gang drang
[\[240a.6\]]zhing mnyen pa ting nge 'dzin dang rjes su mthun pa ste/_zhi gnas dang ldan par bstan pa'o/_/snying rje rtag tu ldan pa su zhig byang chub dmigs pa ru nam kyang mi lta zhes pa ste/_shes rab med par zhi gnas 'ba' zhig tu 'byung na yang mi dmigs par 'gyur te/_lhag mthong dang ldan par
[\[240a.7\]]gsungs pa ste/_snying rje sems can thams cad sdug bsngal dang bral bar byed cing de bzhin nyid kyi rang bzhin gyi byang chub sems dpa' dngos por dmigs par mi lta zhing /_stong pa nyid na lhag mthong dang ldan pa ste/_de ltar lhag mthong dang zhi gnas su ldan pa de dag gis snying po mthu
[\[240b\]]
[\[240b.1\]]chen po 'di shes par 'gyur ro zhes pa'o/_/gnas ni de'i snying po la ste zhes pa nas/_sngags kyi mgon po mthu chen po/_/zhes pa'i bar/_thub pa chen po gnas ni gang /_/zhes zhus pa las de bshad pa ste/_sgrub pa po dang por sangs rgyas dang byang chub sems dpa' thams cad la mngon
[\[240b.2\]]du bsams te phyag 'tshal nas/_de dag gi spyan sngar sdig pa bshags pa la sogs pa dang /_dam tshig gi phyag rgya bcings pa la sogs pa rim pa bzhin du bya ste/_rang gi snying gar pad+mo dkar po 'dab ma brgyad pa bsams la/_de'i steng du rlung gi dkyil 'khor me long lta bur
[\[240b.3\]]gsal bar bsams te/_de'i dbus su bcom ldan 'das yi ge brgya pa aM zhes pa bsams te/_de yang me long gi gzugs brnyan snang ba bzhin du de nyid du zhi bar blta ste/_de'i gnas bshad pa'i bsdus pa'i don to/_/tshig gi don la gnas nyid de'i snying la med de/_mgon po gang du
[\[240b.4\]]bzhugs pa'o/_/zhes pa ni mgon po de'i gnas sgrub po'i snying gar bya'o zhes pa'o/_/yid las byung ba 'dab ma brgyad/_/pad+mo shin tu bzang mo la/_/zhes pa ni mgon po de'i snying gar zhes bya ba de yang yid kyis bsams pa'i pad+mo 'dab ma brgyad shin tu gsal zhing dkar pa snying gar
[\[240b.5\]]bsams la/_de'i steng du zla ba'i dkyil 'khor bsams te de'i dbus su mgon po de bsams zhes pa ste/_de bas na gsungs pa'i dkyil 'khor zla ba dang 'dra ba zhes pa'o/_/dri ma med pa me long dang 'dra zhes pa ni zla ba yang dkar mod kyi/_dri ma rab rib yod cing mi snang bas de nyid
[\[240b.6\]]gsal bar bsam par bya ba'i phyir ro/_/me long ltar shin tu dri ma med cing gzugs brnyan snang ba snying po de bsam zhes pa'o/_/de la rtag tu gnas pa ni/_/zhes pa ni me long la snying po rtag par gnas pa de zhugs par bya'o zhes pa ste/_rtag par gnas zhes pa'i don dam pa'i rang
[\[240b.7\]]bzhin dang /_kun rdzob kyi sku'i rang bzhin las stong pa ste/_don dam pa'i rang bzhin de bzhin nyid kyi ye shes de mi 'gyur pa yongs su rdzogs pa'i tshul gyis rtag par gnas pa zhes bya'o/_/kun rdzob tu sku'i tshul du yang bcom ldan 'das kyi sku mi zad pa'i rgyan de sngon gyi shugs kyis 'khor
[\[241a\]]
[\[241a.1\]]ba'i mtha' ji tsam pa de srid du/_sems can rnams kyi don gyi phyir phyin ci ma log pa yongs su rdzogs pa'i tshul gyis rtag par bzhugs pa'o/_/yang na sgrub po ji tsam du ting nge 'dzin du gnas pa de tsam du snying po de yang mi g.yo bar rtag par gnas pa la yang bya'o/_/
[\[241a.2\]]sngags kyi mgon chen zhes pa ni snga ma bzhin du kha dog gser 'dra bar 'bar bcas dri med ting 'dzin gnas pa ste/_nyi ma bzhin du bltar mi bzod/_/ces pa ni ji ltar rig par bgyi zhes bshad pa ste/_kha dog gser 'dra bar bcas zhes pa ni snying po kha dog gser 'dra ba la 'od 'phro ba dang
[\[241a.3\]]bcas zhes pa'o/_/dri med ces pa ni 'bras bu'i rang bzhin las stong pa ste/_shes bya dang nyon mongs pa la sogs pa sgrib pa'i rtog pa dang bral zhes pa'o/_/ting nge 'dzin gnas zhes pa ni yi ge'i 'bru la ting nge 'dzin gyi dbyi bas mi srid de/_de bas na sgrub po ting nge 'dzin du 'dug
[\[241a.4\]]pa la snying po de gnas zhes bya'o/_/nyi ma bzhin du bltar mi bzod/_/ces pa ni gzi brjid dang ldan par bsam par gsungs pa ste/_ji ltar nyi ma'i 'od zer gyis bskor la/_mig mi chags shing bltar mi bzod pa bzhin du snying po 'di yang rang gi 'od 'phro ba 'khor zhing blta dka'
[\[241a.5\]]bar bsam zhes pa ste/_don mdor na snying gar me long gi dkyil 'khor bsams pa de'i dbus su snying po kha dog gser 'dra ba dang bcas par bsams pa ste 'od 'phro bas sgrub po'i lus khyab par bsams te/_'od 'phro ba de nyid 'dus pa las rang gi lus shel bzhin du sangs rgyas
[\[241a.6\]]pa'i skur gyur par bsams te/_de ltar gyur na yang zla ba'i dkyil 'khor la gnas pa'i snying po yang snga ma bzhin du snying ga na gnas par bsam zhes pa'o/_/de bas na gsungs pa/_de yis 'gro ba 'di kun ni/_/byin gyis su ni khyab par brlabs/_/phyi dang nang du 'jug pa ru/_/zhes
[\[241a.7\]]pa ste 'gro ba 'di kun zhes pa ni bsgrub pa'i phung po lnga po de kun snying po 'dis kun khyab par byin gyis brlabs zhes pa'o/_/de la phyi rol gyi byin gyis brlabs pas ni phyi'i lus kun du sangs rgyas pa'i skur gyur pa'o/_/nang gi byin gyis brlabs pas ni snying ga na zla ba'i dkyil 'khor la
[\[241b\]]
[\[241b.1\]]gnas pa'o/_/yang na 'gro ba 'di kun zhes pa ni 'phags pa 'jam dpal dang /_spyan ras gzigs kyi dbang po la sogs pa sngags kyi lha rnams la bya ste de dag thams cad 'dis khyab pa ste/_de dag gi gzugs spyi'i gzugs su bsgyur ba dang /_nang gi yi ge a la sogs pa zla ba'i
[\[241b.2\]]dkyil 'khor la bsam par bya ba yang /_snying po 'dis byin gyis brlabs pa las byung ba'i phyir ro/_/de ltar rang gi lus kun du sangs rgyas pa'i skur bsgyur ba snying gar zla ba'i dkyil 'khor la snying po bsam pa bcas pa bsgoms na kun du sangs rgyas pa'i sku dang ldan pa'i rig pa 'dzin
[\[241b.3\]]par 'gyur ro/_/de ltar gyur nas lus mthong ba dang des smras pa dang bsams pa'i sems can skal ba dang ldan pa rnams ji ltar bsams pa'i don rnams 'grub par 'gyur ro zhes 'og nas 'byung ba dang sbyar ro/_/me long nyid du byos zhes pa nas/_rang gi lus kyis bzang po ste/_/zhes
[\[241b.4\]]pa'i bar du snying gar zla ba'i dkyil 'khor dang me long nyid du shes par bya'o zhes pa nas yi ge bsams pa yang de las kun du sangs rgyas pa'i skur bsgyur bar bya ba'i thabs bstan pa ste me long nyid du shes par byos zhes pa ni snying gar me long bsam pa de me long gi dngos po gzhan ma
[\[241b.5\]]yin gyi/_ji bzhin pa dang bcas pa sems ni yid ces bya ste/_yid de nyid kyi me long gi dkyil 'khor ji bzhin par 'gyur bar shes par byos shig ces pa'o/_/shes rab kyang de dag nyid kyi de zhes pa ni/_yid me long gi dkyil 'khor du gyur pa'i skad cig phyi ma la gsal bar rtog
[\[241b.6\]]cing yongs su mchod pa'i ngang tshul gyi sems 'byung ba ni shes rab ces bya ste/_shes rab de snying po la rtogs pas na yid ces bya'o/_/sngags mkhan shes rab mig gis ni/_/me long la ni bltas nas su/_/rang gi gzugs su rab zhi ba/_/sangs rgyas mtshan nyid de ltar te/_/zhes
[\[241b.7\]]pa skad cig ma phyi ma'i shes rab kyis snying po dang bcas pa'i zla ba'i dkyil 'khor la rtse gcig tu rtogs pa'i tshe gong du bshad pa'i tshul du snying po de'i 'od 'phros 'dus pa las rang gi gzugs kun du sangs rgyas pa'i sku'i mtshan nyid du gyur par mthong ba zhes pa'o/_/de bas na gsungs
[\[242a\]]
[\[242a.1\]]pa lus la lus kyi gzugs su zhes pa ste bdag gi lus la bcom ldan 'das kyi sku'i gzugs su bya'o zhes pa ste de'i phyi rol gyi lus sangs rgyas kyi skur bsam pa'i thabs so/_/yid las byung ngo zhes pa ni bdag gi yid las byung ba'i me long gi dkyil 'khor snying
[\[242a.2\]]po dang bcas pa bsam zhes pa ste/_de ni phyi rol las sangs rgyas kyi skur bsgyur ba'i tshe nang du yang snying po dang bcas pa'i zla ba'i dkyil 'khor bsam zhes pa'o/_/de na dag pa 'byung ba ni rang gi bzang po ste zhes pa ni phyi dang nang gnyis ka de ltar bsgoms na phyi'i lus kun sangs rgyas
[\[242a.3\]]pa'i skur mdzes par dag par 'gyur ba dang /_nang gi yid la yang snying po dang bcas pa'i zla ba'i dkyil 'khor gsal zhing dag pa'i phyir skur bsam pa'i bdag gi lus dang nang gi snying por bsam pa'i bdag gi las byas pa las dag pa de dag kyang 'byung zhes pa'o/_/dag pa
[\[242a.4\]]zhes pa yang skabs 'dir ye shes la sogs pa dag pa'i mtshan nyid la mi bya'i/_phyi dang nang gi gzugs de dag gsal ba'i sgo nas dag pa'o/_/rang gi las shes pa de yang tshe rabs snga ma'i dge ba la sogs pa la mi bya'i/_phyi dang nang gi gzugs 'di ltar bskyed pa'i sbyor
[\[242a.5\]]ba'i las la bya'o/_/de nas de'i tshe 'od kyang ni/_/yi ge kun du 'bar 'gyur ba/_/gcig gis sngags par byed pa ni/_/kun kyang sangs rgyas spyod pa'o/_/zhes pa ni sgrub pa po kun du sangs rgyas pa'i skur gyur pa de'i tshe de la 'od 'phro ba byung ba rnams kyi mthus sngags pa de kun
[\[242a.6\]]sangs rgyas pa'i spyod pa sna tshogs byed nus par 'gyur ro zhes pa'o/_/yang na snying po de las 'od 'phro ba 'byung ba ni a las yi ge a'i ris rnams 'byung ba dang /_klad kor ka la sogs pa 'byung ba ste/_de rnams kyang 'phags pa 'jam dpal la sogs pa sngags kyi lha rnams kyi
[\[242a.7\]]snying po ste de dag thams cad kyang 'og nas bdag bsgrub pa'i le'u las 'byung ba'i rim gyis/_yid kyis su ni bsams na yang /_/zhes pa ni kun du sangs rgyas pa'i skur gyur pa'i rjes su bsngags pa gsungs pa ste/_de bzhin dag pa mthong ba dang /_/zhes pa ni kun du sangs rgyas pa'i skur
[\[242b\]]
[\[242b.1\]]'gyur ba'i rig 'dzin te/_gang gis mthong ba'i sems can de ji ltar bsams pa'i don rnams 'grub par 'gyur zhes pa ste/_ma lus pa'i don ni kun byed pa zhes pa dang sbyar ro/_/de bzhin du gang rig 'dzin de dang lhan cig tu smras pa yang don kun shes par 'gyur zhes pa'o/_/de
[\[242b.2\]]bzhin rig 'dzin des sems can de 'di ltar gyur cig ces bsams na/_yang de'i don kun du byed par 'gyur zhes pa'o/_/rig 'dzin de mthong ba la sogs pa'i spyod yul du gyur ba'i sems can de dag kun bsod nams bsags pa skal ba dang ldan par shes par bya ste/_sems
[\[242b.3\]]can de dag gi don byed par 'gyur gyi phal rnams kyis ni de mthong ba la sogs pa'i spyod yul du mi 'gyur ro/_/gsang ba'i bdag po 'on kyang zhes pa nas/_de nyid phan tshun byed pa dang las la gnas par 'gyur ba ma yin no zhes pa'i bar du sangs rgyas pa'i skur nga rgyal bskyed pa'i
[\[242b.4\]]phyir de ji ltar 'gyur ba'i rgyu kun rdzob tu rkyen dang 'du ba tshogs te/_'byung ba'i rgyu dang 'bras bu nges pa'i sgo nas bstan pa ste/_de ltar lus la lus kyi gzugs bskyed par bya'o zhes pa ni gong du gsungs pa'i tshul du/_bdag gi lus la kun du sangs rgyas pa'i skur bskyed par
[\[242b.5\]]bya'o zhes pa'o/_/rdzogs pa'i sangs rgyas 'dra bar gzhan cung zad med do zhes pa ni/_kun du sangs rgyas pa'i sku la shin tu zhes pa'i phyir gsungs pa ste/_kun du sangs rgyas pa'i sku las khyad par 'phags shing gzhan dag gi sku yang med pas na kun du sangs rgyas pa'i sku 'di nyid rang gi
[\[242b.6\]]lus la bskyed par bya'o zhes pa'o/_/kun du sangs rgyas pa'i skur bskyed pa de yang don dam par gzugs kyi dngos po med mod kyi/_kun rdzob tu rgyu dang 'bras bu nges pa'i chos nyid med pa ma yin te/_dper na mig dang rna ba la sogs pa'i dngos po chen po bzhi'i rang bzhin du rtogs pa de dag gdon
[\[242b.7\]]dam par ma yin pa stong pa nyid du sangs rgyas bcom ldan 'das rnams kyang mkhyen mod kyi/_'on kyang rgyu dang rkyen 'dus pa las de dag kyang 'byung bar snang ste/_med pa la ma yin no zhes gsungs pa ji ltar bdag gi mig dang rna ba la sogs pa'o/_/de dag kyang rang bzhin gyis stong pa zhes pa ni
[\[243a\]]
[\[243a.1\]]mig dang rna ba la sogs pa 'byung ba chen po bzhir gtogs pa'i chos de dag thog ma nas ma byung ma skyes pa'am/_rdul phran phyogs dang cha la sogs pa bshig na/_de dag rang bzhin yod par mi 'grub ces pa'o/_/ming tsam gyis zin pa zhes pa ni dngos po stong pa ste ming
[\[243a.2\]]du gdags pa tsam zhes pa'o/_/dngos po med na yang ming du gdags pa ji ltar yod ce na gsungs pa nam mkha' dang 'dra zhes pa nam mkha' yang med mod kyi/_nam mkha' zhes pa'i ming du brjod do/_/de bzhin du 'di dag kyang dngos po med mod kyi/_mig dang rna ba zhes ming tsam
[\[243a.3\]]du brjod do/_/gzugs med pa'o zhes pa ni de ltar de dag rang bzhin gyis stong pa bas gang gis gzung ba'i cham yin no zhes pa ste/_tshig de dag gis mig la sogs pa'i dngos po de rnams stong pa'i rang bzhin nam mkha' ltar bstan pa'o/_/las dang rgyu las byung zhes pa'i nyon
[\[243a.4\]]mongs pa'i phyogs su bstan pa ste/_rgyu ma rig pa la sogs pa'i nyon mongs pa'o/_/las ni 'phral gyi dge ba dang mi dge ba la sogs pa lus dang ngag yid gsum gyi spyod pa ste/_don dam par de dag dngos po med kyang kun rdzob tu las dang rgyu las skyes par snang ngo zhes pa'o/_/gzugs
[\[243a.5\]]brnyan dang 'dra zhes pa ni kun rdzob tu snang ba yang gzugs brnyan ltar ma brtags pa'i sgo nas snang bar zad kyi/_gzugs brnyan de rigs pa dang gzhung gi sgo nas brtags pa dang /_brtag mi bzod de yod par mi 'grub pa bzhin no zhes pa'o/_/de bzhin gshegs pas mngon par sangs
[\[243a.6\]]rgyas so zhes pa ni/_chos de rnams sngon gyi de bzhin gshegs pa rnams kyis kyang 'di lta bu'i tshul du mngon par mkhyen to zhes pa'o/_/de dag kyang phan tshun rten cing 'brel par 'byung ba'i rgyun mi 'chad par so sor zin pa zhes pa ni/_gang du gzugs brnyan dang 'dra zhes pa la gal te de
[\[243a.7\]]ltar gzugs brnyan dang 'dra na/_gzugs brnyan ni gzugs med na mi 'byung ba bzhin du rgyun chad dam zhe na/_gzugs brnyan bzhin chad pa ma yin gyi nyon mongs pa snga ma'i skad cig pa'i cha med kyang /_nyon mongs pas bskyed pa'i las dang tshe dag kyang 'bras bu skyed par byed de/_gzugs
[\[243b\]]
[\[243b.1\]]brnyan ltar gzugs med na mi 'byung ba ma yin gyi/_phan tshun rten cing 'brel par 'byung ba'i rgyun mi 'chad par 'byung ngo zhes pa'o/_/gang rkyen las 'byung ba de ni gzugs brnyan lta bu zhes pa ni/_de lta bu'i rkyen las byung ba'i chos de rnams brtag mi bzod cing don dam par yod pa ma
[\[243b.2\]]yin pa dper na gzugs brnyan dang 'dra zhes pa'o/_/rten cing 'brel pa las byung bas na gang lha ni bdag_/gang bdag ni lha'o zhes pa ni de ltar don dam par chos yod pa ma yin kyang kun rdzob tu rten cing 'brel par 'byung ba las chos rnams kun rdzob tu snang bas na/_bdag gi rkyen gyis
[\[243b.3\]]lha bskyed lha'i rkyen gyis bdag bskyed pa bas bdag bskyed do zhes pa'o/_/gang lha ni bdag ces pa ni yi ge brgya pa'i rang bzhin aM zhes pa snying ga na gnas pa de dag gi bsams pa las byung ba'i phyir ro zhes pa'o/_/gang bdag gi lha'o zhes pa ni snying po des bdag kun du sangs rgyas pa'i
[\[243b.4\]]skur bskyed pa'i phyir ro zhes pa'o/_/de bzhin du lus la lus kyi gzugs bskyed par zhes pa ni de ltar phan tshun rkyen dang 'du ba tshogs te byung bas bdag gi gzugs kun du sangs rgyas pa'i skur bskyed par bya'o/_/gsang ba'i bdag po chos kyi rkyen gyis ni khong du chud par rtogs/_
[\[243b.5\]]khong du chud pa'i rkyen gyis rtogs pa'am ltos pa zhes pa ni gang lha ni bdag_/gang bdag po ni lha'o zhes pa'i tshig de nyid gzhung gzhan gyis bstan pa ste/_chos zhes pa ni aM zhes pa'i yig 'bru'o/_/khong du chud pa zhes pa ni kun du sangs rgyas pa'i sku ste/_yi ge'i rkyen gyis
[\[243b.6\]]kun du sangs rgyas par 'gyur/_kun du sangs rgyas par gyur nas slar snying ga'i yi ge bsam par bya ba ni/_gcig gi rkyen gyis gcig 'byung bar bya ste de ltar ltos pa'o/_/rang bzhin gyis stong pa nyid kyi phyir de gnyis phan tshun du byed pa dang /_las la gnas par 'gyur ba yin/_/
[\[243b.7\]]zhes pa ni yi ge dang gzugs de gnyis rang bzhin stong pa las yi ge dang gzugs bskyed pa'i bya ba mi byed/_gzugs kyang yi ge bskyed pa'i bya ba mi byed ces pa'o/_/gsang ba'i bdag po ji ltar yid la yid kyi gzugs 'byung bar bya zhen zhes pa la sogs pa ni/_yid la zla ba'i
[\[244a\]]
[\[244a.1\]]dkyil 'khor la gnas pa'i sngags kyi 'bru bskyed pa de bstan par bya ba'i phyir yid las ji ltar 'byung ba'i rgyus bshad pa ste/_'di ltar gsang ba'i bdag po yid la dkar po'am ser po'am dmar po bsams pa ni de 'dra bar yid nye bar zhen par 'gyur ro zhes pa ni/_
[\[244a.2\]]chu'i dkyil 'khor dang dbang chen gyi dkyil 'khor dang me'i dkyil 'khor bsams na/_yid kyang ji bzhin par 'gyur ro/_/zhes ba'o/_/de lta ba nas de 'dra ba'i don kyang de 'dra bar byed par 'gyur ro zhes pa ste/_dbang chen la sogs pa'i dkyil 'khor ji bzhin par 'gyur ba'i yid des dbang chen
[\[244a.3\]]la sogs pa'i bya ba byed par 'gyur ro zhes pa ste de bas na gsungs pa 'di lta ste/_gsang ba'i bdag po/_yid la dkyil 'khor bsams nas su/_/rims nad can la bzhag na ni/_/'gro ba rims nad las thar ba/_/de ma thag tu gdon mi za'o/_/zhes pa ste tsha ba'i rims kyis btab pa
[\[244a.4\]]la nad pa'i klad pa'i steng du chu'i dkyil 'khor ji skad du bsgrags pa ste/_bum pa kha bu tu soms la de la bdud rtsa'i chu dkar po byung bas nad pa'i spyi bo nas mthar gyis phyi nang bcas par khyab par rting pa'i bar bsams te/_de'i tshe bya ba cing de'i gdong la rims nad thams cad phyir 'byung ba
[\[244a.5\]]bsams te/_de ltar lan gnyis lan gsum du byas na rims nad las thar bar 'gyur te dogs pa med do/_/de bzhin du dbang chen gyi dkyil 'khor yang bya'o/_/grang zhing 'dar ba'i ri mas kyis btab pa la me'i dkyil 'khor ji skad du grags pa de bsams te/_de'i steng du nad pa bzhag la/_
[\[244a.6\]]me des mas yar gyen du lus phyi nang khyab par bsams na grang ba'i rims las thar bar 'gyur ro zhes pa'o/_/yid las dkyil 'khor gzhan ma yin/_dkyil 'khor las yid gzhan ma yin te mi gzhan ci'i phyir zhe na/_dkyil 'khor gyi mtshan nyid gcig pa'i phyir ro zhes pa'o/_/dbang
[\[244a.7\]]chen la sogs pa'i dkyil 'khor de dag dngos po gzhan yod pa la yid kyis de ji bzhin bsams pa ma yin gyi/_yid kyi dkyil 'khor de dag ji bzhin par gyur pas mtshan nyid gcig pa ste/_yid dang dkyil 'khor gnyis dbyer med pa ste de dag gnyis ka don dam par yod pa ma yin pa
[\[244b\]]
[\[244b.1\]]las/_kun rdzob tu ji srid du ji bzhin pa dang bcas pa'i sems kyis brtags pa'i phyir te/_de bas na de nyid sgyu mar sprul pa'i dpes bsgrub par gsungs pa/_'di lta ste gsang ba'i bdag po zhes pa la sogs pa ste/_mdor na gang yid la zla ba'i dkyil 'khor dang snying po bskyed pa de yang don dam
[\[244b.2\]]par rang bzhin gyis stong pa ste yod pa ma yin mod kyi/_'on kyang kun rdzob tu rgyu dang rkyen nges pa'i dbang gis don gyi bya ba byed pas na/_yid la zla ba'i dkyil 'khor dang bcas pa'i bsams pa nan tan du bya'o zhes pa'o/_/da ni bcom ldan 'das kun du sangs rgyas pa'i rang bzhin yi ge brgya pa aM
[\[244b.3\]]las 'phags pa 'jam dpal dad spyan ras gzigs kyi dbang po la sogs pa la sngags kyi sku dang yi ge 'bru rnams 'byung bar bstan pa ste/_de nas yang bcom ldan 'das kyis phyag na rdo rje gsang ba'i bdag po la 'di skad ces bka' stsal to zhes pa la sogs pa ste/_de la gsang ba'i bdag po
[\[244b.4\]]sngags kyi mgon po'i sku dbyer med pa zhes pa ni/_kun du sangs rgyas pa'i sku las sngags kyi lha gzhan rnams 'byung ba sku de dang dbyer med pa nyon cig ces pa dang 'brel to/_/yid las kun du 'byung ba'i zhes pa'i sku de rnams kyang /_bcom ldan 'das kyi gsung mi zad pa sdud pa'i sgor gyur
[\[244b.5\]]pa maM zhes zla ba'i dkyil 'khor la gnas pa de dag snying gar bsams pa de ni yid las 'byung ba zhes bya ste/_de las kun du sangs rgyas pa'i sku'am sngags kyi lha gzhan rnams kyi skur 'gyur bas na yid las byung ba las kun du 'byung ba zhes pa'o/_/yid kyang shin tu sbyangs na zhes pa ni/_sku dag
[\[244b.6\]]yid las 'byung ba yang bsams pa tsam gyis chog pa ma yin gyi/_zhi gnas dang lhag mthong zung du 'brel par sbyangs pa las 'byung pa'i sku zhes pa'o/_/der gnas pa'i mgon po kun rnam par 'bar ba zhes pa ni/_yid shin tu sbyangs pa de la gnas pa'i snying po de las sngags kyi lha rnams kyi snying po
[\[244b.7\]]'byung ba de nyon cig ces pa'o/_/sku 'od rnams mngon du 'byung ba zhes pa ni/_snying po de las ka la sogs pa'i yi ge rnams 'byung zhes pa'o/_/yan lag gi ni yan lag dang /_/gnas dang rtag tu zhes pa ni yan lag ces pa ni a nyid la bya/_yan lag de'i yan lag ni klad kor dang i dang
[\[245a\]]
[\[245a.1\]]u la sogs pa ste/_de rnams las sngags rnams 'byung ba ni/_yan lag 'di ni yan lag gnas/_/rtag tu zhes pa ste mdor na 'phags pa 'jam dpal lam spyan ras gzigs kyi dbang po'i skur bsgyur na gzhan ni snga ma rim bzhin te/_yi ge a ni klad kor de las/_
[\[245a.2\]]yi ge maM la sogs pa gang yang rung ba 'byung bar bsams te de 'od 'phros 'dus pa las/_'jam dpal la sogs pa'i skur bsgyur ro/_/yang na i'i gnas nyid du bsams te snga ma bzhin du skur bsgyur bar bya'o/_/smras pa rnams kyis mi shes pa tshul 'di mi shes pa su ste zhes pa nas kun du
[\[245a.3\]]sangs rgyas pa'i sku gcig po de las sngags rnams kyis sku rnam pa mang po 'byung ba de dag ji ltar 'gyur snyam du yid mi ches shing /_mi shes pa ni 'og nas 'byung ba'i tshul 'di mi shes pa'i phyir ro zhes pa ste/_lus kyi bye brag ji snyed pa/_/tshig las rnam pa mang gnas te/_/de bzhin
[\[245a.4\]]sngags kyi mgon po yi/_/bye brag gsungs pa grangs med do/_/zhes pa ni sangs rgyas dang byang chub sems dpa' la sogs pa lus kyi bye brag mang po'i tshig gi rang bzhin te/_yi ge'i 'bru las rnam pa du mar 'byung bzhin du sngags kyi mgon po kun du sangs rgyas pa las sngags kyi lha'i bye
[\[245a.5\]]brag grangs med pa 'byung ngo zhes pa'o/_/kun du sangs rgyas pa'i rang bzhin te/_de rnam par rtog pa las shin tu 'das pa las/_sku rnam pa mang po 'di rnams ji ltar skyed par byed ce na gsungs pa/_ji ltar yid bzhin nor bu dpal ldan pa/_/'dod pa'i don ni rab tu sgrub pa bzhin/_/
[\[245a.6\]]'jig rten sgron ma'i sku yang don kun sgrub pa'o/_/zhes pa ste ji ltar yid bzhin nor bu de rnam par mi rtog kyang thams cad kyi re ba yongs su rdzogs par byed de/_don thams cad sgrub pa de bzhin du sngags kyi mgon po 'jig rten gyi sgron ma de yang rnam par mi rtog pa bzhin du sngon gyi smon lam gyi
[\[245a.7\]]shugs kyis bskul ba la sogs pa rnam pa sna tshogs 'byung zhing don rnams rab tu byed do zhes pa'o/_/de nyid kyang nam mkha'i dpes gsungs pa/_/gsang ba'i bdag po chos kyi dbyings rnam par mi rtog par don thams cad sgrub par byed pa zhes pa la sogs pa'o/_/de dag ni aM zhes
[\[245b\]]
[\[245b.1\]]pa yi ge brgya pa de las bcom ldan 'das kun du sangs rgyas pa dang /_sngags kyi lha rnams kyi skur bsgyur nas kyang yid la zla ba'i dkyil 'khor la gnas par bsam pa'i sbyor ba bshad do/_/'dir ni de ltar kun du sangs rgyas pa'i sku la sogs pa'i bdag gi lus yongs su bsgyur nas
[\[245b.2\]]kun du sangs rgyas pa dang rjes su mthun pa'i sems kyi yon tan bskyed pa'i phyir/_sems yongs su sbyang bar bya bar 'chad de/_de yang de nas bcom ldan 'das kyis sems can gyi khams ma lus pa rnam par sbyang bar bya ba'i tshig gis zhes pa la sogs pa ste/_sems can gyi khams ma
[\[245b.3\]]lus par sbyong ba'i tshig ces pa ni ting nge 'dzin mngon par sgrub ces pa la sogs pa'i tshig ni 'og nas 'byung ba la bya ste/_tshig de dag gis sems can rnams nyon mongs pa'i sgrib pa la sogs pa ni sel/_ye shes khyad par can skyed par byed pa'i sgo nas rnam par sbyong ba'i phyir ro/_/sgrub
[\[245b.4\]]pa'i sems yongs su sbyang bar bya ba yang 'jug pa'i sems dang gnas pa'i sems dang ldang ba'i sems su ldan pa ste/_de la 'dug pa'i sems ni ting nge 'dzin mngon par sgrub pa'i tshig ces pa ste/_nam zhig thog ma nas kyang cung zad ni skye zhing 'chi 'pho ba yang med na/_de ni stong pa'i ye
[\[245b.5\]]shes ji lta bur sbyor ba ni skye bar 'gyur zhes pa dang 'brel to/_/bsam gyis mi khyab pa'i tshig ces pa ni/_gnas pa'i sems 'chad pa ste/_nam zhig ngo bo nyid kyis su/_/chos rnams 'di ni dmigs med na/_/de ni nam mkha' dang 'dra ba'i/_/sems skye ba byang chub 'byung ba'i/_/zhes
[\[245b.6\]]pa dang 'brel to/_/slar ldog pa'i sgo'i tshig ces pa ni ldang ba'i sems 'chad pa ste/_de ni snying rje 'byung ba ni/_/'jig rten kun gyi rjes bzhin 'jug_/ces pa ste de la ting nge 'dzin mngon par sgrub pa'i tshig ces pa ni tshig des chos thams cad thog ma nas ma skyes shing mi 'gog
[\[245b.7\]]par chud pa'i ting nge 'dzin 'byung ba'i phyir ro/_/bsam gyis mi khyab pa'i tshig ces pa ni tshig de las chos thams cad dmigs su med pa nam mkha' dang 'dra ba'i sems ston pa'i phyir ro/_/slar ldog pa'i sgo'i tshig ces pa ni des ting nge 'dzin las ldog ste langs nas snying rje'i dbang
[\[246a\]]
[\[246a.1\]]gis sems can gyi don bya ba la sogs pa ston pa'i phyir ro/_/nam zhig thog ma nas cung zad ni skye zhing 'chi 'pho ba yang med na de na stong pa'i ye shes ji lta bur sbyor ba ni skye bar 'gyur zhes pa ni nam phung po dang khams la sogs pa'i chos thog ma nas ma skyes pa ma byung
[\[246a.2\]]bas 'chi 'pho ba yang med de/_de ltar phyi'i gzung ba'i chos rnams med na de la 'dzin par byed pa'i rnam par shes pa skye ba'i gnas med par mi skye ste/_de ltar gzung ba dang 'dzin pa'i cha gnyis ka med de/_stong pa na de na sbyor ba'i ye shes stong par skye bar mi 'gyur ro zhes pa'o/_/nam zhig
[\[246a.3\]]ngo bo nyid kyis chos rnams 'di ni dmigs med na de nam mkha' dang 'dra ba'i sems skye byang chub 'byung ngo zhes pa ni gong du bshad pa'i rim gyis phyi'i chos rnams dang /_nang gi rnam par shes pa gnyis kyang med par bshig nas/_de phung po la sogs pa'i chos 'di dag thams cad dmigs
[\[246a.4\]]su med par chud pa la gnas pa'i sems nam mkha' dang 'dra bar rtog pa thams cad dang bral bar 'gyur zhes pa'o/_/rnam par mi rtog pa sems de las de bzhin nyid kyi byang chub kyi mtshan nyid du 'byung bas na de byang chub 'byung zhes pa'o/_/de nas snying rje 'byung ba ni 'jig rten kun gyi rjes
[\[246a.5\]]su ji bzhin du 'jug ces pa'i ting nge 'dzin de las langs nas snying rje'i dbang gis sbyin pa la sogs pa dang /_spyod pa dang lha'i skur bsgyur ba la sogs pa'i sems can gyi don du bya ba dang ldan pa'i sems bskyed do zhes pa'o/_/de ni mdor na dang por 'jug pa'i sems rtog pa bcas pas
[\[246a.6\]]chos rnams stong pa'i rang bzhin du bshig ste/_de nas stong pa nyid chud pa rnam par mi rtog pa'i sems la ji srid 'dod pas gnas nas de'i 'og tu snying rje'i dbang gis lha'i gzugs mngon par ston te/_sbyin pa la sogs pa sems can gyi don rnams bya'o zhes par dgongs pa'o/_/'du shes
[\[246a.7\]]tsam du rtogs pa'i gnas/_/zhes pa ni spyod pa de dag kyang don dam par yod pa ma yin te/_'du shes tsam du rtogs pa'i gnas so zhes pa'o/_/de ltar thams cad 'du shes tsam na sngar kun du sangs rgyas skur bsgyur ba nan tan cher byas pa yang ji ltar dgos she na/_'du shes 'di ru kun nas
[\[246b\]]
[\[246b.1\]]sangs rgyas zhes bya ba ste kun du sangs rgyas pa yang 'dir don dam par yod pa ma yin gyi 'du shes tsam du zad do zhes pa'o/_/de nas 'du shes bya ba stong dang mi stong ngo bo zhes pa ni/_de'i tshe nam mkha' la sogs pa stong pa'o zhes bya ba dang /_bum pa la sogs pa chos rnams kun rdzob tu stong pa
[\[246b.2\]]ma yin no zhes pa yang 'du shes tsam du bya'o zhes pa'o/_/de la grangs su 'dug pa gcig gnyis gsum la sogs pa byed pa zhes pa ni yi ge a zhes pa gcig po de las kyang 'du shes tsam du bya ba'i sgo nas i la sogs pa'i yi ge mang po rnams kyi bye brag tu 'gyur ro zhes pa'o/_/de ltar
[\[246b.3\]]dpa' bo snying po de las rim bzhin du rnam par 'phel a i la sogs pa 'dus rang byung yid byin gyis brlabs pa'o zhes pa ni de ltar stong pa nyid kyi ngo bo las a dang i la sogs pa'i yi ge rnams a zhes pa yid la gnas pa'i snying po las bye brag rnams mang por 'phel bar 'gyur ro zhes pa'o/_/_
[\[246b.4\]]rang byung zhes pa ni bcom ldan 'das kun du sangs rgyas pa'i rang bzhin la bya ste/_sus kyang ma bskyed pa'i phyir ro/_/da ni de bzhin gshegs pa'i kun du byang chub pa'i rang bzhin bstan te/_phyogs bcu nam mkha'i ji lta bur/_/kun du rtog pa mi dmigs pa/_/de bzhin chos kun la yang ni/_/
[\[246b.5\]]sngags kyi mgon po gnas pa min/_/zhes pa nas/_ji ltar nam mkha'i lho byang shar nub la sogs pa'i phyogs la mi gnas pa bzhin du don dam pa'i mtshan nyid kyi sngags kyi mgon po de yang gzugs la sogs pa'i chos rnams la dmigs pa dang mi dmigs par bya ba'i sgo nas mi gnas so
[\[246b.6\]]zhes pa'o/_/de ltar nam mkha'i ngo bo rnams gnas pa rtag par snang ba yang de ni gnas su 'byung ba'ang min sngags kyi mgon po de yang de bzhin no zhes pa ni ji ltar nam mkha' la gzugs kyi dngos po rnams gnas par snang yang dngos po de rnams la nam mkha' gnas par mi 'gyur ba bzhin
[\[246b.7\]]du de bzhin gshegs pa yang mngon par byang chub pa'i tshe/_sku mi zad pa'i rdo rje'i rgyan la sogs pa rnam pa sna tshogs de'i dbang gis 'byung ba yang byang chub kyi rang bzhin te/_sku mi zad pa la sogs pa'i rdo rje'i rgyan de rnams la dmigs pa'i sgo nas mi gnas pa zhes pa'o/_/dus gsum la
[\[247a\]]
[\[247a.1\]]sogs pa dang bral bar nam mkha' ji ltar bsgrags pa bzhin te/_de ltar dus gsum bral ba ni/_/sngags kyi mgon po rnam par snang /_/zhes pa ni ji ltar nam mkha' ni rang bzhin gcig ste/_mi 'gyur bas na dus gsum las 'das pa bzhin du de bzhin nyid kyi rang bzhin
[\[247a.2\]]sngags kyi mgon po de yang mi 'gyur ba yongs su rdzogs pa bas dus gsum la mi gnas par stobs dang mi 'jigs pa la sogs pa'i yon tan rnams snang ngo zhes pa'o/_/ming gis rtogs pa tsam la gnas/_/byed pa la sogs rnam par bral/_/nam mkha' de ni brjod pa ru/_/mkhas pa
[\[247a.3\]]yis ni bshad pa yin/_/ming ni rtogs par ci yang ni/_/yod pa ma yin nam mkha' bzhin/_/de ltar gsang sngags kyis phyug pa/_/de yang brjod pa ru ni snang /_/zhes pa ni de bzhin gshegs pa'i gsung mi zad pa'i rdo rje'i rgyan yi ge 'brur byin gyis brlabs pa'i rang bzhin de don dam par
[\[247a.4\]]dngos po yod pa ma yin par bstan pa ste/_ji ltar nam mkha' ming du gdags pa tsam la gnas kyi/_nam mkha' de nyid med pa'i rang bzhin nam gzhan gyis byas pa'i dngos po yod pa ma yin te/_nam mkha' zhes brjod pa tsam du zad kyi ming las lhag par nam mkha' zhes pa'i dngos po yod pa
[\[247a.5\]]ma yin pa de bzhin du sngags kyi dbang po'i snying po de yang kun rdzob pa tsam snang bar zad kyi/_dngos por yod pa ma yin no zhes pa'o/_/me dang rlung dang chu ma yin/_/zhes pa la sogs pa ni de bzhin gshegs pa'i byang chub kyi rang bzhin te/_me dang chu la sogs pa chen po bzhi dang /_nyi ma dang zla
[\[247a.6\]]ba la sogs pa chen po bzhi la gnas pa dang /_nyin par mtshan mo la sogs pa'i dus la sogs pa ming gis smos pa rnams kyi rang bzhin ma yin te/_gang thams cad mkhyen gyi gnas thob par 'dod pa de ni/_ji skad du smos pa'i dngos po 'di rnams dang bral ba'i byang chub kyi rang bzhin
[\[247a.7\]]de la nan tan bya'o zhes pa'o/_/da ni dam tshig gsum bshad de/_de yang rnam pa gnyis te/_rgyu'i dam tshig gsum dang /_'bras bu'i dam tshig gsum mo/_/de la rgyu'i dam tshig gsum ni 'jug pa'i sems dang /_gnas pa'i sems dang ldang ba'i sems so/_/'bras bu'i dam tshig gsum ni
[\[247b\]]
[\[247b.1\]]bcom ldan 'das kyi sku mi zad pa la sogs pa rnam pa gsum mo/_/de la dam tshig ces pa'i tshig gi don ni kun du 'gro ba zhes kyang bya ste/_'jug pa dang gnas pa dang ldang ba'i sems so/_/'dis 'gro'o zhes pa'i don to/_/kun du thob pa'am chud par bya ba zhes kyang bya ste/_sku mi zad pa'i
[\[247b.2\]]rdo rje'i rgyan la sogs pa rnam pa gsum po de dag thob pa'am chud par bya bas de dag nyid la bya ste/_skabs 'dir ni rgyu'i dam tshig bshad de/_de yang de nas bcom ldan 'das la phyag na rdo rje gsang ba'i bdag pos 'di skad ces gsol to zhes pa la sogs pa'o/_/de la chos gzhan pa
[\[247b.3\]]rnam pa gsum ste zhes pa ni 'jug pa dang /_gnas pa dang ldang ba'i sems gsum tha dad pas chos gzhan pa gsum zhes bya'o/_/gang chos gzhan pa las sgrib pa med pa'i tshul gyis dam tshig gsum 'byung ba'o zhes pa ni 'jug pa la sogs pa'i sems gsum po de spyad pa las thogs pa
[\[247b.4\]]med par sku mi zad pa la sogs pa'i rdo rje'i rgyan dam tshig gsum gyi mtshan nyid de 'byung ngo zhes pa ste/_de nyon cig bshad do zhes pa'i tshig gong ma dang 'brel to/_/chos gzhan pa zhes bya ba de yang gang zhe na zhes pa ni 'jug pa la sogs pa'i sems de gsum po so sor bye brag phye ste
[\[247b.5\]]bshad pa'i phyir gsungs pa'o/_/de la 'jug pa'i sems ni dang po sems ma bsgoms pa'i rang bzhin zhes pa nas byang chub kyi mtshan nyid do zhes pa'i bar du ma bsgoms pa'i rang bzhin zhes pa ni phung po dang khams la sogs pa'i chos rnams shes rab kyis ma bshig pa'o zhes pa'o/_/
[\[247b.6\]]de'i rjes bzhin 'byung ba'i shes rab ces pa ni ma bsgoms kyi de ma thag tu chos la bdag med pa'i shes rab bo/_/des kyang yang dag pa ji lta ba bzhin du yongs su shes pa bskyed pa zhes pa ni shes rab de chos thams cad phyin ci ma log par shes pa bskyed pa zhes pa ste/_de bas na gsungs
[\[247b.7\]]pa/_rtog pa'i dra ba thams cad med pa'i sems byang chub kyi mtshan nyid ces pa ste/_phung po dang khams la sogs pa'i chos rnams kyi mtshan nyid la yod cing chags par rtog pa ni grol ba'i bgegs su 'gyur ba ste rtog pa de nyid dra ba zhes bya ba'o/_/gang rtog pa'i dra ba med pa'i sems ni stong
[\[248a\]]
[\[248a.1\]]pa nyid du chud pa'i sems te/_byang chub kyi mtshan nyid de/_de ni dang po'i sems zhes pa'i tshig gong ma dang 'brel te 'jug pa'i sems so/_/gnyis par ni rnam par mi rtog pa'i kun du sangs rgyas pa'i gnas so zhes pa ni gnas pa'i sems te/_rtog pa'i dra ba thams cad
[\[248a.2\]]med pa byang chub kyi mtshan nyid kyi shes rab de nyid lus thams cad stong pa'i rang bzhin du chud nas rnam par mi rtog pa nyid la gnas te/_de nyid kun du sangs rgyas pa'i gnas zhes bya'o/_/yang dag pa de bzhin du mthong nas kyang zhes pa nas de'i dam tshig gsum po zhes pa'i bar du ldang
[\[248a.3\]]ba'i sems bshad pa ste/_yang dag pa ji bzhin du mthong nas kyang zhes pa ni 'jug pa dang gnas pa'i sems kyis de bzhin nyid la phyin ci ma log par chud nas kyang zhes pa ste/_de ltar de bzhin pa nyid du chud nas kyang rnam par mi rtog pa de bzhin pa nyid la mi gnas pa'i sems can gyi
[\[248a.4\]]don du spyad de/_de bas na gsungs pa sems can gyi khams ma lus pa la bltas nas zhes pa la sogs pa'o/_/sems can gyi khams la blta ba de yang dmigs pa dang bcas shing khe dang bkur sti'i phyir blta ba ma yin te/_de bas na gsungs pa gsang ba'i bdag po snying rje'i
[\[248a.5\]]dbang du gyur cing mi dmigs pa nyid du byang chub kyi sems skye'o zhes pa ste/_byang chub kyi sems de gang zhe na/_gsungs pa 'di lta ste spros pa thams cad dang bral ba mtshan nyid med pa'i byang chub tu sems can thams cad rab tu da god par bya'o zhes pa ste/_mdor na de bzhin nyid kyi rnam
[\[248a.6\]]par mi rtog pa la gnas nas kyang sngon gyi smon lam gyi shugs kyis snying rje'i dbang du gyur cing dmigs pa nyid du sems can thams cad ji ltar bdag gis chud pa'i byang chub tu rtog pa las byung ba'i spros pa thams cad dang bral ba mtshan nyid med pa de la dgod par bya'o zhes pa'i byang chub kyi
[\[248a.7\]]sems skye'o zhes pa'o/_/'di ni dam tshig gsum po zhes pa ni ji skad du smras pa'i 'jug pa dang /_gnas pa dang ldang ba'i sems te gsum ni dam tshig gsum zhes pa'o/_/ji ltar na gsang ba'i bdag po dam tshig gsum zhe na zhes pa la sogs pa ni 'jug pa la sogs pa'i sems de
[\[248b\]]
[\[248b.1\]]dag nyid kyi gzhung bshad pa ste/_dang po'i sems sangs rgyas so zhes pa ni dang po'o/_/'jug pa'i sems te phung po la sogs pa'i chos rnams bdag med par chud pas na sangs rgyas zhes bya ste/_sangs rgyas zhes pa'i tshig ni chud pa zhes pa'i gzhung yin pa'i phyir ro/_/gnyis po ni chos
[\[248b.2\]]zhes bya'o zhes pa ni gnas pa'i sems de bzhin pa nyid kyi rang bzhin pa'i mtshan ma 'dzin pa'i chos zhes pa'o/_/de dang lhan cig tu 'byung ba'i sems ni dge 'dun no zhes bsgrags so zhes pa ni chos thams cad stong par chud pa'i tshe nyid na/_snying rje'i dbang gis phyir mi ldog pa byang chub sems dpa'i
[\[248b.3\]]dge 'dun gyi mtshan nyid lha rnams kyi skur bsgyur ba la bya'o/_/dpa' bo dam tshig 'di gsum bshad pa khyod la mgon po rnams kyis zhes pa ni/_ji skad smos pa 'di dam tshig 'di gsum dpa' bo khyod la ngas bshad pa 'ba' zhig ma yin gyi/_sngon gyi sangs rgyas bcom ldan 'das mgon po rnams
[\[248b.4\]]kyis kyang bshad do zhes pa ste/_sangs rgyas bcom ldan 'das rnams kyi spyod pa gcig pu bstan pa'o/_/dam tshig gsum po 'di gnas nas spyod pa byang chub spyod pa de tshe tshul yang sgo'i ste/_dpa' bo'i sems can phan don phyir/_/zhes pa ni byang chub sems dpa' byang chub kyi spyad pa spyod pa rnams dam
[\[248b.5\]]tshig 'di gsum la gnas nas 'jig rten pa rnams kyi tshul mang po dang 'jig rten las 'das pa nyan thos dang rang sangs rgyas la sogs pa'i tshul sna tshogs kyi sgo nas sems can gyi don gyi phyir spyod do zhes pa'o/_/nam zhig gyur pa kun sangs rgyas/_/sku gsum la ni dbang thob pa/_de nas gsang
[\[248b.6\]]ba'i bdag po de yang dag par kun du sangs rgyas pa ston par byed do zhes pa la sogs pa ni 'bras bu'i dam tshig gsum bstan pa ste/_nam kun du sangs rgyas par gyur pa de na sprul pa'i skus sangs rgyas kyi yab zas gtsang ma'i sras su ston pa nas mya ngan las 'das pa'i bar du ston pa ste de la/_sku
[\[248b.7\]]gsum la ni dbang thob pa/_/zhes pa ni nam 'og min gnas su kun du sangs rgyas par gyur pa de nyid na chos thams cad stong pa nyid du chud pa de bzhin pa nyid kyi rang bzhin du gyur pa ni chos kyi sku la dbang thob pa'o/_/de'i tshe rdzogs longs spyod pa'i skur snang bas na/_rdzogs longs spyod pa'i sku'i dbang
[\[249a\]]
[\[249a.1\]]thob pa'o/_/de nas sprul pa'i sku 'jig rten du snang bas na sprul pa'i sku'i dbang thob pa'o/_/lus gcig byin gyis brlabs pa ni 'di lta ste/_thog mar sprul pa'i sku'o zhes pa ni yang dag par kun du sangs rgyas pa'i bstan pa ston par byed do zhes pa dang 'brel te/_thog mar
[\[249a.2\]]'og min gnas su kun du sangs rgyas nas sprul pa'i skur byin gyis brlabs te rgyal po zas gtsang ma'i sras su ston pa dang /_gzhon nu rol pa dang /_rab tu byung ba dang /_dka' ba spyod pa dang /_byang chub kyi snying por nye bar 'gro ba la sogs pa'i bstan pa rnams ston par byed do zhes pa'o/_/gzhan
[\[249a.3\]]yang gsang ba'i bdag po lus gcig po de nyid la rnam pa gsum du ston te/_'di ltar sangs rgyas pa dang chos dang dge 'dun no zhes pa yang /_yang dag par kun du sangs rgyas pa'i bstan pa ston par byed do zhes pa dang 'brel te sangs rgyas ni sprul pa'i sku nyid la bya'o/_/chos ni gsung rab yan
[\[249a.4\]]lag bcu gnyis gsung mi zad pa'i sgo nas 'chad pa'o/_/dge 'dun 'phags pa'i gang zag brgyad kyi dge 'dun te/_sprul pa'i sku gcig pu de 'di rnams su byin gyis brlab cing kun du sangs rgyas pa'i bstan pa ston par byed do zhes pa'o/_/gzhan yang gsang ba'i bdag po de nyid theg pa
[\[249a.5\]]gsum du brtags pa 'chad do zhes pa ni sprul pa'i sku de nyid gang zag la bdag med par chud pa la mos pa'i 'gro ba nyan thos rnams la ni nyan thos pa'i theg par brtags shing 'chad/_chos rnams rten cing 'brel par 'byung ba'i tshul du bshig ste/_mi rtag par mthong nas grol bar byed par
[\[249a.6\]]mos pa'i 'gro ba rnams la ni rang sangs rgyas kyi theg par brtags shing 'chad/_chos dang gang zag gnyis ka bdag med par chud pa la mos pa'i 'gro ba rnams la theg pa chen por brtags shing 'chad do zhes pa'o/_/de nas sangs rgyas kyi bya ba thams cad byas nas yongs su mya ngan las
[\[249a.7\]]'das pa ston cing sems can kun smin par byed do zhes pa ni/_mi rtag par mthong nas 'khor ba las thar bar nan tan byed pa'i sems can rnams smin par bya ba'i phyir mya ngan las 'das pa ston te/_mya ngan las 'das pa de sems can rnams kyis mthong nas sangs rgyas bcom ldan 'das
[\[249b\]]
[\[249b.1\]]lha dang mi'i bdag po bsod nams dang ye shes kyi tshogs la yang mi rtag na gzhan lta ci smos snyam nas 'phags pa'i lam la nan tan byed cing smin par 'gyur ro zhes pa'o/_/'di dag ni rgyu dang 'bras bu'i dam tshig gsum pha rol tu phyin pa la spyod pa dang /_sngags spyod pa'i byang chub sems dpa'
[\[249b.2\]]gnyis ka'i phyir bstan pa ste/_rgyu'i dam tshig gsum ni mos pa spyod pa'i sems kun du bzang po'i sa'i bar du ste/_de'i bar du 'jug pa la sogs pa'i sems gsum dang ldan pa'i phyir ro/_/'bras bu dam tshig gsum ni snga ma bzhin te/_de ltar sngags spyod pa'i byang chub sems dpa' mos
[\[249b.3\]]pa spyod pa'i sa la gnas pa rnams la gang dam tshig gsum po 'di shes shing de la gnas pa de'i rjes su bsngags pa bshad pa de gsungs pa/_gsang ba'i bdag po zhes pa nas rtog pa thams cad las byung ba'i bgegs med do zhes pa ste/_spyir bgegs la rnam pa gsum ste/_rnam par rtog
[\[249b.4\]]pa las 'byung ba dang /_las las 'byung ba dang /_gang bag med pa ma spangs pa las 'byung ba ste/_las las 'byung ba bgegs nad mang po la sogs pa dang /_bag med pa ma spangs pa las 'byung ba'i bgegs dug dang /_mtshon dang g.yang sa la sogs par 'gro ba dang /_de dag rnam
[\[249b.5\]]par rtog pa sngon du song ba las gyur pas rtog pa thams cad las byung ba'i bgegs zhes bya ste/_bgegs de dag med par 'gyur ro zhes pa'o/_/mi 'dod pa dang le lo can dang 'du 'dzi can yid mi ches pa dang /_yo byad mang po la sogs pa rnams ni ma gtogs so zhes pa ni/_dam tshig
[\[249b.6\]]gsum po de dag dang ldan du zin kyang sgrub pa mi 'dod pa dang /_le lo la sogs pa'i ming gis smos pa 'di rnams dang ldan pa ni bgegs med pa ni nang du ma gtogs te sgrub pa mi 'dod pa dang /_le lo la sogs pa de dag nyid bgegs yin pa'i phyir ro/_/des na rnam gnyis mi bya ste myos pa'i
[\[249b.7\]]btung ba dang nyal ba'i khri'o zhes pa ni myos pa'i btung ba ni ma rungs par 'gyur ba thams cad kyi rtsa bas spang ngo /_/ji ltar de bzhin gshegs pa lags/_/zhes pa la sogs pa'i tshigs su bcad bas bcom ldan 'das la phyag na rdo rjes zhus pa ni sngar sangs rgyas dang byang chub sems dpa'
[\[250a\]]
[\[250a.1\]]rnams kyis sngags gsungs pa ni/_'di ni de bzhin gshegs pa'i sngags 'di ni byang chub sems dpa' rnams kyi sngags so zhes pa la sogs pa gsungs pa de la de bzhin gshegs pa dang /_kun du sangs rgyas pa dang byang chub sems dpa' rnams kyi mtshan nyid bye brag ci
[\[250a.2\]]mchis gang lags pa ma 'tshal na/_the tshom de bsal bar gsol zhes pa'o/_/de bas na phyag na rdo rje nyid kyis mi mkhyen pa ma yin gyi ma 'ongs pa'i 'gro ba rnams the tshom bsal ba'i phyir ro/_/zhus pa'i tshig de bzhi yang /_byang chub nam mkha'i mtshan nyid do/_/zhes pa la sogs pa zhes
[\[250a.3\]]pa'i tshigs su bcad pas rim bzhin du gnyis gsol to/_/the tshom yid mi ches spangs nas/_/byang chub sems dpa' grags chen rnams/_/theg chen la ni spyod 'gyur ba/_/spyod pa'i rgyal po bla na med pa'o/_/zhes pa ni byang chub sems dpa' grags pa chen po rnams theg chen sngags
[\[250a.4\]]kyi spyod pa la spyod pa ni yang the tshom dang yid mi ches pa spangs nas de bas na theg pa chen po sngags kyi spyod pa la spyod pa'i phyir bdag gi the tshom de bsal du gsol zhes pa dang sbyar ro/_/spyod pa'i rgyal po bla na med/_/ces pa ni sngags kyi spyod pa nyid la bya'o/_/byang chub nam mkha'i mtshan nyid de/_
[\[250a.5\]]rtog pa thams cad spangs pa yin te/_bdag gis de 'dra'o rtogs 'dod pa/_/de ni byang chub sems dpa'o/_/zhes pa ni/_ji ltar byang chub sems dpa' lags/_/zhes zhus pa'i lan te 'di skad gsungs pa/_chos thams cad stong pa nyid du chud pa/_de bzhin pa nyid kyi ye shes gzung
[\[250a.6\]]ba dang 'dzin pa la sogs pa'i rtog pa thams cad spangs pa nam mkha' lta bur nyon mongs pa dang shes bya'i sgrib pa med pa de ni byang chub ste/_byang chub de lta bur gang chud par 'dod pa de ni byang chub sems dpa' zhes bya ste/_de yang sa dang po la zhugs nas sa dgu man chad kyi byang chub sems
[\[250a.7\]]dpa' rnams la bya'o/_/sa bcu mngon par bsgrubs nas su/_/sangs rgyas zhes su de bsgrags so/_/zhes pa'i bar du ji ltar sangs rgyas zhes su de bgyi zhes zhus pa'i lan te/_sa bcu yongs su rdzogs pa'i byang chub sems dpa' ji skad du grags pa'i dbang bcu la yang dbang du gyur
[\[250b\]]
[\[250b.1\]]pa'i ting nge 'dzin la gnas pa dang /_langs pa gnyis ka'i tshe na yang phung po la sogs pa'i chos rnams sgyu ma lta bur rtogs pa 'jig rten pa rnams kyi rgyud kun rdzob dang don dam pa'i mtshan nyid du stong pa nyid dang sgyu ma lta bur shes pa de ni sangs rgyas zhes bya ste byang chub sems dpa' phal rnams kyis
[\[250b.2\]]kyang chos rnams stong pa sgyu ma lta bur rtogs pa dang /_'jig rten kun gyi rgyud du shes mod kyi mi mthun pa'i phyogs thams cad ma spangs pas/_chos rnams stong pa dang sgyu mar rtog pa yang mnyam par gzhag pa las langs pa'i tshe mi mthun pa'i phyogs kyi sgrib par gyur te/_de bas na khyad par du
[\[250b.3\]]gsungs pa/_sa bcu dang sa bcu la rdzogs par sangs rgyas pa zhes bya ste/_sangs rgyas pa zhes bya ba ni log pa'i gnyen po la sogs pa spangs nas phyin ci ma log par chud pa la bya'o/_/chos rnams nam mkha'i mtshan nyid de/_/gnyis su med de mtshan nyid gcig_/stobs bcu kun du sangs
[\[250b.4\]]rgyas pa/_/de ni kun du sangs rgyas so/_/zhes pa ni ji ltar rgyal ba mchog ces zhus pa'i lan te/_sa bcu'i byang chub sems dpar sangs rgyas zhes bya ba rnams kyis chos rnams stong par chud pa yang so sor mtshan nyid du chud de/_de las lhag par gang so sor mtshan nyid du stong par chud pa de
[\[250b.5\]]rnams gang gzugs kyi stong pa de tshor ba'i stong pa ste/_gzugs kyi stong pa dang tshor ba'i stong pa nyid gnyis gnyis su dbyer med ces pa la sogs pa'i tshul du chos thams cad nam mkha'i mtshan nyid ltar gnyis su med de/_mtshan nyid gcig tu stobs bcu yongs su rdzogs nas kun du chud pa de
[\[250b.6\]]ni kun du sangs rgyas zhes bya ba ste/_de yang phung po lhag ma dang bcas pa'i mya ngan las 'das pa kun du bzang po'i sa la gnas pa'i byang chub sems dpa' la bya'o/_/rgyal ba'i mchog ces pa ni bdud bzhi las rgyal ba'i phyir ro/_/'du shes tsam du spangs pa su/_/rang bzhin bstan du med
[\[250b.7\]]na ni/_/gang gis rig pa'i ye shes kyis/_/kun du sangs rgyas pa'i tshe chos thams cad stong pa'i mtshan nyid gcig tu chud pa'i 'du shes tsam pa de yang spangs te/_rang gis rig pa rang bzhin du bstan pa med pa lhag ma ma lus pa'i mya ngan las 'das pa de ni de bzhin gshegs pa zhes bya'o/_/da
[\[251a\]]
[\[251a.1\]]ni gsang ba'i phyag rgya brgyad po bshad par bya ste/_phyag rgya 'di rnams kyang sngags pa lha'i gzugs su bsgyur ba de brtan par bya ba'i phyir sbyar te/_lha'i gzugs su bsgyur ba yang rnam pa gnyis te de bzhin gshegs pa'i skur bsgyur ba dang /_byang chub sems dpa'i skur bsgyur ba'o/_/
[\[251a.2\]]de bzhin gshegs pa'i skur bsgyur la phyag rgya 'di rnams kyis byin gyis brlabs na phyag rgya 'di rnams de bzhin gshegs pa'i phyag rgya bas de bzhin gshegs pa nyid kyi rang bzhin du 'gyur ro/_/de la lha'i sku yongs su rdzogs par bya ba yang rnam pa gnyis te/_gnas rdzogs par bya ba dang lus
[\[251a.3\]]rdzogs par bya ba'o/_/gnas rdzogs par bya ba ni rdo rje mi phyed pa'i phyag rgya dang /_pad+mo mdzod kyi phyag rgya gnyis so/_/lhag ma drug gis ni lus rdzogs par bya'o/_/de rnams la rnam pa gsum du dbye ste/_lus dang ngag dang yid rdzogs par bya'o/_/de la lus rdzogs par byed pa ni yan lag thams
[\[251a.4\]]cad 'byung ba'i phyag rgya dang 'od kyi phyag rgya'o/_/gzungs kyi phyag rgya dang chos gnas pa gnyis ni sems rdzogs par byed pa'o/_/sangs rgyas kyi dbyangs kyi rgyan mang po'i phyag rgya ni ngag rdzogs par byed pa'i phyag rgya'o/_/sbyor ba chen po'i phyag rgya ni ting de 'dzin sbyor ba rdzogs par byed pa'o/_/de rnams
[\[251a.5\]]sbyar bar bya ba'i rim pa yang thog mar rdo rje mi phyed pa'i phyag rgyas bdag gnas pa'i gzhi dang dbang chen gyi dkyil 'khor rdo rje'i gdan du byin gyis brlabs te/_de nas dam tshig gi phyag rgya bcings nas bdag dang gnas bsrung ba dang /_mchod pa bya ba dang /_rdo rje sems dpar byin gyis brlab pa la sogs
[\[251a.6\]]pa ji skad gsungs pa'i rim bzhin du byas la de nas de'i 'og tu ji skad bshad pa'i rim gyis bdag nyid lha'i skur bsgyur te/_dang por pad+mo phyag rgyas pad+ma'i gdan byin gyis brlab/_yan lag thams cad 'byung ba'i phyag rgyas lha'i skur brtan par byin gyis brlab/_de nas 'od 'byung ba'i phyag rgyas
[\[251a.7\]]'od kyi dkyil 'khor byin gyis brlabs te/_de nas gzungs kyi phyag rgyas chos mi brjed pa'i dran pa brtan par byin gyis brlab/_de nas sangs rgyas kyi dbyangs kyi rgyan mang pos ngag byin gyis brlab/_de nas chos gnas pa'i phyag rgyas de bzhin nyid kyi chos nyid brtan par byin gyis brlab/_de'i
[\[251b\]]
[\[251b.1\]]'og tu sbyor ba chen po'i phyag rgyas ting nge 'dzin brtan par byin gyis brlab ste de dag ni bsdus pa'i don to/_/'khor gyi dkyil 'khor 'dus pa thams cad gzigs nas zhes pa ni snga ma bzhin no/_/phyag na rdo rje byang chub sems dpa'i zhes pa phyag na rdo rjes kyang ma gsol bar bcom ldan 'das
[\[251b.2\]]nyid 'chad pa ni phyag rgya de che ba'i bdag nyid du bstan pa'i phyir te/_de nas sangs rgyas bcom ldan 'das kyi spyod yul gyis byang chub sems dpa' la sogs pa gzhan rnams kyi spyod yul du ma gyur pas phyag na rdo rjes kyang de bshad du gsol zhes ma gsol to/_/gsang ba'i phyag rgya zhes pa ni
[\[251b.3\]]dam tshig med pa dang dbang ma bskur ba la sogs pa kun la mi bstan pa'i phyir ro/_/gsang ba dang bcas pa'i zhes pa ni rdo rje'i gdan dang pad+mo dang 'od kyi dkyil 'khor la sogs pa lha rang gi gzugs su mi bstan par lag pa'i phyag rgyar bstan pa'i phyir ro/_/lha yi gnas su byin gyis brlab/_/ces
[\[251b.4\]]pa ni lha'i gnas ni rdo rje'i gdan dang pad+mo ste/_de ltar lha rnams gnas par 'gyur bas na rdo rje mi phyed pa'i phyag rgya dang pad+mo'i phyag rgya gnyis la bya'o/_/gnyis su na phyag rgya brgyad ca ra la bya ste/_phyag rgya de rnams kyis byin gyis brlabs na/_rang gi lus la lha gnas par 'gyur ba'i phyir ro/_/
[\[251b.5\]]rang gi sngags kyi mtshan nyid kyis btab ces pa ni phyag rgya de dag so so'i sngags 'og nas 'byung ba rnams mtshan nyid kyis btab ste phyag rgya de bcings nas sngags kyang der bsam mo zhes pa'i don to/_/dkyil 'khor dang ldan pa zhes pa ni phyag rgya de dag so so'i dkyil 'khor dbang chen la sogs pa ji
[\[251b.6\]]ltar 'og nas 'byung ba dang ldan pa zhes pa ste/_rang rang gi dkyil 'khor rnams phyag rgya nyid kyi nang du bsam/_rdo rje dang pad+mo'i gdan dang /_'od kyi dkyil 'khor la sogs pa so so'i gnas su yang ldan par bsam mo zhes pa'i don to/_/rang gi las la lhar sbyor ba/_/zhes pa ni zhi ba dang rgyas
[\[251b.7\]]pa dang rab dang 'bring la sogs pa'i sgrub pa'i las rnams la rang gi lha nyid du sbyor ba phyag rgya 'di rnams ldan zhes pa'o/_/gang gi sngags kyi sgo nas byang chub sems dpa' spyad pa spyod pa'i byang chub sems dpa' rnams bdag dang lha'i gzugs su rig pa bstan par 'gyur ro zhes pa ni bdag gi
[\[252a\]]
[\[252a.1\]]lha'i gzugs bsgyur ba phyag rgya 'di rnams kyis ji skad du bshad pa'i rim pa bzhin du so sor byin gyis brlabs na lha'i gzugs su bstan par 'gyur ro zhes pa'o/_/rig nas kyang lha'i rang gi bya ba la gnas na grub pa thob par 'gyur ro zhes pa ni/_/de'i skur bsgyur te/_phyag rgya
[\[252a.2\]]de rnams kyis byin gyis brlabs nas bstan par bya ba tsam gyis chog pa ma yin gyi/_rang gi lha'i bya bzhi ba dang rgyas pa dang rab dang 'bring la sogs pa'i grub pa dang las rnams bsgrubs na 'grub par 'gyur ro zhes pa ste/_de lta bu'i yod do zhes pa 'brel to/_/rdo rje mi phyed pa'i phyag rgya dang /_pad+mo
[\[252a.3\]]mdzod kyi phyag rgya dang /_sangs rgyas kyi dbyings kyi rgyan mang po'i phyag rgya bcings pa la phyag rgya snga ma las zhes pa ni de dag gsum char gyis kyang 'od 'byung ba'i phyag rgya las shes par bsnyeg go/_/de bzhin du gzungs kyi phyag rgya la sogs pa phyag rgya gsum po la phyag rgya snga ma las shes pa ni
[\[252a.4\]]yan lag thams cad du 'byung ba'i phyag rgya las shes par rig par bya'o/_/gzungs kyi phyag rgya'i dkyil 'khor 'ja' lta bu la mtshan ma thams cad dang ldan zhing rdo rje dang ba dan gyis brgyan pa zhes pa ni gzungs te rdo rje'i gdan dang pad+mo dang 'od kyis bskor ba la sogs pa'i dngos po ji
[\[252a.5\]]ltar bsams pa rnams mi brjed par bya ste/_mthu thams cad dang ldan par dgongs pas 'ja' lta bu'i dkyil 'khor bzhi char gyi dkyil 'khor kha dog dang ldan pa'o/_/mtshan ma thams cad dang ldan pa'i dkyil 'khor so so'i mtshan nyid rdo rje dang /_pad+mo la sogs pa dang ldan pa'o zhes
[\[252a.6\]]pa'o/_/rdo rje dang ba dan gyis brgyan pa zhes pa ni dkyil 'khor de'i dbyibs dang 'ja' 'dra bas rlung gi dkyil 'khor de rlung gi dkyil 'khor gyi mtshan ma ba dan rab tu mi g.yo bar bya ba'i phyir rdo rje can gyi ba dan chos gnas pa'i phyag rgya'i dkyil 'khor gnyis zhes pa ni
[\[252a.7\]]stong pa dang stong pa'i yang stong pa'i mtshan ma sbyor ba chen po phyag rgya'i dkyil 'khor nam mkha'i kha dog las khyad par du sngo bar bya ba ni ting nge 'dzin gyi mthu thams cad dang ldan pa'i phyir rlung gi dkyil 'khor gyi shas che bar dgongs pa'o/_/gsang ba'i bdag po gsang ba'i phyag rgya 'di rnams ni de bzhin gshegs pa
[\[252b\]]
[\[252b.1\]]rnams kyi shin tu gsang ba ste/_su la yang mi sbyin no zhes pa ni dam tshig med pa dang dbang ma bskur ba la sogs pa 'og gnas 'byung ba'i yon tan ming gis smos pa rnams dang mi ldan pa su la yang mi sbyin gyi yon tan de rnams dang ldan pa la ni sbyin no zhes pa'o/_/dbang sbyin zhes pa ni gsang ba'i
[\[252b.2\]]dkyil 'khor du dbang bskur ba zhes pa'o/_/rigs dang ldan pa zhes pa ni bram ze dang rgyal rigs rnams la sbyin gyi/_/nya pa la sogs rigs ngan pa rnams la mi sbyin no zhes pa'o/_/gnyis su rigs dang ldan zhes pa ni de bzhin gshegs pa'i rigs dang pad+mo'i rigs kyi lha rnams la brten
[\[252b.3\]]cing de la gnas pa'o zhes pa'o/_/gsum du na de bzhin gshegs pa'i rigs la sogs pa'i sngags pa'i spyod pa la brtson zhing 'bad pa rnams la zhes pa'o/_/spro ba zhes pa ni sngags spyod pa la brtson zhes pa'o/_/yid dam brtan pa zhes pa ni ji ltar bsams pa'i don ma grub kyi bar du mi gtong
[\[252b.4\]]ba zhes pa'o/_/bla ma la rim gro che ba zhes pa ni bla ma la dad cing gus na ji ltar bstan pa bzhin du yang dag par sbyor zhing nan tan byed pa'i phyir ro/_/gtsang zhes pa ni lus gtsang na sems 'du bar 'gyur ba'i phyir ro/_/rang gi lus dang srog la mi blta'o zhes pa ni las dang sgrub pa la sogs
[\[252b.5\]]pa'i sngags kyi spyod pa la lus dang srog kyang mi phangs te/_de lta bu la phyag rgya de rnams mi sbyin no zhes pa'o/_/da ni lha'i rang bzhin gyi ting nge 'dzin bshad do/_/de la lha'i rang bzhin kyang 'og nas 'byung ba'i tshul rnam pa drug tu rig par byas te/_rnam pa drug po de las kyang gang yang gzugs
[\[252b.6\]]dang phyag rgya la sogs pa'o/_/lha'i rang bzhin gyi rnam pa la ni sngar bshad pa'i yan lag rnam pa bzhi la sogs par bshad zin to/_/de yang phyi rol du de bzhin gshegs pa'i sku la dmigs pa dang /_bdag rang lha'i gzugs su bsgyur ba ni gzugs kyi rang bzhin zla ba'i dkyil
[\[252b.7\]]'khor ni byang chub kyi sems kyi phyag rgyar gyur pa'i lha'i rang bzhin zla ba'i dkyil 'khor la yig 'bru dgod pa ni sgra'i rang bzhin bdag dang lha'i rang bzhin bdag lhar bsgyur ba na ut+pal la sogs pa'i lha'i rnam par grol ba'i phyag rgya ni/_rang gi gzugs kyi phyag rgya lha'i rang bzhin phyag rgya
[\[253a\]]
[\[253a.1\]]de nyid lag pa'i phyag rgya ra bsgyur te lha'i skur byin gyis brlab pa dang srung ba la sogs pa bya ba ni rang gi gzugs ma yin pa'i phyag rgya'i rang bzhin no/_/drug po ni yongs su dag pa'i lha'i rang bzhin mtshan med pa'i ting nge 'dzin la gnas te/_lha'i rang bzhin de sngar ma
[\[253a.2\]]bshad pas de skabs 'dir bshad par bya ba dang /_lha'i rang bzhin lnga po sngar bshad pa rnams kyang bslab pa'i yan lag tsam du shes kyi lha'i rang bzhin yin par mi shes te phyag rgya la sogs pa de rnams kyang lha'i rang bzhin yin par bstan te/_de yang bcom ldan 'das la phyag na
[\[253a.3\]]rdo rje gsang ba'i bdag pos 'di skad ces gsol to zhes pa la sogs pa'o/_/de lha'i gzugs byin gyis brlabs par 'gyur ba'i lha'i gzugs bshad du gsol zhes pa ni/_'og nas 'byung ba'i lha'i gzugs la byin gyis brlab par 'gyur ba de bshad du gsol zhes pa ste
[\[253a.4\]]gzugs zhes pa'i tshig ni lha'i rang bzhin zhes pa'i don to/_/lha'i rang bzhin de bshad par gsol ba de ji ltar dgos she na gsungs pa/_gang gi sngags kyi sgor byang chub sems dpa' spyad pa spyod pa'i byang chub sems dpa' rnams lha'i gzugs la dmigs nas rang gi bya ba'i lha'i
[\[253a.5\]]gzugs su bdag nyid byas nas the tshom med par grub pa rab tu thob par 'gyur ba'o/_/de la lha'i gzugs la dmigs nas zhes pa ni phyi rol gyi de bzhin gshegs pa'i sku dang /_de la zla ba'i dkyil 'khor sngags dang bcas pa'i lha'i rang bzhin la dmigs nas zhes pa'o/_/rang
[\[253a.6\]]gi bya ba'i lha'i gzugs su bya ba dag byas nas zhes pa ni/_zhi ba dang rgyas pa dang rab dang 'bring la sogs pa'i grub pa dang las la lha'i gzugs su bsgyur ba zhes pa'o/_/the tshom med par grub pa thob par 'gyur zhes pa ni lha'i rang bzhin de rnams bshad de/_de shes par gyur na the tshom
[\[253a.7\]]med do/_/ji ltar bsams pa'i don grub par 'gyur ba'i phyir lha'i rang bzhin de rnams bshad du gsol zhes pa dang sbyar ro/_/de la gsang ba'i bdag po lha'i gzugs rnam pa gsum ste/_yi ge dang phyag rgya dang gzugs so zhes pa la lha'i gzugs rnam pa gsum zhes pa la lha'i rang bzhin
[\[253b\]]
[\[253b.1\]]rnam pa gsum zhes pa'o/_/yi ge zhes pa ni rang bzhin mi 'gyur ba'i phyir zhes pa'i tshig ste/_de yang gang zhe na gsungs pa/_yi ge la yang rnam pa gnyis te/_sgra dang byang chub kyi sems so zhes pa'o/_/de la sgra ni sngags kyi yig 'bru ste/_de'i sgras kun rdzob dang don dam pa'i lha rnams
[\[253b.2\]]grol ba ston pa la rang bzhin gzhan du mi 'gyur bas na nam yang mi 'gyur zhes pa ste/_ji skad du gsungs pa/_de bzhin gshegs pa rnams byung yang rung ma byung yang rung chos rnams kyi chos nyid ye nas gnas pa ni 'di lta ste/_sngags kyi chos nyid do zhes pa'i phyir ro/_/byang chub kyi
[\[253b.3\]]sems zhes pa ni zla ba'i dkyil 'khor la bya ste/_de bzhin pa nyid kyi rang bzhin byang chub kyi sems de la zla ba'i dkyil 'khor du byin gyis brlabs te/_zla ba'i dkyil 'khor de byang chub kyi sems kyi phyag rgyas btab pa'i phyir/_byang chub kyi sems de mi 'gyur ba ni phyin ci ma log pa
[\[253b.4\]]yongs su rdzogs pas stong pa nyid kyi rang bzhin la gzung ba dang 'dzin pa la sogs pa'i ji bzhin rnam par rtog pa can du mi 'gyur ba'i phyir ro/_/phyag rgya'i gzugs la yang rnam pa gnyis te/_gzugs 'dra ba gzugs mi 'dra ba'o zhes gzugs 'dra ba zhes pa ni lha rnams so sor grol ba'i
[\[253b.5\]]phyag rgya pad+mo dang ut+pal la sogs pa'o/_/gzugs mi 'dra ba zhes pa ni pad+mo la sogs pa'i phyag rgya de dag nyid lag pa'i phyag rgyar bsgyur ba'o/_/lha'i gzugs la yang rnam pa gnyis te/_yongs su dag pa dang ma dag pa zhes pa'o/_/lha'i gzugs zhes pa ni lha'i rang bzhin zhes pa
[\[253b.6\]]ste de yang gang zhe na gsungs pa/_de yongs su dag pa ni lhag par chud pa'i gzugs mtshan ma thams cad dang bral ba'o zhes pa ste/_stong pa nyid kyi ting nge 'dzin kha dog dang dbyibs la sogs pa ji bzhin pa'i mtshan ma thams cad spangs pa de bzhin nyid kyi ye shes kyi lha'i rang bzhin zhes
[\[253b.7\]]pa'o/_/yongs su ma dag pa ni mtshan ma dang bcas pa ste/_gzugs kha dog dbyibs so zhes pa ni 'phags pa 'jam dpal dang spyan ras gzigs kyi dbang po la sogs pa cha lugs te/_kha dog dang dbyibs la sogs pa'i mtshan ma la dmigs pas yongs su ma dag pa zhes
[\[254a\]]
[\[254a.1\]]bya ba'i don bya ba byed pa'i sgo nas yongs su ma dag pa ni ma yin no/_/de la lha'i gzugs rnam pa gnyis kyis don rnam pa gnyis 'grub par 'gyur te zhes pa ni yongs su dag pa dang /_yongs su ma dag pa'i lha'i gzugs rnam pa de gnyis kyis 'grub par 'gyur ro zhes
[\[254a.2\]]pa'o/_/de yang gang zhe na gsungs pa/_mtshan ma dang bcas pa zhes te kha dog dang dbyibs su ldan pa'i mtshan ma dang lha'i gzugs su bsgyur ba'i ting nge 'dzin gyi ral gri dang rdo rje la sogs pa'i grub pa'i rdzas mtshan ma dang bcas pa zhes pa ste/_kha dog dang dbyibs su ldan pa'i mtshan
[\[254a.3\]]ma dang lha'i gzugs su bsgyur ba'i ting nge 'dzin gyi ral gri dang rdo rje la sogs pa'i grub pa'i rdzas mtshan ma dang bcas pa 'grub pa zhes pa'o/_/mtshan ma med pa ni 'grub pa nye bar skye'o zhes pa ni stong pa nyid kyi lha'i rang bzhin mtshan ma med pa'i ting nge 'dzin gyis ni lnga mngon par shes pa
[\[254a.4\]]dang gzungs dang rnam par grol ba la sogs pa'i ral gri dang rdo rje la sogs pa'i rdzas kyi mtshan ma la mi rtog pa 'grub pa ni rnam par 'thob bo zhes pa'o/_/skabs 'dir mtshan ma med pa zhes pa ni lnga mngon par shes pa la sogs pa dmigs pa dang bcas pa'i grub pas mi dmigs
[\[254a.5\]]pa'i mtshan ma med pa la ni mi bya'i sgrub pa'i rdzas ral gri la sogs pa'i mtshan ma med pa'o/_/mtshan ma yod pas mtshan ma yod pa'i grub pa la rgyal mchog rnams rtag tu dgyes so zhes pa la sogs pa ni yongs su dag pa dang yongs su ma dag pa'i lha'i ting nge 'dzin las mtshan ma
[\[254a.6\]]yod pa'i grub pa dang mtshan ma med pa'i grub pa so sor gyur pa las kyang nges par bshad pa ste/_mtshan ma yod pa'i lha'i rang bzhin las grub pa yang mtshan ma yod pa nyid 'byung ba'i mtshan ma med pa'i grub pa mi 'byung ngo zhes pa'o/_/rgyal ba mchog rnams kyang rtag tu dgyes so zhes
[\[254a.7\]]pa ni de lta bu sngon gyi sangs rgyas bcom ldan 'das rnams kyang dgongs pa'am bzhed de zhes pa'o/_/mtshan ma med pa la gnas nas mtshan ma yod par rab tu 'byung ngo zhes pa ni mtshan ma med pa'i lha'i ting nge 'dzin de las lnga mngon par shes pa la sogs pa rdzas la mi rtog pa mtshan ma
[\[254b\]]
[\[254b.1\]]med pa'i grub pa 'ba' zhig ma yin gyi/_ral gri la sogs pa'i rdzas kyi mtshan ma dang bcas pa yang 'grub bo zhes pa'o/_/de bas na rnam pa thams cad la mtshan ma med pa bsnyen par bya'o zhes pa ni/_/mtshan ma med pa'i ting nge 'dzin de las mtshan ma yod pa dang med pa gnyis ka 'grub
[\[254b.2\]]pas rnam pa thams cad du mtshan ma med pa de bsnyen par bya'o/_/de nas yang bcom ldan 'das kyis phyag na rdo rje gsang ba'i bdag po la 'di skad ces bka' stsal to/_/de la gsang ba'i bdag po mtshan ma med pa'i ting nge 'dzin sgrub par 'dod pa'i sngags kyi sgor byang chub sems dpa'i
[\[254b.3\]]spyad pa spyod pa'i byang chub sems dpa' rnams kyis 'di ltar bsam par bya'o zhes pa la sogs pa ni gong du yongs su dag pa dang yongs su ma dag pa'i lha rnam pa gnyis kyi ting nge 'dzin sgom pa'i thabs ni bzlas pa'i yan lag bzhi la sogs pa sngar bshad pa'i skabs su bstan zin to/_/de
[\[254b.4\]]yongs su dag pa'i lha'i rang bzhin gyi ting nge 'dzin bsgom pa'i rim pa bstan pas de 'dir ni mtshan ma med pa'i ting nge 'dzin de bsgoms na slar lus dang sems dang yid gsum la mtshan ma 'byung ba so sor bshig ste/_mtshan ma 'byung ba med par sun phyin par bya ba'i thabs bstan te de
[\[254b.5\]]la mtshan ma de gang las 'byung /_rang gi lus las sam sems las sam yid las sam zhes pa ni/_'di gang las mtshan ma 'byung zhes pa ni dang por dam bcas pa'o/_/lus las sam zhes pa ni sems dang yid gnyis ma gtogs par 'byung ba chen po'i rang bzhin gyi lus de
[\[254b.6\]]las sngon po dang ser po la sogs pa'i mtshan ma 'byung ngam zhes brtags pa'o/_/sems las ma yin zhes pa ni yid kyi rnam par shes pa de las mtshan ma 'byung ngam zhes brtags pa'o/_/yid las sam zhes pa ni sgo drug gi rnam par shes pa las mtshan ma de 'byung ngam zhes
[\[254b.7\]]brtags pa ste yid ces pa ni ji bzhin pa dang bcas pa'i bsam pa la bya ste/_gzugs la sogs pa ji bzhin par snang ba'i sgo drug gi rnam par shes pa nyid la bya'o/_/de la thog mar lus las mtshan mar mi 'byung bar brtag pa ni de la lus de ni las las skyes pa nas de ltar gsang
[\[255a\]]
[\[255a.1\]]ba'i bdag po lus las su dran pa yin te rang bzhin gyis stong par sgoms shig cas pa'i bar du ste/_mdor na las las skyes pa'i lus de ni rang bzhin gyis blun pa ste rtswa dang shing dang bong ba lta bu ste/_ji ltar rtswa dang shing dang bong ba de sngon po dang ser po la sogs
[\[255a.2\]]pa'i mtshan ma 'byung ba'i bya ba mi byed pa bzhin du lus de yang mtshan ma rnams 'byung ba'i bya ba mi byed do zhes pa'o/_/de nyid kyi dpe yang gsungs pa/_phyi rol gyi ji bzhin pa'i gzugs las skyes pa bzhin du brtag go zhes pa ste/_ji ltar gzugs mkhan gyis rdo dang sa la sogs pa
[\[255a.3\]]la lha dang mi'i ji bzhin pa'i gzugs byas pa de la skyes bu 'ga' zhig zhe sdang dang bcas pas mtshon dang me la sogs pas gtub pa dang bsreg pa la sogs pa byas kyang gzugs de la zhe sdang mi skye ste/_de bzhin du skyes bu 'ga' zhig gis byams pa'i sems dang bcas pas bza'
[\[255a.4\]]ba dang btung ba la sogs pa dang gos dang rgyan la sogs pa lha dang mi'i yo byad ji skad du smos pa rnams kyi mchod kyang gzugs de la drin du gzo ba dang /_byams pa'i sems mi skye ba de bzhin du bdag gi lus 'di yang rang bzhin gyis blun pa ste mtshan ma la sogs pa bskyed pa'i bya ba byed
[\[255a.5\]]pa ma yin no zhes lus de ltar bshig nas/_mtshan ma med pa'i ting nge 'dzin du 'jug par bya'o zhes dgongs pa'o/_/gzhan yang gsang ba'i bdag po sems ni ngo bo nyid med pa'o zhes pa nas rang bzhin gyis mtshan ma dang bral bar soms shig ces pa'i bar du sems las byung ba'i/_
[\[255a.6\]]mtshan ma mi 'byung bar bya ba'i bsgom pa'i thabs bstan pa ste/_sems de ni don dam par gzung ba dang 'dzin pa'i rang bzhin sngon po dang ser po la sogs pa'i mtshan ma thams cad dang bral ba dang rang bzhin gyis stong pa bas dus gsum pa yang 'das pa ste/_gang dus gsum med cing
[\[255a.7\]]rang bzhin gyis stong pa de ni de bzhin nyid kyi mtshan nyid rnam par mi rtog pas mtshan ma 'byung ba ma yin par rig par byas nas mtshan ma med pa'i ting nge 'dzin la gnas par bya'o zhes dgongs pa'o/_/gzhan yang gsang ba'i bdag po yid ni mtshan ma dang bcas pa'o zhes byis pa so so'i 'gro ba
[\[255b\]]
[\[255b.1\]]rnams rtog pa yang dag pa ma yin par kun du brtags pa'i tshig bla dwags par ni mi shes so zhes pa ni yid las mtshan ma mi 'byung ba'i rtog pa bstan pa ste/_mig la sogs pa'i sgo drug gi rnam par shes pa gzugs la sogs pa ji bzhin par snang bar 'byung ba ni byis pa rnams kyis
[\[255b.2\]]'khrul par rtogs pa ste/_byis pa de rnams kyis ni 'khrul pa yin par mi shes so zhes pa gang yang dag par ma yin pa de ni ma skyes pa'o zhes pa'i gong du sgo drug gi rnam par shes pa de yang dag par yod pa ma yin pas de yang don dam pa'i mtshan ma 'byung ba'i rgyu ma yin no zhes pa'o/_/de
[\[255b.3\]]ltar bsams na gsang ba'i bdag po sngags kyi sgor byang chub sems dpa'i spyad pa spyod pa'i byang chub sems dpa' mtshan ma med pa'i ting nge 'dzin thob bo zhes pa ni ji ltar yongs su ma dag pa'i lhar bdag gi lus bsgyur ba na/_lha de'i kha dog dang dbyibs ci 'dra bar bsgyur ba bzhin
[\[255b.4\]]du mtshan ma med pa'i lha'i rang bzhin du bsgyur ba yang mtshan ma med pa'i ting nge 'dzin du zhugs na yongs su dag pa'i lha'i rang bzhin du bsgyur ba ma yin te/_mtshan ma med pa'i ting nge 'dzin rab tu thob bo zhes pa ni yongs su dag pa'i lha'i rang bzhin du gnas par 'gyur ro zhes pa'o/_/nam
[\[255b.5\]]mtshan ma med pa'i ting nge 'dzin la gnas par gyur pa de ni gsang ba'i bdag po de la de bzhin gshegs pas gsungs pa'i sngags mngon du phyogs par gnas so zhes pa ni nam yongs su dag pa'i lha'i rang bzhin la gnas na de bzhin gshegs pas gsungs pa'i thabs kyis lha rnams
[\[255b.6\]]'grub par 'gyur ro zhes pa'o/_/de la gzhol ba zhes pa ni sngags pa de la lha de rnams gzhol lo zhes pa'o/_/gzhan yang gsang ba'i bdag po bzlas pa bshad do zhes pa la sogs pa ni bzlas pa'i de kho na nyid kyi le'u bshad pa ste/_bzlas pa de yang lha'i sbyor ba rnam pa gnyis la gnas
[\[255b.7\]]nas bzlas pa ni gong du yongs su dag pa dang ma dag pa'i lha'i rang bzhin bshad pa la gnas na ste/_de yang yongs su ma dag pa'i lha'i rang bzhin la gnas nas bzlas pa'i yan lag bzhir ldan pa ni sngar yang bshad zin te/_'dir bshad pa ni nang gi mtshan ma med pa'i bzlas pa 'dir bshad pa dang /_
[\[256a\]]
[\[256a.1\]]'jig rten dang 'jig rten las 'das pa'i bye brag tu dbye ba'i phyir ro/_/de la gcig gis gcig tu zhes pa ni yongs su dag pa'i lha'i sbyor ba gcig la gnas nas yid kyis bzlas pa gcig pu bya'o zhes pa'o/_/gcig pu yang na gcig gis so zhes pa ni yongs su ma dag
[\[256a.2\]]pa ni lha'i sbyor bas yid kyis bzlas pa bya'o zhes pa'o/_/rang thos rnam pa gnyis kyis bya'o zhes pa ni yongs su dag pa dang ma dag pa'i lha'i sbyor ba gnyis kas rang thos kyi bzlas pa bya'o zhes pa ste de bas na gsungs pa/_rtag tu sbyor mchog gnyis su bya'o/_/zhes pa ste yongs su dag pa
[\[256a.3\]]dang yongs su ma dag pa'i lha'i sbyor ba la rtag tu brtson par bya'o zhes pa'o/_/bzlas pa gzhan du mi bya'o/_/yan lag 'gal bar sngags mkhan gyis/_/zhes pa ni phyi nang gi yan lag bzhi bzlas pa dang /_nang gi don dam pa'i bzlas pa 'di gnyis las gzhan pa bzlas pa'i cho ga las
[\[256a.4\]]'gal ba dang yan lag ma tshang ba mi bya'o zhes pa'o/_/phyi dang nang gi sbyor bas su/_/yan lag bzhi ru ngas bshad pa/_/zhes pa nas/_rang thos bzlas pa dam pa'o/_/zhes pa'i bar du gong du don dam pa dang kun rdzob kyi rang bzhin rnam pa gnyis mdor glengs pa las kun rdzob kyi bzlas
[\[256a.5\]]pa phyi'i yan lag gsum dang /_/nang gi yan lag gcig dang bzhir ngas bshad pa de ni 'jig rten gyi bzlas pa ni yin te/_de yang dmigs pa dang bcas pa'i bzlas pa'i nang nas mchog go zhes pa'o/_/slar sdud pa yi shes gnas nyon/_/zhes pa ni snga ma bzhin no/_/lha la song ba'i
[\[256a.6\]]yid kyis so/_/zhes pa ni 'di la sems rtse gcig tu dmigs par bya'o zhes pa'o/_/'jig rten 'das pa'i yid kyis bya'o/_/zhes pa nas/_gzhan du bar ni bshad pa med/_/ces pa'i bar du don dam pa'i bzlas pa gong du bshad pa de zhib tu 'grel pa ste/_de la slar sdud pa'i rnam
[\[256a.7\]]pa spangs zhes pa ni 'jig rten las 'das pa'i bzlas pa de yongs su ma dag pa'i lha'i rang bzhin mi dmigs pas phyi rol gyi bzlas pa'i yan lag las nang gi yan lag tu bsdu ba med do zhes pa'o/_/lha dang gcig tu bya ba dang /_/zhes pa ni lha'i gzugs dang bdag gi gzugs gcig tu
[\[256b\]]
[\[256b.1\]]bya'o zhes pa'o/_/tha dad ma yin par ni gzung /_/zhes pa ni gzugs lha dang bdag gnyis gcig tu bya ba dang gzugs tha dad pa gnas gcig 'dug pa yang srid de de lta bu ma yin gyi/_/lha dang bdag gnyis tha mi dad par bya'o zhes pa'o/_/lha dang bdag nyid tha mi dad par yang gzugs kyi rang
[\[256b.2\]]bzhin du tha mi dad pa srid de/_de las gsal bar gsungs pa/_yid la rang bzhin 'byed med par/_/zhes pa ste gzugs la sogs pa gcig tu bya ba ni ma yin gyi/_yid nyid la stong pa nyid kyi mtshan ma nyid du dbyer med par zhes pa'o/_/gzhan du bar mi bya'o zhes pa ni 'jig rten las
[\[256b.3\]]'das pa'i bzlas pa de tshul 'di 'dra ba las gzhan du mi bya'o zhes pa ste/_mdor na bdag nyid kyi gzugs rang gi snying po gang yin pa'i sgra'i de kho na nyid la dmigs nas stong pa nyid du bshig ste/_bshig nas kyang ji ltar yang bdag gi gzugs stong pa'i rang bzhin du phyi nang gi
[\[256b.4\]]chos thams cad kyang stong pa'i rang bzhin du gcig tu chud par bya ste/_de ltar chos thams cad stong pa'i rang bzhin te/_dbyer med pa bdag dang lha'i rang bzhin kyang stong pa'i mtshan nyid du dbyer med par chud par byas la/_stong pa'i ting nge 'dzin rtse gcig pa la gnas nas yid la bzlas
[\[256b.5\]]par bya'o zhes pa'o/_/'bum phrag gsum du grangs bcad pa/_/sngags ni mang du nga yi ste/_/de ni sngags pa dag pa ste/_/sdig dang bral ba'i lus can la/_/bzlas pa'i grangs su bstan pa ste/_/gzhan du bshad pa ma yin no/_/zhes pa'i grangs sum 'bum sngon du bsnyen pa byas nas
[\[256b.6\]]sgrub po zhes ngas rnam pa mang du bshad pa de dag ni sdig dang bral ba yang tshe rabs snga mtshun chad du bsod nams dang ye shes kyi tshogs bsags pa'am/_tshe 'di la byang chub kyi sems sgom pa'i thabs sngar bshad pa'i rim bzhin du bsgoms nas mtshan ma 'byung ba la bya'o/_/da ni de
[\[256b.7\]]rnams kyi rabs bshad de/_yang bcom ldan 'das sngon byang chub sems dpa'i spyad pa spyod pa na bram ze la sogs pa'i mur 'dug pa rnams log pa la phyogs shing sems can rgyun du gsod pa la sogs pa'i sdig pa'i las spyod pa rnams sems can rgyun du gsod pa la grangs bsnyung
[\[257a\]]
[\[257a.1\]]ba'i phyir lha la gtor ma dbul ba'i tshe sems can gsod pa ma gtogs par dus gzhan du sems can mi gsod do zhes pa la sogs pa mur 'dug gi gzhung las dge ba'i phyogs su 'chad pa dang /_bram ze'i smrang las me bshad pa rnams dang /_bcom ldan 'das nyid
[\[257a.2\]]kyis bstan pa shes par bya ste/_de ci mngon zhe na/_'phags pa 'jam dpal gyi rgyud las ji skad du dge bar smras pa/_chung zad du zhing gi rnams yan chad kyang ngas bstan to zhes 'byung ba'i phyir ro/_/de bas na gsungs pa/_gzhan yang phyag na rdo rje dus gcig gi tshe nga mkhan por
[\[257a.3\]]gyur/_byang chub sems dpar gyur cing /_byang chub sems dpa'i spyad pa spyod pa tshangs pa'i 'jig rten la gnas te/_tshangs pas nga la dris pa la sogs pa ste/_de la kye tshangs pa chen po/_/me la rnam pa du mar shes par bya/_zhes pa ni bcom ldan 'das byang chub sems dpa'i
[\[257a.4\]]spyad pa spyod pa na tshangs pa'i 'jig rten na tshangs pa'i gzugs su gyur cing bzhugs te/_de na stong gsum gyi stong chen po 'jig rten gyi khams la dbang ba tshangs pa'i rgyal pos nga la 'di skad ces dris so zhes pa'o/_/de la ngas 'di skad ces smras so zhes pa ni tshangs pa de langs 'og nas
[\[257a.5\]]'byung ba'i tshig rnams smras so zhes pa'o/_/de la gang me de nga rgyal can de rang 'byung ba zhes pa ni bskal pa dang po'i tshe 'jig rten thams cad sus kyang ma byas par rang byung nas nam mkha' la 'gro zhing dga' ba'i zas za ste/_de'i tshe yang me tshangs pa'i 'jig rten du rang byung ste/_da ni rang ste
[\[257a.6\]]sus kyang ma byas pa'i nga rgyal yod pas nga rgyal can rang 'byung ba zhes pa ste me dang por de ltar bur 'byung zhes pa'o/_/de'i 'og tu tshangs pa'i bu kun du skyes par gyur pa ni ka ba ste 'jig rten me ni tshangs pa'i bu dang po'i'o zhes pa ni rang byung ba'i me de'i 'og tu pa ba ka zhes bya ba 'jig rten
[\[257a.7\]]pa btso zhing sreg par byed pa'i me tshangs pa las byung ste/_de yang tshangs pa'i bu de rnams kyi nang na dang po'i zhes pa'o/_/bra ma da na de yi bu/_/zhes pa ni bra ma da na zhes bya ba'i me de ni 'jig rten pa'i me pa ba ka zhes bya ba de'i bu'o/_/de yi yang ni b+ha ra ha/_/zhes bya ba ni b+ha mo da na zhes bya ba de'i bu
[\[257b\]]
[\[257b.1\]]pha ra de ba zhes bya ba'o zhes pa'o/_/de'i bu ni b+ha'i shwa na ra ha ba na dang /_ha b+h+ya pa ha'o zhes pa ni b+he shwa na ra na dang /_ha bya na zhes bya ba'i me de rnams ni b+ha ra da zhes bya ba de'i bu'o zhes pa'o/_/pa shwa ba sam+b+hi da ni/_a dur pa'i bu a ka ra'i rgya mtsho na gnas par grags zhes pa ni/_pa ra shwa sam+b+hi da
[\[257b.2\]]zhes bya ba'i me ni a dar pa zhes bya ba'i me'i bu ste/_de yang a ska ra zhes bya ba'i rgya mtsho na gnas par grags pa'o/_/rlung bya ba'i me yang ni mngal du 'jug pa la bshad pa'o zhes pa ni bram ze'i cho ga la mngal du 'jug par bya ba'i tshe sbyin sreg bya ba'i me ni rlung zhes bya ba'i zhes
[\[257b.3\]]pa'o/_/de nas bu bkru ba la zhes bya ba/_pa ba ma na yang ni de bzhin no/_/zhes pa ni mngal du zhugs nas sbrum par gyur pa na bu de'i phyir khrus bya ba'i tshe sbyin sreg bya ba'i me ni pa ba ma na zhes bya'o zhes pa'o/_/mtshams kyi mtha' mar bkra shis zhes bya ba ni bu byung ba'i tshe sbyin sreg bya ba'i me ni bkra shis bya ba zhes
[\[257b.4\]]pa'o/_/phrag la b+ho ni skyas pa'i las la'o zhes pa ni bu btsas zin pa'i 'og tu sbyin sreg bya ba'i me ni/_su g+ha b+hi zhes bya ba yi/_/zhes pa'o/_/ming la ni ba rti ba zhes pa ni bu'i ming dogs pa'i tshe sbyin sreg bya ba'i me ni ba rti ba zhes bya ba'o zhes pa'o/_/dkan 'bab pa la de bzhin gtsang ba'o zhes pa ni
[\[257b.5\]]bu dkan 'bab pa'i tshe sbyin sreg bya ba'i me ni gtsang ma'o zhes bya ba'o/_/shad+b+hi zhes phud bu la'o zhes pa ni phud bu 'jog pa'i tshe sbyin sreg bya ba'i me ni shad b+hi zhes bya ba'o/_/brtul zhugs sbyin la kun 'byung ba'o/_/zhes pa ni bu lo brgyad lon nas bag ma blangs kyi bar du brtul zhugs 'dzin du zhugs
[\[257b.6\]]pa'i tshe sbyin sreg bya ba'i me ni kun du 'byung ba zhes pa'o/_/phyugs sbyin pa nyi ma'o zhes bya ba ni bag ma len pa'i tshe sbyin sreg bya ba ni/_sbyin sreg bya ba'i me ni nyi ma zhes bya'o/_/bag ma len pa'i tshe sprod pa'o zhes pa ni bag ma len pa'i tshe bskor bar bya ba'i me ni sprod pa'i zhes bya ba'o zhes pa'o/_/khyim
[\[257b.7\]]pa kha bsro ba zhes pa ni khyim pa kha bsro ba'i tshe/_sbyin sreg bya ba'i me ni me zhes pa'o/_/me nyid kyang zhes pa ni ut+pal ni ka zhes pa ni a pa ni ka zhes bya ba'i cho ga la sbyin sreg bya ba'i me ni me nyid ces bya ba'o zhes pa'o/_/pa ba ka ni sna tshogs rnams me kun du bshad pa la'o zhes pa ni gza' skar
[\[258a\]]
[\[258a.1\]]la sogs pa'i lha sna tshogs pa la sbyin sreg bya ba'i me ni pa ba ka zhes bya ba zhes pa'o/_/tshangs pa'i me ni khyim bdag la'o zhes pa ni khyi ma bdag gi cho ga sbyin sreg bya ba'i tshe na tshangs pa'i me zhes bya ba'o/_/zhi ba'i me ni sbyin pa la'o zhes bya ba ni sbyin pa'i tshe sbyin sreg bya ba'i me zhes
[\[258a.2\]]ba'o/_/gnyis su dak+Shi na zhes bya ba ni lho phyogs la yang bya ste/_tshangs pa'i me dang zhi ba'i me gnyis ni lho phyogs logs su bzhag nas rtag tu gso ba'i me zhes pa'o/_/a ba ni ka zhes bya ba'i me phyugs bcings pa la yang de bzhin no zhes pa ni phyugs gsad de lha la yon 'bul ba'i sbyin
[\[258a.3\]]sreg bya ba'i me a ba ka ni ka zhes bya'o zhes pa'o/_/'gyod tshangs la yang dbyer bye ri/_/zhes smos pa la sogs par 'gyur te/_'gyod nas myos pa de las tshangs bar bya ba'i sbyin sreg bya ba'i me ni be+e tsi zhes bya ba'o/_/btsos pa sbyin pa la ni sa ha sa zhes pa ni zas btsos pa sbyin pa'i cho
[\[258a.4\]]ga sbyin sreg bya ba'i me ni sa ha sa zhes bya'o/_/ad+ya sa d+h+yan la ha b+hi ra zhes par bya zhes pa ni id di san+d+h+ya zhes bya ba'i cho ga ha bi zhes bya ba'i mer shes par bya'o/_/so b+ha saM s+t+ra la yang de bzhin no/_/zhes pa ni so saM sta zhes pa ni bya ba'i cho ga la bsreg pas min na ni de zhes bya ba'o zhes pa'o/_/
[\[258a.5\]]gang sbyin pa smr-i Da zhes bya ba'o zhes pa ni sbyin sreg gi sngon rol du rdzas las gang ba'i sbyin sreg gsum bya ba'i me smr-i sta zhes bya ba'o zhes pa'o/_/zhi ba la da ru na ni thar zhes pa ni zhi ba'i sbyin sreg da ru na zhes bya ba'i me mthar ro zhes pa'o/_/bas mtha'i me gshin rje zhes pa ni me shi ba'i tshe sbyin
[\[258a.6\]]sreg bya ba'i tshe me'i gshin rje zhes bya'o zhes pa'o/_/rgyas la stobs sbyin de bzhin no/_/zhes pa ni rgyas pa'i sbyin sreg gi me ni stobs sbyin pa'o zhes pa'o/_/mngon par spyad pa thams cad las khro bo'i me mngon du bsgrags pa zhes pa ni mngon par spyad pa'i sbyin sreg la ni khro bo'i
[\[258a.7\]]me'o zhes pa'o/_/me ni 'dod skyes zhes bya ba la dbang gi don de la de bshad do zhes bya ba ni dbang du bya ba'i sbyin sreg la 'dod skyes zhes pa ni me de bshad do zhes pa'o/_/nags bsregs pa'i me ni pho nya'i me zhes pa ni/_gang nags sreg par byed pa'i me ni pho nya zhes bya'o zhes pa'o/_/_
[\[258b\]]
[\[258b.1\]]khong pa'i me ni dza ti ta ra zhes pa ni khong nad pa kha zas la sogs pa 'ju bar byed pa'i me ni dza tir zhes bya'o/_/sha za ni b+hak+Sha yin zhes pa ni sha za'i me ni b+hak+Sha zhes bya'o zhes pa'o/_/rgya mtsho na ni b+ha da ba yi kha/_/zhes pa ni b+ha Da pa zhes bya ba'i me ni rgya mtsho na gnas pa'i zhes pa'o/_/'jig tshe
[\[258b.2\]]'byung ba'i zhes bya ba ni/_dus mtha'i me zhes bsgrags pa'o/_/zhes pa ni bskal pa la sogs pas 'jig rten 'jig pa'i tshe me ni 'byung ba zhes bya ste de yang dus mtha'i me zhes bsgrags pa'o/_/'di rnams mdo ru smras pa ni/_dpa' bo khyod la me rnams te/_/sgra dang thos pa kun spyod
[\[258b.3\]]pas/_/smras pa tshangs pa'i bu rnams te/_/bzhi bcu rtsa bzhi 'di rnams ni/_/nga yis de tshe bsgrags pa yin/_/zhes pa ni 'di rnams mdor ngas khyod la smras te/_nga 'ba' zhig gis bshad pa ma yin gyi smrang thos pas spyad pa rnams kyis kyang tshangs pa'i bu me 'di rnams bshad de
[\[258b.4\]]tshangs pa nga la dris pa de'i tshe ngas me 'di rnams bstan to zhes pa'o/_/de la gang me ni nga rgyal can rang byung zhes pa nas par sha sam+b+hi do ni a thar pa ni'i bu ste/_puska ri'i rgya mtsho na bar grags pa zhes pa ni bar du me 'di rnams skyes pa'i rabs bstan pa'o/_/rlung zhes bya ba'i me yang ni/_/_
[\[258b.5\]]mngal du 'jug pa bshad pa'o/_/zhes pa nas/_'dod skyes zhes pa'i me yang ni/_/dbang gi don la de bshad do/_/zhes pa'i bar du las rnams la me'i rgyus bstan pa'o/_/nags sreg pa ni pho nya'i me/_/zhes pa nas/_'jig tshe kun 'byung zhes pa/_dus mtha'i me zhes kun du bsgrags/_/
[\[258b.6\]]zhes pa'i bar du me rnams kyi ngang tshul las rgyus bstan pa ste de rnams bram ze la sogs pa 'jig rten pa'i gzhung las grags shing 'jig rten pa'i las byed pa'o/_/de la gsang ba'i bdag po me rnams kyi rang bzhin mi shes par gang sbyin sreg byed pa ni gang sbyin sreg byas pa yang ma yin no zhes
[\[258b.7\]]pa ni me rnams kyi rgyus mi shes na cho ga dang 'gal bas sbyin sreg byas par mi chud do zhes pa'o/_/'dus byas pa yang ma yin no/_/zhes pa ni sbyin sreg gi cho ga 'jag ma bting ba la sogs pa'i 'dus byas pa rnams kyang byas par mi chud do zhes pa'o/_/las kyi 'bras bur yang mi 'gyur/_/
[\[259a\]]
[\[259a.1\]]zhes pa ni gang gi phyir sbyin sreg brtsams pa'i las de'i 'bras bur mi 'gyur ro zhes pa'o/_/rang byang chub tu mngon par sangs rgyas nas ni me rnam pa bcu gnyis smras so zhes pa ni bcom ldan 'das byang chub sems dpa'i spyad pa spyod pa na bram ze'i smrang las byung ba'i me gong du
[\[259a.2\]]smos pa rnams bstan/_mngon par sangs rgyas ni 'jig rten las 'das pa'i sbyin sreg la sogs pa bya ba'i phyir me rnam pa bcu gnyis po 'di smras so zhes pa'o/_/de yang gang zhe na zhes pa las ye shes rdzogs pa'i shes bya'i zhes pa'i bar du rgyas pa'i sbyin sreg gi me'i mtshan nyid gsungs pa
[\[259a.3\]]ste/_ye shes kyi me zhes pa ni ye shes kyi sems can yin pa'i phyir ro/_/'dzin zhes pa ni bya ba gnyis po de zhes bya ba nas/_bgrang phreng dang ni spyi blugs 'chang /_/zhes pa'i bar du zhi ba'i sbyin sreg gi me'i mtshan nyid gsungs pa'o/_/gsum po de ni rlung zhes bya/_/kha dog gnag la snum
[\[259a.4\]]med pa'o/_/zhes pa ni rlung zhes pa'i me de dang po zhugs ma thag tu me spar ba'i tshe gnyer ba'o/_/bzhi po dmar po zhes bya ste nang phan tshun 'od dang 'dra zhes pa ni dbang gi sbyin sreg gi me'o/_/lnga po mi ta zhes pa kham pa la bya ste/_skra can de bzhin te/_mgrin pa ring la mdangs po che/_/kun du rjes
[\[259a.5\]]su brtse ba yin/_/zhes pa ni gang ba'i sbyin sreg bya ba'i me'o/_/drug po khro can zhes su bya/_/zhes pa nas/_mche ba bzhi ldan mthu tshe ba'o/_/zhes pa'i bar du mngon par spyad pa'i sbyin sreg gi me'i mtshan nyid du gsungs pa'o/_/bdun po lta ba zhes bya ba ste/_sdug pa'i kha dog kun dang ldan pa
[\[259a.6\]]zhes bya ba nas/_bcu gnyis smras byed pa zhes bya ba sems can kun gyi smras byed pa'o zhes pa'i bar du me lhag ma lnga po rnams kyi mtshan nyid nyi tshe smos pa'o/_/de ltar na gsang ba'i bdag po me'i gzugs su byin gyis brlabs te zhes pa la sogs pa ni me rnams bshad pa'i zhar la sbyin sreg bshad pa
[\[259a.7\]]ni me'i gzugs su bdag byin gyis brlabs la zhes pa ni zhi ba dang rgyas pa gang yang rung ba'i me las byed pa de'i phyir kha dog gnyis kar bsgyur ro zhes pa ste/_de bas na gsungs pa bdag dang rdzas kyang me'i rang bzhin du sbyar ro zhes pa'o/_/'di ni phyi rol sbyin sreg go/_/zhes pa ni de ltar bdag dang
[\[259b\]]
[\[259b.1\]]me dang rdzas gsum char du ldan pa de ni phyi rol gyi sbyin sreg go zhes pa'o/_/nang gi sbyin sreg kyang gsang ba'i bdag po rang bzhin gcig pa zhes pa ni stong pa nyid kyi rang bzhin gcig pu'o zhes pa ste gnas rnam gcig tu bsdu zhe na/_gsungs pa rnam pa gsum du ldan pa gnas gsum gcig tu bya
[\[259b.2\]]ba'i sbyor ba ni nang gi sbyin sreg go zhes pa ste/_bdag dang me dang rdzas gsum gcig tu ldan pa'i gnas gsum po de stong pa nyid kyi rang bzhin gcig tu bya'o zhes pa ste/_de yang 'og nas 'grel to/_/byams pa chen po dang snying rje chen po dang ldan pa de ni gsang ba'i bdag po zhi ba'o zhes pa ni zhi
[\[259b.3\]]ba'i sbyin sreg bya ba la byams pa dang snying rje lhag par bskyed do zhes pa'o/_/dga' ba dang lhan cig tu ldan zhes pa rgyas pa'o zhes pa ni rgyas pa'i sbyin sreg la dga' ba lhag par bskyed do zhes pa'o/_/khros pa'i dbang du byas te zhes pa nas khro ba thul bas bya'o zhes pa'i bar du mngon par spyod pa'i sbyin
[\[259b.4\]]sreg gsungs pa ste/_khros par bya ba yang ldang bar bya ba dang bcas pa ma yin te/_de bas na gsungs pa khros pa thul bas bya'o zhes pa'o/_/rlung gi me ni zhabs su gzhag par bya'o zhes pa ni dang por zhugs thab tu me spar ba'i tshe rlung gi me gnyer nas rlung g.yab kyis me sbar bar bya'o zhes pa'o/_/
[\[259b.5\]]de ltar na gsang ba'i bdag po ji ltar yongs su bsgrags pa'i gnas de dang de dag tu gang rigs pa dang ji ltar rigs par sbyin rigs par sbyin sreg bya'o zhes pa ni zhi ba dang rgyas pa la sogs pa'i gnas ji skad du gsungs pa de dag gar rigs par zhi ba la sogs pa'i sbyin sreg rnams bya'o zhes pa'o/_/de
[\[259b.6\]]nas yang bcom ldan 'das la phyag na rdo rje byang chub sems dpas 'di skad ces gsol to zhes pa nas/_ji ltar bsams pa bka' stsal du gsol zhes pa'i bar du gong du sbyin sreg mdor smras pa de zhugs thab ji ltar bya ba dang /_me bsang ba'i phyir chus gtor ba ji ltar gtor ba dang zhugs
[\[259b.7\]]thab kyi mtha' 'jag ma ji ltar gding ba dang zhugs thab tu me ji ltar gzhug pa zhus pa'o/_/de la gsang ba'i bdag po zhugs thab ni/_/kun du khru gang tsam la ni/_/kha khyer sor bzhi tsam pa ste/_/rdo rje'i mtshan gyis gdab pa'o/_/zhes pa ni/_ji ltar zhugs thab bsam par bgyi/_/
[\[260a\]]
[\[260a.1\]]zhes zhus pa'i lan te zhugs thab kho ra khor yug tu khru gang tsam la kha khyer yang chu zheng du bcas par sor bzhi par bya ste/_zhabs su rdo rje'i mtshan mas btab par bya'o zhes pa'o/_/'jag ma rlon pa gding bya ba/_/zhugs tha ba dag kyang bskor ba ste/_/rtse mo rtsa bas non par bya/_/
[\[260a.2\]]rtsa ba rtse mo dkri bar bya/_/zhes pa ni/_'jag ma ji ltar gding bar bgyi/_/zhes zhus pa'i lan te/_gtor ma 'di ru g.yas phyogs nas/_/'jag ma bskor ba bzhin du bshad/_/ces pa ni/_ji ltar me las gtor bar bgyi/_/zhes pa'i lan te me bsang ba'i phyir chus gtor ba yang
[\[260a.3\]]'jag ma bskor ba'i thabs su g.yas phyogs nas bskor zhing gdab bo zhes pa'o/_/dri dang me tog bdug pa dag_/smr-i Da'i me la rab tu sbyin/_/zhes pa nas/_mkhas pas de la sbyin par bya/_/zhes pa'i bar du ji ltar bsams pa bka' stsal du gsol zhes zhus pa'i lan te zhugs thab der
[\[260a.4\]]thog mar me tog cig bzhag ste/_smr-i Da'i me gnyer ba la dri dang me tog la sogs pas mchod de/_de nas yang chus gtor la gang ba'i sbyin sreg lan gsum me de nyid kyi sngags kyis btab ste sbyin no zhes pa'o/_/de nas zhi ba'i sbyin sreg gam rgyas pa'i yang ni rnam par bya'o/_/
[\[260a.5\]]'di ni 'jig rten sbyin sreg ste phyi rol du bshad pa'o zhes pa ni ji skad du smos pa'i rim bzhin du zhugs thab kyi cho ga bya ba dang /_smr-i Da'i me la gang ba'i sbyin sreg byin te me de rang gi gnas su bzhag la de las zhi ba'am rgyas pa'i me gang yang rung ba gnyer te/_zhi ba la sogs pa'i
[\[260a.6\]]sbyin sreg gam ci 'dod pa bya ste/_de ni zhugs thab dang me la sogs pa phyi rol gyi dngos po rnams la dmigs pas 'jig rten pa'i sbyin sreg ces gsungs pa'o/_/nang gi sbyin sreg ni zhes pa nas/_de'i nang gi sbyin sreg ces dpa' bo la bshad pa'o zhes pa'i bar du nang gi sbyin
[\[260a.7\]]sreg bshad pa ste/_de yang bdag nyid kyi lnga phung stong pa nyid du bshig ste/_phyi rol gyi zhugs thabs la sogs pa yul gyi gzugs rnams stong par bshad de/_de bzhin sgo drug gi sa rnam par shes pa 'phro ba rnams kyang so sor bshig nas/_mi 'phro bar bkag nas de ltar 'jig
[\[260b\]]
[\[260b.1\]]cing 'gog par byed pa'i byang chub kyi sems de yang mi 'phro ba'i shes rab kyis bkag pa rnam par mi rtog pa'i ting nge 'dzin la gnas par bya ba ni nang gi sbyin sreg ste/_de bas na gsungs pa/_mi 'phro ba'i shes rab kyi rlung gis me gogs la yid me la bsregs shing bshigs te/_
[\[260b.2\]]rlung gis me gogs la zhes pa ni srog dang rtsol bas rab tu bsdams pa la zhes pa'o/_/yid me la sregs shig ces pa ni sems mi g.yo bar sreg go zhes pa'o/_/de nas bcom ldan 'das kyis 'khor 'dus pa thams cad la bka' stsal ba/_bdag yod par spyad pas khyed kyis chos
[\[260b.3\]]kyi gzhung 'di la spyad par bya'o zhes pa ni chos kyi gzhung 'di ni snod du ma gyur pa'i sems can rnams las gya tshom du mi sbyin par bya ste/_de bas na gsungs pa dbang po yongs su ma rtogs par su la yang mi sbyin par nga'i bu rnams ma brtags pa la zhes pa ste/_nga'i bu rnams kyi mtshan nyid 'og nas ji
[\[260b.4\]]skad du smos pa rnams la ni dbang po brtag mi dgos par sbyin gyis/_de las gzhan pa rnams la chos kyi gzhung zab mo 'di shes rab dang ldan nam mi ldan pa dang /_dbang po rnams 'dod chags la sogs pa'i yul rnams la 'phro ba yin nam ma yin brtags te shes par byas nas de la sogs pa'i
[\[260b.5\]]skyon rnams med cing snod du gyur na gdod byin cig ces pa ste/_blo chung zhing ma dad pa la zab cing rgya che ba'i chos bshad na byang chub sems dpa'i 'khrul pa'o zhes 'byung ba'i phyir ro/_/de nas de'i tshe kun gyis mchod de de bzhin gshegs pa la phyag byas nas zhes pa nas/_chos kyi mig 'di
[\[260b.6\]]'jig rten na yun ring kun du gnas pa'i phyir ro zhes pa'i bar du phyag na rdo rje la sogs pa'i 'khor de rnams kyis rnam par snang mdzad mngon par byang chub pa rnam par sprul pa'i byin gyi rlabs kyis chos kyi gzhung 'di 'jig rten gsum na mi nyams shing yun ring du gnas pa'i phyir/_bcom ldan 'das la byin gyis
[\[260b.7\]]brlab pa'i sngags kyis brlab par gsol ba ste/_sngags kyis 'di byin gyis brlabs na chos kyi gzhung 'di bsrung bar 'gyur ba'i phyir ro/_/rnam par snang mdzad mngon par byang chub pa rnam par sprul pa'i byin gyi rlabs kyis rgyud chen po slob dpon sangs rgyas gsang bas phyin ci ma log par bshad pa rdzogs so//_//
[\[261a\]]
[\[261a.1\]{D2663a}]@#/_/rgya gar skad du/_bai ro tsa nA b+hi saM bo d+hi tan+t+ra sad br-it+ti nA ma/_bod skad du/_rnam par snang mdzad mngon par rdzogs pa byang chub pa'i rgyud kyi tshig 'grel zhes bya ba/_bcom ldan 'das kyis thog ma thams cad mkhyen pa'i ye shes brnyes nas/_thams cad mkhyen pa'i ye shes des
[\[261a.2\]]'dul ba'i 'gro ba rnam pa gnyis su gzigs te/_dmigs pa dang bcas pa la mos pa gtso bor gyur pa dang /_zab cing rgya che ba la mos pa gtso bor gyur pa'o/_/'dul ba'i 'gro ba de rnams la yang spyod pa rnam pa gnyis te/_pha rol tu phyin pa'i sgo nas 'jug cing spyod pa dang /_sngags kyi sgo
[\[261a.3\]]nas 'jug cing spyod pa'o/_/de la pha rol tu phyin pa'i sgo nas 'jug cing spyod pa la yang rnam pa gnyis te/_dmigs pa dang bcas pa la mos pa gtso bor gyur pa dang /_zab cing rgya che ba la mos pa gtso bor gyur pa ste/_de la pha rol tu phyin pa'i sgo nas 'jug cing spyod pa'i gdul ba'i 'gro ba
[\[261a.4\]]dmigs pa dang bcas pa la mos pa gtso bor gyur pa rnams kyi don du 'dul ba dang /_mdo sde dang /_mngon pa'i chos rnams dang /_de bzhin du gzhan yang theg pa chen po'i mdo sde khyim bdag dpa' bo la sogs pa bstan to/_/de bzhin du zab cing rgya che la mos pa'i 'dul ba'i 'gro ba rnams kyi
[\[261a.5\]]don du zab cing rgya che ba'i mdo sde sdong po bkod pa dang /_sa bcu dang ting nge 'dzin gyi rgyal po la sogs pa rnams bstan to/_/de bzhin du sngags kyi sgo nas 'jug cing spyod pa'i gdul ba'i 'gro ba rnams la yang rnam pa gnyis te/_dmigs pa bcas pa la mos pa gtso bor gyur pa dang /_zab
[\[261a.6\]]cing rgya che ba la mos pa gtso bor gyur pa ste/_de la dmigs pa dang bcas pa la mos pa gtso bor gyur pa rnams kyi don du/_'phags pa legs par grub pa'i rgyud dang /_rig 'dzin gyi sde snod la sogs pa bya ba'i rgyud rnams bstan to/_/de bzhin du zab cing rgya che bas 'dul ba'i 'gro ba rnams
[\[261a.7\]]kyi don du 'phags pa de kho na nyid bsdus pa'i rgyud la sogs pa bstan te/_dmigs pa dang bcas pa la gtso bor gyur pa zhes pa yang zab cing rgya che ba la ma mos shing mi spyod pa ma yin mod kyi/_dmigs pa dang bcas pa la spyod par mos pa'i shas che ba la bya'o/_/zab cing rgya che ba la mos pa
[\[261b\]]
[\[261b.1\]]gtso bor gyur pa rnams la yang dmigs pa dang bcas pa'i spyod pa ma yin mod kyi/_zab cing rgya che ba la spyod pa'i shas che ba ste/_de lta bu yin par ni gsal por 'phags pa de nyid bsdus pa la sogs pa nang gi rnal 'byor gtso bor gyur pa ma yin mod kyi/_phyi'i spyod pa rnams kyang med pa
[\[261b.2\]]ma yin no/_/de bzhin du bya ba'i rgyud rnams kyang phyi'i spyod pa gtso bor gyur pa yin mod kyi/_nang gi spyod pa yang med pa ma yin te/_rig 'dzin gyi sde snod la sogs par rnam par thar pa'i sgo rnam pa gsum la gzhol ba la sogs pa gsungs pa dang /_de bzhin du pha rol tu phyin pa'i sgo nas
[\[261b.3\]]'jug cing spyod pa rnams la yang ji ltar rigs par sbyar bar shes par bya'o/_/de bzhin du rnam par snang mdzad mngon par rdzogs par byang chub pa rnam par sprul pa byin gyis rlob pa'i rgyud 'di yang thabs dang shes rab gtso bor gyur pa rnal 'byor gyi rgyud yin mod kyi/_bya ba la mos pa'i
[\[261b.4\]]gdul bya'i 'gro ba rnams gzung ba'i phyir bya ba'i rgyud kyi rjes su mthun pa'i spyod pa dag kyang bstan pas bya ba'i rgyud dam/_gnyis ka'i rgyud lta bur so sor brtags shing grags so/_/de la bcom ldan 'das kyi rgyud 'di yang gdul ba'i 'gro ba rab dang 'bring dang tha ma ste rnam pa gsum gyi
[\[261b.5\]]don du bstan te/_mgo smos pas go ba dang /_don rnam par phye bas go ba dang /_tshig lhur len pa'i gdul ba'i 'gro ba rnams so/_/de la mgo smos pas go ba ni shes rab mchog tu rno zhing thos pa mang ba dang ldan pas rgyud 'di'i mtshan don dang rjes su mthun pa rnam par snang mdzad mngon par
[\[261b.6\]]rdzogs par byang chub pa rnam par sprul pa byin gyis rlob pa zhes bya ba'i mtshan tsam thos pas rgyud 'di'i don thams cad go bar 'gyur te/_rnam par snang mdzad ces bya ba'i tshig gis bcom ldan 'das rnam par snang mdzad longs spyod rdzogs pa'i sku bsod nams dang ye shes kyi tshogs
[\[261b.7\]]yongs su rdzogs pa thams cad mkhyen pa'i rang bzhin du shes so/_/mngon par rdzogs par byang chub pa zhes pa la mngon par byang chub pa ni rang gi sems yang dag pa ji lta ba bzhin du shes pa ste/_de yang chos thams cad stong pa nyid nam mkha' lta bu'i mtshan nyid du thugs su chud
[\[262a\]]
[\[262a.1\]]pa'o/_/rnam par sprul pa zhes bya ba'i tshig gis kyang de ltar mngon par rdzogs par byang chub pa nyid kyi tshe na/_sngon gyi smon lam gyi shugs kyis chos nyid kyis thob pa lhun gyis grub pa nyid du sku mi zad pa'i rgyan gyis sus kyang zil gyis mi non pa nyid du khams gsum thams
[\[262a.2\]]cad du khyab pa longs spyod rdzogs pa dang sprul pa'i sku la sogs pas ji ltar snod du gyur pa'i sems can gang gis 'dul ba'i skus don mdzad pa ste/_sangs rgyas kyi skus 'dul ba'i sems can rnams la sangs rgyas kyi skur ston pa nas nyan thos dang rang sangs rgyas dang brgya byin dang tshangs pa la
[\[262a.3\]]sogs pa'i gzugs kyis 'dul ba'i sems can rnams la de rnams kyi tshul bstan cing don mdzad pa dang /_de bzhin du gsung mi zad pa'i rgyan gyis kyang khams gsum thams cad du sangs rgyas kyi gsung dam pas khyab par chos ston pa dang /_de bzhin du thugs mi zad pa'i rgyan gyis
[\[262a.4\]]kyang rnam pa dang bcas pa'i yid las byung ba'i dbang chen dang chu'i dkyil 'khor la sogs pa'i rnam par bstan par go ba'o/_/de bzhin du byin gyis rlob pa zhes bya ba'i tshig gis kyang de ltar rnam par sprul pa sku gsung thugs mi zad pa'i rgyan gyis khams gsum thams cad du khyab par
[\[262a.5\]]bstan pa de ni kun du bzang po la sogs pa'i byang chub sems dpa'i yongs su dag pa rnams kyi spyod yul du gyur gyi/_gdul ba'i 'gro ba 'og ma rnams kyi spyod yul du ma gyur pas/_sku la sogs pa mi zad pa'i rgyan de nyid gdul ba'i 'gro ba de rnams kyi don du rgyud 'dir dkyil 'khor
[\[262a.6\]]dang sngags dang phyag rgya'i sgo nas lus ngag yid kyi mtshan mar gyur pa bstan pa ste/_byin gyis rlob pa zhes pa ni dkyil 'khor dang sngags dang phyag rgya'i sgo nas lus ngag yid gsum gyi cha lugs dang rang bzhin du lhag par gzhag ces pa'i don to/_/de ltar rnam par snang mdzad mngon par
[\[262a.7\]]rdzogs par byang chub pa rnam par sprul pa byin gyis rlob pa zhes pa don dang rjes su mthun pa'i mtshan tsam gyis mgo smos pas go ba'i gdul bya rnams kyis don 'di lta bur go ste/_de dag gi don du rgyud 'di'i mtshan tsam smos par shes par bya'o/_/de ltar shes pa 'ba' zhig ma yin gyi/_
[\[262b\]]
[\[262b.1\]]gzhan yang rgyud 'di'i 'brel pa dang /brjod par bya ba bstan pa dang dgos pa yang bstan par shes par bya ste/_rgyud 'di ni bcom ldan 'das rnam par snang mdzad kyi rang bzhin gyi dkyil 'khor sku mi zad pa la sogs pa'i rgyud dang 'brel par blta ste/_rang bzhin gyi dkyil 'khor 'di ni rgyud
[\[262b.2\]]'di'i rgyu yin la rgyud 'di ni de'i 'bras bur shes par bya ste de ni 'brel pa'o/_/de bzhin du rgyud 'dir dkyil 'khor dang sngags dang phyag rgya'i sgo nas lus dang ngag dang yid ji lta ba bzhin du bstan pas rang bzhin gyi dkyil 'khor gyi tshul ji lta bu yin pa rgyud 'dis mtshon par shes par bya ste/_de bas na
[\[262b.3\]]rgyud 'di ni rjod par byed pa dang /_bcom ldan 'das kyi rang bzhin gyi dkyil 'khor ni brjod par bya ba'o/_/de la dgos pa ni rgyud 'dir ji skad du bshad pa'i rim gyis sgrub pa'i spyod pas rang gi lhag pa'i lha mnyes par byas nas lha dang mi'i longs spyod dang /_ral gri dang rig 'dzin la sogs pa mngon
[\[262b.4\]]par mtho ba'i mtshan nyid thob pa ni dngos dang brgyud nas bcom ldan 'das rnam par snang mdzad kyi mkhyen rab dam pas bla na med pa'i thams cad mkhyen par gyur pa ni dgos pa de'i yang dgos par shes par bya'o/_/don rnam par phye bas go ba'i gdul ba rnams kyis ni/_don de dang rjes su mthun pa'i
[\[262b.5\]]mtshan tsam smos pas rgyud kyi don shes par mi nus te/_de bas na de dag gi don du rgyud kyi don rnams rnam par phye ste bshad pa ni rnam par snang mdzad kyi rgyud dang /_rang bzhin dang 'bras bu dang de'i mngon par byang chub pa'i rgyu dang rang bzhin dang 'bras bu la sogs pa bshad pa ste/_de la rnam par snang mdzad kyi
[\[262b.6\]]rgyu bshad pa ni/_'jig rten pa'i sems kyi rim pa brgyad la sogs pa dang /_mos pas spyod pa la sogs pa 'jig rten las 'das pa'i sa'i rim pas kun du sangs rgyas pa'i sa'i bar du ni rnam par snang mdzad kyi rgyu bshad pa'o/_/rang bzhin bshad pa yang bcom ldan 'das rnam par snang mdzad kyi sku rnam pa
[\[262b.7\]]bzhi'i mtshan nyid ni/_bcom ldan 'das rnam par snang mdzad kyi rang bzhin bshad pa ste/_gang gi phyir rgyud 'dir sprul pa'i sku rnam pa gnyis su brtags nas sku bzhir bshad pa yin no/_/lus dang ngag dang yid mi zad pa'i rgyan rnam par sprul pas khams gsum thams cad khyab pa/_sems can dang sems
[\[263a\]]
[\[263a.1\]]can ma yin pa'i lus la sogs par snod du gyur pa ji ltar snang ba de ni de'i 'bras bu bshad pa'o/_/mngon par byang chub pa'i rgyu yang rgyu ni byang chub kyi sems so/_/rtsa ba ni snying rje chen po'o/_/mthar thug pa ni thabs so zhes pa la sogs pa'o/_/rang bzhin yang de la byang chub gang zhe na/_gang
[\[263a.2\]]rang gi sems yang dag pa ji lta ba bzhin du yongs su shes pa ste zhes pa la sogs pa ji skad du gsungs pa'o/_/de bzhin du de'i rnam par sprul pa dang /_byin gyis rlob pa dag kyang bshad par bya ste zhib tu ni bsdus pa'i don nyid du bshad pas 'dir ma smos so/_/tshig lhur len pa'i gdul ba'i 'gro
[\[263a.3\]]ba rnams kyis de ltar rgyu dang rang bzhin dang 'bras bu la sogs pa rnam par phye ste/_bshad kyang tshig dang don rnams zhib tu mi go ste/_de bas na de dag gi don du tshig re re nas spros shing rgyas par bshad pa'i phyir/_bcom ldan 'das de bzhin gshegs pa byin gyis rlob pa zhes pa la sogs pa rgyud
[\[263a.4\]]'di'i thog ma nas mjug gi bar du spros te bshad pa yin no/_/de la bcom ldan 'das de bzhin gshegs pa byin gyis rlob pa rdo rje chen po rgya che ba la sogs pa rgyud 'di thams cad kyis bcom ldan 'das rnam par snang mdzad kyi phun sum tshogs pa rnam pa bcu gcig bstan pa 'di lta ste/_spong ba phun
[\[263a.5\]]sum tshogs pa dang /_gnas phun sum tshogs pa dang /_'khor phun sum tshogs pa dang /_ston pa phun sum tshogs pa dang /_mthu phun sum tshogs pa dang /_gzhan kyi don gyi thabs phun sum tshogs pa dang /_bcom ldan 'das rnam par snang mdzad kyi rgyu phun sum tshogs pa dang /_rang bzhin phun sum tshogs
[\[263a.6\]]pa dang /_byang chub kyi rgyu phun sum tshogs pa dang /_rang bzhin phun sum tshogs pa dang /_byang chub kyi rnam par sprul pa byin gyis rlob pa phun sum tshogs pa'o/_/de la bcom ldan 'das zhes pa'i tshig gis spong ba phun sum tshogs pa ste/_nyon mongs pa dang shes bya'i sgrib pa thams cad spangs pa'i mtshan nyid do/_/
[\[263a.7\]]gnas phun sum tshogs pa ni yon tan rnam pa brgyad dang ldan pa ste/_de la 'dir gnas phun sum tshogs pa brgyad ni 'di lta ste/_de bzhin gshegs pa thams cad lhag par gnas pa phun sum tshogs pa dang /_sra zhing rgya che ba phun sum tshogs pa dang /_byang chub chen po thugs su chud pa'i gnas phun sum tshogs
[\[263b\]]
[\[263b.1\]]pa dang /_rdo rje 'dzin pa'i byang chub sems dpa' chen po rnams mngon par 'du ba phun sum tshogs pa dang /_snga khang gi rtse mo rgya che ba phun sum tshogs pa dang /_kha dog phun sum tshogs pa dang /_dbyibs phun sum tshogs pa dang /_gdan phun sum tshogs pa rnams so/_/de la de bzhin gshegs pa
[\[263b.2\]]byin gyis rlob pa zhes pa'i tshig gis de bzhin gshegs pa thams cad lhag par gnas pa phun sum tshogs pa bstan to/_/rdo rje chen po rgya che ba/_/zhes pa'i tshig gis sra zhing rgya che ba phun sum tshogs pa'o/_/chos kyi dbyings kyi pho brang zhes pas ni byang chub chen po thugs su chud pa'i gnas phun
[\[263b.3\]]sum tshogs pa'o/_/rdo rje 'dzin thams cad 'du ba/_/zhes pas ni rdo rje 'dzin pa'i byang chub sems dpa' rnams mngon par 'du ba phun sum tshogs pa'o/_/de bzhin gshegs pa'i mos pas rnam par rol pa mtha' dang dbus med cing rtse mo mtho ba zhes pas ni snga khang gi rtse mo rgya che ba phun sum tshogs
[\[263b.4\]]pa'o/_/rin po che'i rgyal pos shin tu legs par brgyan pa 'byung ba zhes pas ni kha dog phun sum tshogs pa'o/_/khang bzangs chen po rin po che'i rgyal po'i zhes pas ni dbyibs phun sum tshogs pa'o/_/byang chub sems dpa'i lus kyi seng ge'i khri la bzhugs zhes pas ni gdan phun sum tshogs pa ste/_
[\[263b.5\]]de dag ni phun sum tshogs pa rnam pa brgyad dang ldan pa ste gnyis pa'o/_/'khor phun sum tshogs pa ni rdo rje 'dzin nam mkha' dri ma med pa zhes pa nas kun du bzang po dang /_byams pa dang /_'jam dpal dang sgrib pa thams cad rnam par sel ba zhes pa la sogs pas rig par bya ste de dag gis
[\[263b.6\]]bskor zhing mdun du byas pa'o/_/ston pa phun sum tshogs pa ni lung dang rtogs pa'i chos ston pa ste/_de yang de bzhin gshegs pa'i nyi ma dus gsum las 'das par byin gyis brlabs nas/_sku dang gsung dang thugs mnyam pa nyid kyi gzhi zhes bya ba'i chos kyi sgo'i chos ston to zhes pa'i
[\[263b.7\]]tshig gis so/_/mthu phun sum tshogs pa ni 'jig rten dang 'jig rten las 'das pa'i rnal 'byor pa'i gtso bo rnams kyis ma thob pa'i rnal 'byor gyi sprul pa thob pa ste skabs der/_de nas byang chub sems dpa' kun du bzang po la sogs pa de dag dang /gsang ba pa'i bdag po la sogs
[\[264a\]]
[\[264a.1\]]pa rdo rje 'dzin pa de dag bcom ldan 'das rnam par snang mdzad kyi byin gyi rlabs kyis sku mnyam pa nyid bkod pa mi zad pa'i mdzod rnam par bsgyings pa la zhugs so/_/de bzhin du gsung dang thugs mnyam pa nyid bkod pa mi zad pa'i mdzod rnam par bsgyings pa la zhugs te zhes
[\[264a.2\]]bya ba gsungs so/_/gzhan gyi don gyi thabs phun sum tshogs pa ni skabs de thams cad du yang bcom ldan 'das rnam par snang mdzad kyi sku'i phrin las thams cad dang /_gsung gi phrin las thams cad dang /_thugs kyi phrin las thams cad sems can gyi khams thams cad la kun du gsang
[\[264a.3\]]sngags kyi tshul gyi tshig dag gis chos ston par mthong ba zhes pa nas de bzhin du thams cad mkhyen pa'i ye shes kyang lha dang bcas pa'i 'jig rten rab tu sim par bgyid pa lags na zhes bya ba'i bar gyis gsungs so/_/gzhan yang rgyud 'dir bshad pa thams cad kyis ji ltar rigs par
[\[264a.4\]]bcom ldan 'das rnam par snang mdzad rgyu phun sum tshogs pa dang /_rang bzhin phun sum tshogs pa dang /_de'i byang chub kyi rgyu phun sum tshogs pa dang /_rang bzhin phun sum tshogs pa dang /_byang chub kyi rnam par sprul pa byin gyis rlob pa'i rang bzhin phun sum tshogs pa ste/_sngar bshad
[\[264a.5\]]zin pas 'dir ma bshad do/_/de lta bas na bcom ldan 'das rnam par snang mdzad kyi phun sum tshogs pa rnam pa bcu gcig gis ni rgyu 'di thams cad bsdus par blta'o/_/mdo sde dang rgyud gzhan dag tu 'di skad bdag gis thos pa 'byung la/_rgyud 'dir ma smos pa ni ston pa dang dus dang
[\[264a.6\]]gnas nges pa dang nyan pa dang sdud par mdzad pa'i byang chub sems dpa' kun du bzang po dang /_phyag na rdo rje la sogs pa rtogs pa gtso bor gyur pa'i phyir 'di skad bdag gis thos pa ma smos te/_rgyud 'di bshad pa yang bcom ldan 'das rnam par snang mdzad longs spyod rdzogs pa'i sku mngon
[\[264a.7\]]par byang chub pa'i sku'i byin gyi rlabs kyis byang chub kyi snying por rtag tu bzhugs pas bshad de/_dus dang gnas de nyid na nges par bzhugs pas dus gcig gi tshe zhes pa ma smos so/_/nyan pa po yang kun du bzang po la sogs pa de rnams thos pa snying por gyur pa ma yin gyi/_rtogs pa gtso
[\[264b\]]
[\[264b.1\]]bor gyur pas 'di skad bdag gis thos zhes ma smos so/_/mdo sde dang gzhung gzhan dag tu smos pa ni bcom ldan 'das longs spyod rdzogs pa'i sku dus dang gnas ma nges pa na yang bzhugs te/_bar bar ni 'og min gyi gnas na bzhugs shing chos 'chad/_res 'ga' ni ri rab kyi rtse mo na
[\[264b.2\]]bzhugs shing chos 'chad pa dang /_de bzhin du sprul pa yang res 'ga' ni rgyal po'i khab na bzhugs/_res 'ga' ni mnyan du yod pa la sogs pa'i gnas na bzhugs shing chos 'chad pa de de ltar gnas dang dus ma nges pas dus gcig gi tshe na zhes smos la/_nyan pa po yang 'phags pa
[\[264b.3\]]nyan thos la sogs pa thos pa snying por gyur pa ste/_rtogs pa gtso bor gyur pa ma yin pas na 'di skad bdag gis thos pa zhes ma smos so/_/bcom ldan 'das rnam par snang mdzad kyi phun sum tshogs pa rnam pa bcu gcig kyang rnam pa bzhir bsdus te/_bzhi gang zhe na/_skyes bu
[\[264b.4\]]dang gnas dang 'khor dang dgos pa'o/_/de la bcom ldan 'das zhes pa ni nyon mongs pa dang shes bya'i sgrib pa bag chags yan chad dpyis phyin par shes rab kyis bshig ste med par byas pa ni bcom pa'o/_/gnyis su na bdud rnams bcom pa la yang bya ste/_mdor na nyon mongs pa dang
[\[264b.5\]]shes bya'i sgrib pa spangs pa yang mngon par byang chub pa'i sku la bya ste/_des ni skyes bu'i che ba'i bdag nyid bstan pa ste/_skyes bu'i che ba bstan pa de yang chos nyan pa'i sems can chos kyi rjes su 'brang ba dang /_dad pa'i rjes su 'brang ba rnam pa gnyis las chos kyi rjes su 'brang ba ni 'chad
[\[264b.6\]]pa'i skyes bu la mi rtog par chos bzang ngan rtog pas der zad la/_dad pa'i rjes su 'brang ba ni 'chad pa'i skyes bu btsan pas de 'di la yid ches pa'i phyir dgos pa'i dgos par gyur pa'i skyes bu btsan pa de bstan to/_/gnas phun sum tshogs pa yang dad pa'i rjes su 'brang ba'i 'gro ba gzung ba'i
[\[264b.7\]]phyir te/_gnas de lta bu na bzhugs pas bcom ldan 'das kyi che ba'am btsun pa bstan pas so/_/'khor phun sum tshogs pa yang gcig pur mi bzhugs kyi 'khor de lta bus bskor cing bzhugs so zhes pas bcom ldan 'das kyi che ba'am btsun par bstan pa yin no/_/de'i skyes bu btsan par
[\[265a\]]
[\[265a.1\]]bstan pa na/_dad pas rjes su 'brang ba'i 'gro ba dogs pa med par skyes bu de lta bu la mnyam par spro bas dad pa'i rjes su 'brang ba'i sems can gzung pa'i phyir bstan to/_/gnas bshad pa yang rnam pa gsum gyi phyir te skyes bu btsan pa dang /_gnas de lta bu'i yon tan sgrub pa
[\[265a.2\]]pos rjes su dran par byas na 'grub pa'i phyir dang /_sangs rgyas dang byang chub sems dpas bcags pa'i gnas de mchod rten du 'gyur ba'i phyir ro/_/skyes bu btsan pa ni gong du bshad zin to/_/'khor phun sum tshogs pa yang rnam pa gsum ste/_skyes bu btsan pa dang de lta bu'i byang chub sems
[\[265a.3\]]dpa' dang rdo rje 'dzin pa nam mkha' dri ma med pa la sogs pa chos nyan pa dang 'dzin pa'i mchog tu bstan pa dang /_nyan pa'i mchog de dag bzhugs pas sdud par mdzad pa'i byang chub sems dpa'i dbang du gyur par bstan pa'o/_/skyes bu ni sngar bshad zin to/_/dgos pa ni rgyud 'dir rnam par snang mdzad
[\[265a.4\]]mngon par byang chub pa'i rgyud dang /_rang bzhin dbang chen dang chu la sogs pa'i dkyil 'khor sgrub pa dang /_las bshad pa'i rim pa bzhin du bsgrubs nas mngon par mtho ba dang nges par legs pa'i bde ba thob par dgongs pa'i phyir ro/_/de ltar phun sum tshogs pa rnam pa bcu gcig po bzhi po
[\[265a.5\]]'dir bsdus so/_/de la bcom ldan 'das de bzhin gshegs pa byin gyis rlob pa zhes pa ni 'das pa dang ma 'ongs pa dang da ltar gyi de bzhin gshegs pa thams cad byang chub kyi snying po na gnas pa la bya ste/_byin gyis rlob pa zhes pa'i tshig ni gnas pa'i don to/_/skabs 'dir byang chub kyi snying po na 'das
[\[265a.6\]]pa dang ma 'ongs pa dang da ltar gyi sangs rgyas thams cad gnas pas sangs rgyas mang po gnas par 'gyur ba'i dogs pa bsal ba la sogs pa ni bsdus pa'i don nyid du zhib tu bshad pas 'dir ma smos so/_/rdo rje chen po ni rdo rje de nyid phal pa ma yin gyi mchog gam dam pa la chen po zhes bya'o/_/rgya
[\[265a.7\]]che ba ni rdo rje dang ldan pa'i khang pa de ni yangs shing rgya che ba'am rdo rje de dag nyid grangs mang ba la bya'o/_/chos kyi dbyings kyi pho brang zhes bya ba ni de la chos ni phung po dang khams dang skye mched do/_/dbyings ni rang bzhin te phung po la sogs pa'i chos kun rdzob pa'i mtshan nyid rigs pas brtag mi bzod pa ste/_
[\[265b\]]
[\[265b.1\]]stong pa nyid ni de dag gi rang bzhin te/_stong pa'i rang bzhin khong du chud pa ni pho brang ngam 'byung ba zhes bya'o/_/rdo rje 'dzin thams cad 'du ba zhes pa de la rdo rje ni yang dag pa ma yin pa'i lta ba 'joms pa'i shes rab ste/_shes rab de dang ldan pa'i byang chub sems dpa' ni rdo rje 'dzin pa'o/_/'du ba'i
[\[265b.2\]]tshig ni gnas phun sum tshogs pa'i skabs su bshad zin to/_/rdo rje 'dzin ma yin pa'i byang chub sems dpa' yang der mi 'du ba ni ma yin mod kyi/_'dir sngags bshad pa'i skabs yin pas rdo rje 'dzin pa gtso bor smos so/_/rdo rje 'dzin pa yang rnam pa gsum gyi phyir 'dzin te/_so so'i rnam par thar
[\[265b.3\]]pa'i sgo ston pa dang /_rig pa'i brtul zhugs dang mchod pa'i yan lag tu 'gyur ba'i phyir 'dzin pa'o/_/pha rol tu phyin pa las byung ba'i byang chub sems dpa' rnams kyi phyag rgya ut+pal dang pad+mo la sogs pa 'dzin pa yang so so'i rnam par thar pa'i ston par rig par bya'o/_/de bzhin gshegs pa'i mos
[\[265b.4\]]pas rnam par rol pa zhes pa byang chub sems dpa'i spyad pa spyod pa na de lta bu'i gnas la sogs par mos shing smon pa las ji ltar smon pa bzhin du thob nas spyod pa ni rol pa'o/_/mtha' dang dbus med cing rtse mo mtho ba zhes pa ni mtha' gnyis dmigs su med pas na dbus kyang dmigs su med pa'o/_/rtse
[\[265b.5\]]mo mtho ba ni de bzhin gshegs pa'i dbu'i gtsug tor dang 'dra ste rtse mo ltar mi snang ba la bya'o/_/rin po che'i rgyal pos shin tu legs par brgyan pa 'byung ba zhes pa ni kha dog phun sum tshogs pa ste snga khang de nyid rin po ches spras pa la bya'o/_/khang bzangs chen po rin po che'i rgyal po'i nang na
[\[265b.6\]]zhes pa ni dbyibs bshad pa'o/_/byang chub sems dpa'i lus kyi seng ge'i khri la bzhugs zhes pa ni sngon gyi smon lam gyis seng ge'i lus su gyur cing seng ge'i khri byed pa'am/_byang chub sems dpa'i lus nyid kyis bcom ldan 'das kyi gdan du byed de seng ge'i bya ba byed pa la bya'o/_/bcom ldan
[\[265b.7\]]'das gnas de lta bu na bzhugs pa yang 'khor byang chub sems dpa' rdo rje 'dzin nam mkha' dri ma med pa la sogs pa 'di rnams dang bzhugs te/_byang chub sems dpa' rnams kyang don dang rjes su mthun pa'i mtshan can sha stag gzhung las 'byung bas bskor zhing mdun gyis bltas pa la chos 'chad
[\[266a\]]
[\[266a.1\]]do/_/'di lta ste/_de bzhin gshegs pa'i nyi ma dus gsum las 'das par byin gyis brlabs nas sku dang gsung dang thugs mnyam pa nyid kyi gzhi zhes bya ba'i chos kyi sgo'i chos ston to zhes pa chos kyang rnam pa gnyis te/rtogs pa'i chos dang lung gi chos so/_/de la rtogs pa'i chos kyang
[\[266a.2\]]rnam pa gnyis te/_don dam pa dang kun rdzob pa'o/_/don dam pa ni de bzhin nyid kyi mtshan nyid stong pa'i rang bzhin no/_/kun rdzob kyi chos ni de bzhin gshegs pa'i sku dang gsung dang thugs mi zad pa'i rgyan gyis khams gsum khyab par ston pa'o/_/lung gi chos ni mdo sde dang tshigs su bcad pa la sogs
[\[266a.3\]]pa gsung rab yan lag bcu gnyis so/_/de rnams las gang bshad ce na/_skabs 'dir lung gi chos rgyud 'di nyid bshad pa ste/_de yang gang zhe na/_sku dang gsung dang thugs mnyam pa nyid kyi gzhi zhes bya ba'i chos kyi sgo'i chos ston to zhes gsungs te/_de la sku dang gsung dang thugs mnyam pa nyid
[\[266a.4\]]ces pa mnyam pa gsum gyis rig par bya ste/_bcom ldan 'das kyi sku dang gsung dang thugs kyi 'khor los sems can gyi lus dang ngag dang yid ji snyed pa de snyed du khyab pas mnyam pa nyid do/_/gnyis su na bcom ldan 'das kyi sku dang gsung dang thugs kyi 'khor los sems can gyi don du sbyor ba na/_
[\[266a.5\]]de bzhin gshegs pa'i sku'i 'khor los gsung dang thugs kyi bya ba yang byed/_gsung gi 'khor los kyang sku dang thugs kyi bya ba yang byed/_thugs kyi 'khor los kyang sku dang gsung gi bya ba yang byed de/_de ltar mtshungs par byed pas na mnyam pa nyid do/_/gsum du na de bzhin gshegs pa'i sku la sogs pa
[\[266a.6\]]dang /_sems can gyi lus dang ngag dang yid stong pa nyid kyi rang bzhin du dbyer med cing ro gcig pas na mnyam pa nyid do/_/chos kyi sgo zhes pa ni de lta bu'i sku dang gsung thugs mnyam pa nyid kyi gzhi de bshad pas rtogs pa'i chos la 'jug par gyur pa'i sgo yin pas sgo zhes gsungs so/_/de bzhin du lung gi chos
[\[266a.7\]]gzhan rnams kyang rtogs pa'i chos la 'jug pa'i sgo lta bur rig par bya'o/_/de la chos 'chad pa yang sku bzhi gang gis 'chad ce na/_chos kyi sku dang byang chub kyi snying po na bzhugs pa'i sku ni mi g.yo ba nyid tshig tu brjod pa las 'das pas na tshig gis chos mi 'chad de/_de'i byin rlabs kyis longs spyod rdzogs pa
[\[266b\]]
[\[266b.1\]]dang sprul pa'i skus 'chad do/_/de la skabs 'dir yang bcom ldan 'das rnam par snang mdzad longs spyod rdzogs pa'i skus sku dang gsung dang thugs mnyam pa nyid kyi gzhi zhes bya ba'i chos kyi sgo 'chad de/_de yang 'di lta ste/_de bzhin gshegs pa'i nyi ma dus gsum las 'das par byin gyis brlabs nas
[\[266b.2\]]'chad de/_chos kyi sku de nyi ma lta bur snang ba'i rang bzhin yin pas na de bzhin gshegs pa'i nyi ma zhes bya la/_chos kyi sku nyi ma dang zla ba la sogs pa'i dus las 'das te/_de bas na dus gsum las 'das pa zhes gsungs pa yin no/_/dus gsum las 'das pa ni 'das pa'i dus dang /_da ltar gyi dus dang ma
[\[266b.3\]]'ongs pa'i dus las 'das pa'o/_/de dag gis ni ston pa phun sum tshogs pa bshad pa yin no/_/mthu phun sum tshogs pa bshad pa ni gzhung las de nas byang chub sems dpa' kun du bzang po la sogs pa de dag dang /_gsang ba pa'i bdag po la sogs pa rdo rje 'dzin de dag ces pa nas gsang sngags kyi
[\[266b.4\]]tshul gyi tshig rnam par dag pa'i tshig dag gis chos ston pa dag kyang mthong ngo zhes pa'i bar du 'byung ba ste/_de la bcom ldan 'das rnam par snang mdzad kyi byin gyi rlabs kyis sku mnyam pa nyid bkod pa mi zad pa'i mdzod rnam par bsgyings pa la zhugs so zhes pa de la kun du bzang po la sogs pa'i byang chub sems dpa'
[\[266b.5\]]rnams sa bcu la sogs pa rab tu thob pa na rang gi ting nge 'dzin dang rnam par thar pa'i sgo nas mthu dang rdzu 'phrul 'byin pa dang /_sangs rgyas kyi zhing rnam par brgyan pa la sogs pa byas pas mgu zhing de las gzhan pa'i bya ba med do snyam pa'i blo skye ba la/_bcom ldan 'das rnam par snang mdzad kyi dpal be'u'i
[\[266b.6\]]'od mchog bkye bas byang chub sems dpa' de rnams kyi gtsug tu phog ste/_de'i byin gyi rlabs kyis kun du bzang po la sogs pa byang chub sems dpa' de rnams bcom ldan 'das rnam par snang mdzad kyi sku mnyam pa nyid bkod pa mi zad pa'i mdzod rnam par bsgyings pa la zhugs so/_/de bzhin du
[\[266b.7\]]gsung dang thugs mnyam pa nyid bkod pa mi zad pa'i mdzod rnam par bsgyings pa la yang zhugs te/_de la mnyam pa nyid ni gong du bshad pa rnam pa gsum mo/_/bkod pa ni skabs 'dir rnam pa sna tshogs su blta'o/_/mi zad pa ni chos kyi sku'i byin gyi rlabs kyis sku la sogs pa de dag nam 'khor ba yod
[\[267a\]]
[\[267a.1\]]kyi bar du gnas pa'o/_/mdzod ni bcom ldan 'das rnam par snang mdzad kyi sku de nyid la bya ste/_sku de las ji ltar 'dul ba dang rjes su mthun pa'i sku la sogs pa'i 'khor lo zad mi shes pa 'byung ba'i phyir la/_sku la sogs pa'i 'khor lo de dag nyid sus kyang zil gyis mi non
[\[267a.2\]]par rang gi bya ba la 'jug pas ni rnam par bsgyings pa'o/_/'on kyang bcom ldan 'das rnam par snang mdzad kyi sku'am gsung ngam thugs la ni 'jug pa'am ldog pa yang mi dmigs so zhes pa la 'ga' zhig rtog pa skye ste/_gdul bya'i 'gro ba ni rnam pa bzhi ste/_shes bya dang nyon mongs pa'i sgrib pa
[\[267a.3\]]spangs pa'i rnam par rtog pa dar la tsam gyis bsgribs pa'i lhag ma lus pa'i byang chub sems dpa' rnams dang /_mos pa rnam par dag pa spyod pa'i sa mngon du byas pa rnams dang /_nyan thos dang rang sangs rgyas nyon mongs pa'i sgrib pa spangs la/_shes bya'i sgrib pa ma spangs pa phyogs gcig pa rnams
[\[267a.4\]]dang /_nyon mongs pa dang shes bya'i sgrib pa ma spangs pa'i 'gro ba sna tshogs pa rnams so/_/de bas na bcom ldan 'das kyi sku la 'jug pa dang ldog pa mi dmigs te/_rnam par mi rtog na yongs su dag pa'i byang chub sems dpa' rnams kyi spyod yul du 'gyur gyi/_'og ma rnams kyi spyod yul du 'gyur
[\[267a.5\]]ram mi 'gyur snyam du dogs pa skyen/_de'i lan ni bcom ldan 'das mngon par byang chub pa nyid kyi tshe na rnam par mi rtog par sngon gyi smon lam gyi shugs dang /_chos nyid kyi lhun gyis grub pa nyid du longs spyod rdzogs pa'i sku dang sprul pa'i skus ji ltar snod du gyur pa'i sems can gyi don thams cad du
[\[267a.6\]]mdzad de/_de bas na gzhung las thams cad du yang bcom ldan 'das rnam par snang mdzad kyi sku'i phrin las thams cad dang /_gsung gi phrin las thams cad dang /_thugs kyi phrin las thams cad sems can gyi khams thams cad la kun du gsang sngags kyi tshul gyi tshig 'di dag gis chos ston par
[\[267a.7\]]mthong zhes gsungs pa yin te/_de la mthong ba ni byang chub sems dpa' kun du bzang po la sogs pa'i spyod yul du gyur pa ste/_de yang rnam pa thams cad du mthong ba ni ma yin mod kyi/_rang gi mthu dang spyod yul shas che chung gis bcom ldan 'das kyi sku la sogs pa'i 'khor lo mthong ba'am rtogs pa
[\[267b\]]
[\[267b.1\]]la bya ste/_rnam pa thams cad du rtogs shing mthong na de bzhin gshegs pa dang bye brag med par gyur pa'i phyir ro/_/des na 'phags pa kun du bzang po la sogs pa de rnams nyid bshad pa'i chos su 'jug pa'i zhar la sngags rgyud dang rtog pa la sogs pa'i chos kyi bdag nyid rnams la zhugs nas
[\[267b.2\]]bshad pa'i chos kyi rim par bsdu bar mdzad pas ji ltar rjes su rtogs pa de bstan par yang gsungs pa yin te/_thams cad du yang bcom ldan 'das rnam par snang mdzad kyi sku'i phrin las thams cad dang /_gsung gi phrin las thams cad dang thugs kyi phrin las thams cad sems can gyi khams thams cad la
[\[267b.3\]]kun du gsang sngags bshad par bya ba ste/_thams cad du zhes pa la dus zhes khong nas dbyung ngo /_/des na tshig gi don ni 'di lta ste/_sa dang pha rol tu phyin pa rdzogs pa'i dus dbang byang chub thob pa'i dus su shes pa'o/_/de ci 'dra ba zhig gis she na/_bcom ldan 'das rnam par snang mdzad kyi sku'i phrin las thams
[\[267b.4\]]cad dang /_gsung gi phrin las thams cad dang /_thugs kyi phrin las thams cad ces gsungs pa yin te/_de la 'dir sku'i phrin las la sogs pa'i tshig gis bcom ldan 'das kyi sa dang pha rol tu phyin pa rdzogs par byed pa dang /_de bzhin du byang chub thob pa'i rgyur gyur pa sku dang gsung dang thugs kyi bya ba ste
[\[267b.5\]]nan tan no/_/des bcom ldan 'das kyis ye shes la mthu'i khyad par bsags pa gang yin pa de la phrin las zhes brjod do/_/de lta bu'i mthu'i mtshan nyid las kyi dkyil 'khor gyi lha'i gzugs su gyur pa'i spyod pa ste/_sems can gyi khams thams cad la kun du gsang sngags kyi tshul gyi tshig dag
[\[267b.6\]]gis chos ston par mthong zhes gsungs pa yin no/_/de la sems can gyi khams thams cad la zhes pa ni/_'jig rten gyi khams rab 'byam na 'gro ba rigs drug tu gtogs pa'i sems can las dang nyon mongs pa'i dbang gis tshe thob pa rnams la zhes dgongs so/_/kun du zhes pa ni 'jig rten gyi
[\[267b.7\]]khams rab 'byam thams cad du shes par bya'o/_/gsang sngags kyi tshul gyi tshig dag gis chos ston pa zhes pa de la shes pa dang skyob par ldan pa'i phyir sangs rgyas dang byang chub sems dpa' rnams ni sngags su gsungs la/_de dag gi rnam par thar pa'i sgo la sogs pa'i tshig rnams dang /_der byin
[\[268a\]]
[\[268a.1\]]gyis brlab pa'i yi ge dang tshig rnams kyang sngags kyi tshig tu gsungs so/_/sngags de rnams kyi rgyu dang rang bzhin dang 'bras bu thob pa'i thabs lam ni tshul te/_de go zhing rtogs par byed pa'i chos kyi tshig go/_/de nyid la sngags kyi tshig ces kyang gsungs so/_/bcom ldan 'das kyi phrin
[\[268a.2\]]las sngags la sogs pa'i lhar snang bar gyur pa de rnams kyis gsang sngags kyi tshul gyi mtshan nyid bshad pa'i chos ston par kun du bzang po la sogs pa'i byang chub sems dpa' de rnams kyis mthong ngo zhes pa'o/_/'dis ni don rnam pa gsum gsungs pa yin te/_de bzhin gshegs pa'i sku
[\[268a.3\]]la sogs pa'i phrin las rnams kyi las kyi dkyil 'khor gyi lha'i gzugs su gyur pa dang /_de yang ji ltar snod du gyur pa'i gdul bya'i 'gro ba 'dul nus pas rjes su mthun pa dang /_de ston pa'i chos sngags kyi tshig tu'o/_/don 'di yang bcom ldan 'das kyis rgyud 'dir gzhung 'di gsal bar bstan te/_de
[\[268a.4\]]gsungs pa/_bcom ldan 'das kyi rang gi sku la sogs pa las kyi lha'i gzugs su gyur pa'i phyir de bzhin gshegs pa'i thogs pa med pa'i stobs bcu'i mos pa las du ma'i kha dog dang dbyibs su bkod pa'i bdag gi ngo bo bskal pa bye ba khrag khrig brgya stong dpag tu med par sbyin pa dang /_tshul khrims
[\[268a.5\]]dang /_bzod pa dang /_brtson 'grus dang /_bsam gtan dang shes rab kyi pha rol tu phyin pa'i bsod nams las grub pa'i lus 'byung ngo zhes pa la sogs pa'o/_/de yang bcom ldan 'das kyi sku la sogs pa'i las rnams lha la sogs pa'i gzugs su gyur pa de ni ci yang rung ba ma yin gyi/_sems can 'dul
[\[268a.6\]]nus par snang ba'i rang bzhin kho na ste/_gang gsungs pa/_bcom ldan 'das snyoms par zhugs ma thag tu de nas de nyid kyi tshe/_sems can gyi khams ma lus pa nges par 'byung bar byed pa'i sgo spu'i bu ga thams cad nas bsam pa ji lta ba bzhin las dang tshe dang rnam par smin pa'i 'bras bu za ba dang zar 'jug
[\[268a.7\]]pa'i gzugs dang /_kha dog dang /_dbyibs dang /_nga ro dang /_'gro ba dang /_spyod pa dang nges pa'i tshig brjod pa sems can thams cad so so so sor yang dag par mgu bar byed pa chos kyi dbyings kyis rnam par bskyed pa'i sku rnams byung bar gyur to/_/byung nas kyang nam mkha' dang mnyam pa'i 'jig rten gyi
[\[268b\]]
[\[268b.1\]]khams rab 'byam rnams su sgra dbyangs gcig gis chos kyi dbyings khyab par rnam par rig par byed pa/_de bzhin gshegs pa 'byung bar 'gyur ba'i tshigs su bcad pa 'di sgrogs par gyur to zhes pa la sogs pa dang /_de bzhin du de dag gis bshad pa'i tshig sngags la sogs par bya ba'i phyir
[\[268b.2\]]dang /_der byin gyis brlab pa'i phyir gsungs pa/_ji ltar na de bzhin gshegs pa rnams gsang sngags kyi tshul yig 'bru dag tu byin gyis brlab ce na/_gsang ba pa'i bdag po de la de bzhin gshegs pa rnams kyis bskal pa bye ba khrag khrig brgya stong du mar yang dag par bsgrub pa'i bden pa'i tshig
[\[268b.3\]]gang yin pa dang /_'phags pa'i bden pa bzhi dang /_dran pa nye bar gzhag pa bzhi dang /_rdzu 'phrul gyi rkang pa bzhi dang /_de bzhin gshegs pa'i stobs bcu dang /_pha rol tu phyin pa drug dang /_byang chub kyi yan lag rin po che bdun dang /_tshangs pa'i gnas pa bzhi dang /_sangs rgyas kyi chos ma 'dres
[\[268b.4\]]pa bco brgyad gang dag yin pa dang /_gsang ba pa'i bdag po mdor na de bzhin gshegs pa rnams kyi thams cad mkhyen pa'i ye shes gang yin pa de thams cad de bzhin gshegs pa rnams nyid bsod nams dang ye shes kyi stobs dang /_sngon gyi smon lam mkhyen pa'i stobs dang /_chos kyi dbyings kyi byin
[\[268b.5\]]gyis brlabs nas sems can rnams la skal ba ji lta ba bzhin du gsang sngags kyi cho ga yang dag par rab tu ston to zhes pa la sogs pa'o/_/de la chos kyi sku rtog pa thams cad rab tu med par gnas pa las ji ltar na de bzhin gshegs pa de lta bu'i sngags kyi lha tshogs 'byung bar 'gyur zhes 'ga' zhig
[\[268b.6\]]smra na de'i phyir bcom ldan 'das kyis 'di gsungs te/_lus kyi bye brag ji snyed pa/_/brjod pa las ni mang du 'gyur/_/de bzhin sngags kyi mgon po yi/_/bye brag dag kyang grangs med gsungs/_/ji ltar yid bzhin nor bu ni/_/dpal ldan 'dod pa'i don sgrub pa/_/de bzhin 'jig rten sgron ma yi/_/sku yang don
[\[268b.7\]]rnams thams cad sgrub/_/gsang ba pa'i bdag po chos kyi dbyings rnam par mi rtog pa ji ltar dgos pa thams cad mngon par sgrub ce na/_gsang ba pa'i bdag po 'di lta ste/_dper na nam mkha'i khams ni sems can yang ma yin/_srog kyang ma yin/_shed las skyes pa yang ma yin/_byed pa po
[\[269a\]]
[\[269a.1\]]yang ma yin/_tshor ba po yang ma yin/_gzung ba yang ma yin/_'dzin pa yang ma yin zhing rtog pa dang rnam par rtog pa thams cad dang bral mod kyi/_'on kyang sems can gyi khams ma lus pa rnam par 'gro ba dang 'ong ba la sogs pa thams cad byed de/_'di la ni dogs pa med do/_/
[\[269a.2\]]de bzhin rnam par mi rtog pa'i/_/thams cad mkhyen pa gnas med 'di/_/'gro ba rnams kyi phyi dang nang /_/thams cad nges pa nyid du sgrub/_/ces so/_/gsung 'di la yang bcom ldan 'das kyi dgongs pa 'di lta bu yin par khong du chud de/_de bzhin gshegs pa chos kyi sku la rnam par gnas pa la rnam par
[\[269a.3\]]rtog pa med kyang sngon gyi smon lam gyi shugs kyis lha'i lus la sogs pa thams cad du rab tu snang na/_de la rnam par rtog pa'i go skabs ga la yod ces so/_/sems can las kyi tshe rnam par bskyed pa rnams zhes pa nas/_rnam par dag pa'i tshig dag gis chos ston pa dag kyang mthong ngo zhes pa'i bar bshad par bya
[\[269a.4\]]ste/_de la rdo rje 'dzin pa dang /_kun du bzang po dang /_phyag na pad+mo'i lus dang 'dra ba zhes pa ni bcom ldan 'das rnam par snang mdzad mngon par rdzogs par byang chub pa'i byin gyi rlabs sems can las kyi tshe bskyed pa rnams dang /_las kyi tshe bkag ba rnams yang srid pa'i myu gu mngon par bskyed
[\[269a.5\]]pa'i phyir chos 'chad do/_/de la las kyis rnam par bskyed pa ni/_mos pas spyod pa'i sa gnas pa na sems gsum sbyong ba dang sa bcu la sogs pa'i yon tan ji lta bu yin pa de nges par shes shing de la mos pas nyon mongs pa kun nas mi ldang bar rnam par mnan te/_sems sbyang ba la
[\[269a.6\]]sogs pa'i dge ba'i las kyi dbang gis ji ltar smon pa bzhin du brgya byin dang tshangs pa la sogs pa gang 'dod par skye ba ni las kyi tshe rnam par skyed pa yin la/_de yang sems dang po bskyed pa nas sa bcu pa'i bar du'o/_/de la sems dang po bskyed pa ni sa dang po rab tu dga' ba la bya'o/_/
[\[269a.7\]]las kyi tshe bkag pa ni 'phags pa nyan thos nyon mongs pa'i sgrib pa spangs pa rnams phung po lhag ma med pa'i mya ngan las 'das pa'i tshe/_pad+mo dam pa'i snying po la bskal pa brgyad cur gnas nas/_tshe 'gog par byed pa de la byang chub sems dpa' de rnams kyi tshe 'gog pa de las
[\[269b\]]
[\[269b.1\]]bzlog ste/_yang srid pa'i myu gu bskyed nas sa bcu la 'jug pa dang rdzogs par bya ba'i phyir chos 'chad do/_/'di nyid la yongs su rdzogs par bya ba zhes pa ni/_sngags kyi tshig rnam par dag pa 'di nyid kyis zhes bya bar dgongs te/_sngags kyi tshig rnam par dag pa zhes pa ni phyag na pad+mo
[\[269b.2\]]dang phyag na rdo rje la sogs pa'i sras su gyur pa'i sems can rnams dang /_las kyi tshe bkag pa'i sems can rnams ni sems can phal ba bzhin du nyon mongs pa'i dbang du mi 'gro la/_de rnams la chos bshad pa yang sa dang po nas brtsams nas sa bcu rdzogs par bya ba'i phyir rnam
[\[269b.3\]]par dkar ba'i chos sha stag yin pas sngags kyi tshig rnam par dag pa'o/_/gzhung las/_de nas yang bcom ldan 'das gsang ba pa'i bdag po phyag na rdo rje 'khor 'dus pa de nyid na 'dug pas/_bcom ldan 'das la 'di skad ces gsol to zhes pa nas/_bcom ldan 'das
[\[269b.4\]]ye shes 'di'i rgyu ni gang /_rtsa ba ni gang /_mthar thug pa ni gang lags zhes pa'i bar du 'byung ba la/_bcom ldan 'das kyi sku dang gsung dang thugs kyi phrin las las byung ba thams cad mkhyen pa'i ye shes de sems can rnams la rnam par phye ste tshul sna tshogs dang /_thabs
[\[269b.5\]]sna tshogs kyis bshad pa de dag ji ltar mthong ba bcom ldan 'das la slar bzlas nas thams cad mkhyen pa'i ye shes de'i rgyu dang rtsa ba dang mthar thug pa dris pa yin gyi/_ji ltar zhes pa dang 'og nas 'byung ba'i tshig rnams ni dri ba ma yin te/_de rnams bdag gis ji ltar rtogs pa rnams
[\[269b.6\]]gsol nas/_thams cad mkhyen pa'i ye shes kyi rgyu dang rtsa ba dang mthar thug pa dri ba'i spyir smos pa'o/_/de la bcom ldan 'das dang de bzhin gshegs pa ni gong du bshad la/_dgra bcom pa ni nyon mongs pa'i dgra bcom pa'am mchod par 'os pa'o/_/yang dag par rdzogs pa'i sangs rgyas
[\[269b.7\]]rnams kyis thams cad mkhyen pa'i ye shes brnyes nas zhes pa ni snying po byang chub na yang dag par bzhugs pa'o/_/rnam pa thams cad mkhyen pa'i ye shes ni kun rdzob dang don dam pa rnam pa gnyis te/_kun rdzob ni stobs bcu dang mi 'jigs pa bzhi dang sangs rgyas kyi chos ma 'dres bco brgyad la sogs
[\[270a\]]
[\[270a.1\]]pa rnam pa thams cad mkhyen pa'o/_/don dam pa ni stong pa nyid du mkhyen pa'o/_/rnam par phye ste zhes pa ni so sor bshags pa'i don te thams cad mkhyen par ro gcig tu gyur cing rdzogs pa'i mtshan nyid ni 'og nas 'chad do/_/mi dang lhar skye ba la sogs pa 'jig
[\[270a.2\]]rten pa'i dge ba bcu grub pa dang /_nyan thos la sogs pa thams cad kyang thams cad mkhyen pa'i cha'o/_/ji ltar zhe na/_'jig rten pa'i bsod nams kyang thams cad mkhyen par 'gyur ba'i brgyud pa'i rgyu ste/_thams cad mkhyen pa'i cha shas yod pas na rgyur 'gyur la/_gzhan yang dngos dang
[\[270a.3\]]brgyud pa nas brgyud pa'i rang bzhin yin par rig par bya'o/_/byang chub sems dpa'i spyad pa spyod pa na dge ba'i tshogs rnams thams cad mkhyen pa'i ye shes la bsags pa de lhun gyis grub pa nyid du sems can rnams la rnam par phye ba ni tshul la sogs pa sna tshogs su bstan pa ste/_de la tshul sna
[\[270a.4\]]tshogs zhes pa ni/_kha cig la ni nyan thos kyi theg pa'i tshul zhes pa nas mngon par shes pa lnga'i tshul gyi bar te/_de rnams so so'i rnam par grol ba'i lam la bya'o/_/bsam pa sna tshogs shes pa ni kha cig la ni lhar skye bar bya ba zhes pa nas mi'am ci'i bar du skye bar bya ba'i phyir chos ston zhes
[\[270a.5\]]pa'i bar te/_de rnams su skye bar 'dod pa'i bsam pa dang rjes su mthun par chos 'chad pa la bya'o/_/thabs sna tshogs kyi tshul gyis chos ston zhes pa ni/_de la sems can la la sangs rgyas kyis gdul bar bya ba dag gis ni sangs rgyas kyi gzugs su mthong zhes pa nas spyod lam rnam pa sna tshogs su
[\[270a.6\]]bzhugs par mthong la zhes pa'i bar te/_tshul sna tshogs dang bsam pa sna tshogs 'chad pa yang thabs yin mod kyi/_de dag nyid sangs rgyas la sogs pa'i skus sems can de dag gi rang rang gi skad kyi tshul du smra zhing /_so so'i spyod lam du rnam par gnas par ston pas na thabs kyi yang thabs
[\[270a.7\]]su blta'o/_/spyod lam rnam pa sna tshogs su zhes pa ni sangs rgyas dang nyan thos la sogs pas 'dul ba'i sems can de dag gi spyod lam dang rjes su mthun pa'i gzugs su 'gyur zhing ston pa la bya'o/_/thams cad mkhyen pa'i ye shes de yang 'di ltar/_de bzhin gshegs pa'i rnam par grol
[\[270b\]]
[\[270b.1\]]ba'i ror ro gcig pa legs so zhes pa ni de ltar tshul sna tshogs dang /_bsam pa dang thabs sna tshogs kyi sgo nas rnam pa tha dad pa du mar spros pa yang thun mong du de bzhin gshegs pa'i rnam par grol ba nyon mongs pa dang shes bya'i sgrib pa spangs pa/_rtog pa'i bag chags kyi gnas las shin tu 'das pa'i mtshan
[\[270b.2\]]nyid du ro gcig tu 'gyur ba ni/_dper na bu ram shing rnam pa mang po'i khu ba las bu ram du byas na bu ram shing de rnams kyi so so'i ror dbyer med de ro gcig pa dang 'dra'o/_/bcom ldan 'das 'di lta ste dper bgyi na/_nam mkha'i khams ni rtog pa dang rnam par rtog pa thams cad dang bral ba ste zhes pa
[\[270b.3\]]nas lha dang bcas pa'i 'jig rten rab tu sim par bgyid pa lags zhes pa'i bar gyis ni thams cad mkhyen pa'i ye shes de'i rang bzhin phun sum tshogs pa dang mngon par mtho ba'i gzhan gyi don phun sum tshogs pa dang spong ba phun sum tshogs pa dang /_nges par legs pa thob pa'i gzhan gyi don
[\[270b.4\]]phun sum tshogs pa thob par dpe dag gis bstan te/_dpe dag gis thams cad mkhyen pa'i ye shes de sngon gyi smon lam gyi shugs kyis lhun gyis grub pa nyid du rnam par mi rtog mi dpyod par tshul sna tshogs la sogs pa'i sgo nas sems can gyi don byed par yang bstan to/_/de la nam mkha'i dpes
[\[270b.5\]]ni rang bzhin phun sum tshogs pa bstan te/_nam mkha' ji ltar rtog pa dang dpyod pa'i bag chags kyi gnas med pa de bzhin du thams cad mkhyen pa'i ye shes de la rtog pa dang rnam par rtog pa med de/_rnam par rtog pa dang rnam par dpyod pa med ces pa'i don to/_/de la de ltar thams cad mkhyen pa'i
[\[270b.6\]]ye shes rnam par mi rtog cing sems pa med pa yin na/_sems pa med par ji ltar lus la sogs pa'i rgyun 'byung zhing sems can gyi don byed snyam du dogs pa la sa'i dpes rnam par mi rtog bzhin du mngon par mtho ba'i gzhan gyi don phun sum tshogs pa byed par bstan te/_de la sa ni rtog pa dang rnam par
[\[270b.7\]]rtog pa med bzhin du rtsa ba dang 'bras bu dang /_me tog la sogs pas sems can thams cad kyi gsos su 'gyur bar byed do/_/de bzhin du thams cad mkhyen pa'i ye shes de yang rtog pa dang rnam par rtog pa med bzhin du sngags kyi lha la sogs pa'i sgor ston te/_sems can rnams kyis kyang sngags kyi lha
[\[271a\]]
[\[271a.1\]]la sogs pa bsnyen cing bzlas pa la sogs pa'i sgo nas mnyes par byas pas mngon par mtho ba'i mtshan nyid mi dang lha'i longs spyod la sogs pa thob par 'gyur ro/_/me'i dpes ni spong ba phun sum tshogs pa bstan te/_ji ltar mes rtsi shing la sogs pa thams cad
[\[271a.2\]]bsregs kyang sreg par 'gyur ba'i mthu mi zad do/_/de bzhin du thams cad mkhyen pa'i ye shes de yang mi shes pa'i bud shing thams cad sreg ste/_rgyu'i tshe byang chub sems dpa'i spyod pa sa dang pha rol tu phyin pa la sogs pa'i rim gyis mi shes pa la sogs pa nyon mongs pa mi mthun pa'i phyogs rnams
[\[271a.3\]]sel zhing med par byed pa ni bud shing sreg pa'o/_/gnyis su na 'bras bu'i tshe thams cad mkhyen pa nyid ni mi shes pa med pa'i mtshan nyid yin pas na mi shes pa'i bud shing sreg pa'i rang bzhin no/_/des gong ma'i spong ba phun sum tshogs pa de nyid kyang des bag chags thams cad ma lus par spong ngo /_/
[\[271a.4\]]zhes rlung gi dpe 'og mas bstan te/_de bas na rlung gi khams ni rdul thams cad sel bar bgyid pa lags so zhes gsungs so/_/de la rdul ni phra ba'i mtshan nyid de/_de bzhin du thams cad mkhyen pa'i ye shes kyis mi shes pa'i bag chags phra mo'i mthar thug pa spangs pa la bya'o/_/chu'i dpes ni nges
[\[271a.5\]]par legs pa'i gzhan gyi don phun sum tshogs pa bstan te/_ji ltar chu des tsha ba la sogs pas gdungs pa'i sems can gyi lus sim par byed pa de bzhin du thams cad mkhyen pa'i ye shes de yang sems can thams cad kyi sdug bsngal dang /_'dod chags la sogs pa'i nyon mongs pa rnams kyis gdungs
[\[271a.6\]]pa zhi bar byed pa nges par legs pa'i mtshan nyid mya ngan las 'das pa la sbyor zhing rdzogs par byed pas na/_lha dang bcas pa'i 'jig rten rab tu sim par bgyid pa lags zhes pa'o/_/de dag ni thams cad mkhyen pa'i tshul sngon chad bcom ldan 'das kyis bka' stsal pa las/_phyag na rdo rje bdag nyid
[\[271a.7\]]kyis 'di ltar rtogs so zhes gsol ba ste bdag nyid kyis rtogs par bstan pa yang chos gsung ba po spro ba bskyed pa'i phyir yin no/_/de dag gi rang bzhin de ltar rtogs mod kyi de dag gi rgyu gtso bo'i rgyu dang /_rgyu'i rgyu dang mthar phyin par byed pa'i rgyu gang lags zhes dris pa ni 'di'i rgyu ni gang /_rtsa ba ni gang /_mthar
[\[271b\]]
[\[271b.1\]]thug pa ni gang lags zhes bya ba yin no/_/de la 'phags pa phyag na rdo rjes tshul sna tshogs la sogs pa dang de bzhin gshegs pa'i rnam par grol ba'i ror ro gcig par rtogs pa de ci rtogs pa'i shes rab kyis sam/_thos pa'i shes rab kyis shes/_gal te rtogs pa'i shes rab kyis shes na ni de bzhin
[\[271b.2\]]gshegs pa dang khyad par med la/_thos pa'i shes rab kyis shes na yang sems can tha mal pa dang 'dra bar 'gyur ro snyam du dogs na/_lan ni shes rab de gnyi gas shes pa la nyes pa med de/_bcom ldan 'das kyi sku mi zad pa'i rgyan la sogs pa la 'jug pa na rang gi mthu dang 'tsham pa'i spyod yul gyis
[\[271b.3\]]shes kyi/_bcom ldan 'das ltar rnam pa thams cad du shes pa ni ma yin pas khyad par med par mi 'gyur la thos pa yang rtogs pa gtso bor gyur pa yin gyi/_sems can tha mal pa ltar thos pa tsam gtso bor gyur pa ma yin pas sems can tha mal pa dang khyad par med par mi 'gyur ro/_/gnyis su na
[\[271b.4\]]rtogs pa'i shes rab kyis rnam pa thams cad du shes na yang nyes pa med de bcom ldan 'das kyi byin gyi rlabs kyis pha rol gyi sems shes pa bzhin du thams cad mkhyen pa'i ye shes kyi spyod yul rnam pa thams cad du shes par 'gyur ro/_/de la bcom ldan 'das la phyag na rdo rjes thams cad mkhyen pa'i ye
[\[271b.5\]]shes de'i rgyu dang rtsa ba dang mthar thug pa dris pa la legs so zhes bya ba'i tshig lan gsum gsungs pa las snga ma ni don bzang po dris pas mnyes shing bstod pa'i tshig yin la/_gnyis pa ni dri ba'i tshig de nyid legs pa la bya zhing /_tha ma gcig ni phyag na rdo rje la bya ste/_de lta bu'i don bzang po
[\[271b.6\]]'dri zhing sems can la phan gdags pa'i phyir dris pa legs so zhes gsungs pa'o/_/shin tu legs par nyon la yid la zung shig ces bya bas ni snod bzhi las bzlog par gsungs te/_nyon cig ces pa ni snod kha sbub pa las bzlog pa'o/_/legs par zhes pa ni snod glo rdol can las bzlog
[\[271b.7\]]pa'o/_/shin tu zhes pa ni snod mi gtsang ba las bzlog pa'o/_/yid la zung shig ces pas ni snod zhabs rdol las bzlog pa'o/_/rgyu ni byang chub kyi sems so/_/rtsa ba ni snying rje chen po'o/_/mthar thug pa ni thabs so zhes pa de la byang chub kyi sems la yang rnam pa gnyis te/_byang chub kyi phyir sems
[\[272a\]]
[\[272a.1\]]pa dang /_byang chub kyi rang bzhin gyi sems so/_/byang chub kyi phyir sems pa ni smon pa dang 'jug pa'i sems dag kyang yin mod kyi skabs 'dir dang po'i byang chub kyi sems la bya ste/_sa dang po'i sems de mngon par byang chub pa'i snying por sbyor ba'i phyir ro/_/byang chub kyi rang bzhin
[\[272a.2\]]gyi sems kyang 'di lta ste/_sa dang po'i byang chub kyi sems de ni chos thams cad mnyam pa nyid du rtogs pa'i rang bzhin yin pas mngon par byang chub pa'i sems dang rang bzhin gcig pa'i phyir ro/_/de lta bu'i byang chub kyi sems ni thams cad mkhyen pa'i ye shes kyi rgyu'i gtso bor rig par bya'o/_/snying rje
[\[272a.3\]]ni rtsa ba ste/_sems can sdug bsngal bas gdungs pa las bral ba'i phyir snying rje'i sgo nas smon lam la sogs pa'i byang chub kyi sems skye ste/_de bas na snying rje de byang chub kyi sems kyi rtsa bar gyur pas na rgyu'i yang rgyur blta'o/_/gnyis su na thams cad mkhyen pa'i ye shes bstan par gnas par byed
[\[272a.4\]]pa'i phyir rtsa ba zhes bya ste/_thugs rje'i gzungs kyis lhag ma lus pa'i mya ngan las mi 'da' bar dus thams cad du mi gnas pa'i mya ngan las 'das par gnas shing kun rdzob dang don dam pa'i ye shes brten pa ste sdong po'i rtsa ba ltar brten par byed pas na thams cad mkhyen pa'i ye shes kyi rtsa ba'o/_/mthar
[\[272a.5\]]thug pa ni thabs so zhes pa la/_thabs ni sbyin pa'i pha rol tu phyin pa la sogs pa ste/_thams cad mkhyen pa'i ye shes rdzogs par sbyor ba'i mthar thug par de dag gis ston pas na mthar thug par blta'o/_/de la thams cad mkhyen pa'i rgyu byang chub kyi sems so zhes bya na/_byang chub nyid gang yin mi
[\[272a.6\]]shes pa bstan pa'i phyir/_gsang ba pa'i bdag po de la byang chub gang zhe na zhes bya ba nas 'di lta ste nam mkha'i mtshan nyid do zhes bya ba'i bar du gsungs pa yin no/_/gong du byang chub kyi sems thams cad mkhyen pa'i ye shes kyi rgyur bshad pa de'i byang chub kyi rang bzhin bshad pa la bya'o/_/gsang ba
[\[272a.7\]]pa'i bdag po de la byang chub gang zhe na/_gang gi rang gi sems yang dag pa ji lta ba bzhin du yongs su shes pa ste zhes pa la gang zhe na zhes pa ni nyan thos dang rang sangs rgyas dang theg pa chen po'i byang chub rnams las gang yin zhes pa la mi bya'i byang chub de ci 'dra ba zhig yin zhes pa la bya'o/_/rang gi sems yang dag pa ji
[\[272b\]]
[\[272b.1\]]lta ba bzhin du yongs su shes pa ni sbyor ba'i sems kyis bum pa la sogs pa'i rnam par mthong ba de sems kyi skad cig ma phyi mas bum pa la sogs pa'i rnam pa de yang dag pa ma yin par sun phyung nas de ltar gzung ba'i cha sun phyung ste med na 'dzin pa'i cha yang yod pa ma yin te/_de ltar gzung ba dang 'dzin
[\[272b.2\]]pa'i rang bzhin dang bral ba yongs su dag pa rnam pa med pa rang bzhin gyis dag par shes pa ni rang gi sems yang dag pa ji lta ba bzhin du yongs su shes pa'o/_/de bzhin du gzhung gzhan las kyang /_ye shes bzhi las mnyam pa nyid kyi ye shes ni byang chub tu bshad/_me long lta bu'i ye shes dang so
[\[272b.3\]]sor rtog pa dang /_bya ba nan tan gyi ye shes ni thams cad mkhyen pa'i ye shes su bshad par rig par bya'o/_/de la yang bla na med pa yang dag par rdzogs pa'i byang chub po zhes pa la bla na med pa ni byang chub de'i gong na de las lhag pa'i byang chub gzhan med pa'o/_/yang dag par byang chub pa ni phyin ci ma log
[\[272b.4\]]par byang chub pa la bya ste/_nyan thos dang rang sangs rgyas dag ni nyon mongs pa'i sgrib pa spangs kyang shes bya'i sgrib pa ma spangs pas phyogs gcig phyin ci log pa ni ma yin gyi/_nyon mongs pa dang shes bya'i sgrib pa gnyis ka spangs pas yang dag par byang chub pa'o/_/rdzogs par byang chub pa ni kun tu byang
[\[272b.5\]]chub pa zhes bya ste shes bya dang nyon mongs pa'i sgrib pa'i bag chags kyi mthar thug pa ma lus par spangs pas na kun du byang chub pa zhes bya'o/_/gnyis su na rang gi sems yang dag pa ji lta ba bzhin du yongs su shes pa ni kun rdzob dang don dam pa'i chos rnams rnam pa thams cad du stong par shes pa la bya'o/_/gsang
[\[272b.6\]]ba pa'i bdag po de la chos ni rdul tsam yang med cing mi dmigs so zhes pa ni/_byang chub de la phung po dang khams dang skye mched dang /_gzung ba dang 'dzin pa'i chos kyi rang bzhin bag chags tsam yang med pas byang chub de nyid 'dzin pa'i rang bzhin du med cing dmigs su med do zhes pa ni dmigs pa'i yul
[\[272b.7\]]ma yin pas gzung ba'i rang bzhin yang med do/_/de ci'i phyir zhe na/_byang chub de ni nam mkha'i mtshan nyid de/_/zhes pa ni de la nam mkha'i mtshan nyid ni rtag pa dang mi 'gyur ba dang stong pa la sogs pa'i mtshan nyid kyang yin mod kyi/_skabs 'dir gzung ba dang 'dzin pa rang bzhin med pa la bya ste/_de bas
[\[273a\]]
[\[273a.1\]]na de bstan pa'i phyir de la byang chub par byed pa yang med la/_byang chub par bya ba 'ga' yang med do zhes gsungs te/_byang chub par byed pa ni 'dzin pa'o/_/byang chub bar bya ba ni gzung ba ste/_byang chub de la gzung ba dang 'dzin pa gang yang med pa'i phyir ro/_/
[\[273a.2\]]de ci'i phyir zhe na/_byang chub la mtshan nyid med pa'i phyir te zhes pa ni byang chub de sngon po dang ser po la sogs pa'i kha dog dang dbyibs la sogs pa'i rnam pa'i mtshan ma med pa'i phyir ro/_/chos thams cad kyang mtshan nyid med ces pa la sogs pa la sems yang dag pa ji lta ba bzhin du yongs
[\[273a.3\]]su shes pa de byang chub po zhes bshad na/_sems las gzhan pa'i chos de dag yang dag pa ji lta ba bzhin du shes pa ma yin nam zhe na/_ji ltar sems yang dag pa ji lta ba bzhin du yongs su shes shing mtshan nyid med pa la sogs par bshad pa bzhin du chos thams cad kyang mtshan nyid med de nam
[\[273a.4\]]mkha' bzhin zhes pa'o/_/yang na chos thams cad mtshan nyid med pa nam mkha'i mtshan nyid de nyid byang chub mtshan nyid med pa'o zhes bshad do/_/de la chos ni sems las gzhan pa'i phung po la sogs pa'o/_/'di lta ste nam mkha'i mtshan nyid do zhes pa ni nam mkha' la mtshan nyid med
[\[273a.5\]]pa'i phyir ro/_/de nas bcom ldan 'das la phyag na rdo rjes 'di skad ces gsol to/_/bcom ldan 'das thams cad mkhyen pa nyid ni gang nas yongs su btsal bar bgyi/_gang gis ni byang chub mngon par rdzogs par sangs rgyas par bgyi lags zhes pa nas/_gsang ba pa'i bdag po 'di ni
[\[273a.6\]]byang chub sems dpa'i byang chub kyi sems rnam par dag pa'i sgo zhes bya ba'i chos snang ba'i sgo chos snang ba'i tshul dang po ste zhes pa'i bar du thams cad mkhyen pa'i ye shes dang /_byang chub mngon par rdzogs par bya ba'i phyir 'jug pa'i thabs dris pa dang /_de gnyis rang gi sems las btsal ba'i
[\[273a.7\]]thabs bstan pa la bya'o/_/de la thams cad mkhyen pa gang nas btsal ba dang /_gang gis byang chub mngon par rdzogs par 'tshang rgya zhes pa ni de la ji ltar 'jug ces dris pa'o/_/byang chub dang thams cad mkhyen pa nyid ni rang gi sems las yongs su btsal bar bya'o zhes pa ni nam rang gi sems
[\[273b\]]
[\[273b.1\]]nyid gzung ba dang 'dzin pa'i rang bzhin gyi rnam par rtog pa 'phro ba'i bag chags spangs te rnam par dag pa na/_rang bzhin gyis 'od gsal ba so so rang gis rig pa mi g.yo ba ye shes kyi snang ba'i mtshan nyid byang chub dang thams cad mkhyen pa'i rang bzhin du 'gyur zhes pa'i don to/_/sems la ji ltar brtags
[\[273b.2\]]pas don de shes par 'gyur zhe na/_de la rtog pa'i gang zag kyang rnam pa gnyis te/_dbang po las 'das pa'i ye shes dang ldan pa sangs rgyas dang byang chub sems dpa' dang /_'og ma'i lta ba can 'gro ba tha dad pa rnams so/_/de la 'gro ba tha dad pas brtags pa ni de'i nang na yang med phyi rol na
[\[273b.3\]]yang med gnyis ka'i bar na yang mi dmigs so zhes gsungs te/_phyi ni gzung ba/_nang ni 'dzin pa/_bar ni de gnyis ka'i bar de na yang sems mi dmigs so zhes pa'o/_/dbang po las 'das pa'i ye shes dang ldan pa rnams kyis kyang sems kha dog dang /_dbyibs dang /_khams dang /_rgyud
[\[273b.4\]]dang /_gnas pa ste rnam pa lnga'i dngos por mi dmigs te de bas na sngon por ma yin zhes pa nas lus la ma yin yid la mi gnas so zhes pa'i bar du gsungs te/_ma gzigs zhes pa ni 'das pa dang /_mi dmigs zhes pa ni da ltar gyi dus na yang ma gzigs pa'o/_/gzigs par mi 'gyur zhes pa ni
[\[273b.5\]]ma 'ongs pa'i dus na yang gzigs par mi 'gyur ba'o/_/sngon por ma yin zhes pa nas shel gyi kha dog tu ma yin zhes pa'i bar du ni sems de kha dog gi rnam par mthong ba'i yul ma yin pa la bya'o/_/thung ngur ma yin zhes pa nas/_skyes par ma yin ma ning du ma yin no zhes pa'i bar du dbyibs kyi rnam par mthong
[\[273b.6\]]ba ma yin pa la bya'o/_/'dod pa'i khams kyi rang bzhin ma yin/_gzugs kyi khams kyi rang bzhin ma yin/_gzugs med pa'i khams kyi rang bzhin ma yin zhes pa ni khams kyi rnam par mthong ba med pa la bya'o/_/lha dang klu dang gnod sbyin dang zhes pa nas/_sems can ris mthun pa'i rang bzhin
[\[273b.7\]]yang ma yin no zhes pa'i bar du rgyud kyi mthong ba med pa la bya'o/_/sems de ni mig la mi gnas zhes pa nas yid la mi gnas so zhes pa'i bar du dbang po drug la sems gnas par mthong ba med pa la bya'o/_/kha dog dang dbyibs la sogs pa de rnams kyi rnam par snang ba na sems de gzung ba dang 'dzin pa'i
[\[274a\]]
[\[274a.1\]]rang bzhin dang ma bral bas dri ma dang bcas pa yin te/_de ltar dri ma dang bcas pas na thams cad mkhyen pa'i ye shes ma yin no/_/de bas na dri ma de dag thams cad yongs su dag pa'i sems de ni thams cad mkhyen pa ste de'i phyir/_de ci'i phyir zhe na/_sems
[\[274a.2\]]de ni nam mkha'i mtshan nyid de zhes gsungs te/_nam mkha'i mtshan nyid ni rtog pa dang rnam par rtog pa spangs pa ste nam mkha'i mtshan nyid de dang 'dra bas na/_de'i phyir rtog pa dang rnam par rtog pa thams cad dang bral ba'o zhes gsungs pa yin te/_rnam par rtog pa dang rnam par dpyod
[\[274a.3\]]pa spangs pa zhes pa'i don to/_/de ltar na sems ni nam mkha'i mtshan nyid dang 'dra ba'i phyir byang chub kyang de nyid yin te/_nam mkha'i rang bzhin gang yin pa de ni sems kyi rang bzhin no/_/sems kyi rang bzhin gang yin pa de ni byang chub kyi rang bzhin te zhes gsungs pa yin no/_/de ltar
[\[274a.4\]]sems dang byang chub rnams gzung ba dang 'dzin pa'i rang bzhin gnyis su med de/_gsang ba pa'i bdag po de ltar na sems dang nam mkha'i dbyings dang byang chub 'di ni gnyis su med de gnyis su byar med do zhes gsungs pa yin no/_/de yang snying rje'i rtsa ba can thabs kyi pha rol tu phyin pas
[\[274a.5\]]yongs su gzung ba ste zhes pa ni de lta bu'i sems kyi rang bzhin gzung ba dang 'dzin pa'i bag chags kyang med pa/_byang chub dang thams cad mkhyen pa'i mtshan nyid de'i rtsa ba ni snying rje ste brtan par byed pa'o/_/de la sbyor bar byed pa'i thabs ni pha rol tu phyin pa ste yongs su gzung ba ni thams cad mkhyen
[\[274a.6\]]pa'i ye shes de skyong ba'i rgyur shes par bya'o/_/gsang ba pa'i bdag po de bas na rnam grangs 'dis kyang zhes pa nas rig par bya'o zhes pa'i bar ni gong du byang chub gang zhe na/_gang rang gi sems yang dag pa ji lta ba bzhin du yongs su shes pa'o zhes pa dang /_byang chub dang thams cad mkhyen pa
[\[274a.7\]]nyid ni rang gi sems las yongs su btsal bar bya'o zhes gsungs pa dang /_sems de ni rang bzhin gyis yongs su dag pa yin te zhes pa la sogs pa gsungs pa de rnam grangs gcig ste/_gnyis ka yang byang chub dang thams cad mkhyen pa'i rgyu ston pa'i tshig gi rnam grangs su rig par bya'o/_/
[\[274b\]]
[\[274b.1\]]sangs rgyas bcom ldan 'das kyis rtogs pa'i chos dang lung gi chos byang chub sems dpa'i 'khor la gang dang gang bshad pa rnams ni tshig la sogs pa'i sgo tha dad kyang byang chub kyi sems rnam par dag pa dang /_rang gi sems yongs su shes par bya ba'i don rnam pa gnyis kyi
[\[274b.2\]]phyir te gzhan gyi phyir du ni ma yin no/_/de bas na byang chub sems dpa'i 'khor gyi nang du chos gang dang gang ston pa de dag thams cad ni byang chub kyi sems yongs su dag par bya ba dang /_sems yongs su shes par bya ba'i phyir yin par rig par bya'o zhes gsungs pa yin no/_/de la byang
[\[274b.3\]]chub kyi sems rnam par dag pa ni byang chub sems dpa'i sa dang po thob pa'i byang chub kyi sems de gzung ba dang 'dzin pa las rnam par grol ba'i phyir dag pa'o/_/sems yongs su shes pa ni gang sems kyi ngo bo shes pa de'i rgyus sa dang po thob par byed pa mos pas spyod pa'i dus kyi sems
[\[274b.4\]]bskyed pa de la bya ste de dag gi phyir chos bshad ces pa'i don te/_byang chub kyi sems nyid la sbyor bar byed pa'o/_/de ltar sems yongs su gzung bar bya ba yang kha dog la sogs pa'i rnam par shes par bya ba ma yin gyi/_rnam pa'i rang bzhin thams cad las 'das pa'i rang bzhin du ste/_
[\[274b.5\]]byang chub ni gzung ba dang 'dzin pa'i cha dang bral ba rnam par dag pa tsam gyi rang bzhin du yang ma yin te/_ji tsam du mtshan mar gyur pa de dag thams cad du rang gi sems de shes par mi bya zhing btsal du mi rnyed par 'di lta ste/_rnam par ram/_kha dog tu'am zhes pa nas rnam pa thams cad kyi bar du
[\[274b.6\]]yongs su btsal kyang mi dmigs pa yin te zhes pa'i bar gyis gsungs te/kha dog dang dbyibs la sogs pa'i rnam pa de dag re re nas smos pa yang gang dang gang la chags pa'i gnas rnams la rig pa'i gzhung gis brtags na dngos po yod pa ma yin te/_kha dog dang gzugs la sogs pa de
[\[274b.7\]]dag brtag pa yang kha dog dang gzugs la sogs pa de dag sems la tha mi dad de/_sems kyi snang ba yin na ni sems nyid kyang gzugs can du 'gyur la/_ji tsam du gzugs dang ldan pa de dag thams cad ni rdul phran gyi chas gzhig na yod par mi 'gyur ro/_/kha dog la sogs pa de
[\[275a\]]
[\[275a.1\]]dag sems las tha dad na yang de dag rdul phran gyi chas gzhig na yod par ma grub pas gzugs med na gzugs kyi rnam par skye ba'i rnam par shes pa mi skye ste yod pa ma yin no/_/de bzhin du tshor ba la sogs pa gzhan yang phyi rol gyi yul sun phyung ste dmigs su med
[\[275a.2\]]pas na/_yul med par sems dang sems las byung ba mi srid pas mi dmigs so/_/gsang ba pa'i bdag po 'di ni byang chub sems dpa'i byang chub kyi sems rnam par dag pa'i sgo zhes bya ba'i chos snang ba'i tshul dang po ste zhes pa ni/_mos pas spyod pa'i sa na sems de lta bu'i
[\[275a.3\]]tshul du yongs su shes pa de ni sa dang po'i byang chub kyi sems dang /_mngon par byang chub pa dang thams cad mkhyen pa ste rnam pa gsum gyi rgyur bshad pa yin no/_/de la sa dang po'i byang chub kyi sems rnam par dag pa'i mtshan nyid la 'jug pa'i sgo yin pas byang chub kyi sems rnam par
[\[275a.4\]]dag pa'i sgo zhes gsungs so/_/chos snang ba'i sgo zhes bya ba la chos ni mya ngan las 'das pa gzung ba dang 'dzin pa dang bral ba ste/_snang ba ni mkhyen zhes pa'i don te snying po byang chub nyid yin la/_de 'thob pa'i rgyu'am sgo yang sems yin zhes pa'o/_/chos snang ba'i tshul zhes pa
[\[275a.5\]]la chos ni mya ngan las 'das pa ste skad cig ma dang po la mnyam pa nyid kyi ye shes kyi mtshan nyid mngon par byang chub nas skad cig ma gnyis pa la me long lta bu dang /_so sor rtog pa dang /_bya ba nan tan gyi ye shes thams cad mkhyen pa'i mtshan nyid thob ste kun rdzob dang don dam pa'i tshul du
[\[275a.6\]]thams cad mkhyen pa'o/_/dang po zhes pa ni skad cig ma dang po la byang chub thob pa la bya'o/_/gang la gnas na byang chub sems dpa' rnams tshegs chung ngus sgom pa thams cad spong ba'i ting nge 'dzin 'thob cing zhes pa la sogs pa ni de lta bur rang gi sems yang dag pa ji lta ba bzhin du
[\[275a.7\]]yongs su shes pa la gnas pa'i rjes su bsngags pa gsungs pa yin te/_gang la gnas na byang chub sems dpa' rnams zhes pa ni rang gi sems gzung ba dang 'dzin pa la sogs pa'i rnam par mi mthong bas gnas pa la bya ste/_de ltar gzung ba dang 'dzin pa'i rang bzhin du ma mthong ba'i
[\[275b\]]
[\[275b.1\]]sems ni rnam par dag pa ste/_de ltar sems rnam par dag na lhun gyis grub pa nyid du nyon mongs pa'i sgrib pa dang las kyi sgrib pa dang /_skye ba'i sgrib pa la sogs pa thams cad spong ba'i gnyen por gyur pa'i ting nge 'dzin rab tu 'thob par 'gyur te/_de bas na tshegs chung
[\[275b.2\]]ngus sgrib pa thams cad spong ba'i ting nge 'dzin 'thob cing zhes gsungs pa yin no/_/de lta bu'i sems rnam par dag pa la rab tu gnas par gyur na sgrib pa thams cad bsal bas sangs rgyas thams cad la mngon sum du chos nyan zhing bsnyen bkur byed pa dang mngon par shes pa lnga thob pa ste
[\[275b.3\]]lha'i mig gis lam ring po na 'dug pa'i gzugs kyang ri dang rtsig pa la sogs pa la thogs pa med par mthong la/_lha'i rnabs lam ring po na 'dug pa'i sgra yang ri dang rtsig pa la sogs pas mi sgrib par thos shing /_gzhan gyi sems 'dod chags dang bcas pa'am 'dod chags dang bral ba la
[\[275b.4\]]sogs pa shes pa dang /_tshe rabs snga ma la yang ci byed pa dang gnas gang du gnas pa rjes su dran zhing rdzu 'phrul gyi rkang pa la sogs pa 'thob pa'o/_/mtha' yas pa'i mi dang lha la sogs pa'i tshig shes pa'i gzugs kyis mtha' yas pa'i bya la sogs pa'i dbyangs kyi nga ro las don ston
[\[275b.5\]]pa'i gzungs dang 'brug gi sgra dang /_sems can ma yin pa'i sgra sa g.yo ba dang chu la sogs pa mtha' yas pa'i sgra las sgra de dag gis don ci ston pa rtogs pa'i gzungs thob ste/_sems can gyi bsam pa rjes su shes par 'gyur ro/_/de bzhin gshegs pa thams cad kyis byin
[\[275b.6\]]gyis brlabs pas khams gsum du 'khor ba na yang thob pa'i chos las nyams par mi 'gyur ba dang /_ma thob pa yang thob par 'gyur zhing 'khor ba ji srid bar sems can gyi don bya ba dag la yongs su skyo bar mi 'gyur ro/_/de'i phyir sangs rgyas thams cad dang lhan cig 'grogs
[\[275b.7\]]pa 'thob par 'gyur/_mngon par shes pa lnga dag kyang 'thob par 'gyur/_skad dang sgra dang dbyangs mtha' yas pa'i gzungs kyang 'thob par 'gyur/_sems can gyi bsam pa rjes su shes pa dang /_de bzhin gshegs pa thams cad kyis byin gyis brlabs pas 'khor ba na
[\[276a\]]
[\[276a.1\]]yongs su mi nyams pa'i chos can du 'gyur/_sems can gyi don bya ba dag la yongs su skyo bar mi 'gyur ro zhes gsungs pa yin no/_/'dus ma byas pa'i tshul khrims la rab tu gnas pa zhes pa ni stong pa nyid rab tu rtogs pa la gnas pas stong pa
[\[276a.2\]]nyid kyi ngang tshul du gyur pa yin gyi sems can don byed kyang tshul khrims dang /_dge ba'i tshul khrims dang /_sdom pa la sogs pa kun rdzob kyi tshul khrims la ni mi bya'o/_/log par lta ba rnam par spangs ba ni mu stegs la sogs pa'i lta ba rnams dang bral ba la bya la/_yang dag
[\[276a.3\]]par lta ba rtogs pa khong du chud pa ni de ltar log pa'i lta ba spangs pas yang dag pa'i lta ba rtogs pa zhes bya'o/_/gsang ba pa'i bdag po gzhan yang sgrib pa thams cad spong ba'i ting nge 'dzin 'di la gnas pa'i byang chub sems dpa' zhes pa ni de lta bu'i ting nge 'dzin sngar thob nas thos pa
[\[276a.4\]]tsam du ma zad kyi ting nge 'dzin nyid dang ldan par gnas pa la bya'o/_/mos pa'i stobs bskyed pas tshegs chung ngus sangs rgyas kyi chos thams cad yongs su rdzogs par byed de zhes pa ni/_gzung ba dang 'dzin pa rab tu spang ba rang bzhin gyis 'od gsal ba'i sems byang chub kyi mtshan nyid
[\[276a.5\]]de lta bu lhag par mos pa'i mthu bsags pas sangs rgyas kyi chos rtogs pa dang lung gi mtshan nyid dang pha rol tu phyin pa la sogs pa dang /_sku'i 'khor lo la sogs pa'i chos rnams ma bsgrubs kyang thob par 'gyur ba'o/_/gsang ba pa'i bdag po mdor na rigs kyi bu 'am/_
[\[276a.6\]]rigs kyi bu mo de ni yon tan dpag tu med pa dang ldan par 'gyur ro zhes pa ni de lta bu'i ting nge 'dzin dang ldan pa'i rigs kyi bu'am rigs kyi bu mo de dag gi yon tan so so nas brjod na skal bar yang mi rdzogs te/_brjod kyis mi lang bas tshad 'di tsam mo zhes gzung du med de/_mdor na
[\[276a.7\]]yon tan dpag tu med pa dang ldan no zhes gsungs pa yin no/_/de nas yang bcom ldan 'das la phyag na rdo rjes 'di skad ces zhus pa zhes pa nas/_thub pa chen pos bstan du gsol/_zhes pa'i bar gyis ni gong du thams cad mkhyen pa'i ye shes kyi rgyu dang /_byang chub kyi sems kyi
[\[276b\]]
[\[276b.1\]]mtshan nyid zhib du bshad de/_byang chub kyi sems de lta bu la gnas pa'i ting nge 'dzin thob pa'i yon tan gyi tshad kyang yon tan dpag tu med pa dang ldan pa zhes gsungs nas/_de lta bu'i byang chub kyi sems ji ltar skye bar 'gyur ba dang /_byang chub kyi sems de'i mtshan nyid ci 'dra bar shes par
[\[276b.2\]]bya ba la sogs pa dris pa ste de yang ji lta bu snyam na/_bcom ldan 'das ji ltar byang chub tu sems skyes pa zhes bgyi ba lags zhes pa la sogs pa ste spyir na skyes pa dang skye ba zhes bya ba gnyis te/_de la skye ba zhes bya ba ni ming tsam ste bu mngal du zhugs pa lta bu'o/_/skyes zhes bya ba
[\[276b.3\]]ni skyes par btags pa'i don te dper na bu btsas pa dngos lta bu'o/_/de bas na byang chub kyi sems skye ba tsam dris pa ma yin gyi/_sa dang po'i sems byang chub kyi mtshan nyid du yongs su rdzogs par skyes pa dris pa la bya'o/_/byang chub tu zhes pa ni bla na med pa'i byang chub kyi phyir skye ba la
[\[276b.4\]]bya ste/_de yang sa dang po'i sems kyi mtshan nyid bla na med pa'i byang chub dang rang bzhin gcig pa'o/_/sa gong ma la sogs pas rim gyis rdzogs par byed pa yang rang bzhin de las tha dad pa ma yin gyi/_rang bzhin de nyid las mi mthun pa dang gnyen po la sogs pa ldog pa'i sgo nas
[\[276b.5\]]ming gzhan du btags pa tsam du zad de/_dper na gser nyid las rgyan la sogs par byas na rang bzhin gcig kyang ming gi rnam grangs mang por thogs pa dang 'dra'o/_/de bas na byang chub kyi rang bzhin sa dang po'i byang chub kyi sems de la bya ba yin gyi/_smon pa dang 'jug pa'i sems
[\[276b.6\]]kyang byang chub kyi phyir sems pa yin mod kyi/_sa dang po'i byang chub kyi sems ltar bla na med pa'i byang chub dang rang bzhin mi gcig pas de dag la ni mi bya'o/_/yang rnam pa gcig tu na lan bka' stsal pa nas dang po'i mtshan nyid kyi byang chub gsungs pas na gzhan ma yin par mngon no/_/byang
[\[276b.7\]]chub 'byung ba'i sems skyes pa'i/_/mtshan nyid ji ltar 'tshal bar bgyi/_/zhes pa ni sa dang po'i byang chub kyi sems de las bla na med pa'i byang chub 'byung bas de ni byang chub 'byung ba zhes bya ste/_byang chub 'byung ba'i sems de skye ba'i mtshan nyid bsod nams chen po'i snying po nas nam mkha'
[\[277a\]]
[\[277a.1\]]bzhin du tshad med pa la sogs pa la dris pa la bya'o/_/sems mkhyen pa ni rnams kyi mchog_/dpa' chen ye shes las byung ba/_/zhes pa ni bcom ldan 'das la yon tan gyi sgo nas bstod pa ste bcom ldan 'das ni 'jig rten dang /_nyan thos dang rang sangs rgyas
[\[277a.2\]]rnams kyi sems mkhyen pa'i mchog yin pa'i phyir dang /_longs spyod rdzogs pa'i sku de thams cad mkhyen pa'i ye shes de las byung bas na ye shes las byung ba zhes gsungs so/_/ji snyed cig las 'das nas ni_/skye bar 'gyur ba bstan du gsol/_/zhes pa ni 'jig rten pa'i sems
[\[277a.3\]]grangs du zhig 'das nas byang chub kyi sems de skye zhes dris pa ste/_sems brgya drug cu po las 'das nas skye ba la bya ste/_sems skyes zhes pa ma yin gyi skye ba tsam la bya'o/_/mgon pos sems kyi mtshan nyid dang /_/dus kyang rgya cher bshad du gsol/_/zhes pa ni sems brgya drug cu po de dag gi
[\[277a.4\]]mtshan nyid 'dod chags kyi sems dang /_zhe sdang gi sems dang zhes pa la sogs pa dang /_sems brgya drug cu po de dag las 'das nas kyang bskal pa la sogs pa ji srid cig na byang chub kyi sems de skye bar 'gyur zhes dus dris pa'o/_/de dag bsod nams ci 'dra dang /_/spyod pa ci 'drar
[\[277a.5\]]'gyur ba dang /_/zhes pa ni de lta bu'i byang chub kyi sems skyes pa de'i bsod nams ji lta bu dang /_spyod pa ci 'dra ba zhig spyad pas na byang chub kyi sems de thob ces pa'o/_/sems la sems kyi khyad par yang /_/thub pa chen pos bstan du gsol/_/zhes pa ni sems can dbang po rnon pos chos la
[\[277a.6\]]bdag med par rtogs nas 'jug pa dang /_'phags pa nyan thos la sogs pa dbang po rtul po rgyun du zhugs pa la sogs pa'i sa brgyad bsgoms nas 'jug pa'i khyad par dris pa la bya'o/_/de la sems zhes bya ba ni byang chub kyi sems spyi la bya'o/_/bcom ldan rnam snang mdzad chen gyis/_/zhes
[\[277a.7\]]pa nas/_byang chub phyir ni dang por 'dod/_/ces pa'i bar gyis gong du phyag na rdo rjes dris pa'i lan bka' stsal pa ste/_bu zhes pa ni phyag na rdo rje chos kyi dbyings las skyes pas na bcom ldan 'das kyi sras so/_/cher 'byung zhes pa ni sems rgyud kyi mtshan nyid de/_sems kyi rgyud de las byang
[\[277b\]]
[\[277b.1\]]chub dang thams cad mkhyen pa'i ye shes chen po 'byung ba'i phyir ro/_/legs so zhes pa ni de lta bu'i don bzang po dris pa nyid legs pa dang /_phyag na rdo rje dga' ba skyed pa'i phyir gsungs so/_/theg pa chen po'i go 'phang mchog_/ces pa ni sems kyi rgyud de theg pa gsum gyi nang na mchog ste dam pa'o/_/sems kyi rgyud kyi
[\[277b.2\]]mtshan nyid ni/_/zhes pa ni yon tan gyi khyad par de lta bu dang ldan pa'i sems kyi mtshan nyid bshad kyis nyon cig ces sbyar ro/_/rdzogs sangs rgyas kyi gsang ba'i mchog_/ces pa ni de lta bu'i sems rnam par dag pa thams cad mkhyen pa dang mngon par byang chub pa'i rang bzhin de sems can phal cher gyi spyod yul
[\[277b.3\]]ma yin pa dang /_snod ma yin pa la mi bstan pa'i phyir gsang ba zhes bya'o/_/rtog ge kun gyis mi shes pa/_/zhes pa ni stong pa'i mtshan nyid kyi sems de mngon sum dang rjes su dpag pa'i rigs pa'i sgo nas ji lta ba bzhin du mi rtogs pa'o/_/yid gcig bsdus la mnyen par gyis/_/zhes pa ni ma yengs
[\[277b.4\]]par nyon cig pa'o/_/sems ni brgya rtsa drug cu las/_/'das nas skye bar 'gyur zhes sbyar te/_'jig rten pa'i sems brgya drug cu las 'das nas chos la bdag med par rtogs te mos pas spyod pa'i sa la sems gsum rnam par bsgom pa dang /_pha rol tu phyin pa rnams rnam par spyod pa dang /_bsdu ba'i
[\[277b.5\]]dngos po rnam pa bzhi byas nas mos pas spyod pa'i sa las 'phar te/_sa rab tu dga' ba'i sems ye shes kyi sa la zhugs pa la bya ste/_ji snyed cig las 'das nas ni/_skye bar 'gyur zhes dris pa'i lan no/_/bsod nams ches zhes pa ni pha rol tu phyin pa la sogs pa'i bsod nams chen po'i rgyu las skyes pa'o/_/
[\[277b.6\]]snying po ni phyin ci ma log par yongs su grub pa ste/_dper na tsan+dan dang seng ldeng gi snying po ltar mchog dam pa la bya'o/_/byang chub nyid kyi phyir byang chub 'byung ba zhes sbyar te/_bla na med pa'i byang chub thob pa'i phyir na byang chub kyi sems de las sems 'byung ba la bya'o/_/nam mkha' lta bur dpag med cing /_/zhes pa ni
[\[277b.7\]]byang chub kyi sems de'i yon tan la sogs pa tshad bzung zhing dpag tu med pa'am rnam pa med pas 'di tsam mo zhes tshad gzung du med de nam mkha' dang 'dra ba la bya'o/_/gos pa med par ji bzhin gnas/_/zhes pa ni de lta bu'i sems nam mkha'i mtshan nyid la glo bur gyi nyon mongs pa'i bag chags kyis ma gos pa ste/_/
[\[278a\]]
[\[278a.1\]]de ltar glo bur gyi nyon mongs pa'i mtshan ma'i dbang du ma gyur pas shin tu rnam par dag pa'i rang bzhin du gnas pa la bya'o/_/chos kun gyis ni mi bsgul te/_/dpag med ye shes kyis bsgrubs pa/_/zhes pa ni byang chub kyi sems de tshad med pa'i ye shes las byung ba la bya'o/_/yang dag rdzogs
[\[278a.2\]]sangs rgyas ston pa/_/zhes pa ni sangs rgyas dang byang chub sems dpa' la mchod pa byas pa dang /_sa dang pha rol tu phyin pa la sogs pa spyad pa las byung ste/_de'i spyod pa ci 'drar 'gyur ba dang zhes dris pa'i lan no/_/byang chub phyir ni dang por 'dod/_/ces pa ni sa dang po'i byang chub kyi sems la bya ste/_de rnams
[\[278a.3\]]ni byang chub kyi sems kyi rgyu dang rang bzhin bshad pa'o/_/gsang ba pa'i bdag po de la/_'khor ba thog ma med pa nas/_/byis pa so so'i skye bo rnams/_/zhes pa nas/_'jig pas stong nyid shes par bya/_/zhes pa'i bar gyis bcom ldan 'das rnam par snang mdzad kyi rgyu bshad pa yin te rgyu de yang rnam pa gnyis so/_/
[\[278a.4\]]de la 'jig rten pa'i sems brgya drug cu la sogs pa ni rnam par snang mdzad kyi nye bar len pa'i rgyu'o/_/gzhan sa dang pha rol tu phyin pa ni lhan cig byed pa'i rgyu'o/_/de lta bas na so so'i skye bo la yang rnam pa gnyis te/_'jig rten pa'i gzhung lugs shes pa dang mi shes pa'o/_/de la byis pa ni ngan par smra ba dang /_ngan par byed
[\[278a.5\]]pa dang /_ngan par sems pa ste/_de dag ni rang gi gzhung lugs kyang mi shes pa'o/_/de las gzhan pa ni rang rang gi gzhung lugs shes pa 'phags pa'i lam thob pa la bya ste/_de dag 'khor ba na sdug bsngal gsum gyis gdungs nas gdungs pa de las thar pa'i phyir bdag dang bdag gir brtags pa de dag la brten nas
[\[278a.6\]]sbyin pa la sogs pa byas te thar bar re ba'o/_/bdag dang bdag gi ba la mngon par chags nas bdag tu 'dzin pa grangs med pa la rtog pa de dag kyang bdag ces pa'i rang bzhin ci 'dra ba ma dpyad par chags pa skye ba ni rang rang gi gzhung lugs mi shes pa'i byis pa rnams so/_/rang rang gi gzhung lugs shes pa de rnams kyang
[\[278a.7\]]so so'i bdag tu brtags pa de la brten pa ni gzhan dag ni dus las byung ba dang zhes pa nas brjod par bya ba dang /_brjod par bya ba ma yin par rtog ste zhes pa'i bar du'o/_/de dag ni 'jig rten pa rnams kyi so so'i bdag tu brtags pa ste/_ji skad du smos pa'i bdag dang bdag gi ngo bo de dag gis bdag cag 'gro ba rnams bskyed de/_/
[\[278b\]]
[\[278b.1\]]de dag nyid kyis 'jig par yang byed par rtog go/_/gsang ba pa'i bdag po bdag gi khyad par de lta bu la sogs pa zhes pa ni gong du smos pa'i bdag gi dngos po rnams la bya'o/_/thar pa 'dod pas zhes pa de lta bur bdag tu brtags pa nyid la brten nas thar ba re ba'o/_/rnal 'byor 'dod pa'i rnal 'byor pa dag gis
[\[278b.2\]]zhes pa ni 'jig rten pa'i tshul du lus ngag yid gsum yul la 'jug pa las 'gog pa dang /_dngos po gang la dmigs pa de la sems rtse gcig tu dmigs pa 'dzag pa ni rnal 'byor te/_lus ngag yid gsum yul la mi 'jug par 'gog pa'i rnal 'byor 'dod pa rnams kyis de lta bu'i bdag rnams rab tu rtog
[\[278b.3\]]pa la bya'o/_/byis pa so so'i skye bo phyugs dang mtshungs pa rnams zhes pa ni rang gi gzhung lugs mi shes pa la bya ste/_byugs dang mtshungs pa zhes pa ni ngan par smra ba dang /_ngan par sems pa dang /_ngan par byed pa'i dpe ste phyugs ni za pa dang /_g.yem pa dang 'jigs pa las bsam pa gzhan med de/_
[\[278b.4\]]byis pa rnams kyang de lta bu'i mtshan nyid dang ldan pas phyugs dang mtshungs zhes pa'o/_/brgya lam na res 'ga' zhig la zhes pa de lta bu'i byis pa phyugs dang mtshungs pa 'khor ba na 'khyams pa na chos kyi 'du shes 'byung ba ni dkon pa'i mchog ste/_chos kyi 'du shes skye ba yang smyung bar gnas nas bsod nams
[\[278b.5\]]su 'gyur ba la bya ste/_smyung bar gnas pa de tsam gyis sems mgu ste smyung bar gnas pa nyid la yang du yang du dus dus su sgom par byed de/_de bas na smyung bar gnas pa la gnas par bya'o zhes de tsam zhig sems la byas nas mgu ba bskyed cing phyi phyir de nyid la goms par byed de zhes gsungs pa yin no/_/
[\[278b.6\]]gsang ba pa'i bdag po de ni dge ba'i las skye ba'i sa bon lta bu ste/_sems dang po'o zhes pa ni sems bdun pa'i tshe tshul khrims bsrungs pa'i dge ba 'byung ba'i sa bon du gyur pa la bya'o/_/de la 'ga' zhig smyung bar gnas pa ni brtul zhugs kyi mtshan nyid de nyon mongs pa'i phyogs gcig yin na ji ltar dge
[\[278b.7\]]ba'i sa bon du 'gyur snyam du dogs pa skye ba la/_dogs pa bsal ba ni smyung bar byas pa'i 'og tu mchod pa dang sbyin pa'i sems 'byung ba ste/_smyung ba de ni sbyin pa la sogs pa'i dge ba'i de ma thag pa'i rkyen byed pas nyes pa med do/_/sbyin pa la sogs pa de dag kyang zag pa dang bcas
[\[279a\]]
[\[279a.1\]]pa'i dge ba la bya'o/_/de'i rgyu nyid kyis sbyin pa sbyin par byed de zhes sbyar te/_mtshan ma dang bcas pa'i nyi ma zhes pa smyung bar byad pa de nyid la goms par byed pa'i rgyus zla ba dang skar ma dang nyi ma la sogs pa bzang po'i nyin par pha ma la sogs pa'i gnyen rnams la sbyin par byed pa ni
[\[279a.2\]]tshul khrims bsrungs pa'i dge ba las 'byung ba'i myu gur blta'o/_/de nas gzhan yang sbyin pa de nyid mi shes pa dag la yang sbyin par byed ces pa ni sbyin pa ste ma la goms pa'i mthus gnyen ma yin pa gzhan la yang sbyin pa ste/_de yang dge ba bcu'i las 'byung ba'i sdong bu lta bur blta'o/_/de
[\[279a.3\]]nas gzhan yang sbyin pa de nyid snod du rung ba yongs su tshol zhing sbyin par byed de zhes pa ni pha dang ma dang /_mkhan po dang slob dpon dang bram ze rig byed bzhi po rdzogs par shes pa la sbyin na de dag ni sbyin gnas te/_bsod nams mtha' med par 'gyur bas sbyin pa'i snod do snyam nas sbyin par byed
[\[279a.4\]]pa de yang dge ba'i las 'byung ba'i rgyu ste lo ma lta bur blta'o/_/de nas gzhan yang sbyin pa de nyid bla ma'am rol mo mkhan dag la dga' bzhin du sbyin par byed de zhes pa de ni sbyin pa de ni snga ma las rgya che ste/_snod la yang mi rtog par bla ma dang rol mo mkhan la sogs pa la sems dga' bar sbyin
[\[279a.5\]]pas dngos po la ma chags par sbyin pa ste/_de yang dge ba'i las 'byung ba'i rgyu ste me tog lta bur blta'o/_/de nas gzhan yang sbyin pa de nyid yid dga' ba dag la sbyin par byed de zhes pa ni zas 'dod pa la zas/_gos 'dod pa la gos la sogs pa ci 'dod pa rnams sbyin pa la bya
[\[279a.6\]]ste/_/de yang dge ba'i las 'byung ba'i 'bras bur blta'o/_/de nas gsang ba pa'i bdag po/_gzhan yang mtho ris su skye bar bya ba'i phyir tshul khrims bsrung ste zhes pa ni de lta bu'i sbyin pa rnams byas nas lus kyi las gsum dang /_ngag gi las bzhi dang /_yid kyi las gsum gyi sgo
[\[279a.7\]]nas mi dge ba 'byung ba spong ba'i mtshan nyid kyi tshul khrims bsrungs nas de'i 'bras bu mngon par mtho ba'i mtshan nyid lha la sogs pa'i longs spyod mtho ris su skye ba'i phyir te longs spyod de nyid gsos su 'gyur ba la bya'o/_/de nas yang gsang ba pa'i bdag po/_gzhan yang sems de lta bu nyid
[\[279b\]]
[\[279b.1\]]kyis 'khor bar rgyu ba ni dge ba'i bshes gnyen la la zhig las tshig 'di skad thos te zhes pa de lta bur sbyin pa byed cing tshul khrims bsrung ba la mkhan po 'jig rten pa'i gzhung lugs shes pa 'ga' zhig gis dge ba'i bshes gnyen byas te/_rang gi ston pa'i lha la brten du bcug pa ste/_/
[\[279b.2\]]dge ba'i bshes gnyen des kyang lha rnams kyi rang bzhin bstan pa ni/_lha 'di dag ni lha chen te/_/thams cad la ni bde ba ster/_/de la khyod kyis gus mchod dang /_/thams cad grub pa nyid du 'gyur/_/zhes pa nas/_de bzhin lha dang drang srong mchog_/rig byed rig byed skyes bu yin/_/zhes
[\[279b.3\]]pa'i bar du'o/_/mkhas pa'i mchod pa gyis shig ces/_/zhes pa ni de ltar gong du ming gis smos pa'i lha de rnams gang la dad pa la ston pa dang mchod pa'i gnas su byas na lha de rnams kyis bde ba ster ba dang bsam pa thams cad 'grub par byed do zhes bsten pa'o/_/de las de
[\[279b.4\]]'dra'i tshig thos nas/_/yid ni yang dag mgu gyur te/_/de'i tshe rab tu gus ldan pas/_/de dag la ni nan tan byed/_/ces pa ni de ltar dge ba'i bshes gnyen gyis lha rnams bstan pa thos nas byis pa de la yid mgu ba skyes te/_de nas lha de dag la brten pa dang mchod pa nan tan
[\[279b.5\]]byed cing lha de rnams la rab tu dad pa dang ldan par 'gyur ba'o/_/gsang ba pa'i bdag po 'di ni byis pa so so'i skye bo 'khor ba ni kun du 'khyams pa rnams kyi dbugs phyin pa'i mchog yin te/_'di ni stobs su gyur pa ste sems brgyad par rgyal ba rnams kyis bshad do zhes pa ni de lta
[\[279b.6\]]bu'i byis pa so so'i skye bo tha dad pa rnams 'khor ba na skyabs dang mgon med par 'khyams pa las dge ba'i bshes gnyen rnams kyis skyabs dang mgon de dag bstan pas byis pa de rnams kyis skyabs dang mgon rnyed de dbugs phyin pa ni brtan por gyur pas dge ba'i stobs su
[\[279b.7\]]gyur pa'o zhes pa'o/_/de nas gsang ba'i bdag po gzhan yang khyad par rtogs pa ji skad du yongs su grags pa'i khyad par de dang de dag la khyad par du gnas pa rnams la 'ba' zhig pa nyid kyi don du blo skye shing de yang yod do zhes stong pa nyid kho na la dngos por sems te/_sngar bdag
[\[280a\]]
[\[280a.1\]]gi ngo bo smos pa rnams dang ston pa'i lha rnams kyi rang bzhin ji skad smos pa bzhin du shes nas bdag tu brtags pa dang lha de rnams la brten te/_lha de rnams kyis bstan pa'i gzhung gis las dang nyon mongs pa spangs nas dag pa'i bdag tu rtog pa yin te/_dag pa de yang
[\[280a.2\]]stong pa nyid mya ngan las 'das pa yin no snyam pa'i blo skye ba ste/_stong pa nyid la bde ba dang sdug bsngal myong bar byed pa'i rang bzhin gyi bdag ces pa'i dngos po nyungs 'bru tsam mam/_spu'i nyag ma la sogs pa tsam du yod par rtog ste de dag ni byis pa so so'i skye bo rnams kyis bdag dang lha
[\[280a.3\]]rnams la brten nas rang gi rnam par grol ba tshol ba ste/_rnam par grol bar tshol ba'i bde ba de yang bcom ldan 'das rnam par snang mdzad kyi brgyud pa'i rgyur blta'o/_/dbang phyug chen po dang tshangs pa la sogs pa'i lha de rnams kyang spyir sems can rnam pa gnyis te/_las las skyes pa dang /_ye
[\[280a.4\]]shes kyi sems can no/_/de la skabs 'dir ni lha de rnams kyang byis pa so so'i skye bo 'khyams pa rnams la so so'i mya ngan las 'das pa'i lam ston pa ste/_lam de ston pa yang bcom ldan 'das rnam par snang mdzad kyis mkhyen nas thob pa'i rgyur sbyor ba yin pas dbang po dang brgya byin
[\[280a.5\]]la sogs pa'i lha de rnams bcom ldan 'das rnam par snang mdzad kyi sku las sprul pa'i ye shes kyi sems can du blta'o/_/gsang ba ba'i bdag po/_/de dag gis ni stong pa nyid rab tu mi shes so zhes pa ni stong pa nyid la 'ba' zhig pa zhes bya ba'i bdag gi ngo bor brtags pas stong par mi 'gyur
[\[280a.6\]]te/_ji tsam du dngos por brtags pa de tsam du yod pa'i mtha' 'dzin pas stong pa nyid shes par mi 'gyur ro zhes pa'o/_/de bas na stong pa nyid ni dngos po can yang ma yin/_dngos po med pa yang ma yin/_yod pa yang ma yin med pa yang ma yin gnyis ka yang ma yin te/_de la rtog pa'am
[\[280a.7\]]mi rtog pa yang med na de la ji ltar stong pa zhes btags par bya zhes stong pa'i mtshan nyid phyin ci ma log par gsungs pa yin no/_/de la dngos po yang ma yin zhes pa ni byis pa rnams kyis ji ltar bdag tu brtags pa'i dngos po ma yin pa'o/_/dngos po med pa yang ma yin zhes pa ni de lta bu yod
[\[280b\]]
[\[280b.1\]]pa'i dngos po spangs pa'i gzhan zhig kyang ma yin pa'o/_/yod pa yang ma yin zhes pa ni stong pa nyid la de lta bu'i dngos po med pa'o/_/med pa yang ma yin zhes pa ni stong pa nyid kyi rang bzhin du med pa ma yin pa'o/_/gnyis ka yang ma yin zhes pa ni yod med gnyis las gzhan na yang med pa'o/_/
[\[280b.2\]]de la rtog pa'am mi rtog pa yang med na/_de la ji ltar stong pa zhes btags par bya zhes pa ni de ltar yod pa dang med pa ma yin pas stong pa nyid la dngos por gdag tu med ces pa'o/_/don 'di nyid tshigs su bcad pas gsungs pa/_gang dag stong nyid mi shes pa/_/de dag mya ngan 'das
[\[280b.3\]]mi shes/_/de phyir dngos dang dngos med pa/_/'jig pas stong nyid shes par bya/_/zhes pa ste/_gang dag stong nyid mi shes pa/_/zhes pa ni stong pa nyid la dngos por brtags pa na stong pa nyid kyi rang bzhin phyin ci ma log par mi shes pa ste/_de dag gis ni chos kyi dbyings zhi ba mya ngan
[\[280b.4\]]las 'das pa rnams kyang shes par mi nus pa la bya'o/_/stong pa nyid ji ltar shes par bya zhe na/_dngos po dang dngos po med pas bsdus pa'i dngos po dang bral bas shes par nus te/_de bas na dngos dang dngos med pa/_'jig pas zhes gsungs pa yin no/_/de nas yang bcom ldan
[\[280b.5\]]'das la phyag na rdo rjes gsol ba btab pa/_bcom ldan 'das sems kyi khyad par de dag bshad du gsol zhes pa ni sngar sems kyi khyad par brgya drug cu las 'das nas byang chub kyi sems skye'o zhes gsungs na/_sems kyi khyad par de rnams kyi mtshan nyid ji lta bu yin pa bshad du gsol
[\[280b.6\]]zhes pa la bya'o/_/de skad ces gsol pa zhes pa nas/_nyon cig ces pa'i bar du gsol ba'i len bshad par gnang ba'o/_/de dag bshad pa yang gsang pa'i bdag po/_/de la sems ni 'dod chags kyi sems dang /_'dod chags dang bral ba'i sems dang zhes pa nas bu ga lta bu'i
[\[280b.7\]]sems dang skye bar gyur pa'i sems so zhes pa'i bar ro/_/sems de rnams bshad pa yang ming dang /_mtshan nyid dang spong ba dang lam gyi sgo nas bshad par shes par bya la/_sems de rnams kyi rang bzhin yang rnam pa bzhi ste/_nyon mongs pa can dang /_dge ba dang /_mi dge ba dang /_/
[\[281a\]]
[\[281a.1\]]lung du ma bstan pa'o/_/de la sems de rnams las 'da' bar bya ba yang spyir na sngags kyi sgo nas spyod pa la rnam pa gnyis te/_grub pa dang /_dam tshig can no/_/de la grub pa ni mos bas spyod pa'i sa nas yid kyi rang bzhin gyi lus kyis gang du 'dod par 'phar bas
[\[281a.2\]]rim pa dang bskal pa'i tshigs kyang med do/_/dam tshig can la yang rnam pa gnyis te/_dbang po rtul po dang rnon po'o/_/de la dbang po rtul po ni thog mar 'jig rten pa'i lam stong pa nyid 'ba' zhig par blo skyes pa las 'phar nas gang zag la bdag med par rtogs te sems 'di rnams
[\[281a.3\]]kyang sdug bsngal ba nyid dang /_mi rtag pa nyid dang /_stong pa nyid dang /_bdag med par rtogs te/_spong ba goms par byed na 'jig rten pa'i lam nas brtsams te bskal pa gsum gyi bar du gang zag la bdag med par bsgoms te/_de nas phung po la yod do snyam pa'i blo skye ba de yang sun phyung
[\[281a.4\]]nas phung po la sogs pa sgyu ma dang smig rgyu lta bur chos la bdag med par rtogs te/_sems gsum sgom pa dang pha rol tu phyin pa la sogs pa rnam par spyod pa'i mtshan nyid mos pas spyod pa'i sa la 'jug go/_/dbang po rnon po ni thog ma nyid nas gang zag dang chos gnyi ga la bdag med
[\[281a.5\]]par rtogs pas sems de rnams kyang sgyu ma dang smig rgyu'i tshul gyis spong zhing sems gsum po sgom pa dang /_pha rol tu phyin pa rnams rnam par spyod pa'i rim gyis mos pas spyod pa'i sa de bskal pa gcig gis rdzogs nas bskal pa de'i bzhi cha gcig gis ye shes kyi sa la 'jug
[\[281a.6\]]go/_/mos pas spyod pa'i sa la zhugs nas ni dbang po rno rtul gnyis ka yang mos pas spyod pa'i sa de bskal pa gcig gis rdzogs par byed pa dang /_ye shes kyi sa la bskal pa bzhi cha gcig gis 'jug par 'dra'o/_/sems kyi dngos po drug cu rnams las brgya drug cur 'phel ba
[\[281a.7\]]yang sgrib pa'i cha phra rags gsum du phye ste gsum po de rnams re re zhing yang gsum gsum du phye bas rnam pa dgur blta'o/_/de la sgrib pa chen po'i chen po la sems gcig spong la chen po'i 'bring po la ni gnyis spong /_chen po'i chung ngu la ni gsum spong /_'bring gi chen po la ni bzhi spong /_
[\[281b\]]
[\[281b.1\]]'bring gi 'bring la ni lnga spong /_'bring gi chung ngu la ni drug spong /_chung ngu'i chen po la bdun spong /_chung ngu'i 'bring la brgyad spong /_'og nas 'byung ba'i tshul gyis de ltar sems brgya drug cu mos pas spyod pa'i sa nas bskyod cing mos pas spyod pa'i sa de rdzogs par byed do/_/de la
[\[281b.2\]]dgu po rnams kyi tha ma chung ngu'i yang chung ngu ni mos pas spyod pa'i sa nas 'phar nas spong ste ye shes kyi sa la 'jug par shes par bya'o/_/de la 'dod chags kyi sems gang zhe na chags pa can chos kun du bsten pa'o zhes pa ni 'dod chags dang ldan pa'i sems la bya ste/_de yang dge ba dang /_mi
[\[281b.3\]]dge ba dang /_nyon mongs pa can dang /_lung du ma bsten pa'i chos rnam pa bzhi las ji ltar rigs par chags nas bsnyen pa la shes par bya ste/_lha la sogs pa la dad cing mchod par bya ba la zhen nas mchod pa la sogs pa'i las de dag byed pa ni chags pa can chos kun du bsten pa
[\[281b.4\]]zhes bya ste dge ba'o/_/de bzhin du bud med la sogs pa la zhen nas de'i bya ba byed pa ni chags pa can chos bsten pa ste nyon mongs pa can gyi sems so/_/ma byin par len pa dang brdzun du smra ba la chos su zhen nas de dag gi bya ba byed pa ni chags pa can chos bsten pa ste mi dge ba'i sems so/_/
[\[281b.5\]]bzo la sogs pa'i chos la zhen nas de dag gi bya ba byed pa ni chags pa can chos bsten pa ste lung du ma bstan pa'o/_/de ltar tshul 'dis sems gzhan rnams la yang ji ltar rigs par dge ba dang mi dge ba dang /_nyon mongs pa can dang lung ma bstan par sbyar bar bya'o/_/'dod chags dang bral
[\[281b.6\]]ba'i sems gang zhe na/_'dod chags dang bral ba'i chos kun du bsten pa'o zhes pa ni gong du smos pa'i chos rnam pa bzhi la ma chags pa'am ma mos kyang chos nyid kyi spyod pa'am/_gzhan gyi dbang du mi spyod bzhin du de dag gi bya ba byed pa ni 'dod chags dang bral ba'i chos kun du bsten pa'o/_/
[\[281b.7\]]zhe sdang gi sems gang zhe na/_sdang bas chos kun du bsten pa'o zhes pa ni zhe sdang dang ldan pa'i sems te gong du smos pa'i tshul gyis dge ba dang mi dge ba la sogs par rig par bya'o/_/byams pa'i sems gang zhe na/_byams pa dang ldan pa'i chos kun du bsten pa'o zhes pa ni byams pa dang
[\[282a\]]
[\[282a.1\]]ldan pa'i sems te dge ba dang mi dge ba la sogs pa ni snga ma bzhin no/_/gti mug gi sems gang zhe na gang mi dpyod par chos bsten pa'o zhes pa ni gti mug dang ldan pa'i sems so/_/shes rab kyi sems gang zhe na/_khyad par las khyad par gzhan rtogs par bya
[\[282a.2\]]ste chos bsten pa'o zhes pa ni shes rab dang ldan pa'i sems te khyad par las zhes pa ni shes rab ma thob pa las shes rab thob pa la bya'o/_/khyad par gzhan zhes pa ni shes rab de thob pa las shes rab mchog khyad par du rtogs pa la bya'o/_/gtan la phab pa'i sems gang zhe na/_bka'
[\[282a.3\]]dang bla ma'i tshig bzhin byed pa nyid do zhes pa ni/_rgyal po la sogs pa'i bka' dang /_slob dpon la sogs pa'i lung mi byar mi rung ste/_nges par bya ba'i chos de byed pa'o/_/the tshom gyi sems gang zhe na/_ji ltar yongs su gzung ba nges pa dag la som nyi bsten pa dag go zhes pa ni
[\[282a.4\]]the tshom dang ldan pa'i sems te sngar phyin ci ma log par zin pa la phyis bdag nyid kyis the tshom bslang ste dogs pa skye bar byed pa ni de'i chos la brten pa'o zhes bya'o/_/mun par 'gyur ba'i sems gang zhe na som nyi med pa la som nyir shes pa'o zhes pa ni mun pa lta bu'i sems te ji ltar mun
[\[282a.5\]]pa'i nang na bum pa la sogs pa yod kyang gsal bar mi snang bas yod dam med the tshom za ba ste/_de bzhin du dngos po phyin ci ma log pa la ma rig pa'i mun pas bsgribs pas the tshom skye ba'i sems ni mun pa dang 'dra'o/_/snang bar gyur pa'i sems gang zhe na/_som nyi med pa la
[\[282a.6\]]som nyi med par bsten pa'o zhes pa ni snang ba'i rang bzhin du gyur pa'i sems te ji ltar nam mkha' snang ba la rdzas kyi dngos po gsal bar snang ba bzhin du snang ba'i rang bzhin gyi gzugs de yang des shes par bya ba'i dngos po the tshom med bzhin du spyod pa ni som nyi med par chos bsten
[\[282a.7\]]pa'o/_/sdud pa'i sems gang zhe na/_du ma gcig tu byed pa'o zhes pa ni sdud pa'i rang bzhin gyi sems te phung po dang khams dang skye mched la sogs pa rang gi mtshan nyid so so ba las stong pa dang bdag med pa la sogs pa spyi'i mtshan nyid gcig tu sdud pa'o/_/'thab
[\[282b\]]
[\[282b.1\]]pa'i sems gang zhe na/_phan tshun rtsod pa nyid do zhes pa ni 'thab mo can gyi sems te/_mi mthun pa'i mu re re gzung zhing rtsod pa'i chos re re bsten pa'o/_/rtsod pa'i gang zhe na gang bdag nyid dang bdag nyid du rtsod pa'o zhes pa ni rtsod pa'i rang bzhin gyi sems te gzhan dang phan tshun du
[\[282b.2\]]mi mthun pa'i phyogs gzung zhing mi rtsod par bdag rang gi sems la sun 'byin pa'am dpyod pa lta bu'o/_/mi rtsod pa'i sems gang zhe na/_mnyam pas mtshungs par blta ba'o zhes pa ni rtsod pa med pa'i rang bzhin gyi sems te dngos po gang yang rung ba la gzhan dang lta ba mthun pas mtshungs
[\[282b.3\]]par spyod de rtsod pa med pa'i chos bsten par byed pa'o/_/lha'i sems gang zhe na/_yid kyis bdag nyid la rlom sems su byed pa'o zhes pa ni lha lta bu'i sems sam/_lha'i phyir sems pa ste/_lha lta bur sems pa ni ji ltar lha rnams bdag ni lha yin no snyam du sems pa bzhin du
[\[282b.4\]]sems de yang bdag nyid gang yin pa de yin no snyam du sems pa'o/_/lha'i phyir sems pa ni bdag gis lhar 'gyur bar bya'o snyam du sems pa'o/_/lha ma yin gyi sems gang zhe na gang 'khor ba nyid la smod pa'o zhes pa ni lha ma yin lta bu'i sems te/_de ltar lha ma yin de la sogs
[\[282b.5\]]pa'i dngos po thams cad la smod par byed pa de bzhin du sems de yang 'khor ba la smod par byed pa'i chos bsten pa'o/_/klu'i sems gang zhe na/_gang longs spyod chen po nyid du bya ba'i phyir sems pa'o zhes pa ni klu lta bu'i sems te ji ltar klu phyug po la mgo mang po yod de/_mgo mang
[\[282b.6\]]po longs spyod che bar shes pa de bzhin du sems de yang longs spyod chen po la spyod pa'i chos bstan pa'o/_/de la klu'i mgo mang po longs spyod kyi dper ji ltar 'gyur zhe na/_rgya gar skad du longs spyod la b+ho ga/_/klu'i mgo la yang b+ho ga zhes bya ste/_skad kyang mthun la don du yang klu mgo
[\[282b.7\]]mang po de phyug pas longs spyod chen po la longs spyod do/_/de bzhin du sems de yang longs spyod chen po'i chos la bsten par byed pas klu lta bu'i sems zhes bya'o/_/mi'i sems gang yin zhe na/_de nyid kyi don du sems pa'o zhes pa ni mi'i longs spyod 'dod pa'i yon tan gyi chos
[\[283a\]]
[\[283a.1\]]la bsten par byed pa'o/_/bud med kyi sems gang zhe na/_'dod pa kho na'i phyir chos bsten pa'o zhes pa ni bud med lta bu'i sems te/_bud med ni 'dod chags kyi yul du gyur pa'i chos rnams 'thob par bya ba'i phyir chos de dag gi bya ba byed de/_de bzhin du sems de yang
[\[283a.2\]]'dod pa'i yul rnams thob par bya ba'i phyir chos de dag la bsten par byed do/_/dbang phyug gi sems gang zhe na/_gang bdag gis thams cad bsam mo snyam du rlom sems su byed pa'o zhes pa ni dbang phyug lta bu'i sems te/_dbang phyug ni 'jig rten thams cad kyi skye ba dang 'jig pa
[\[283a.3\]]ni bdag gis byas so bar sems so/_/de bzhin sems de yang bdag gis ma byas pa rnams kyang bdag gis byas so ba'i chos bsten par byed pa'o/_/dbang phyug ni lha chen po la bya'o/_/tshong pa'i sems gang zhe na gang bsdu ba byas te rnam par spel nas phyis bstan pa'o zhes pa ni tshong pa lta
[\[283a.4\]]bu'i sems te/_tshong pa ni 'tshong zhing nyo ba'i chos rnams rin chung ba'i dus na kun bsdus nas nam rin che ba na de dag thams cad slar spel zhing 'tshong bar byed do/_/de bzhin du sems de yang sngar phung po dang khams dang skye mched kyi chos rnams mi rtag pa dang /_sdug bsngal la sogs pa'i
[\[283a.5\]]chos kyis de rnams nyid ji ltar rigs par spong ba'i chos bsten par byed pa'o/_/zhing pa'i sems gang zhe na/_gang thos pa rnam pa du ma tshol zhing phyis bsten pa'o zhes pa ni zhing pa lta bu'i sems te/_sngar zhing thog rnams bsdus nas phyis zhing thog de rnams nyid la bza' ba dang btung ba
[\[283a.6\]]la sogs pa'i bya ba byed do/_/de bzhin du sems de yang sngar chos rnams mang du thos par byas te bsags nas phyis ji ltar thos pa'i chos de rnams sems pa dang bsgom pa la sogs pa'i chos bsten par byed pa'o/_/chu bo'i sems gang zhe na/_gang mtha' gnyis la mi ltos shing bsten
[\[283a.7\]]pa'o zhes pa ni chu bo lta bu'i sems te/_chu bo ni mtha' gnyis mi mtho bar dbus kyi gzhung bzhin las 'bab pa'o/_/de bzhin du sems de yang rtag pa dang chad pa'i mtha' gnyis spong par byed pa'i chos bsten pa'o/_/yang na chu bo mtha' gnyis la ltos shing 'bab pa de bzhin du/_
[\[283b\]]
[\[283b.1\]]sems de yang rtag pa dang chad pa'i mtha' bzung zhing de'i chos bsten par byed pa la yang bya'o/_/lteng ka'i sems gang zhe na/_gang srid pas bsten pa'o zhes pa ni lteng ka lta bu'i sems te/_lteng ka de ni gzhan las 'bab pa'i chu rnams pa sogs la bdag las gar yang mi
[\[283b.2\]]'dzag ste/_de bzhin du sems de yang gzhan gyi thams cad ni sdud la/_bdag las gang ci yang mi gtong ba'i chos bsten pa'o/_/khron pa'i sems gang zhe na/_gang mi zab pa la zab par sems pa'o zhes pa ni khron pa lta bu'i sems te/_khron pa chus gang ba ni mi zab
[\[283b.3\]]kyang gting dpag tu mi mngon pas zab pa dang 'dra ste/_de bzhin du sems de yang zab mo'i blo ma yin pa la zab snyam du sems pa'i chos bsten pa'o/_/kun du bsrung ba'i sems gang zhe na/_'di nyid bden gyi gzhan ni gti mug snyam du sems pa'o zhes pa ni bsrung bar gyur pa'i sems te/_
[\[283b.4\]]bdag gis ji ltar thos shing zin pa de nyid ma nor ba'o snyam nas brtan par bzung ste gzhan gyis zin cing rtogs pa de ma yin pa snyam du chos bsten pa'o/_/ser sna'i sems gang zhe na/_bdag nyid bsten cing gzhan la mi ster ba'o zhes pa ni ser sna can gyi sems la bya ste ji
[\[283b.5\]]ltar grags pa'o/_/byi ba'i sems gang zhe na/_gang mchod pa la ltos te bsten pa'o zhes pa ni byi ba lta bu'i sems te byi ba la sogs pa 'dzin pa na mchod zhing 'dzin te/_de bzhin du sems de yang 'phags pa'i lam la sogs pa thob par byed pa ni 'jug pa'i dus las 'phar ba ste/_/
[\[283b.6\]]rim pa des 'phar ba'o/_/khyi'i sems gang zhe na gang chung ngus kyang mgu bar 'gyur ba'o zhes pa ni khyi lta bu'i sems te/_khyi ni chung ngus kyang mgu ba'o/_/de bzhin du sems de yang gang yang rung ba'i dngos po chung ngus mgu bar byed pa'i chos bsten par byed pa'o/_/nam mkha'
[\[283b.7\]]lding gi sems gang zhe na/_gang phyogs 'dzin pas chos la brten pa'o zhes pa ni nam mkha' lding lta bu'i sems te/_nam mkha' lding ni klu la sogs pa 'dzin pa na 'dab mas rdob cing 'dzin te/_de bzhin du sems de yang gang bdag gi yin pa de'i phyogs 'dzin pa'i chos bsten
[\[284a\]]
[\[284a.1\]]par byed do/_/nam mkha' lding gi 'dab mas rdob cing sbrul 'dzin pa de ji ltar phyogs 'dzin pa'i dper 'gyur zhe na/_rgya gar skad du 'dab ma la pak+Sha zhes bya/_phyogs la yang pak+Sha zhes bya ste/_de ltar skad gcig la don du yang nam mkha' lding gis klu de bdag
[\[284a.2\]]gir byed pa'i phyir 'dzin la/_phyogs su gyur pa yang bdag gir bya ba'i dngos po'i don la phyogs 'dzin pas mthun no/_/byi ba'i sems gang zhe na/_bcings pa thams cad bcad pa'i phyir sems pa'o zhes pa ni byi ba lta bu'i sems te byi ba ni bcings pa thams cad gcod cing grol bar
[\[284a.3\]]byed pa'o/_/de bzhin du sems de yang 'dod chags dang zhe sdang dang gti mug gi chings ma dgrol ba'i chos bsten par byed pa'o/_/glu'i sems gang zhe na/_bdag gi dbyangs sgra sna tshogs kyi glus sems can rnams gzud par bya'o snyam pa'o zhes pa ni glu lta bu'i sems te/_ji ltar glu
[\[284a.4\]]des sems can rnams dga' zhing 'du ba de bzhin du sems de yang bdag gis gang dang rjes su mthun pa'i sgra skad kyi dbyangs mang pos sems can rnams gang la dad pa la gzung ngo snyam pa'i chos bsten par byed pa'o/_/gar gyi sems gang zhe na/_bdag gis rdzu 'phrul sna tshogs
[\[284a.5\]]kyis gzhan dag yang dag par 'dzin du gzhug go snyam du sems pa'o zhes pa ni gar bya ba'i sems te/_gar zhes bya'i tshig ni lus g.yo ba'i don yin la/_gar gcig pur ma zad nam mkha' la 'gro ba la sogs pa'i lus kyi rdzu 'phrul thams cad kyang lus g.yo ba yin te/_de lta
[\[284a.6\]]bas na lus kyi rdzu 'phrul de dag gis sems can rnams rdzu 'phrul sna tshogs sbyor bar byed pa'i chos bsten pa'o/_/sil snyan gyi sems gang zhe na/_bdag gis chos kyi rnga brdung ngo snyam pa'o zhes pa ni sil snyan gyi phyir sems pa ste/_chos rnga bsgrags shing 'chad par bya ba'i chos
[\[284a.7\]]bsten par byed pa'i sems so/_/khyim gyi sems gang zhe na/_bdag gis lus kun du bsrung ba'i phyir bsten pa'o zhes pa ni khyim lta bu'i sems te/_khyim ni rdzas la sogs pa chud mi za bar bzung zhing skyong bar byed de/_de bzhin du sems de yang bdag gi lus bsrung ba'i chos bsten
[\[284b\]]
[\[284b.1\]]par byed pa'o/_/seng ge'i sems gang zhe na gang thams cad zil gyis gnon pas bsten pa'o zhes pa ni seng ge lta bu'i sems te/_seng ge ni bdag gi sgyu rtsal gyis byol song thams cad zil gyis gnon pa de bzhin du sems de yang bdag gis yang shes shing grags pa'i phyogs kyis gzhan
[\[284b.2\]]rnams zil gyis gnon pa'i chos bsten pa'o/_/'ug pa'i sems gang zhe na/_gang mtshan mo sems pa'o zhes pa ni 'ug pa lta bu'i sems te/_'ug pa ni bdag gi zas tshol ba la sogs pa bya ba thams cad mtshan mo byed do/_/de bzhin du sems de yang bdag gi bya ba rnams mtshan mo
[\[284b.3\]]byed pa'i chos bsten pa'o/_/bya rog gi sems gang zhe na/_gang thams cad du skrag pas sems pa'o zhes pa ni bya rog lta bu'i sems te bya rog ni kun gyis 'jigs shing brtabs bzhin du rang gi bya ba byed do/_/de bzhin du sems de yang gang gis dngos po spyad pa thams cad la bag tsha zhing brtabs
[\[284b.4\]]pa'i chos bsten par byed pa'o/_/srin po'i sems gang zhe na/_gang dge ba dang mi dge ba rnams sgrub pa'o zhes pa ni srin po lta bu'i sems te/_srin po ni sngon dge ba la sogs pa spyad pa'i rgyus bdag mthu dang ldan par gyur la/_mthu des gsod pa la sogs pa mi dge ba'i chos rnams
[\[284b.5\]]spyad de sems de yang de lta bu'i chos bsten par byed pa'o/_/tsher ma'i sems gang zhe na/_gang thams cad du 'gyod pa sems pa'o zhes pa ni tsher ma lta bu'i sems te/_tsher ma ni 'dzugs shing gnod par byed pa'o/_/de bzhin du sems de yang byas pa'i dngos po la 'gyod pa
[\[284b.6\]]skye ste 'gyod pa de nyid yang dang yang du yid la byed cing zug rngur gyur pa'i chos bsten pa'o/_/sa 'og gi sems gang zhe na/_sa 'og gi don du sems pa'o zhes pa ni sa 'og gi phyir sems pa ste sa 'og tu song nas de'i bya ba byed pa'i chos bsten pa'o/_/rlung gi sems gang zhe na/_gang thams cad du thams
[\[284b.7\]]cad sgrub pa'o zhes pa ni rlung lta bu'i sems te/_rlung ni res 'ga' me'i nang du zhugs/_res 'ga' chu la sogs pa'i nang du zhugs pa de bzhin du/_sems de yang res 'ga' dge ba'i nang du zhugs nas dkrugs te mi dge bar byed/_res 'ga' ni mi dge ba'i nang du zhugs te dge bar byed de/
[\[285a\]]
[\[285a.1\]]mdor na kun gyi nang du 'jug la kun la yang mi gnas par byed pa'i chos bsten par byed pa'o/_/chu'i sems gang zhe na/_gang mi dge ba'i sems thams cad bkru ba'i phyir bsten pa'o/_/me'i sems gang zhe na/_gang dka' thub nyid kyis gdung bar byed pa'o zhes pa ni me
[\[285a.2\]]lta bu'i sems te/_me ni rang gi tsha bas gdung bar byed de de bzhin du sems de yang rang gi dka' thub kyis lus dang sems gdungs shing sma 'bab par byed pa'i chos bsten pa'o/_/me dka' thub kyi dper ji ltar 'gyur zhe na/_rgya gar skad du tsha ba la ta pa zhes bya/_dka' thub la yang ta pa zhes
[\[285a.3\]]bya ste skad mthun pas dper bya'o/_/'dam gyi sems gang zhe na gang bdag gi nyes pas gzhan la skud pa'o zhes pa ni 'dam lta bu'i sems te 'dam ni bdag gi ngo bo ngan pa de gzhan la bsgos nas chags par byed do/_/de bzhin du sems de yang rang gi nyes pa gzhan la gos par byed pa'i
[\[285a.4\]]chos bstan par byed pa'o/_/rnyog pa'i sems gang zhe na/_gang pha rol gyi nyes pa 'dzin pas sems la rnyog pa skyes pa'o zhes pa ni rnyog pa lta bu'i sems te/_gzhan gyi nyes pas bdag gi sems 'khrugs par byed pa'o/_/tshon rtsi'i sems gang zhe na/_gang de la chags pa nyid du bsten pa'o
[\[285a.5\]]zhes pa ni tshon rtsi lta bu'i sems te/_tshon dkar po'am dmar po la sogs pa'i kha dog ni gang la bskus pa de tshon de nyid kyi rang bzhin du 'gyur te/_de bzhin du sems de yang dngos po gang bsams pa de la zhen nas ji ltar bsams pa de'i rang bzhin du 'gyur ba'i chos bsten pa'o/_/shing
[\[285a.6\]]leb kyi sems gang zhe na/_gang dge ba gzhan spong bas bsten pa'o zhes pa ni shing leb lta bu'i sems te/_shing leb ni mtshon la sogs pa gzhan rnams kyis mi phigs par skyob pa'i bya ba byed do/_/de bzhin du sems de yang dge ba gcig spyad pas dge ba gzhan sgrib par byed pa'i
[\[285a.7\]]chos bsten par byed pa'o/_/nor ba'i sems gang zhe na/_gzhan gzung zhing gzhan kho nar sems pa'o zhes pa ni nor ba'i rang bzhin gyi sems te gang gi dngos po zin te nor nas gzhan yin snyam du sems pa'o/_/dug gi sems gang zhe na/_gang shin tu dngos po med pa nyid
[\[285b\]]
[\[285b.1\]]sems pa'o zhes pa ni dug lta bu'i sems te/_dug ni gang gis zin na shi ste med par 'gyur ba'o/_/de bzhin du sems de yang gang lta ba la sogs pa'i nyon mongs rnams spangs nas slar mi skye bas med par byed pa'o/_/zhags pa'i sems gang zhen gang thams cad du bdag
[\[285b.2\]]nyid bcings shing 'dug pa'o zhes pa ni zhags pa lta bu'i sems te/_zhags pa ni 'ching ba'i bya ba byed do/_/de bzhin du sems de yang bdag nyid 'ching bar byed pa'i chos bsten par byed pa'o/_/lcags sgrog gi sems gang zhe na/_gang rkang pa gnyis la 'dug ste sems
[\[285b.3\]]pa'o zhes pa ni lcags sgrog lta bu'i sems te lcags sgrog ni rkang pa gnyis 'dzin par byed de/_de bzhin du sems de yang yod pa dang med pa'i tshig gi mtha' gnyis 'dzin pa'i chos bsten pa'o/_/de lcags sgrog gis rkang pa gnyis 'dzin pa sems kyis mtha' gnyis su
[\[285b.4\]]'dzin pa'i dper ji ltar 'gyur zhe na/_rgya gar skad du rkang pa la pA da zhes bya/_tshig la yang pA da zhes bya ste mthun no/_/sprin gyi sems gang zhe na/_gang chu dag la sems pa'o zhes pa ni sprin lta bu'i sems te/_sprin ni chu 'du zhing chu'i bya ba byed de de bzhin du sems de yang chu'i
[\[285b.5\]]bya ba byed pa'i chos bsten pa'o/_/zhing gi sems gang zhe na rang gi lus nyid yongs su sbyong bar byed pa'o zhes pa ni zhing lta bu'i sems te/_zhing ni 'bru la sogs pa skye bar bya ba'i phyir rmos pa la sogs pa'i byi dor gyi las byed do/_/de bzhin du sems de yang bdag gi lus bzang
[\[285b.6\]]por bya ba'i phyir khrus dang byug pa dang /_rgyan la sogs pas bdag gi lus brgyan par byed pa'i chos bsten pa'o/_/lan tshwa'i sems gang zhe na/_gang zhig gang gis sems par byed pa de la yang sems par byed pa'o zhes pa ni lan tshwa lta bu'i sems te/_bum pa la sogs pa'i
[\[285b.7\]]snod kyi nang du lan tshwa gzhan na snod de yang lan tshwas zos nas byang ste rdol pa dang lan tshwa'i ror 'gyur ro/_/de bzhin du sems des kyang gang gi dngos po la dmigs shing rtog la/_rtog pa'i sems de nyid kyis skad cig ma phyi ma'i cha la rtog pa des sun phyung nas med par byed pa'i chos
[\[286a\]]
[\[286a.1\]]bsten par byed pa'o/_/spu gri'i sems gang zhe na/_gang rab tu byung ba tsam la bsten pa'o zhes pa ni spu gri lta bu'i sems te/_spu gri ni rab tu byung ba'i skra 'dreg pa tsam gyi bya ba byed de/_rab tu byung ba las gzhan nan tan ni mi byed do/_/de bzhin du sems
[\[286a.2\]]de yang rab tu byung te/_skra bregs nas rab tu byung ba tsam la gnas kyi rab tu byung ba'i bslab pa'i nan tan tshul khrims bsrung pa la sogs pa mi byed pa'o/_/ri rab lta bu'i sems gang zhe na/_gang mtho bar gyur nas sems pa'o zhes pa ni ri rab lta bu'i sems te/_ri rab ni dpag
[\[286a.3\]]tshad stong phrag brgyad bcur gyen du mtho zhing 'phags te/_de bzhin du sems de yang bdag gi yon tan gyis kun nas 'phags so snyam nas 'gying zhing che bar byed pa'i chos bsten par byed do/_/rgya mtsho lta bu'i sems gang zhe na/_gang rang gi lus nyid la mchog tu 'dzin cing 'dug
[\[286a.4\]]pa'o zhes pa ni rgya mtsho lta bu'i sems te/_rgya mtsho ni rang gi rlabs kyis bdag nyid la rlob cing reg par byed pa'o/_/de bzhin du sems de yang bdag nyid kyi lus la mi rtag pa dang stong pa la sogs par rtog go/_/phug lta bu'i sems gang zhe na/_gang sngar nges par gyur pa la gyis de
[\[286a.5\]]nyid kyis 'gyur bar bsten pa'o zhes pa ni phug lta bu'i sems te/_phug ni sgo na chung ngur nges pa las phug gi nang ni sgo las rnam pa du mar che bar 'gyur ro/_/de bzhin du sems de yang sngar bdag nyid tshul khrims dang /_yon tan dang ldan pa nges par gnas pa las tshul khrims dang
[\[286a.6\]]yon tan de nyid kyis dregs nas de'i gzhis nga rgyal byed cing 'gyur ba'o/_/de la skye ba gyur pa'i sems gang zhe na/_gang gi sems gang kho na dang skyes pa de kho na dang lhan cig 'gro ba'o zhes pa ni skye bar gyur pa'i rang bzhin gyi sems te/_sngon dge ba dang mi dge ba gang yang rung ba la
[\[286a.7\]]spyad pa'i bag chags yod pas gang du skyes na yang bag chags de nyid dang lhan cig tu skye'o/_/yang na sngon gyi dge ba dang mi dge ba'i las gang yang rung ba'i rnam par smin pa'i 'bras bu mi 'dra ba'i skye ba rnyed nas de lta bu dang lhan cig tu skye ba ste/_dper na tshe rabs snga ma la srog
[\[286b\]]
[\[286b.1\]]gcod pa goms shing mang du byas pas tshe phyi ma la nad mang zhing tshe thung bar 'gyur ba ste de bzhin du dge ba la yang ji ltar rigs par sbyar bar bya'o/_/'jig rten pa'i sems brgya drug cu bskal pa gsum gyis 'das nas 'jig rten las 'das pa'i sems skye ste zhes pa la/_'jig rten
[\[286b.2\]]las 'das pa'i sems kyang rnam pa gnyis te/_gang zag la bdag med par rtogs pa'i sems zag pa med pa rnam pa dang bcas pa'i sems dang chos la bdag med par rtogs pa'i sems zag pa med pa rnam pa med pa rang bzhin gyis 'od gsal ba ste/_de la skabs 'dir 'jig
[\[286b.3\]]rten las 'das pa'i shes pa ni gang zag rnams kyis shes par nus sam zhe na/_de ni rtog ge pa de dag gis ni mi nus te de bas na/_rtog ge kun gyis shes par dka'/_/zhes gsungs pa yin no/_/sangs rgyas rnams kyis sngon bstan pa'o/_/zhes pa ni de ltar rtog ge pa rnams kyis
[\[286b.4\]]kyang shes par mi nus na sus shes par nus she na/_rtog ge pa rnams kyi spyod yul ma yin gyi/_/sangs rgyas bcom ldan 'das rnams kyis mkhyen te gsungs pa'o zhes pa'o/_/sangs rgyas rnams kyis sngon zhes pa ni da ltar 'ba' zhig gis bshad pa ma yin gyi/_sngon gyi sangs
[\[286b.5\]]rgyas rnams kyis kyang tshul 'di ltar mkhyen nas bshad pa'o zhes pa ste sangs rgyas bcom ldan 'das rnams mkhyen pa gcig par bstan pa'o/_/de ci'i phyir zhe na/_bsod nams dang ye shes kyi tshogs dang /_chos kyi sku dang 'gro ba'i don mdzad par gcig pas mnyam pa nyid
[\[286b.6\]]kyi phyir ro/_/nyes pa thams cad rnam spangs pa/_/zhes pa ni de ltar zab cing zhi ba'i gang zag la bdag med par rtogs de nyon mongs pa nye ba'i nyon mongs pa dang bral ba'o zhes pa'o/_/gsang ba pa'i bdag po/_de la 'jig rten las 'das pa'i sems la gnas pa rnams la yang phung po la
[\[286b.7\]]yod do snyam pa'i blo nye bar skye'o zhes pa ni de ltar gang zag la bdag med pa rnam pa dang bcas pa zab cing zhi ba 'jig rten las 'das pa'i sems la gnas pa na gong du smos pa'i tshul gyis phung po tsam zhig yod par rtog gi/_gang zag la ni bdag med par rtogs te de ni bskal pa
[\[287a\]]
[\[287a.1\]]gsum gyis rdzogs par 'gyur ro/_/phung po dag la 'dod chags dang bral ba bskyed pa zhes pa nas rnal 'byor pa dag bskal pa gcig gis 'da' bar byed do zhes pa'i bar ni de ltar phung po la spyir brtags te/_brtags pa na de la dngos po yod do snyam du blo skyes pa de
[\[287a.2\]]phung po so sor phye ste sun phyung ba na gzugs kyi phung po ni dbu ba rdos pa 'dra ste ji ltar dbu ba la so sor gzhigs na dbu ba la snying po med pa bzhin du phung po de yang bshig ste so sor brtags na kha dog dang dbyibs la sogs pa chos so so ba rnams kyi rang gi mtshan nyid tsam du zad kyi phung po
[\[287a.3\]]zhes bya ba'i dngos po gang yang med par shes so/_/de bzhin du tshor ba ni chu'i chu bur dang 'dra ste/_byung ma thag tu zhig cing med par 'gyur ba mi rtag pas 'dug pa'i gnas med pa la phung por brtags pa'i dngos po gang yang med par shes so/_/de bzhin du rnam par shes pa'i phung
[\[287a.4\]]po yang so sor gshig na rnam par shes pa ni sgyu ma dang 'dra ste/_ji ltar sgyu ma'i bal glang la sogs te/_de dag la bal glang yod pa ma yin gyi/_de dag gi rang bzhin ni sman dang shing bu la sogs par zad do/_/rnam par shes pa'i phung po yang de dang 'dra ste/_phung por brtags
[\[287a.5\]]pa'o/_/dngos po yod pa ma yin gyi de ni rnam par shes pa'i rang bzhin tsam du zad do/_/'du shes kyi phung po yang so sor gzhigs na smig rgyu dang 'dra ste ji ltar skom pas gdungs pa'i skyes bus smig rgyu la chur mthong mod kyi/_de la chu'i dngos po yod pa ma yin te/_smig rgyu'i rang
[\[287a.6\]]bzhin tsam du zad do/_/'du shes kyi phung po yang de dang 'dra ste/_'du shes kyi phung por brtags pa'i dngos po yod pa ma yin pa ma yin gyi/_de ni mtshan mar 'dzin pa'i rang bzhin tsam du zad do/_/de bzhin du 'du byed kyi phung po yang chu shing gi snying po dang 'dra ste/_kun du grags pas
[\[287a.7\]]'dir ma smos so/_/de ltar phung po de yang dbu bal sogs pa'i dpes sun phyung nas phung por brtags pa'i dngos po yod par mi 'gyur te so so'i mtshan nyid du zad do/_/de ltar phung por yod par ma grub na khams dang skye mched rnams kyang dngos po las gzhan ma yin pas khams dang
[\[287b\]]
[\[287b.1\]]skye mched du brtags pa'i dngos po yod po ma yin gyi de rnams chos so so ba'i rang bzhin tsam du zad do/_/gzung ba dang 'dzin pa yang ste/_gzugs kyi phung po ni gzung ba'i dngos por brtags/_tshor ba la sogs pa phung po bzhi ni 'dzin par brtags pa'i dngos po yod pa ma yin te/_chos
[\[287b.2\]]so so ba'i rang bzhin tsam du zad do/_/de ltar phung po la 'dod chags dang bral ba'i sems bskyed nas dbu ba la sogs pa'i rang bzhin du bshig cing bsgoms pas phung po la yod do snyam pa'i phung por 'dzin pa'i blo skyes pa de las kyang grol bar 'gyur te de bas na nam phung po dag la
[\[287b.3\]]'dod chags dang bral ba bskyed pa de'i tshe dbu ba dang chu'i chu bur dang /_sgyu ma dang smig rgyu dang mtshungs par bsgoms pas rnam par grol bar 'gyur te zhes gsungs pa yin no/_/de ltar phung po las rnam par grol nas phung po la sogs par brtags pa'i mtshan nyid chos rnams kyi
[\[287b.4\]]ngo bo'i rang bzhin tsam 'ba' zhig yod par rtog pa gzhung las gsungs pa 'di lta ste/_phung po dang khams dang skye mched dang gzung ba dang 'dzin pa rnam par spangs pa chos nyid kyi rang gi ngo bo zhi ba'i dbyings rtogs par 'gyur ro zhes pa ste/_de la phung po dang khams dang skye mched
[\[287b.5\]]dang /_/gzung ba dang 'dzin pa rnam par spangs pa zhes pa ni gong du phung po la sogs par brtags pa'i dngos po sun phyung ba'i tshul gyis chos nyid kyi rang gi ngo bo sngon po la sogs pa'i rnam pa la brtags pa'i dngos por yod pa ma yin pas rnam par spangs pa'o/_/de bas na gzung
[\[287b.6\]]ba dang 'dzin pa rnam par spangs pa zhes pa yang gzugs kyi phung po la gzung bar brtags pa dang /_tshor ba la sogs pa'i phung po bzhi la 'dzin pa'i dngos por rnam par brtags pa de rnam par spangs pa la bya'i/_chos la bdag med par rtog pa'i mtshan nyid gzung ba dang 'dzin pa'i
[\[287b.7\]]rnam par spangs pa la ni mi bya'o/_/chos nyid kyi rang gi ngo bo zhes pa de la chos ni phung po la sogs pa'o/_/de rnams kyi ngo bo chos nyid kyi rang gi ngo bo ste/_de yang sngon po dang dmar po la sogs pa'i rang bzhin rnams so/_/de ltar sngon po dang dmar po la sogs pa'i rang bzhin tsam
[\[288a\]]
[\[288a.1\]]'ba' zhig yod kyi phung po la sogs pa'i dngos por brtags pa'i dngos po med par rtog pa ni zhi ba'i dbyings rtogs pa zhes bya ste/_zhi ba zhes pa ni sems kyi rgyud de la phung po la sogs par brtags pa'i 'khrul pa med pas zhi ba'o/_/dbyings ni rang bzhin no/_/rtogs
[\[288a.2\]]pa ni de lta bu'i tshul du khong du chud pa'o/_/gsang ba pa'i bdag po/_/'jig rten las 'das pa'i sems phyin ci log dang /_phyin ci ma log pa'i sems kyis khyad par brgyad dang 'brel pa/_las dang nyon mongs pa'i dra ba dang bral ba 'di ni rnal 'byor pa dag bskal pa gcig gis
[\[288a.3\]]'da' bar byed do zhes pa ni phung por brtags pa'i dngos po yod par 'dzin pa las grol nas chos rnams kyi so so'i rang bzhin tsam 'ba' zhig yod par rtog pa'i sems zhi ba de/_phung po la dngos po med pa nas brtsams te chos rnams kyi so so'i rang bzhin sngon po la sogs pa
[\[288a.4\]]'ba' zhig tu zad par rtog pa la zhugs nas bskal pa gcig gis sems de nyid las 'das te chos la bdag med par rtogs pa mos pas spyod pa'i sa la 'jug par 'gyur ro/_/de la 'jig rten las 'das pa'i sems phyin ci log dang phyin ci ma log pa'i khyad par brgyad dang
[\[288a.5\]]zhes pa ni rgyun du zhugs pa la zhugs pa nas dgra bcom pa'i bar gyi sems brgyad la bya ste/_sems de dag phyin ci log dang phyin ci ma log pa yang phung po la sogs par brtags pa'i dngos po yod par 'dzin pas phyin ci log pa'o/_/nyon mongs spangs pas phyin ci ma log pa'o/_/
[\[288a.6\]]nyon mongs pa'i bag chags dang bcas pas na log pa'o/_/'brel pa zhes pa ni phung po la bdag med par rtogs pa'i sems zhi ba de phung po la yod par 'dzin pa'i sems kyi rim pa brgyad po des bskyed pa la bya ste de lta bas na/_'jig rten las 'das pa'i sems de phyin ci
[\[288a.7\]]log dang phyin ci ma log pa'i sems kyi khyad par brgyad dang 'brel pa zhes gsungs so/_/de dag ni sngags kyi spyad pa spyod pa'i byang chub sems dpa' dbang po rtul po rnams gang zag la bdag med par rtogs pa'i rim gyis sems brgya drug cu la sogs pa'i nyon mongs pa rnam spong
[\[288b\]]
[\[288b.1\]]ba'i rim pa'o/_/da ni sngags kyi sgor spyad pa spyod pa'i byang chub sems dpa' theg pa chen pos bgrod pa gzhan gyi dring mi 'jog pa shes rab rnon po rnams chos dang gang zag gnyis ka la bdag med par sgom zhing mos pas spyod pa'i sa la 'jug pa'i rim pa bshad de/_de yang
[\[288b.2\]]gsang ba pa'i bdag po theg pa chen pos bgrod pa gzhan gyi dring mi 'jog pa rnams la chos la bdag med pa'i sems skye'o zhes pa ni byang chub sems dpa' theg pa chen po la zhugs pa thos pa rab tu mang shing shes rab mchog tu rno ba gzhan gyi dring mi 'jog par rang gi blos chos rnams
[\[288b.3\]]sgyu ma dang smig rgyu la sogs pa'i mtshan nyid du shes nas chos la bdag med par rtogs par 'gyur ba la bya'o/_/de la gang zag la bdag med par rtogs pa'i rim pa bskal pa gsum gyis 'da' bar bya ba dang /_gang zag la bdag med kyang phung po tsam yod par 'du shes pa yang bskal
[\[288b.4\]]pa gcig gis spang par bya dgos na/de dag gi bya ba ma byas par ji ltar chos la bdag med pa rtogs par 'gyur zhe na/_lan ni/_de ci'i phyir zhe na/_'di ltar de dag sngon spyad pa spyod cing phung po'i gnas rnam par 'jig pa na ngo bo nyid yongs su shes pa'i phyir sgyu ma dang /_smig rgyu dang /_
[\[288b.5\]]gzugs brnyan dang /_brag ca dang /_mgal me'i 'khor lo dang /_dri za'i grong khyer lta bu'i 'du shes skyes so zhes pa ni sngon spyad pa spyod cing phung po'i gnas rnam par bshig nas sgyu ma dang smig rgyu zhes pa ni dang por dad pas rtsol zhing 'jug pa'i spyod pa spyad pa na phung po'i rang bzhin sgyu ma
[\[288b.6\]]la sogs pa lta bur shes shing goms par byas pas gang zag la bdag med par rtogs pa'i rim pa ma spyad kyang chos la bdag med par rtogs par 'gyur ro zhes pa'o/_/de la sgyu ma zhes pa ni chos rnams la sgyu ma lta bur 'du shes skyes te sgyu ma'i bal glang dang rta la sogs pa rdo dang
[\[288b.7\]]shing la sogs pa las byas kyang rdo shing rnams su mi mngon par bal glang dang rta la sogs pa'i gzugs su snang mod kyi yang dag par na bal glang dang rta la sogs pa'i dngos po yod pa ma min te rdo shing la sogs pa tsam du zad do/_/de bzhin du phung po la sogs pa'i chos rnams snang yang rnam
[\[289a\]]
[\[289a.1\]]par shes par 'khrul pa'i dbang gis snang ste/_yang dag par na chos kyi ngo bo sgyu ma'i bal glang dang 'dra ste snang du zin kyang yod pa ma yin no/_/rnam par shes pa de ni rdo dang shing la sogs pa dang 'dra ste mi mngon yang gzugs la sogs par snang ba'i chos rnams ni yod pa ma yin
[\[289a.2\]]gyi rnam par shes pa 'khrul pa'i rnam pa tsam du zad do/_/de bzhin du smig rgyu yang 'brog dgon pa na skyes bu skom gyis gdungs pas smig rgyu la chur mthong ste chu'i dngos po yod pa ma yin na smig rgyu tsam du zad do/_/de bzhin du phung po la sogs pa'i chos rnams sang yang yod pa ni ma yin kyi rnam par
[\[289a.3\]]shes pa 'khrul pa'i rnam pa tsam du zad do/_/de bzhin du gzugs brnyan dang /_brag ca dang /_mgal me bskor ba dang /_dri za'i grong khyer rnams kyang gong du sgyu ma la sogs pa bshad pa'i tshul du rig par bya ste/_mdor na phung po la sogs pa'i chos rnams snang ba ni rnam par shes pa 'khrul pa'i
[\[289a.4\]]snang ba tsam du zad do/_/rmi lam na gzugs la sogs pa'i yul med na yang gzugs la sogs par mthong ba de dag gi bya ba byed mod kyi/_rmi lam gyi tshe na gzugs la sogs pa med par gsal bar mngon te/_de dag thams cad rnam par shes pa'i dbang gis gyur pa tsam du zad do snyam
[\[289a.5\]]nas de ltar mos pas spyod pa'i sa la zhugs nas phung po la sogs pa'i chos rnams la bdag med par rtogs pa ni sgyu ma la sogs pa nas dri za'i grong khyer la sogs pa lta bu'i 'du shes skyes te/_chos rnams ni yang dag par yod pa ma yin mod kyi rnam par shes pa tsam yod
[\[289a.6\]]par 'dzin te/_de lta bur chos la bdag med par rtogs pa mos pas spyod pa'i sa de la yang de lta bur chos rnams sgyu ma dang smig rgyu la sogs pa'i tshul du 'jig cing 'jug pa'i sems dang /_chos rnams de lta bur bshig nas de'i ting nge 'dzin rnam par mi rtog pa la gnas pa'i sems
[\[289a.7\]]dang /_de nas snying rje'i dbang gis pha rol tu phyin pa la sogs pa rnam par spyod cing sa bcu la sogs pa'i yon tan thos pa dang bsam pa dang bsgom pa'i shes rab kyis shes nas de dag la rab tu mos par byed cing 'jug pa dang gnas pa dang ldang ba'i sems de gsum rnam par
[\[289b\]]
[\[289b.1\]]bsgoms pas sa dang pha rol tu phyin pa'i yon tan la sogs pa rnams yongs su me shes pa ni yongs su mi shes shing mngon du ma byas pa mnyan pa dang bsams pa dang bsgoms pa'i shes rab kyis chos la bdag med par rtogs shing rnam par shes pa tsam yod par 'dzin pa de ni mos pas spyod
[\[289b.2\]]pa'i sa'i mtshan nyid de mos pas spyod pa'i sa de bskal pa gcig gis rdzogs par 'gyur ro/_/de nas bskal pa'i bzhi cha gcig gis mos pas spyod pa'i sa de nas 'phar te/_ye shes kyi sa de la 'jug pa'i rim pa gsungs pa/_gsang ba pa'i bdag po de'i phyir de dag gi sems
[\[289b.3\]]kyi dbang du byas pas chos la bdag med pa nyid kyang spang bar bya ba ste/_rang gi sems ni gzod ma nas ma skyes pa'o/_/de ci'i phyir zhe na/_gsang ba pa'i bdag po ngo bo nyid yongs su shes pa'i phyir sems la sngon gyi mtha' dang phyi ma'i mtha' mi dmigs te rnal 'byor pa dag 'di yang
[\[289b.4\]]bskal pa gnyis kyis 'da' bar byed do zhes pa'o/_/de la de dag gi sems kyi dbang du byas pas chos la bdag med pa nyid kyang spang bar bya ba ste rang gi sems ni gzod ma nas ma skyes pa'o zhes pa ni sngar chos la bdag med par rtogs te rnam par shes pa 'ba' zhig gzung ba
[\[289b.5\]]dang 'dzin pa'i rnam pa yod par sems pa de yang rang gi dbang du gyur pas rnam par shes pa de gzod ma nas ma skyes par rtogs pas rnam par shes pa tsam du yod par 'du shes pa de yang spangs pas chos la bdag med pa nyid kyang spangs so/_/ci'i phyir rnam par shes pa tsam du 'du
[\[289b.6\]]shes pa de spangs pas chos la bdag med pa spangs zhes bya zhe na phung po la sogs pa rnams bdag med par rtogs pa'i rgyus rnam par shes pa tsam du yod par 'du shes skyes te/_de bas na rnam par shes pa tsam yod par 'du shes pa de spangs na chos la bdag med pa nyid spangs
[\[289b.7\]]pa yin te 'bras bu la rgyus btags pa'o/_/rnam par shes pa tsam yod par 'du shes pa de yang ji ltar spong zhe na/_de ci'i phyir zhe na gsang ba pa'i bdag po/_/ngo bo nyid yongs su shes pa'i phyir sems la sngon gyi mtha' dang phyi ma'i mtha' mi dmigs te zhes gsungs pa yin
[\[290a\]]
[\[290a.1\]]te/_/de ltar rang gi sems de thog ma gang nas skyes pa'i mtha' btsal na mtha' de mi rnyed la/_de ltar thog ma'i mtha' med pas tha ma 'gag pa'i mtha' yang rnyed par mi 'gyur te thog ma dang tha ma'i mtha' mi rnyed do/_/de ltar thog ma'i mtha' med pas sems de ma skyes
[\[290a.2\]]par mngon te de ltar thog ma nas ma skyes na gzung ba dang 'dzin pa'i rnam par snang ba'i shes pa de gang na ci zhig yod snyam nas rnam par shes pa tsam yod par 'du shes pa de spangs pas chos la bdag med pa yang spangs zhes bya'o/_/de lta bu'i tshul du sgom zhing chos la bdag med pa spong pa
[\[290a.3\]]yang bskal pa gnyis kyis yongs su rdzogs par 'gyur ro/_/da ni rab tu dga' ba'i sa byang chub kyi sems skye ba'i rim pa bshad par bya ste/_de yang gsang ba pa'i bdag po gzhan yang byang chub sems dpa' gsang sngags kyi sgo nas byang chub sems dpa' spyad pa spyod pa bskal pa bye
[\[290a.4\]]ba khrig khrig brgya stong dpag tu med par bsod nams dang ye shes kyi tshogs dpag tu med pa bsags pa zhes pa nas shin tu ngo bo nyid med pa'i sems skye ste/_gsang ba pa'i bdag po 'di ni byang chub kyi sems dang po'o zhes rgyal ba rnams kyis gsungs so zhes pa'i bar gyis sa dang po'i
[\[290a.5\]]byang chub kyi sems de'i rgyu phun sum tshogs pa dang /_rang bzhin phun sum tshogs pa dang /_mtshan nyid phun sum tshogs pa dang /_mtshan nyid de'i sgrub pa phun sum tshogs pa rnams bshad par rig par bya ste de la rgyu phun sum tshogs pa ni bskal pa bye ba khrag khrig brgya stong dpag tu
[\[290a.6\]]med par bsod nams dang ye shes kyi tshogs dpag tu med pa bsags pa zhes bya'o/_/rang bzhin phun sum tshogs pa ni shes rab dang thabs dpag tu med pas yongs su gzung ba zhes pa nas dbang po dang nye ba'i dbang po la sogs pas phyag byas pa zhes pa'i bar te/_rang bzhin phun
[\[290a.7\]]sum tshogs pa des spong ba phun sum tshogs pa dang mthu phun sum tshogs pa yang bsdus te spong ba phun sum tshogs pa ni shes rab dang thabs dpag tu med pas yongs su gzung ba zhes dang /_nyan thos dang rang sangs rgyas thams cad kyis las yang dag par 'das pa zhes pa'o/_/mthu
[\[290b\]]
[\[290b.1\]]phun sum tshogs pa ni lha dang lha ma yin du bcas pa'i 'jig rten gyis phyag byas pa zhes dang /_brgya byin dang tshangs pa dang dbang po dang nye ba'i dbang po la sogs pas phyag byas pa zhes pa'o/_/mtshan nyid phun sum tshogs pa ni shin tu ngo bo nyid med pa'i sems skye zhes pa'o/_/mtshan
[\[290b.2\]]nyid de'i sgrub pa phun sum tshogs pa ni 'di lta ste/_stong pa nyid kyi ngo bo rdzas med pa zhes pa nas mig dang rna ba dang sna dang lce dang lus dang yid dang bral ba zhes pa'i bar ro/_/de la bskal pa bye ba khrag khrig brgya stong dpag tu med par bsod nams dang ye shes kyi tshogs dpag tu med
[\[290b.3\]]pa bsags pa zhes pa la/_bskal pa bye ba ni 'bum phrag brgya la bya'o/_/brgya stong ni bskal pa bye ba khrig phrag 'bum la bya ste dpag tu med ces pa ni bskal pa bye ba phrag 'bum de yang tshad kyis gzhal du med grangs kyis bgrang du med par sems dang po bskyed pa'am/_gang zag
[\[290b.4\]]la bdag med par bsgom pa nas brtsams te/_bsod nams dang ye shes kyi tshogs bsags pa'i rgyus/_sa dang po rab tu dga' ba'i sems shin tu dga' ba'i ngo bo nyid med pa'i mtshan nyid yongs su rdzogs par 'gyur ro/_/shes rab dang thabs dpag tu med pas
[\[290b.5\]]yongs su gzung ba zhes pa/_shes rab ni chos thams cad kyi rang bzhin kun chub par byed pa yin la/_thabs ni snying rje chen po'i dbang gis sems can rnams yongs su smin pa dang grol bar byed pa ste/_dpag tu med pa ni shes rab dang thabs de dag nyid 'di tsam zhes dpag tu med do/_/
[\[290b.6\]]de ltar shes rab kyis chos thams cad rang bzhin med par rtogs pas nyon mongs pa la sogs pa spangs pa dang thabs kyis sems can smin cing grol bar byas pas ngan song la sogs pa spangs pa'i yon tan dang ldan pas de'i spong ba phun sum tshogs pa'o/_/yongs su gzung ba
[\[290b.7\]]zhes pa ni byang chub kyi sems de de lta bu'i shes rab dang thabs dpag tu med pa spong pa phun sum tshogs pa des yongs su gzung ba la bya'o/_/nyan thos dang rang sangs rgyas thams cad kyis las shin tu 'das pa dang zhes pa yang de lta bu'i shes rab dang dpag tu med pa dang ldan
[\[291a\]]
[\[291a.1\]]pas nyan thos dang rang sangs rgyas kyi lta ba las 'das te 'phags pa'am de dag gi spyod yul ma yin pa la bya ste/_de yang spong ba phun sum tshogs pa'o/_/lha dang lha ma yin du bcas pa'i 'jig rten gyis phyag byas pa/_brgya byin dang tshangs pa dang dbang po dang nye ba'i
[\[291a.2\]]dbang po la sogs pas phyag byas pa zhes pa ni de lta bu'i 'jig rten gyi dbang po la sogs pa sems can mthu chen rnams kyis mchod cing phyag byas pa'i mthu dang ldan pas mthu phun sum tshogs pa'o/_/byang chub kyi sems de la gzugs med na ji ltar de dag gis phyag bya zhe na gzugs
[\[291a.3\]]med kyang de'i yon tan dang rdzu 'phrul chen po dag thos nas 'dud cing phyag 'tshal bar 'gyur ro/_/yang na de lta bu'i sems dang ldan pa'i byang chub sems dpa' la phyag 'tshal ba la yang bya'o/_/'di lta ste stong pa nyid kyi ngo bo nyid ces pa ni byang chub kyi sems de gzung ba dang
[\[291a.4\]]'dzin pa'i rang bzhin med de/_nam mkha' dang 'dra bas stong pa'i rang bzhin no/_/rdzas med pa zhes pa ni de ltar stong pa'i rang bzhin yin pas rdul phra mo la sogs pa'i rdzas kyi rang bzhin ma yin pa'o/_/mtshan nyid med pa zhes pa ni mu stegs can la sogs pas brtags pa'i
[\[291a.5\]]bdag la sogs pa khams gsum thams cad skye ba dang 'jig pa'i rgyur gyur pa'i mtshan nyid ma yin pa'o/_/mtshan ma med pa zhes pa ni byang chub kyi sems de la sngon po dang ser po la sogs pa'i rnam pa'i mtshan ma med pa'o/_/spros pa thams cad las 'das pa zhes pa ni
[\[291a.6\]]spros pa ni rnam par rtog pa la bya ste rnam par rtog pa med pa'o/_/nam mkha' ltar dpag tu med pa zhes pa ni de ltar rnam par rtog pa med pas na nam mkha' dang 'dra ste/_nam mkha' ni tshad 'di tsam zhes dpag tu med do/_/de bzhin du byang chub kyi sems de'i yon
[\[291a.7\]]tan yang tshad gzung du med do/_/chos thams cad kyi go skabs su gyur pa zhes pa las chos thams cad ni 'dus byas kyi chos la bya ste/_'dus byas kyi chos de rnams rdul phran gyi phyogs cha la sogs par bshig gam/_sgyu ma dang smig rgyu la sogs pa'i tshul du bshig na
[\[291b\]]
[\[291b.1\]]stong pa nyid kyi rang bzhin du 'gyur te/_de dang byang chub kyi sems ro gcig pas chos de dag thams cad kyi go skabs su gyur pa'o/_/gnyis su chos thams cad ces bya ba ni stobs bcu dang /_mi 'jigs pa bzhi dang ma 'dres pa bco brgyad la sogs pa sangs rgyas bcom ldan 'das
[\[291b.2\]]kyi yon tan gyi chos rnams byang chub kyi sems de la gnas pas na chos thams cad kyi go skabs su gyur pa'o 'dus byas dang 'dus ma byas kyi khams dang bral ba zhes pa la/_'dus byas dang bral ba ni sa dang po'i sems thob pa'i mi mthun pa'i gnyen por gyur pas de rnams
[\[291b.3\]]dang bral ba'o/_/'dus ma byas dang bral ba ni nyon mongs pa dang shes bya'i sgrib pa'i bag chags ma spangs pas mya ngan las 'das pa'i khams la mi gnas pa'o/_/mig dang rna ba dang sna dang lce dang lus dang yid dang bral ba zhes pa ni mig la sogs pa'i rnam par shes pa ltar
[\[291b.4\]]mig la sogs pas rgyu byas nas skyed pa ma yin pas de rnams dang bral ba'o/_/shin tu ngo bo nyid med pa'i sems zhes pa ni de ltar gong du smos pa'i chos rnams gang dang yang mi ldan pas de rnams kyi rnam pa'am rang bzhin med pa ste/_de bas na shin tu ngo bo nyid med pa'i sems
[\[291b.5\]]so/_/skye ste zhes pa ni de ltar ngo bo nyid med pa'i sems kyi mtshan nyid de gong du smos pa'i bskal pa snyed du bsod nams dang ye shes kyi tshogs bsags pa'i rgyus sa dang po'i yon tan rnams sdogs nas bla na med pa'i byang chub kyi phyir sems de skye bar rig par bya'o/_/de dag nyon mongs
[\[291b.6\]]las las grol/_/las dang nyon mongs ldan pa'ang yin/_/de dag 'jig rten sbyin gnas te/_/de dag rtag mchod ri mor bya/_/zhes pa la/_nyon mongs las las grol zhes pa ni ngan song la sogs pa'i las dang sa dang po'i mi mthun pa'i phyogs dang bral ba'o/_/
[\[291b.7\]]las dang nyon mongs ldan pa'ang yin/_/zhes pa la gong ma rnams thob par byed pa'i las dang de dag las sgrib pa'i nyon mongs pa dang ldan pa'o/_/de dag 'jig rten sbyin gnas te/_/zhes pa ni/_de lta bu'i sems dang ldan pa'i byang chub sems dpa' nor
[\[292a\]]
[\[292a.1\]]dang 'bru dang rin po che la sogs pa yon dbul ba'i snod du gyur pa'o/_/mchod ces pa ni dri dang me tog la sogs pas mchod pa'i gnas so/_/ri mor bya zhes pa ni phyag bya zhing thal mo sbyar ba dang /_bsu zhing bskyal ba la sogs pa'i bkur
[\[292a.2\]]sti'i gnas so/_/de la rtag mchod ni de lta bu'i byang chub sems dpa' la 'jig rten pa rnams kyis mchod pa dang bkur sti la sogs pa bya'o/_/da ni nyon mongs pas spyod pa'i sa'i mtshan nyid dang yon tan yang bshad de gsang ba pa'i bdag po gzhan yang /_mos
[\[292a.3\]]pa yis ni spyod pa'i sa/_/zhes pa nas/_blo ldan bskal ba gcig gis ni/_/sa las yang dag 'da' bar 'gyur/_/zhes pa'i bar ro/_/de la mos pa yis ni zhes pa mnyan pa dang /_bsams pa dang /_bsgoms pa'i shes rab kyis sa dang pha rol tu phyin pa la sogs
[\[292a.4\]]pa sangs rgyas kyi yon tan rnams shes na de nyid yin gyi gzhan ni ma yin no snyam du de la shin tu mos pa skye ba'o/_/de la/_sems gsum rnam par sgom pa ste/_/zhes pa ni 'jug pa dang /_gnas pa dang /_ldang ba'i sems te de dag rnam par sgom pa'i thabs ni sngar chos la bdag med
[\[292a.5\]]pa'i skabs su bshad zin to/_/mos pas spyod pa zhes pa ni chos de la mos pa tsam ma yin gyi/_de rnams kyi yon tan goms par bya ba la nan tan byed pa ste/_de bas na/_pha rol phyin rnams spyod pa dang /_/bsdu ba dag ni bzhi po yis/_/zhes gsungs pa yin no/_/de la/_pha rol phyin
[\[292a.6\]]rnams spyod pa dang /_/zhes pa ni sa dang po nas brtsams te bcu pa'i bar du sa re re la phyin pa la sogs pa'i pha rol tu phyin pa re re spyod de/_bdag ji ltar pha rol tu phyin pa la spyod pa de bzhin du/_sems can gzhan rnams kyang bsdu ba rnam pa bzhi'i sgo nas bsdus te spyod du 'jug go/_/de
[\[292a.7\]]la rab tu dga' ba'i yon tan sems dga' bzhin du chos dang zang zing gis sbyin pa'i pha rol tu phyin pa spyod pa ste/_mos pas spyod pa'i sa la gnas pa na bdag kyang spyod la/_sems can gzhan rnams kyang bsdu ba rnam pa bzhi'i sgo nas bsdus te spyod du 'jug go/_/sa gnyis pa dri ma
[\[292b\]]
[\[292b.1\]]med pa la tshul khrims kyi pha rol tu phyin pa dri ma med pa la spyod pa yang /_mos pas spyod pa'i tshe bdag kyang spyod la gzhan rnams kyang spyod du 'jug go/_/sa gsum pa 'od byed pa la mi skye ba'i chos la bzod de/_bzod pa'i pha rol tu phyin pa spyod pa yang mos pas spyod pa'i tshe bdag
[\[292b.2\]]kyang spyod la gzhan yang spyod du 'jug go/_/sa bzhi pa 'od 'phro ba can la ye shes kyi 'od 'phro bas brtson 'grus kyi pha rol tu phyin pa spyod pa dang /_sa lnga pa sbyang dka' ba la bdud la sogs pas shin tu rgyal bar dka' ba'i bsam gtan kyi pha rol tu phyin pa spyod pa dang /_sa
[\[292b.3\]]drug pa mngon du gyur pa shes rab mngon du gyur pas shes rab kyi pha rol tu phyin pa spyod pa dang /_sa bdun pa ring du song ba la sems can rnams smin pa dang grol bar byed pa'i thabs kyi pha rol tu phyin pa dang /_sa brgyad pa mi g.yo ba la smon lam gyi dbang thob nas sa gong
[\[292b.4\]]ma rnams thob pa'i phyir smon lam gyi pha rol tu phyin pa spyod pa dang /_sa dgu pa legs pa'i blo gros la stobs kyi pha rol tu phyin pa spyod pa dang /_sa bcu pa chos kyi sprin la phyogs bcu'i de bzhin gshegs pa rnams la mngon sum du ye shes kyi chos 'dri zhing /_spyod yul du gyur
[\[292b.5\]]pa'i ye shes kyi pha rol tu phyin pa spyod pa rnams mos pas spyod pa'i tshe nyid na bdag kyang spyod pa la goms par byed la sems can gzhan rnams kyang bsdu ba rnams bzhi'i sgo nas bsdus te spyod du 'jug pa'o/_/bsdu ba rnam pa bzhi zhes pa ni sbyin pa dang snyan par smra ba dang /_don spyod pa
[\[292b.6\]]dang /_don mthun pa'i sgo nas pha rol tu phyin pa rnams la spyod du 'jug pa'o/_/sa de rnams kyi mtshan nyid dang yon tan rgya cher ni sa bcu pa'i mdo sde la sogs par shes par bya'o/_/mos pa'i sa ni mtshungs pa med/_/ces pa ni mos pas spyod pa'i sa de 'jig rten phal pa rnams dad mi
[\[292b.7\]]mnyam pa'o/_/dpag tu med cing zhes pa de'i yon tan gyi spyi grangs kyis gzhal ba las 'das pa'o/_/bsam mi khyab ces pa ni sems kyis bsams shing dpag pa las 'das pa'o/_/dpag med ye shes 'byung ba zhes pa ni mos pas spyod pa'i sa de la bya ste/_dpag med ni thams cad mkhyen pa'i ye shes so/_/
[\[293a\]]
[\[293a.1\]]sems bcu dag gis thob par 'gyur/_/zhes pa ni pha rol tu phyin pa bcu po spyod pa'i sems kyi rim pas so/_/ngas gang cung zad brjod pa ni/_/thams cad 'di yis thob par 'gyur/_/zhes pa ni stobs bcu dang mi 'jigs pa bzhi dang ma 'dres pa
[\[293a.2\]]bco brgyad la sogs pa'i chos gang cung zad bcom ldan 'das kyis gsungs pa de thams cad ni mos pas spyod pa des 'thob par 'gyur ro/_/de phyir thams cad mkhyen pa'i sa/_/mos pa zhes ni bya bar bshad/_/ces pa ni de ltar de bzhin gshegs pa'i chos thams cad mos pas 'thob
[\[293a.3\]]pas na mos pas spyod pa'i sa de thams cad mkhyen pa'i sa de'i rgyu ste de bas na rgyu la 'bras bur btags te/_mos pa zhes ni bya bar bshad/_/ces gsungs pa yin no/_/blo ldan bskal pa gcig gis ni/_/sa las yang dag 'da' bar 'gyur/_/zhes pa ni shes rab can gyis mos pas
[\[293a.4\]]spyod pa'i sa de bskal pa gcig gis yongs su rdzogs par 'gyur zhes pa'o/_/'di yi yang ni bzhi cha yis/_/mos pa'i sa las 'da' bar 'gyur/_/zhes pa ni bskal pa de'i bzhi cha gcig gis mos pas spyod pa'i chos bdag med par chud pa'i sa de las 'phar te ye shes kyi sa la 'jug
[\[293a.5\]]pa'i stegs su gyur pa'i chos la bdag med pa yang spangs nas rang gi sems gzod ma nas ma skyes shing ma byung bar bsgom par zhugs pa la bya'o/_/mos pas spyod pa'i sa'i rim pa dang /_yon tan de dag sngar mos pas spyod pa'i sa bdag med pa la 'jug pa'i skabs su mi bshad par rab
[\[293a.6\]]tu dga' ba'i sa bshad pa'i 'og tu ci'i phyir bshad ce na/_rab tu dga' ba'i sa ni mos pas spyod pa'i sa'i 'bras bu ste/_de ltar 'bras bu de ci 'dra bshes nas de'i rgyu gang yin pa de gdod brtag par bya ste/_de bas na mos pas spyod pa'i sa de'i rjes su bshad do/_/de dag gis ni
[\[293a.7\]]rnam par snang mdzad kyi rgyu sbyin pa la sogs pa sems brgyad po bshad pa dang /_so so'i bdag tu brtag pa la brten nas 'ba' zhig pa'i blo skye ba bshad pa dang /_de nas 'jig rten las 'das pa'i sems skyes te/bdag tu brtags pa rnams med par rtogs nas phung po tsam du
[\[293b\]]
[\[293b.1\]]'dzin pa gang zag la bdag med par rtogs pa bshad pa dang /_phung po tsam po de la yang dbu ba dang chu'i chu bur la sogs pa'i tshul du bshig nas chos rnams so so'i rang bzhin sngon po la sogs pa tsam du zad par rtogs pa bshad pa dang /_chos la bdag med par rtogs nas rang gi sems
[\[293b.2\]]gzod ma nas ma skyes pa stong pa nyid du rtogs par bshad pa dang /_sa dang po'i sems kyi rang bzhin stong pa nyid kyi rang bzhin de yang ngo bo nyid med par mnyam pa nyid du rtogs pa rnams rgya cher bshad do/_/da ni 'dir de rnams nyid dbugs pa'i sgo nas mdor bsdus te phyag na rdo rjes gsol pa
[\[293b.3\]]dang bcom ldan 'das rnam par snang mdzad kyis kyang mdor bsdus te gsungs pa de bshad par bya ste/_de rnams lan gnyis su 'das te bshad ci dgos she na/_sngar bshad pas gsal bar ma go na phyis bzlas te bshad pas gsal zhing brtan par 'gyur ba'i phyir te/_de bas na
[\[293b.4\]]phal cher yang sngar rgya cher bshad pa de ma go na phyis mdor bsdus te bshad pas go ba yang yod la/_sngar tshig rkyang bas bshad pa de ma go ba la phyis tshigs su bshad de go ba yang srid pa'i phyir ro/_/mdo sde la sogs pa gzhan dag nas kyang sngar spros te bshad pa'i don de nyid tshigs
[\[293b.5\]]su bcad pas bsdus te bshad pa de dag srid de/_de bas na 'dir yang sngar rgyas par bshad pa'i don de nyid phyis bsdus te bshad do/_/de yang de nas bcom ldan 'das la phyag na rdo rjes 'di skad ces gsol to zhes pa nas/_mchog skyes de dag dbugs phyin 'gyur/_/zhes pa'i
[\[293b.6\]]bar du phyag na rdo rjes gsol ba'i tshig ste/_mgon po khyab bdag khyod kyis ni/_/sems kyi mtshan nyid bstan lags na/_/zhes pa ni sngar sems rnams kyi mtshan nyid bshad pa de dbugs dbyung ba rnam pa dus thob par 'gyur zhes zhus pa'o/_/dbugs 'byin rnam pa du
[\[293b.7\]]thob nas/_/zhes pa la phyi nas dbugs dbyung ba zhes pa ni/_ji ltar 'jig rten na grags pa lam 'phrang 'jigs pa'i sa nas rkun po la sogs pa'i 'tshe ba las thar na dbugs dbyung ba zhes bya ba de bzhin du/_'dir yang 'khor ba'i dgon pa na rnam par 'khyams pa'i sems can
[\[294a\]]
[\[294a.1\]]las dang nyon mongs pa'i rkun pos 'tshe ba'i 'jigs pa las thar ba na dbugs dbyung ba zhes bya'o/_/de las thar na gzhan dbugs dbyung bar bya ba'i sa med de dbugs dbyung ba gcig tu zad na/_ci'i phyir dbugs dbyung ba dus thob ces mang po'i tshig tu smos she na/_
[\[294a.2\]]ji ltar 'jig rten pa rnams 'jigs pa gcig la thar nas 'jigs pa de las dbugs phyung mod kyi/de las gzhan pa'i 'jigs pa rnams las ma thar na dbugs ma phyung ba'o/_/de bzhin du 'dir yang mi dge ba gang mi mthun pa gegs su gyur pa de las thar te dbugs phyung yang de las
[\[294a.3\]]gzhan pa'i gegs su gyur pa rnams ma thar na de la dbugs ma phyung ba zhes bya ste/_de bas na dbugs dbyung rnam pa dus zhes smos so/_/mchog skyes ni sras rnams te/_mchog ni chos kyi dbyings te de bzhin nyid yin la de las skyes pa ni byang chub sems dpa' ste/_de dag dbugs phyin par
[\[294a.4\]]gyur pa'o/_/de skad gsol nas bcom ldan 'das/_/rnam par snang mdzad chen po yis/_/de tshe phyag na rdo rje la/_/yid bsdus de ni nyon zhes gsungs/_/zhes pa nas stong pa nyid kyi ngo bo nyid med do zhes stong pa'i ye shes skyes pa de'i tshe chos thams cad kyi ngo bo nyid mnyam pa nyid
[\[294a.5\]]kyis dbugs phyin pa yin no zhes pa'i bar du phyag na rdo rjes gsol pa rnams kyi lan bcom ldan 'das rnam par snang mdzad kyis bka' stsal pa yin no/_/yid bsdus de ni nyon zhes pa ni snod rnam pa bzhi'i gnyen por gsungs pa ste sngar bshad do/_/nam byis pa so so'i skye bo de dag mi dge ba'i las
[\[294a.6\]]spangs te dge ba'i las byed pa de'i tshe dge bas dbugs phyin pa yin no zhes pa ni byis pa phyugs dang 'dra ba rnams 'khor ba na 'khyams pa las 'khor ba las skyo ste bsod nams kyi 'du shes skyes na smyung bar 'dug cing sbyin pa la sogs pa byed pa ni dge bas dbugs phyin pa zhes bya'o/_/de la dge ba zhes
[\[294a.7\]]pa ni dbugs dbyung ba gzhan yang dge ba yin na/_ci'i phyir 'ba' zhig la dge ba zhes bya zhe na/_gzhan yang dge ba yin mod kyi 'on kyang gzhan rnams la so so'i ming yod pas 'di la dge ba zhes bya'o/_/nam bdag gi kho na nyid yang dag pa ji lta ba bzhin rab tu shes pa de'i tshe bdag la
[\[294b\]]
[\[294b.1\]]brten nas dbugs phyin pa yin no zhes pa ni/_sbyin pa la sogs pa'i sems brgyad spyod pa na dge ba'i bshes gnyen dang phrad de 'jig rten pa rnams kyis bdag tu brtags pa'i dngos po ji lta bu nyid du shes nas/_bdag la brten zhing 'jig rten pa'i las rnams goms par byed pa ni
[\[294b.2\]]bdag la brten nas dbugs phyin pa zhes bya'o/_/bdag gi de kho na nyid yang dag pa ji lta ba bzhin du rab tu shes pa zhes pa ni/_stong pa nyid kyi rang bzhin du shes rab kyis ji lta ba bzhin shes pa la ni mi bya'i 'jig rten pa'i gzhung bzhin du bdag gis ngo bor brtags pa de phyin ci ma log par shes
[\[294b.3\]]pa la bya'o/_/nam phung po yongs su gzung ba byas te/_rang gi ngo bo la rnam par dpyad nas bdag la brten pa yongs su gtong ba de'i tshe bdag med pas dbugs phyin pa yin no zhes pa ni/_gang zag gi bdag med par rtogs la phung por brtags pa yod par 'dzin pa de ni bdag med pas
[\[294b.4\]]dbugs phyin pa zhes bya'o/_/nam phung po rnams spangs nas chos kyi dmigs pa la gnas pa de'i tshe chos kyis dbugs phyin pa yin no zhes pa ni/_phung por brtags pa yod par 'dzin pa de ni dbu ba dang chu bur la sogs pa'i tshul du bshig na/_phung por brtags pa'i dngos
[\[294b.5\]]po yod pa ma yin gyi chos rnams so so'i mtshan nyid tsam 'ba' zhig yod par rtogs pa ni chos kyi dbugs phyin pa zhes bya'o/_/nam chos rnams spangs mi skye ba la gnas pa de'i tshe chos la bdag med pas dbugs phyin pa yin no zhes pa ni/_phung po la sogs pa'i chos
[\[294b.6\]]rnams sgyu ma dang smig rgyu'i tshul du bshig na yod pa ma yin te/_rnam par shes pa tsam du zad par rtogs la rnam par shes pa de nyid kyang thog ma dang tha ma'i mtha' rnyed de rang bzhin med pa gzod ma nas ma skyes par rtogs pa de ni chos la bdag med pas
[\[294b.7\]]dbugs phyin pa zhes bya'o/_/nam phung po dang /_khams dang /_skye mched thams cad dang /_gzung ba dang /_'dzin pa dang /_bdag dang /_srog la sogs pa dang /_chos dang /_mi skye ba dag kyang stong pa nyid kyi ngo bo nyid kyi
[\[295a\]]
[\[295a.1\]]yang ngo bo nyid med do zhes stong pa'i ye shes skyes pa de'i tshe chos thams cad kyi ngo bo nyid mnyam pa nyid kyis dbugs phyin pa yin no zhes pa ni/_phung po la sogs pa'i chos rnams bdag med par rtogs te rnam par shes pa tsam
[\[295a.2\]]du zad par shes pa dang /_rnam par shes pa de yang gzod ma nas ma skyes par rtogs te stong pa nyid kyi rang bzhin du shes pa'i stong pa'i rang bzhin de yang ngo bo nyid med par rtogs pa ni stong pa sa dang po'i sems kyi mtshan nyid stong pa'i yang stong pa ste mnyam pa nyid kyis dbugs
[\[295a.3\]]phyin pa zhes bya'o/_/de rnams ni bcom ldan 'das rnam par snang mdzad kyi rgyu phun sum tshogs pa bshad pa la bya ste/_rgyu phun sum tshogs pa bshad pa yang de 'ba' zhig tu ma zad kyi gzhan yang rgyu'i gnas skabs nas 'byung ba/_byang chub nam mkha'i mtshan
[\[295a.4\]]nyid de/_/rtog pa thams cad spangs pa yin/_/gang zhig de rtogs 'dod pa des/_/byang chub sems dpa' zhes bya'o/_/zhes pa ste bla na med pa'i byang chub de rtogs par 'dod pa de ni/_sa dang po man chad rnams 'ba' zhig la mi bya'i/_sa bcu
[\[295a.5\]]dang kun du bzang po'i sa la gnas pa'i byang chub sems dpa' yang bla na med pa'i byang chub rtogs par 'dod pa ste/_de bas na byang chub sems dpa' de rnams kyi spyod pa yang bcom ldan 'das rnam par snang mdzad kyi rgyur rig par bya'o/_/da ni 'di dpyad par
[\[295a.6\]]bya ste/_sngags rnams kyi spyi'i mtshan nyid ni byang chub kyi sems so zhes gzhung las gsungs na/_byang chub kyi sems ni/_phung po dang /_khams dang /_skye mched dang /_gzung ba dang /_'dzin pa dang /_las dang /_bya ba'i rnam pa dang bral
[\[295a.7\]]ba stong pa nyid kyi rang bzhin du yang ngo bo nyid med pa yin la/_sngags ni sangs rgyas dang /_byang chub sems dpa' rnams dang /_de ston par byed pa'i sgra dang yig 'bru rnams te/_de rnams kyang mchog dang /_'bring dang /_tha ma'i tha grub pa dang /_zhi ba
[\[295b\]]
[\[295b.1\]]dang /_rgyas pa dang /_mngon spyod la sogs pa'i las rnams kyi bya ba byed de/_de ltar mi mthun na de rnams ji ltar rig par bya zhe na/_de'i phyir de ni/_gsang ba pa'i bdag po/_de'i tshe byang chub sems dpa' gsang sngags kyi sgo nas byang chub sems dpa'i spyad pa spyod
[\[295b.2\]]pa bzhi bcus rten cing 'brel bar 'byung ba rnams bsgoms te gsang sngags kyi tshul rtogs par khong du chud par 'gyur ro zhes gsungs pa ste/_yod kyang kun rdzob kyi chos rnams ni rigs pas brtag mi bzod de/_don dam par na stong pa'i rang bzhin yin mod kyi 'on kyang kun
[\[295b.3\]]rdzob tu so so'i rgyu dang 'bras bu nges pa'i bya ba rnams kyang byed par 'gyur te med ces byar mi rung ngo /_/de ltar stong pa'i rang bzhin las kun rdzob tu yod par snang ba ni sgyu ma la sogs pa dang 'dra'o/_/de bzhin du sngags kyi rang bzhin byang chub kyi sems de yang don dam par stong pa yin
[\[295b.4\]]mod kyi chos kyi dbyings kyi byin gyi rlabs dang /_sgrub pa po'i sbyor ba'i mthus grub pa'i 'bras bu rnam pa sna tshogs kun rdzob tu snang zhing myong bar 'gyur te/_de rnams kyang sgyu ma la sogs pa'i dpes bshad pa ni/_'di lta ste/_sgyu ma dang /_smig rgyu dang /_rmi lam dang
[\[295b.5\]]zhes pa la sogs pa nas/_gsang ba pa'i bdag po gzhan yang /_/ji ltar 'ga' zhig bdag nyid kyi/_/lag na mgal me thogs nas ni/_/bskor na 'khor lo ltar snang ba/_/de bzhin stong pa dag las 'byung /_/zhes pa'i bar du'o/_/de la sgyu ma gang zhe na/_
[\[295b.6\]]'di lta ste/_sman dang sngags kyis sbyor ba byed pa dag gi sbyor ba las dngos po rnam pa tha dad pa sna tshogs mig dang yid 'phrog pa sngon ma mthong ba dag kyang ston te/_de dag ni phan tshun phyogs bcur 'gro ba dang 'ong ba med do/_/de ci'i phyir zhe na/_sgyu ma ni rang bzhin
[\[295b.7\]]gyis stong pa'i phyir te/_de bzhin du gsang sngags sbyor ba byed pa dag gi sbyor ba las thams cad 'byung ngo zhes pa ni/_ji ltar sgyu ma mkhan kyis rngo gsang sngags dang sman gyi sbyor ba las ba lang dang rta la sogs nga'i dngos po rnam pa mang pos yid dang mi chags par byed par snang ste/_
[\[296a\]]
[\[296a.1\]]de rnams kyang ba glang rta la sogs pa'i rang bzhin du yod pa ma yin pas na phyogs bcur 'gro ba dang 'ong ba med de/_'on kyang de dag ba glang la sogs pa'i bya ba yang byed do/_/de bzhin du sngags kyi rang bzhin byang chub kyi sems de stong pa nyid yin kyang sbyor ba las sngags kyi dngos grub kyi sbyor
[\[296a.2\]]ba sbyar na rab dang 'bring la sogs pa'i grub pa'i 'bras bu rig 'dzin dang /_nam mkha' la 'gro ba dang mi snang bar 'gro ba la sogs pa rnam pa sna tshogs su snang zhing myong bar byed do/_/gsang ba pa'i bdag po gzhan yang /_smig rgyu ni rang bzhin kyis
[\[296a.3\]]stong pa ste de yang 'du shes kyis tha snyad tsam du 'dogs shing tha snyad sgrub par byed do/_/de bzhin du 'du shes 'di yang gsang sngags so zhes tha snyad du 'dogs shing tha snyad kyang sgrub par byed do zhes pa ni/_de ltar sngags kyi 'bras bu sgyu ma dang 'dra na sngags kyi dngos po ci zhig ce na/_smig rgyu
[\[296a.4\]]lta bu ste/_ji ltar 'brog dgon par smig rgyu la mi'am/_ri dwags rnams kyis chur 'du shes te/_de na chu yod pa ma yin yang smig rgyu de'i rnam pa'i rnam par shes pa bskyed cing skom pa yang chus ngoms pa'i bya ba byed de de bzhin du sngags de yang dngos po yod pa ma yin pas 'du shes
[\[296a.5\]]tsam du zad mod kyi/_'on kyang sngags kyi dngos grub kyi 'bras bu bskrun pa'i bya ba byed do/_/de bzhin du yang /_gsang ba pa'i bdag po gzhan yang /_rmi lam na bdag nyid nyin gcig dang /_thang cig dang /_skad cig dang /_yud tsam dang /_lo la sogs par 'dug cing
[\[296a.6\]]bde ba dang sdug bsngal rnam pa mang po myong bar mthong la/_sad na ci yang mi mthong ba de bzhin du gsang sngags kyi tshul 'di yang rmi lam lta bur khong du chud par bya'o zhes pa ni/_sngar sngags bsgrubs pa'i 'bras bu'i dpe sgyu ma las blangs pa de sgyu ma ni yun ring du 'dug pa ma yin
[\[296a.7\]]gyi skad cig yud tsam dag tu zad la sngags kyi 'bras bu ni bskal ba la sogs par yun ring du 'dug na ji ltar dper rung zhe na/_rmi lam gyi dpes yun ring du gnas par bstan pa ste/_ji ltar rmi lam na yul gyi dngos po med par skad cig dang /_nyi ma dang /_zhag dang /_lo la
[\[296b\]]
[\[296b.1\]]sogs par yul rnams spyod cing bde ba dang sdug bsngal rnam pa mang po myong zhing rigs par mthong ste de las sad na dngos po gang yang med do/_/de ltar yang cis mngon zhe na/_ting nge 'dzin gyi rgyal po'i mdo las kyang gsungs pa/_ji ltar bu mo gzhon nu'i rmi lam na/_/bu pho byung zhing
[\[296b.2\]]shi ba de mthong nas/_/byung na dga' zhing shi na mi dga' ltar/_/zhes pa ste de ltar rmi lam na yun ring por srid do/_/de bzhin du sngags bsgrubs pa'i 'bras bu yang rang bzhin med pa las rnal 'byor pas bsgrubs na grub pa'i 'bras bu rnam pa sna tshogs tshe rabs dang bskal pa la sogs
[\[296b.3\]]par gnas par 'gyur ro/_/gsang ba pa'i bdag po gzhan yang /_gsang sngags kyi dngos grub 'byung ba ni gzugs brnyan lta bur 'gyur bar rig par bya ste zhes pa ni/_de ltar sngags grub pa de rnams dngos po med par yang rten cing 'brel par 'byung ba las byung na sgrub pa po
[\[296b.4\]]thams cad kyis grub pa ci'i phyir mi 'thob ce na/_ji ltar gzugs brnyan de rdo dang shing gzhan las mi 'byung gi/_me long gi dkyil 'khor dag pa las 'byung bar 'gyur ro/_/de bzhin du sngags kyi grub pa de yang sgrub pa po thams cad la mi 'byung gi/_gang byang chub kyi sems
[\[296b.5\]]bsgoms shing rgyud dag par gyur pa de la 'byung bar bstan pa'o/_/gsang ba pa'i bdag po gzhan yang /_grub pa'i grub gnas ni dri za'i grong khyer lta bur blta'o zhes pa ni/_ji ltar dri za rnams kyi grong khyer dri za de rnams kyis gang du bsams pa der grong thal byung du 'byung bar
[\[296b.6\]]'gyur te/_de bzhin du gsang sngags grub pa de yang bdag nyid kyi lus rig 'dzin la sogs par grub pa'i phyir bsgrubs kyi gzhan gyi phyir ma bsgrubs kyang nam rig 'dzin la sogs pa grub na lha'i gzhal med khang dpag bsam gyi shing dang /_grib ma dang /_shel gyi brag las bdud
[\[296b.7\]]rtsi'i chu 'bab pa dang /_rin po che'i gsing ma la sogs pa'i gnas rnams bsams pa tsam gyis 'grub par 'gyur ba bstan pa'o/_/gsang ba pa'i bdag po gzhan yang gsang sngags kyi sgra ni brag ca lta bur rig par bya ste/_dper na sgra la brten nas brag ca 'byung ba ltar gsang sngags
[\[297a\]]
[\[297a.1\]]kyi tshul 'di yang de dang 'dra bar rig par bya'o zhes pa ni/_ji ltar sgra'i rkyen gyis brag ca 'byung bas dngos po yod pa ma yin yang sgrar 'byung ba de bzhin du gsang sngags kyi sgra yang sngags kyi rang bzhin gyis stong mod kyi/_sgrub pa'i rkyen gyis sgra de 'byung ba ni dper
[\[297a.2\]]na brag ca dang 'dra bar bstan pa'o/_/gsang ba pa'i bdag po gzhan yang /_zla ba shar na chu'i nang du gzugs brnyan mthong nas chu zla zhes brjod pa de bzhin du/_sngags pa de nyid kyang chu zla bzhin du rig sngags 'chang zhes brjod do zhes pa ni/_zla ba shar ba'i gzugs brnyan chu'i nang du 'byung
[\[297a.3\]]pa de ni zla ba'i rang bzhin de las mi gzhan no/_/de bzhin du sngags grub pa'i rig 'dzin de yang rig 'dzin gyi lus bzang po la sogs pa ni sgrub pa'i gzugs de las gzhan ma yin te/_gzugs de nyid las 'gyur mod kyi/_'on kyang rig 'dzin zhes brjod do zhes pa'o/_/gsang ba pa'i bdag
[\[297a.4\]]po gzhan yang /_ji ltar char pa bab pa na/_/chu yi chu bur rnams 'byung ba/_/de bzhin gsang sngags grub pa yi/_/sprul pa rnam pa sna tshogs 'dod/_/ces pa ni sngags gcig pu las grub pa'i 'bras bu rnam pa mang por ji ltar 'gyur zhe na/_chu'i chu bur gyi dpes sngags de
[\[297a.5\]]gcig pu yin yang grub pa'i 'bras bu rnam pa mang po 'byung bar bstan pa ste/_ji ltar char pa bab pa na chu gcig pu de las chu'i chu bur che phra la sogs pa rnam pa mang po 'byung ba de bzhin du sngags gcig pu las kyang grub pa'i 'bras bu rnam pa du ma 'byung ngo /_/gsang ba pa'i bdag po
[\[297a.6\]]gzhan yang /_sems can med cing srog dang ni/_/byed pa po yang med pa ste/_/dngos po thams cad stong nyid la/_/'khrul pa kho na snang bar zad/_/ces pa ni/_de ltar sngags kyi rang bzhin stong pa nyid de sems can nam srog gam byed pa'i mkhan po med de/_stong pa nyid yin kyang grub
[\[297a.7\]]pa'i 'bras bu la sogs pa kun du snang ba ni 'khrul pa snang bar bstan pa'o/_/gsang ba pa'i bdag po gzhan yang /_ji ltar 'ga' zhig bdag nyid kyi/_/lag na mgal me thogs nas ni/_/bskor na 'khor lo ltar snang ba/_/de bzhin stong pa dag las 'byung /_/zhes pa ni 'khrul pa la snang
[\[297b\]]
[\[297b.1\]]ba'i dpe'o/_/gsang ba pa'i bdag po/_'di ni theg pa chen po'i gzhi/_/zhes pa nas/_ye shes sna tshogs cher 'byung ba/_/nor gyi dbyig 'di shes na ni/_/kun gyi sems kyi bye brag kyang /_/ji bzhin yang dag rab tu shes/_/zhes pa'i bar du sa dang po'i byang chub kyi sems mnyam pa nyid rtogs/_
[\[297b.2\]]pa de'i rjes su sngags pa bshad pa ste/_theg pa chen po'i gzhi zhes pa ni byang chub kyi sems de ji lta ba bzhin du shes pa ste/_theg pa chen po ni byang chub sems dpa'i lam 'bras bu dang bcas pa'o/_/byang chub kyi sems de shes na 'jig rten pa'i sems brgyad nas sa rab tu dga' ba'i bar gyi rim pa de
[\[297b.3\]]rnams rab tu shes pas na de'i gnas so zhes pa'o/_/mi mnyam pa dang mnyam pa'i gzhi/_/zhes pa la mi mnyam pa ni nam mkha' ste nam mkha' la mtha' med pas gang dang yang mi mnyam la de dang mnyam pa ni chos kyi dbyings stong pa nyid de/_stong pa nyid kyi rang bzhin de shes pa ni mi mnyam pa dang
[\[297b.4\]]mnyam pa'i gnas so/_/nges pa'i gzhi zhes pa ni chos rnams stong pa nyid kyi rang bzhin du phyin ci ma log par nges par shes pa'o/_/yang dag par rdzogs pa'i sangs rgyas kyi gzhi zhes pa ni sa dang po'i byang chub kyi sems chos thams cad mnyam pa nyid du rtogs pa de bla na med pa'i byang chub dang tha mi dad de ro gcig
[\[297b.5\]]pas na yang dag par rdzogs pa'i sangs rgyas so zhes pa'o/_/mthar gyis theg pa chen po la 'dzeg pa'i gzhi ste zhes pa ni/_bcom ldan 'das rnam par snang mdzad kyi rgyu 'jig rten pa dang 'jig rten las 'das pa'i sems 'og ma rnams kyang sa dang po'i byang chub kyi sems 'di'i nang du 'dus la
[\[297b.6\]]sa dang po nas kun du bzang po'i sa man chad kyi sems kyang 'di las tha mi dad pa'i phyir de rnams kyi gnas su gyur pas na mthar gyis theg pa chen po la 'dzeg pa'i gzhi zhes pa'o/_/ye shes sna tshogs cher 'byung ba/_/nor gyi dbyig 'di shes na ni/_/kun gyi sems kyi bye brag kyang /_/ji bzhin
[\[297b.7\]]yang dag rab tu shes/_/zhes pa ni sa dang po'i byang chub kyi sems de thams cad mkhyen pa'i ye shes 'byung ba'i gtso bo yin pas ye shes nas tshogs che 'byung ba yin la/_de legs par shes na rnam par snang mdzad kyi rgyu dang /'jig rten dang 'jig rten las 'das pa'i sems kyi khyad par thams
[\[298a\]]
[\[298a.1\]]cad rab tu shes par gyur pa bstan pa'o/_/bcom ldan 'das rnam par snang mdzad chen po mngon par rdzogs par byang chub pa rnam par sprul pa byin gyis rlob pa las sems kyi khyad par rim par phye ba dang po'o//_//da ni bcom ldan 'das rnam par snang mdzad kyis thams
[\[298a.2\]]cad mkhyen pa'i ye shes brnyes nas thams cad mkhyen pa'i ye shes des mtha' yas pa'i sems can gyi khams rnams tshul sna tshogs dang bsam pa sna tshogs dang thabs sna tshogs kyis bla na med par bsgral ba'i phyir sngon gyi smon lam gyi shugs kyis lhun gyis grub pa nyid du sku mnyam pa nyid mi
[\[298a.3\]]zad pa'i rgyan gyi 'khor los khams gsum thams cad du khyab par mdzad pa/_bcom ldan 'das kyi rang bzhin gyi dkyil 'khor de byang chub sems dpa' sems dpa' chen po 'phags pa kun du bzang po dang /_phyag na rdo rje la sogs pa'i yongs su dag pa rnams kyis mngon sum du mthong
[\[298a.4\]]zhing spyod yul du 'gyur na/_'gro ba 'og ma rnams kyis bcom ldan 'das kyi sku la sogs pa'i 'khor lo de spyod yul du ma gyur te/_sems can de rnams kyi don du sku la sogs pa'i 'khor lo de rnams dkyil 'khor dang sngags dang phyag rgya la sogs par byin gyis brlab par bcom ldan
[\[298a.5\]]'das la phyag na rdo rjes gsol ba 'chad de/_gsol ba de yang de nas yang bcom ldan 'das la gsang ba pa'i bdag po phyag na rdo rjes 'di skad ces gsol to zhes pa nas/bcom ldan 'das gsang sngags spyod pa'i tshul snying rje chen po'i snying po 'byung ba dkyil 'khor gyi rgyal po chen po
[\[298a.6\]]yongs su rdzogs par bgyi pa'i slad du bshad du gsol/_de ni ma 'ongs pa'i dus na sems can mang po dag gi don dang phan pa dang bde bar 'gyur lags so zhes pa'i bar du ste/_bcom ldan 'das nyid kyis mngon par rdzogs par sangs rgyas nas chos kyi dbyings bsam gyis mi khyab pa
[\[298a.7\]]sems kyi sa las 'das pa de thugs su chud nas sems can rnams so so'i dad pa dang rjes su mthun la/_so so'i bsam pa yongs su rdzogs par byed pa'i sku la sogs pa'i 'khor los sems can gyi khams thams cad du khyab par rnam par sprul pa phyag na rdo rjes ji
[\[298b\]]
[\[298b.1\]]ltar mthong zhing rtogs pa de bcom ldan 'das la slar bzlas te gsol ba yin no/_/de ltar slar gsol ba yang ston pas ci bshad pa rnams nyan pa pos khong du chud pa'i tshul gyis slar mnyan na ston pa po spro ba dang skabs 'og ma dang mtshams sbyar ba la yang bde ba'i phyir ro/_/ngo mtshar
[\[298b.2\]]lags so zhes pa ni de ltar stong pa nyid brjod pa dang rtogs pa las 'das pa thugs su chud kyang sku la sogs pa'i rgyan gyis tshul sna tshogs dang bsam pa sna tshogs dang thabs sna tshogs kyis sprul pa de ngo mtshar che'o/_/bcom ldan 'das nyid kyis mngon par rdzogs par sangs rgyas pa'i zhes
[\[298b.3\]]pa ni chos kyi dbyings bsam gyis mi khyab pa de gzhan las mnyan nas thugs su chud pa ma yin kyi bcom ldan 'das nyid kyi thugs su chud pa la bya'o/_/bcom ldan 'das kyang gsang sngags kyi spyod pa'i tshul snying rje chen po snying po 'byung ba'i dkyil 'khor gyi rgyal po chen po yongs su rdzogs par
[\[298b.4\]]bgyi ba'i slad du bshad du gsol de ni ma 'ongs pa'i dus na sems can mang po dag gi don dang phan pa dang bde bar 'gyur lags so zhes pa ni rang bzhin gyi dkyil 'khor sku la sogs pa'i 'khor lo de bdag cag gis rtogs shing spyod yul du gyur na yang ma 'ongs pa'i 'gro ba rnams kyi don du sku la
[\[298b.5\]]sogs pa'i 'khor lo de rnams dkyil 'khor dang sngags dang phyag rgya'i sgo nas 'gro ba de rnams kyi spyod yul du 'gyur bar byin gyis brlab tu gsol ba'o/_/snying rje chen po 'byung ba zhes pa ni dkyil 'khor de snying rje chen po las 'byung ba la bya'o/_/dkyil 'khor zhes pa ni 'og nas gzhung nyid
[\[298b.6\]]las 'chad do/_/rgyal po zhes pa ni de las gzhan pa'i byang chub sems dpa' la sogs pa'i dkyil 'khor kun kyang dkyil 'khor chen po 'di'i nang du 'dus pas na rgyal po zhes bya'o/_/yongs su rdzogs par bgyi ba'i slad du zhes pa ni dkyil 'khor gyi sgo nas sgrub cing lha mnyes par bya'i
[\[298b.7\]]spyod pa rnam pa bcu drug gis lha mnyes par bya ba yang sgrub pa'i sgo nas bzlas pa'i yan lag bzhi dang rang gi sems yongs su sbyang ba la sogs pa'i spyod pas lha mnyes par byas te/_rig 'dzin la sogs pa'i grub pa thob nas rim gyis sangs rgyas su 'grub pa dang /_rang gi sems yongs
[\[299a\]]
[\[299a.1\]]su sbyangs pas mngon par shes pa dang pha rol tu phyin pa la sogs pa'i spyod pa rdzogs nas thams cad mkhyen pa'i ye shes rnyed par gyur pa ni dkyil 'khor yongs su rdzogs pa'o/_/ma 'ongs pa'i dus na sems can mang po dag gi don dang phan pa dang bde bar 'gyur ba'i phyir gsang sngags
[\[299a.2\]]spyod pa'i tshul de bshad du gsol zhes sbyar te ma 'ongs pa'i sems can de rnams kyis dkyil 'khor yongs su sdogs pa'i mtshan nyid can thams cad mkhyen pa'i ye shes de thob par bya ba'i phyir dkyil 'khor de bshad du gsol zhes pa ste don dang zhes pa ni/_thams cad mkhyen pa'i ye shes thob pa'i don gyi phyir
[\[299a.3\]]ro/_/phan pa dang zhes pa ni tshe phyi ma la phan pa'i phyir ro/_/bde bar 'gyur zhes pa ni tshe 'di la bde ba'i phyir ro/_/yang na don dang zhes pa ni phan pa dang bde pa'i don la bya'o/_/gsang sngags spyod pa'i tshul zhes pa la gsang sngags kyi spyod pa ni dkyil 'khor dang bsgrub pa la sogs pa'o/_/de
[\[299a.4\]]dag nyid tshul te tshul zhes pa ni rgya gar skad kyi gzhung dang sbyar na 'gro ba'am thob pa la bya ste gsang sngags kyi spyod pa des bla na med pa'i sangs rgyas su 'gro ba'am thob pa de bshad du gsol zhes pa'o/_/de nas bcom ldan 'das rnam par snang mdzad kyi thams cad dang ldan pa'i 'khor gyi dkyil
[\[299a.5\]]nag pa zhes pa la ni ni nges pa a 'thom pa'am 'gro ba'o/_/'khor la gzigs nas zhes pa ni byang chub sems dpa'i 'khor de dag gi nang na g.yeng ba yod dam med pa dang /_nyan pa po snod du ma gyur pa yod dam med brtags pa'i phyir gzigs pa la bya'o/_/bcom ldan 'das rnam par snang mdzad kyi byang chub
[\[299a.6\]]sems dpa'i 'khor ni yongs su dag pa sha stag yin na ci'i phyir g.yeng ba dang snod du ma gyur pa srid ce na/_de'i dgongs pa ni 'di yin te/_bcom ldan 'das kyis 'khor byang chub sems dpa' de rnams la g.yeng pa dang snod du ma gyur pa med mod kyi/_ma 'ongs pa'i dus na nyan pa
[\[299a.7\]]rnams la de lta bu srid pas de dag la brtag pa'i tshul bstan pa'i phyir ro/_/lag na rdo rje dkyil 'khor spyad pa'i tshul bstan pa'i chos kyi rnam grangs thams cad mkhyen pa'i ye shes yongs su rdzogs par byed pa nyon cig ces pa ni dkyil 'khor gyi sgo nas lha mnyes par bya ba'i spyod pa rnam pa
[\[299b\]]
[\[299b.1\]]bcu drug bshad pa dang /_de bzhin du rim gyis grub pa'i sgo nas lha mnyes par bya ba'i spyod pa bzlas pa yan lag bzhi dang rang gi sems yongs su sbyang bar byas pas lha mnyes par 'gyur te/_rig 'dzin la sogs pa'i grub pa mngon du thob nas rim gyis thams cad mkhyen pa'i ye shes yongs su
[\[299b.2\]]rdzogs par gyur pas na thams cad mkhyen pa'i ye shes yongs su rdzog pa'i dkyil 'khor zhes bya'o/_/dkyil 'khor spyad pa zhes pa ni dkyil 'khor bri ba la sogs pa spyod pa rnam pa bcu drug la sogs pa'o/_/tshul ni sngar bshad do/_/chos kyi rnam grangs zhes pa ni don gyi dngos po gcig la tshig
[\[299b.3\]]mang po'i sgo nas don gyi dmigs bstan pa la bya ste thams cad mkhyen pa'i ye shes thob par bya ba ni pha rol tu phyin pa la sogs pa'i sgo nas kyang 'gyur/_sngags spyad pa'i sgo nas kyang 'gyur te/_de yang skabs 'dir sngags kyi ste/_de bas na dkyil 'khor spyad pa'i tshul bstan pa'i chos kyi rnam
[\[299b.4\]]grangs zhes bya'o/_/de nas bcom ldan 'das rnam par snang mdzad chos kyi dbyings kyi dgongs pa ma rdzogs shing sems can gyi khams ma lus pa bsgral bar dam bca' ba mdzad pas zhes pa byung nas kyang phyogs bcu kun du bskor te slar log nas bcom ldan 'das kyi sku'i nang rang gi gnas rnams
[\[299b.5\]]su zhugs so zhes pa'i bar du ma 'ongs pa'i 'gro ba rnams kyi don du snying rje chen po 'byung ba'i dkyil 'khor bri ba'i phyir rang bzhin gyi dkyil 'khor 'byung ba'i ting nge 'dzin bstan pa la bya ste/_ting nge 'dzin bstan pa yang snying rje chen po 'byung ba'i dkyil 'khor bri ba'i slob dpon gyis
[\[299b.6\]]ting nge 'dzin 'di lta bu mngon du byas te/_de nas sa tshon gyis sku'i cha lugs la sogs pa'i dkyil 'khor bri ba'i tshul bstan pa'o/_/de la bcom ldan 'das rnam par snang mdzad chos kyi dbyings kyi dgos pa ma rdzogs zhes pa chos kyi dbyings ni/_stong pa nyid
[\[299b.7\]]dang /_de bzhin nyid dang /_yang dag pa'i mtha' ste/_de'i dgos pa ni sku la sogs pa mi zad pa'i rgyan gyis sems can gyi khams thams cad kun du khyab par bstan nas sems can de rnams bla na med pa'i byang chub tu bsgral ba la bya ste/_sems can de rnams
[\[300a\]]
[\[300a.1\]]kyang da dung ma lus par ma bsgral bas dgos pa ma rdzogs zhes bya'o/_/sems can gyi khams ma lus pa bsgral bar dam bca' pa mdzad pas zhes pa ni/_de ltar chos kyi dgos pa de ma rdzogs pa yang rdzogs shing zad pa ma yin gyi bcom ldan 'das sngon
[\[300a.2\]]byang chub sems dpa'i spyad pa spyod pa na thugs kyi yi dam mdzad pa ni/_bdag gis byang chub thob nas sems can ma lus pa yang bsgral bar bya'o zhes pa'o/_/de bas na sems can gyi khams ma lus pa bsgral bar dam bca' ba mdzad ces so/_/de bzhin gshegs pa thams cad dang thabs
[\[300a.3\]]cig yang dag par mol nas zhes pa ni/_'das pa dang ma 'ongs pa dang da ltar bzhugs pa'i sangs rgyas thams cad tshogs dang chos kyi sku dang 'gro ba'i don mdzad pas mnyam pa nyid de/_de bas na sangs rgyas thams cad gsung gcig tu 'chad par bstan pa'o/_/gnyis su na de bzhin gshegs
[\[300a.4\]]pa thams cad dang thabs cig yang dag par mol nas zhes pa ni/_chos kyi dbyings de bzhin nyid mngon du byas nas zhes pa'o/_/yang na de bzhin gshegs pa thams cad dang thabs cig mol nas zhes pa ni/_ma 'ongs pa'i 'gro ba nga rgyal can rnams nga rgyal gcag pa dang zhu gtug mi
[\[300a.5\]]byed pa rnams bla ma dang grogs po la dri zhing zhu gtug byed pa la brtson pa bskyed pa'i phyir te/_de bzhin gshegs pa thams cad mkhyen pa yang gzhan dang bka' gros mdzad cing chos ston na/_bdag cag chod lta ci zhig snyam nas gzhan la 'dri ba la brtson par 'gyur ro/_/snying rje chen po'i
[\[300a.6\]]snying po 'byung ba zhes bya ba'i ting nge 'dzin la snyoms par zhugs so zhes pa ni/_ting nge 'dzin de las snying rje chen po'i snying po 'byung ba'am/_snying rje chen po las ting nge 'dzin 'byung ba la bya'o/_/bcom ldan 'das snyoms par zhugs ma thag tu sku'i yan lag thams cad
[\[300a.7\]]nas de bzhin gshegs pa'i sku sems dang po bskyed pa nas bzung ste/_sa bcu'i bar du sems can la phan pa'i don mdzad pa rnams byung ngo /_/byung nas kyang phyogs bcu kun du bskor te slar log nas bcom ldan 'das kyi sku'i nang rang gi gnas rnams su zhugs so zhes pa ni
[\[300b\]]
[\[300b.1\]]bcom ldan 'das ting nge 'dzin du zhugs pa de'i tshe ba spu'i bu ga re re nas kyang de bzhin gshegs pa'i sku 'dra ba rnam par sprul pa byung ste sems can gyi don byed pa ni sa dang po nas brtsams nas sa bcu yongs su rdzogs par 'gyur ba'i phyir ro/_/de dag slar bcom ldan 'das kyi sku
[\[300b.2\]]la so so'i gnas su zhugs pa yang ting nge 'dzin brtan pa'i mthus pa spu'i bu ga gang nas byung ba de nyid du slar ma 'khrul bar zhugs pa'o/_/de nas yang bcom ldan 'das kyis byang chub sems dpa' phyag na rdo rje la 'di skad ces bka' stsal to/_/lag na rdo rje dkyil 'khor rnam par dgod
[\[300b.3\]]pa nyon cig ces pa ni/_ting nge 'dzin de las bzhengs nas phyag na rdo rje la dkyil 'khor bshad pa la bya ste/_dkyil 'khor bri ba bshad pa de yang rgyu dang rang bzhin dang 'bras bu rnam pa gsum du blta ste/_de la rgyu ni slob dpon no/_/rang bzhin ni dkyil 'khor sa bcad cing bri ba la
[\[300b.4\]]sogs pa'o/_/'bras bu ni slob ma 'jug cing dbang bskur ba la sogs pa'o/_/de la dkyil 'khor bri ba'i rgyu'i gtso bo ni slob dpon yin te/_de bas na slob dpon gyi mtshan nyid thog mar bshad do/_/slob dpon gyi mtshan nyid bshad pa yang slob dpon du 'jug pa'i yon tan gyi mtshan
[\[300b.5\]]nyid dang /_slob dpon du grub pa'i yon tan gyi mtshan nyid dang de'i rab tu dbye ba'i mtshan nyid do/_/de la slob dpon du 'jug pa'i mtshan nyid ni yid byang chub kyi sems la zhugs pa la sogs pa'o/_/slob dpon du grub pa'i mtshan nyid ni dkyil 'khor 'dri ba'i las byed par gnang zhing dbang
[\[300b.6\]]bskur ba zhes bya'o/_/rab tu dbye ba'i mtshan nyid ni/_/byang chub sems la rnam par gnas/_/zhes pa'o/_/de dag kyang lus kyi yon tan dang ngag gi yon tan dang yid kyi yon tan gsum ste/_ji ltar rigs par sbyar bar bya'o/_/yid byang chub kyi sems la zhugs pa zhes pa ni/_
[\[300b.7\]]phung po dang khams dang skye mched la sogs pa'i chos rnams stong par 'jig pa dang 'jug pa dang ldan pa'o/_/shes rab dang ldan pa zhes pa la shes rab rnam pa gnyis te/_rang bzhin gyis shes rab rno ba dang thos pa dang bsam pa la sogs pa'i shes rab ste/_de dag gang yang rung ba dang ldan pa'o/_/
[\[301a\]]
[\[301a.1\]]snying rje can zhes pa snying rje ni sems can sdug bsngal las 'don par 'dod pa ste/_de yang rang bzhin gyi snying rje can dang mngon par 'dus byas pa'i snying rje ste de dag dang ldan pa'o/_/sgyu rtsal dag la mkhas pa zhes pa ni spyir 'jig rten gyi dgra thabs la sogs pa rnam pa
[\[301a.2\]]mang mod kyi skabs 'dir ni dkyil 'khor bri ba dang mchod pa'i yan lag rnams la mkhas pa la bya'o/_/shes rab kyi pha rol tu phyin pa'i tshul la rtag tu mkhas pa zhes pa ni don dam pa dang kun rdzob rnam pa gnyis kyi tshul gyis mkhas pa ste/_don dam par ni shes rab kyi pha rol tu phyin pa'i
[\[301a.3\]]tshul chos thams cad gzod ma nas ma byung ma skyes pa stong pa nyid kyi rang bzhin du bsgom pa la mkhas pa'o/_/kun rdzob tu ni de ltar stong pa nyid bsgom pa las langs nas sbyin pa la sogs pa'i pha rol tu phyin pa rnams spyad nas de la yang mi chags par 'khor gsum yongs su dag pa'i tshul
[\[301a.4\]]du sbyor ba la mkhas pa'o/_/theg pa gsum gyi khyad par shes pa zhes pa ni nyan thos kyi theg pa gang zag la bdag med par rtogs nas phung po dang khams la sogs pa la mi rtag pa dang sdug bsngal ba dang bdag med par rtogs pa dang /_rang sangs rgyas kyi theg pa phung po la sogs pa de
[\[301a.5\]]rnams kyang rten cing 'brel par 'byung ba'i rang bzhin du rtogs pa dang /_theg pa chen po chos thams cad gzod ma nas ma byung ma skyes par rtog pa rnams kyi mtshan nyid bye brag tu 'byed mkhas pa la bya'o/_/de la cir theg pa gcig la gsum du dbye ci yod ce na theg pa nyid gsum du dbye ba
[\[301a.6\]]la ni mi bya'o/_/nyan thos dang rang sangs rgyas rnams kyi so so'i ji ltar rtogs pa'i mtshan nyid 'byed mkhas pa la bya'o/_/gsang sngags kyi de kho na nyid kyi don la mkhas zhes pa ni sngags rnams kyi spyi'i de kho na nyid kyi mtshan nyid ni byang chub kyi sems te/_de la mkhas pa dang /_sngags dang /_
[\[301a.7\]]yi ge sa bon dang /_ting nge 'dzin rnams la mkhas pa ste/_sngags la mkhas pa ni sngags kyi tshig rnams bskul ba dang phyag rgya'i rang bzhin 'byed mkhas pa'o/_/yi ge sa bon la mkhas pa ni lha rnams so so'i sa bon snying po gang yin pa dang /_de rnams kyi ting nge 'dzin gyi
[\[301b\]]
[\[301b.1\]]sgo dang /_las gang yin pa la mkhas pa'o/_/ting nge 'dzin la mkhas pa ni ting nge 'dzin du zhugs pa las dbang chen dang chu la sogs pa'i dkyil 'khor bkod cing de rnams kyi las sgrub pa la mkhas pa'o/_/bsam pa shes pa ni slob ma rnams kyi bsam pa shes pa ste de yang gzhan
[\[301b.2\]]gyi sems shes pa'i tshul gyis shes pa la ni mi bya'i/_/sngags kyi cha brtag pa'i tshul gyis slob ma rnams kyi spyod pa dang tshul la brtags nas lha zhi ba dang khro bo rnams gang bsnyen par 'os pa dang /_grub pa rab 'bring gsum las gang bsgrub par 'os pa la sogs pa'i tshul la
[\[301b.3\]]mkhas pa'o/_/sangs rgyas dang byang chub sems dpa'i rnams la dad pa zhes pa ni de rnams kyi yon tan bshad pa la yid ches pa'o/_/dkyil 'khor bri ba'i las byed par gnang zhing dbang bskur ba zhes pa la dbang bskur ba ni dbang bskur ba'i dkyil 'khor du dri dang me tog dang sman dang
[\[301b.4\]]rin po che la sogs pas brgyan pa'i bum par chu blugs te dbang bskur ba la bya'o/_/gnang ba ni de ltar dbang bskur nas khyod kyis dkyil 'khor bri ba dang sgrub pa la spyod par gyis shig ces tshig gis gnang ba'o/_/de la gnang zhing dbang bskur ba zhes pa dbang ma bskur bar ni gnang ba
[\[301b.5\]]mi 'thob ste/_gnang ba smos pas dbang bskur ba ma smos kyang zhar la go bar 'gyur na gnyis ka ci'i phyir smos she na/_gdon sel ba la sogs pa'i las phran tshegs la dbang ma bskur kyang byos shig pa'i gnang ba thob pa srid de/_de bas na gnang ba thob cing dbang bskur ba zhes smos so/_/
[\[301b.6\]]brtan pa ni shes pa dang longs spyod la sogs pa dang ldan pa yang de dag gis dregs par mi 'gyur la de dag dang mi ldan na yang zhum par mi 'gyur ba'o/_/sbyor ba la mkhas zhes pa ni sgrub pa dang zhi ba la sogs pa'i las kyi sbyor ba la mkhas pa'o/_/byang chub sems la rnam par gnas/_/_
[\[301b.7\]]zhes pa ni stong pa nyid rnam par mi rtog pa'i ting nge 'dzin la gnas nus pa'o/_/gsang ba pa'i bdag po slob dpon de lta bu rgyal ba'i sras yin te/_sangs rgyas dang byang chub sems dpa' rnams kyis rab tu bsngags so zhes pa la slob dpon de lta bu ni gong du smos pa'i yon tan rnams dang ldan
[\[302a\]]
[\[302a.1\]]pa'o/_/rgyal ba'i sras zhes pa ni rgyal ba'i bdag nyid las skyes pa ste rgyal ba ni sangs rgyas bcom ldan 'das yin la/_de'i bdag nyid ni chos kyi dbyings te/_chos kyi dbyings stong pa nyid la mos pa las byung ba ni rgyal ba'i bdag nyid las skyes pa zhes bya'o/_/sangs rgyas
[\[302a.2\]]dang byang chub sems dpa' rnams kyis rab tu bsngags so zhes pa ni de lta bu'i yon tan dang ldan pa'i slob dpon de ni sangs rgyas dang byang chub sems dpa' rnams kyis rab tu bsngags so/_/de lta bu'i slob dpon de sangs rgyas dang byang chub sems dpa' rnams kyis rab tu bsngags na/_mi bsngags
[\[302a.3\]]pa'i slob dpon yang yod dam zhe na yod de sangs rgyas dang byang chub sems dpa' rnams kyis rab tu bsngags so zhes pa'i tshig des slob dpon rnam pa gnyis su shes par bya ste zab cing rgya che ba la mos pa dang dmigs pa can no/_/de la skabs 'dir slob dpon yon tan de lta bu dang ldan pa sangs
[\[302a.4\]]rgyas dang byang chub sems dpa' rnams kyis bsngags pa ni zab cing rgya che ba'i slob dpon la bya'o/_/dmigs pa can gyi slob dpon gyi mtshan nyid ni 'og nas slob dpon gnyi ga'i mtshan nyid bshad pa'i skabs su shes par bya'o/_/da ni slob dpon de lta bus dkyil 'khor du gzung ba'i
[\[302a.5\]]slob ma rnams brtag par bya ste/_slob ma de rnams brtag pa yang rang bzhin gyi yon tan dang /_mngon par 'dus byas pa'i yon tan gyi sgo nas so/_/de lta bas na gsang ba pa'i bdag po de la slob dpon la gzhan gyis gsol ba btab kyang rung zhes pa ni 'og nas 'byung ba'i mtshan nyid
[\[302a.6\]]dang ldan pa'i slob ma rnams kyis gsol ba btab kyang rung zhes pa'o/_/yang na bdag gis sems can dag_/snod du rung zhing nyes bral ba/_/de mthong nas ni bdag nyid kyis/_/ma gsol bar ni de bos te/_/zhes sbyar te snod du rung zhing zhes pa ni sngags bshad pa'i snod du 'gyur ba'o/_/
[\[302a.7\]]nyes bral ba zhes pa ni sdig pa med pa ste de la sdig pa ni sems kyi rgyud la yod na ji ltar slob dpon des mthong bar 'gyur zhe na/_sems kyi rgyud la gnas pa'i sdig pa med par mthong ba la ni mi bya'i/_sdig pa'i rgyu mi dge ba bcu'i las kyi lam mi spyod par mthong ba ni sdig pa med par
[\[302b\]]
[\[302b.1\]]mthong ba'o/_/de lta bu'i slob ma mthong na phas ma gsol kyang slob ma de snod du 'gyur ba yin pas 'og nas 'byung ba'i tshigs su bcad pas chos bshad cing sngags kyi tshul la gzhag par bya'o/_/mos mang zhes pa ni sa dang pha rol tu phyin pa la sogs pa sangs rgyas bcom ldan 'das kyi
[\[302b.2\]]yon tan gyi chos rnams ma rtogs shing mngon du byas kyang thos pa dang bsam pa dang sgom pa'i sgo nas 'di nyid yin gyi gzhan ni ma yin no zhes pa ni mos pa mang ba'o/_/brtan zhes pa ni gong du slob dpon gyi brtan pa nyid bshad pa dang mthun no/_/dad pa zhes pa ni dkon mchog gsum la yid ches pa'i rnam pa dang
[\[302b.3\]]sngags kyi tshul la yid ches pa'i dad pa'o/_/gzhan la phan dga' zhes pa ni snying rje chen po dang ldan pa ste/_gzhan sdug bsngal dang bral bar dga' ba'o/_/slob ma de lta bu dang ldan par shes shing mthong nas bdag nyid kyis ma gsol bar ni de bos te zhes gong du smos pa'i yon tan
[\[302b.4\]]gyi mtshan nyid dang ldan par mthong nas shes pa'o/_/'di skad bya zhes pa ni gal te slob ma de bdag cag sngags grub pa'i 'bras bu rig 'dzin la sogs pa 'dod pa ma yin gyi bla na med pa'i byang chub thob par 'dod do snyam du sems pa la/_sngags kyi sgo nas bla na med pa'i byang chub thob pa'i
[\[302b.5\]]mtshan nyid kyi chos shod cig ces pa'o/_/khyod ni tshul chen snod yin gyis/_/bu tshur theg pa chen po yi/_/gsang sngags spyod tshul cho ga ni/_/khyod la yang dag bstan par bya/_/zhes pa ni sngags spyad pa'i tshul 'di theg pa chen po yin la/_de yang slob ma snod du gyur pa'i phyir
[\[302b.6\]]bshad pas na yang dag par bshad pa yin gyi/_khe dang bkur sti'i phyir bshad pa ni ma yin no/_/rdzogs pa'i sangs rgyas gang 'das dang /_/de bzhin gang dag ma byin dang /_/da ltar byung ba'i mgon po rnams/_/'gro la phan phyir bzhugs pa dag_/ces pa ni 'das pa dang
[\[302b.7\]]da ltar dang ma byon pa'i yang dag par rdzogs pa'i sangs rgyas rnams kyang gsang sngags kyi spyad pa'i cho ga mchog 'di las byang chub kyi shing drung du bdud rnam pa bzhi bcom nas thams cad mkhyen pa'i ye shes brnyes te/_de bas na slob ma khyed rnams kyis kyang cho ga mchog 'di las
[\[303a\]]
[\[303a.1\]]thams cad mkhyen pa'i ye shes thob par 'gyur ro zhes bstan pa ste de bas na/_de dag kun gyis gsang sngags kyi/_/cho ga mchog bzang 'di mkhyen nas/_/dpa' bos byang chub shing drung du/_/thams cad mkhyen pa mtshan med brnyes/_/gsang sngags sbyor ba mnyam
[\[303a.2\]]med de/_/shAkya seng ge skyob pa yis/_/bdud sde shin tu mi bzad pa/_/dpung chen dag kyang de yis bcom/_/de bas kun mkhyen thob bya'i phyir/_/bu yis blo gros 'di gyis shig_/ces gsungs pa yin no/_/de dag kun gyis zhes pa ni 'das pa dang da ltar dang ma byon pa'i sangs rgyas kun
[\[303a.3\]]gyis zhes pa'o/_/byang chub shing drung du thams cad mkhyen pa mtshan med brnyes/_/zhes pa ni byang chub kyi shing gi drung du thams cad mkhyen pa mtshan ma med pa thob pa'o/_/sngags kyi sbyor ba mnyam med de/_/zhes pa ni gang dang yang mi mnyam pa'i sngags kyi sbyor ba des thams cad mkhyen pa thob par
[\[303a.4\]]shes par bya'o/_/de bas kun mkhyen thob bya'i phyir/_/bu yis blo gros 'di gyis shig_/ces pa ni de ltar shAkya seng ges kyang sngags kyi spyod pa'i sgo nas thams cad mkhyen pa brnyes pas na khyod kyis kyang 'di'i sgo nas thams cad mkhyen pa thob par gyis shig ces bshad pa'o/_/de ltar thams cad mkhyen pa
[\[303a.5\]]thob pa yang bcom ldan 'das kyis 'og min gyi gnas la sogs par mngon par byang chub pa'i rim pa gzhan yang yod mod kyi/_skabs 'dir mi rnams la bshad pa'i phyir sprul pa'i skus byang chub kyi shing drung du mngon par byang chub pa'i rim pa bstan to/_/de ltar lan mang gzengs bstod de/_/zhes pa
[\[303a.6\]]ni gong du smos pa'i tshul gyis slob ma de mang du spro ba bskyed cig ces pa'o/_/snying rjer gyur pa'i yid kyis ni/_zhes pa khe dang bkur sti'i phyir ma yin gyi slob ma de dag la snying rje ba'i phyir ro/_/slob ma de brtan shes nas ni/_/zhes pa ni slob ma de rnams de ltar gong du smos pa'i tshul gyis yid ches te
[\[303a.7\]]gzhan du mi 'gyur bar gyur na slob ma de dag gi ched du dkyil 'khor bri ba'i sa rnams brtag par bya ste/_de yang sa nyid kyi yon tan gyis dga' ba dang /_/'phags pa rnams kyis bcags pas dang /_lha dang mi rnams kyis bsnyen pas dga' ba dang /_sngags mkhan nyid gang du dad pas dga' ba'o/_/
[\[303b\]]
[\[303b.1\]]de las nyid kyi yon tan gyis dga' ba'i gnas ni/_me tog 'bras bu ldan pa'i ri/_/gtsang zhing yid 'ong chu yi gnas/_/zhes pa nas/_gang na 'bab chu mang po dag_/ngang pa bzhad kyis brgyan yod pa/_/der ni sngags pa blo can gyis/_/snying rje 'byung ba'i dkyil 'khor bri/_/zhes pa'i
[\[303b.2\]]bar du'o/_/sangs rgyas rnams dang rang mgon dang /_/de bzhin rgyal ba'i nyan thos kyis/_/sa phyogs gang dag bsten pa ni/_/de dag thub pas rtag tu bsngags/_/zhes pa'i bar gyis ni 'phags pa rnams kyis zhabs kyis bcags pas dga' ba'o/_/phyogs gzhan rnam pa sna tshogs pa/_/
[\[303b.3\]]lha khang kun dga' bzang po dang /_/khyim dang yang tog nyams dga' dang /_/zhes pa nas/_lha yi gnas rnams thams cad dang /_/de bzhin khang pa stong par yang /_/slob ma dag la phan 'dod phyir/_/nan tan du ni dkyil 'khor bri/_/zhes pa'i bar gyis ni lha dang mi rnams kyis bsnyen
[\[303b.4\]]pas dga' ba'o/_/yang na yid du 'ong ba'i sa/_/gang yang rung bar bri bar bya/_/zhes pa ni gong du smos pa rnam pa gsum las gzhan sngags pa nyid gang du dad pa'i sa der dkyil 'khor bri ba gsungs pa yin no/_/de la sa gzhi yongs su sbyang bar bya ba ni zhes pa sbyang ba rnam pa gnyis te phyi dang nang
[\[303b.5\]]gi'o/_/de bas na slob dpon yang rnam pa gnyis te/_zab cing rgya che ba la mos pa dang dmigs pa can no/_/de la zab cing rgya che ba la mos pa'i slob dpon gyis ni byang chub kyi sems bsgoms pas phyi'i nyes pa rnams kyi dngos po gzod ma nas ma byung ma skyes par rtogs te nang gi sems sbyangs
[\[303b.6\]]pas dag par 'gyur ba'i phyir phyi'i zug rngu bsal ba la sogs pa mi dgos mod kyi slob ma rnams kyi yid dang sbyar ba'i phyir phyi'i sa rnams brtag pa yang de rnams la ma zhen par bya ste/_de bas na slob dpon zab cing rgya che ba la mos pas ni phyi nang gnyis ka'i sa sbyar bar bya'o/_/dmigs
[\[303b.7\]]pa can gyi slob dpon gyis ni byang chub kyi sems goms par ma byas pas phyi'i sa rnams sbyang bar bya'o/_/de la nang gi sbyang ba ni byang chub kyi sems goms par byed pa'o/_/phyi'i sa sbyang ba ni rdo dang bong ba dang /_gyo mo dang gseg ma med cing zhes pa nas nyes pa thams cad spangs pa'i
[\[304a\]]
[\[304a.1\]]gnas ni lha rnams la rab tu shis so zhes pa'i bar du'o/_/de la tshes grangs dang zhes pa nas snga dro'i dus kyi tshes ltas bzang pos mtshon pa la zhes pa'i bar du ni dkyil 'khor bri ba'i sa brtag pa tshar nas/_yongs su gzung ba rtsom pa'i tshes grangs dang skar ma
[\[304a.2\]]brtag pa la bya ste/_rgyu skar shis pa ni skar ma 'ba' zhig shis pa la mi bya'i/_nyi ma dang tshes grangs kun kyang ste shis pa zhes pa so so la sbyar bar bya'o/_/snga dro'i dus kyi tshe ltas bzang pos mtshon pa la zhes pa ltas bzang po brtags pa rab 'bring rnam pa gsum ste/_lha'i dang bar snang gi dang sa
[\[304a.3\]]las byung ba'o/_/de la lha'i ni nam mkha' las sgra snyan pa la sogs pa 'byung ba ste mchog go/_/bar snang gi ni bkra shis pa'i tshig dang bram ze'i rig byed la sogs pa thob pa ste 'bring ngo /_/sa las byung ba ni sa la dung la sogs pa 'dug par mthong ba ste tha ma'o/_/de ltar thog mar rtsom pa'i
[\[304a.4\]]snga dro'i dus na ltas de rnams las gang yang rung ba zhig byung na bzang ste/_sa yongs su gzung ba la sogs pa'i las rnams brtsam par bya'o/_/sa'i lha mo sbran pa'i tshigs su bcad pa gnyis bsgrag par bya'o zhes pa ni snga dro'i dus na ltas bzang po dang ldan na dkyil 'khor gang du bri bar bya ba'i sa
[\[304a.5\]]gzhi der sa'i lha mo la khyod kyi steng du dkyil 'khor bri'i zhes gsol ba btab ste/_bstod pa'i tshigs su bcad pa'i sgo nas so/_/sangs rgyas thob pa thams cad kyi/_/spyod pa'i tshul gyis khyad par ni/_/zhes pa la sogs pa ste/_sangs rgyas bcom ldan 'das kyis byang chub sems
[\[304a.6\]]dpa'i spyad pa spyod pa na sa dang pha rol tu phyin pa rnams kyi tshul khyad par du spyad pa dang /_de ltar spyad nas byang chub kyi shing drung du bdud rnam pa bzhi bcom ste mngon par sangs rgyas pa yangs khyod kyi steng du yin pas na lha mo khyod kyis ji lta ba bzhin du shes te dbang du gyur to zhes pa ste/_de bas na/_
[\[304a.7\]]spyod pa'i tshul gyi khyad par ni/_/sa dang pha rol phyin dag la/_/zhes dang /_shAkya seng ge skyob pa yis/_/ji ltar bdud kyi sde bcom pa/_/zhes gsungs so/_/de bzhin bdag gis bdud las ni/_/rgyal bar byas te dkyil 'khor bri/_/zhes pa ni bcom ldan 'das shAkya thub pas sa
[\[304b\]]
[\[304b.1\]]dang pha rol tu phyin pa rnams spyad de/_byang chub kyi shing drung du bdud rnam pa bzhi btul nas mngon par byang chub par byas pa de bzhin du bdag kyang ma lus pa'i sems can gyi khams rnams bsgral ba'i phyir sa khyod kyi steng du dkyil 'khor bri ste/_rim gyis bla na med pa'i byang chub tu mngon par 'tshang
[\[304b.2\]]rgya bar bgyi'o zhes pa'o/_/sa la lag pa reg byas shing /_/de ltar lan mang sbran nas ni/_/pus mo gnyis ni der btsugs nas/_/me tog spos kyis mchod par bya/_/mchod nas sngags pas de nas ni/_/de bzhin gshegs la phyag 'tshal te/_/zhes pa sa'i lha mo la tshigs su
[\[304b.3\]]bcad pas bskul te gsol ba gdab pa la yang sngar de bzhin gshegs pa rnams dang lha mo de la mchod cing phyag byas la lag pa sa la bzhag nas/_gdod gong du smos pa'i tshigs su bcad pas bskul te gsol ba gdab po/_/de nas cho ga 'di dag gis/_/mkhas pas sa gzhi sbyang bar
[\[304b.4\]]bya/_/zhes pa ni 'og nas 'byung ba'i tshul gyis sa sbyang bar bya'o/_/de nas phyag na rdo rjes bcom ldan 'das kyi zhabs la gtugs te bcom ldan 'das la 'di skad ces gsol to zhes pa nas/_'di lta'i tshul ni mi shes pas/_/yul dang dus dang bya ba las/_/dge dang mi dge'i mtshan ma
[\[304b.5\]]yis/_/rmongs pa 'bras bu 'dod byed de/_/sems dpa' chen po de dag phyir/_/cho ga 'di ni brjod pa yin/_/zhes pa'i bar ni gong du nyi ma dang tshes grangs dang /_skar ma la sogs pa'i ltas rnams ni bshad na sngags rnams kyi rang bzhin ni don dam par byang chub kyi sems yin te/_
[\[304b.6\]]mtshan ma med pa de dag las 'das pa'o/_/kun rdzob tu yang dkyil 'khor dang sgrub pa dang sngags spyad pa'i yan lag rnams mtshan ma can yin mod kyi/_don gyi bya ba byed la skar ma dang tshes grangs la sogs pa'i mtshan ma 'di rnams ni don dam pa dang yang 'gal la kun
[\[304b.7\]]rdzob tu yang don gyi bya ba byed pa ma yin na/_ci'i phyir bcom ldan 'das kyis mtshan ma de dag bshad ces gsol pa dang /_bcom ldan 'das kyis kyang don dam pa'i mtshan nyid bstan nas don dam pa'i mtshan nyid de lta bu yin mod kyi ma 'ongs pa'i 'gro ba rnams kyi don dam pa'i tshul de mi shes
[\[305a\]]
[\[305a.1\]]pas 'gro ba de rnams drang ba'i phyir mtshan ma rnams bshad pa'i rigs pa bstan pa ste/_'gro ba de rnams kyang rnam pa gnyis te/_dngos po la chags pa dang /_dngos po med pa la chags pa'o/_/dngos po la chags pa rnams la yang tshes grangs dang dus dang
[\[305a.2\]]yul la sogs pa dngos po dang rjes su mthun par bshad cing drang ba dang dngos po med pa la chags pa rnams kyang de las bzlog ste dngos po'i sgo nas drang ba'i phyir ro/_/sangs rgyas mtshan ma mi mnga' ste/_/zhes pa ni gzung ba dang 'dzin pa'i mtshan ma mi mnga' ba'o/_/chos kyi sku la rnam
[\[305a.3\]]par bzhugs/_/zhes pa ni de ltar gzung ba dang 'dzin pa'i mtshan ma mi mnga' bas dmigs su med pa ste/_dmigs su med pa'i sku'o/_/de ltar sangs rgyas bcom ldan 'das chos kyi sku'i rang bzhin du gyur pa ni chos kyi sku la rnam par bzhugs pa shes pa'o/_/gsang ba ba'i bdag po de
[\[305a.4\]]la ji skad bstan pa'i gnas gang yang rung bar sa gzhi rab tu 'thas par bcags te zhes nas/_bdag nyid la ni 'di skad du/_/sems can chen po bu khyod legs/_/dkyil 'khor myur du bris shig ces/_/spro ba bskyed pa mthong yang rung /_/zhes pa'i bar zhag bdun gyi
[\[305a.5\]]sngon rol du snang ba dang /_mi snang ba la dkyil 'khor sa blang ste de la snang ba ni rgyal po la sogs pa'i mi rnams so/_/mi snang ba ni 'jig rten pa'i lha dang gnod sbyin dang sha za la sogs pa ste/_lha la sogs pa la ma blangs par dkyil 'khor bris na dkyil 'khor gyi lha khro bo la
[\[305a.6\]]sogs pa'i zer gyis 'jig rten pa'i lha de rnams la gnod par 'gyur te/_de ltar gnod par 'gyur na lha de dag sgrub pa la bgegs kyis skabs 'tshol bar 'gyur ro/_/gnyis su na de dag la gnod bzhin du dkyil 'khor bris na sgrub pa po snying rje med par 'gyur te/_de bas na de
[\[305a.7\]]dag gis sbyin pa'i ched du sngar lha la sogs pa rnams sbran zhing sa bslangs na lha la sogs pa de rnams kyang bag byed cing de nas gzhan du 'dong ste nyes pa med par 'gyur la/_rgyal po la sogs pa mi rnams la yang sngar sa blangs na phyis brtsad pa mi 'gyur pa'i phyir ro/_/der sngar bslangs
[\[305b\]]
[\[305b.1\]]nas phyis dkyil 'khor bri ba las zhag gsum gyi sngon rol du ji skad du smos pa'i sa der ji ltar rigs par brtags nas sa yongs su gzung ba'i rim pa 'di ltar bya'o/_/thog mar ba'i lci bas la ma lhung ba dang ba'i gcin du bsres pas dkyil 'khor bya'o/_/de nas sa de sngags kyis bsrung bar bya'o/_/
[\[305b.2\]]de nas phyogs mtshams kun du bgegs bsal bar bya'o/_/de'i 'og tu dri'i dkyil 'khor sor bcu gnyis pa gru bzhi rnams bya'o/_/de nas sngags pa 'grengs te dkyil 'khor de'i dbus kyi nam mkha' la sangs rgyas rnams bsam par bya ste/_de yang rang bzhin gyi dkyil 'khor rnams sdud par gyur pa
[\[305b.3\]]dam tshig gsum gyi phyag rgya bcings nas bsam mo/_/sngags pa 'grengs te sangs rgyas lnga po rnams nam mkha' la bsam pa ni mi gnas pa'i ston pa yin pa'i phyir ro/_/de nas der dri dang me tog la sogs pas mchod de sangs rgyas rnams kyi spyan sngar 'phags pa mi g.yo ba'am/_khams
[\[305b.4\]]gsum rnam par rgyal ba'am/_gang yang rung ba'i sngags kyis sa de yongs su gzung bar bya'o/_/des na sangs rgyas sras dang bcas pa slob ma rnams dkyil 'khor du gzud pa'i nub mo gshegs su gsol lo/_/de nas sngags pa de nub phyogs kyi ngos su nyal la byang chub kyi sems dang snying rje dang ldan
[\[305b.5\]]par bya ste rmi lam blta bar bya'o/_/de yang rab 'bring gsum du shes par bya ste/_de la byang chub sems dpa' rnams mthong ni rmi lam tha ma'o/_/sangs rgyas rnams mthong na 'bring ngo /_/sangs rgyas de rnams shin tu dgyes shing sngags pa la bu khyod legs so dkyil 'khor myur du bris shig ces
[\[305b.6\]]bskul ma 'debs par mthong na rmi lam rab tu shes par bya'o/_/'di rnams rgyud nyid kyi nang nas zhib tu 'byung ste/_rgyud kyi nang na ltag 'og 'khrugs par 'byung bas 'dir las su bya ba'i rim pa bzhin du bkod do/_/de nas de yi phyi de'i nyin/_/zhes pa nas/_gcig gnyis bzhi las lhag
[\[305b.7\]]kyang rung /_dpyad mi dgos par gzung bar bya/_/zhes pa'i bar du slob ma rnams brtag pa ste/_/de yang bye brag gi mtshan nyid dang rab tu dbye ba'i mtshan nyid dang /_phal pa'i mtshan nyid do/_/de la 'dir/_slob ma dad cing rigs btsun pa/_/zhes pa la sogs pa'i mtshan nyid ji skad du
[\[306a\]]
[\[306a.1\]]bshad pa rnams ni bye brag gi mtshan nyid do/_/rab tu dbye ba'i mtshan nyid ni 'og nas 'chad la/_/phal pa'i mtshan nyid de sngar ji skad du bshad pa dang grangs su bcad pa gzhan pa ste/_'og nas 'on kyang slob dpon snying rje chen po dang ldan pas sems can gyi khams ma lus pa
[\[306a.2\]]bsgral bar yi dam bca' ba kho nar bya ste/_des byang chub kyi sems kyi rgyur 'gyur bar bya ba'i phyir sems can tshad med pa rnams yongs su gzung bar bya'o zhes 'byung ba yin no/_/slob ma de rnams las kyang rgyud la sogs pa la mkhas shing byang chub kyi sems goms pa ni dkyil 'khor du bcug
[\[306a.3\]]pa de nyid kyi tshe na de slob dpon nam sgrub par dbang bskur bar bya'o/_/rgyud la sogs pa rnams la ni mkhas kyang byang chub kyi sems ma bsgoms na byang chub kyi sems sgom du bcug ste phyis dbang bskur bar bya'o/_/de las gzhan snga nas kyang rgyud mi shes byang chub kyi sems kyang ma bsgoms/_phyis
[\[306a.4\]]kyang rgyud shes par mi 'gyur la byang chub kyi sems kyang sgom par mi 'gyur ba ni phal pa ste/_dus gnyis gar yang dbang mi bskur gyi/_/byang chub kyi sa bon du 'gyur ba'i phyir dkyil 'khor du gzud do/_/de la/_slob ma dad cing rigs btsun pa/_/zhes pa la sogs pa'i mtshan nyid ni
[\[306a.5\]]gang du slob ma'i mtshan nyid brjod pa ni bshad zin pas 'dir ma bshad do/_/bcu'am brgyad dam bdun nam lnga/_/gcig gnyis bzhi las lhag kyang rung /_/zhes pa ni ji skad du bshad pa'i mtshan nyid dang ldan pa'i slob ma ni shin tu dkon pas grangs nyung ngu gsungs pa yin la/_lhag kyang rung zhes
[\[306a.6\]]pa ni mtshan nyid de lta bu dang ldan pa mang ba dkon pa ste/_brgya la de lta bu'i mtshan nyid dang ldan na de las lhag ste grangs med pa yod na yang nyes pa med do/_/de nas yang bcom ldan 'das la phyag na rdo rjes zhus pa zhes pa nas/_byang chub kyi sems kyi rgyur gyur par bya ba'i phyir sems can tshad
[\[306a.7\]]med pa rnams yongs su gzung bar bya'o zhes pa'i bar ni gong du slob ma'i grangs nges par gsungs na ci las yin zhes bcom ldan 'das la phyag na rdo rjes gsol pa dang /_de'i lan bcom ldan 'das kyis gsungs pa yin te/_slob ma rnams kyi grangs nges par gsungs pa ci las yin
[\[306b\]]
[\[306b.1\]]zhes dri dgos pa las/_/dkyil 'khor 'di'i ming ci lags ci'i slad du dkyil 'khor zhes bgyi zhes bya ba dris she na/_de'i dgongs pa ni 'di lta ste/_de skad dris na dkyil 'khor gyi nges pa'i tshig dang dmigs su bab bar bya ba dang /_slob ma'i grangs nges pa gsum char dris par 'gyur te/_
[\[306b.2\]]de la dkyil 'khor 'di'i ming ci lags zhes pa ni dmigs su bab cing bstan par bya ba'i dkyil 'khor dris pa'o/_/ci'i slad du dkyil 'khor zhes bgyi zhes pa ni nges pa'i tshig dris pa'o/_/dkyil 'khor 'di ni sangs rgyas 'byung ba ste/_/zhes pa ni dkyil 'khor 'di sangs rgyas 'byung ba dang 'dra
[\[306b.3\]]ba'i phyir te/_sangs rgyas byung na sangs rgyas kyi yon tan gyi chos rnams kyang 'byung la/_sems can gyi don mdzad pa yang yod do/_de bzhin du dkyil 'khor 'di las kyang sangs rgyas kyi chos rnams 'byung zhing sems can gyi don bya ba yang yod de/_'phral du byang chub kyi sems
[\[306b.4\]]bskyed pa dang rim gyis mchog la sogs pa'i grub pa dang zhib la sogs pa'i las rnams byed pa yod cing /_mthar sangs rgyas su 'gyur bar byed pa'i phyir ro/_/dkyil ni snying po zhes bya'o/_/'khor ni rdzogs pa ste zhes pa ni mar gyi snying po'am/_tsan+dan gyi snying po dang 'dra ste mchog
[\[306b.5\]]gam dam pa la bya'o/_/mar dang tsan+dan gyi snying po dag la ni mi chog pa dang ma rdzogs pa yang srid na de dag dang 'dra ba yin nam zhe na/_/snying por 'dra mod kyang de las khyad par du khyab pa zhes gsungs te/_khyab pa ni chog pa dang /_yongs su rdzogs pa'i don to/_/dkyil 'khor 'di'i
[\[306b.6\]]snying po ni ji ltar chog pa dang rdzogs pa yin zhe na/_sangs rgyas bcom ldan 'das bskal pa grangs med par bsod nams dang ye shes kyi tshogs bsags nas stobs dang mi 'jigs pa la sogs pa sangs rgyas kyi yon tan rnams yongs su rdzogs te bla na med pa'i byang chub tu mngon par sangs
[\[306b.7\]]rgyas pa ni snying por gyur pa chog pa dang dam pa ste/_chog pa ni de las gzhan pa btsal mi dgos par des chog pas mi 'gyur bar yongs su grub pa'o/_/gang bla na med pa'i byang chub tu mngon par sangs rgyas pa mi 'gyur bar yongs su grub pa de nyid sngon gyi smon lam gyi shugs kyis sku la sogs
[\[307a\]]
[\[307a.1\]]pa mi zad pa'i rgyan gyi 'khor lor gyur pa ni dkyil 'khor 'dir byin gyis brlabs pas na dkyil 'khor 'di'i snying pos chog pa zhes bya'o/_/gsang ba pa'i bdag po 'on kyang dkyil 'khor rgyas pa 'di ni sems can gyi khams ma nges pa yongs su bskyab pa'i phyir snying rje chen
[\[307a.2\]]po'i snying po 'byung ba zhes bya ba zhes pa la/_sems can gyi khams ma nges pa yongs su bskyab pa'i phyir zhes pa ni snying rje chen po'i dbang gis tshad med pa'i sems can gyi khams rnams dkyil 'khor 'dir btsud pa bla na med pa'i byang chub kyi rgyur 'gyur bas yongs su bskyab pa'i phyir zhes gsungs
[\[307a.3\]]so/_/snying rje chen po'i snying po 'byung ba zhes pa na dkyil 'khor 'di snying rje chen po las 'byung ba ste bcom ldan 'das thams cad mkhyen pa'i ye shes brnyes nas snying rje chen po'i dbang gis sku la sogs pa mi zad pa'i rgyan gyi dkyil 'khor 'di 'byung bas na snying rje chen po las 'byung ba zhes bya'o/_/
[\[307a.4\]]snying po zhes pa ni 'byung khungs te snying rje chen po'i dkyil 'khor 'di 'byung ba'i gnas so/_/yang na dkyil 'khor 'di las snying rje chen po 'byung ba la yang bya ste/_dkyil 'khor 'di'i sgo nas de bzhin gshegs pa'i yon tan gyi chos snying rje chen po la sogs pa 'byung ste thams cad mkhyen
[\[307a.5\]]pa'i ye shes thob par 'gyur ba'i phyir ro/_/dkyil 'khor rgyas pa zhes pa ni dkyil 'khor 'dir btsud pa'i sems can rnams bsod nams rgyas pa'i phyir ro/_/gnyis su na dkyil 'khor nyid kyi snam bu la sogs pa'i rim pa 'phel ba'am/_rgyas pa la yang bya'o/_/'on kyang zhes pa ni sangs
[\[307a.6\]]rgyas 'byung bas dkyil 'khor zhes bya mod kyi/_'di rnams dang ldan pa'i phyir ming yang 'di skad ces bya'o/_/der ni de bzhin gshegs pa rnams kyis bskal pa grangs med par bla na med pa yang dag par rdzogs pa'i byang chub yang dag par bsgrubs pa byin gyis brlabs so zhes pa ni dkyil 'khor 'di
[\[307a.7\]]ni gzhan ma yin gyi/_gang de bzhin gshegs pas bskal pa grangs med par bsod nams dang ye shes kyi tshogs bsags nas bla na med pa'i byang chub thob pa de nyid sngags kyi lha dang phyag rgya dang sngags kyi yi ge rnams su lhag par bkod de byin gyis brlabs so zhes bstan pa'o/_/gsang ba pa'i bdag
[\[307b\]]
[\[307b.1\]]po/_de lta bas na rnam grangs 'dis kyang khyod kyis 'di ltar rig par bya ste zhes sbyar te/_de bzhin gshegs pa rnams bskal pa grangs med par bsod nams dang ye shes kyi tshogs bsags pas thams cad mkhyen pa brnyes nas sngon gyi smon lam gyi shugs kyis sku la sogs pa mi zad pa'i rgyan sems
[\[307b.2\]]can gyi khams ma lus pa'i phyir byin gyis rlob ste sems can gyi khams gcig gam/_gnyis kyi phyir ma yin te rnam grangs des na de bzhin gshegs pa gang du 'tshang rgya ba ni sems can gcig gam gnyis kyi phyir ma yin te/_mtha' yas pa'i sems can gyi don gyi phyir mngon par 'tshang rgya bar rig
[\[307b.3\]]par bya ste/_de bas na de bzhin gshegs pa rnams ni sems can gcig gi phyir byang chub tu mngon par rdzogs par 'tshang rgya ba ma yin/_gnyis kyi phyir ma yin/_gsum gyi phyir ma yin gyi 'on kyang thugs rje chen po'i dbang du gyur pa dag sems can gyi khams ma lus pa yongs su bskyab pa'i
[\[307b.4\]]phyir byang chub mngon par rdzogs par sangs rgyas te zhes gsungs pa yin no/_/bsam pa ji lta ba bzhin du sems can rnams la chos 'chad ces pa ni de ltar de bzhin gshegs pa ma lus pa'i sems can rnams kyi don du mngon par sangs rgyas mod kyi/_ma lus pa'i sems can thams cad
[\[307b.5\]]de bzhin gshegs pas chos bshad pa'i snod du mi 'gyur te/_so so'i dad pa dang rjes su mthun par de bzhin gshegs pas chos 'chad pa ni bsam pa ji lta ba bzhin du chos 'chad pa'o zhes so/_/gsang ba pa'i bdag po theg pa chen po la sngon goms par ma byas pa rnams ni gsang sngags spyad
[\[307b.6\]]pa'i tshul mthong ngam thos na sems la dga' ba 'am dad pa cung zad kyang yang dag par mi skye'i/_gsang ba pa'i bdag po gang dag gis sngon theg pa chen po'i gsang sngags spyod pa'i tshul sgo mtha' yas pa sgrub pa la goms par byas pa zhes pa la byang chub sems dpa' la'ang rnam pa gnyis te/_
[\[307b.7\]]pha rol tu phyin pa'i spyad pa spyod pa dang sngags kyi sgor spyad pa spyod pa'o/_/de la pha rol tu phyin pa'i spyad pa spyod pa'i byang chub sems dpa' yang sngags kyi spyad pa spyod/_sngags kyi sgor spyod pa'i byang chub sems dpa' yang pha rol tu phyin pa la spyod de/_de la yang khyad par ni gcig ni
[\[308a\]]
[\[308a.1\]]sngags gtso bor sgrub cing pha rol tu phyin pa zhar la spyod la/_gcig ni pha rol tu phyin pa gtso bo bsgrub cing sngags zhar la spyod de/_de ltar spyod pa gnyis ka yang chen po'i mtshan nyid du gcig ste/_sems can gang de lta bu'i theg pa chen po la tshe rabs snga ma rnams su
[\[308a.2\]]thos pa dang bsam pa dang bsgom pa'i sgo nas ma zhugs shing nan tan du ma byas pas ni gsang sngags spyad pa'i tshul gyis chos rnams thos sam/_dkyil 'khor la sogs pa mthong na yang dad pa dang dga' ba mi skye ba'o/_/sngags kyi spyod pa dang pha rol tu phyin pa'i spyod pa dag sngon goms
[\[308a.3\]]par byas pa ni gnyis ka la yang dad pa skye ste sngags spyod pa la goms par byas pas kyang pha rol phyin pa mthong ngam thos na dga' zhing dad pa skye la/_pha rol tu phyin pa'i spyod pa la goms pas kyang sngags kyi spyod pa mthong ngam thos na dga' zhing dad pa skye'o/_/de bas na gang dag gis theg pa chen
[\[308a.4\]]po'i gsang sngags spyod pa'i tshul sgo mtha' yas pa sgrub pa la goms par byas pa zhes gsungs pa yin te/_de bas na/_theg pa chen po gsang sngags spyod pa'i tshul 'di lta bu la goms par byas pa ni gsang sngags spyad pa'i tshul 'di la dang cing snod du 'gyur gyi gzhan rnams
[\[308a.5\]]ni ma yin na zhes pa'o/_/sgo mtha' yas pa sgrub pa zhes pa ni theg pa chen po de nyid kyi yon tan te/_stobs dang mi 'jigs pa la sogs pa sangs rgyas kyi yon tan gyi chos rnams sgrub pa dang /_rig pa'i rgyal po dang /_khro bo dang /_pho nya la sogs pa'i sgo rnam pa mang po
[\[308a.6\]]sgrub pa'i phyir ro/_/de dag ni rdo rje sems dpa' yin te zhes pa ni de lta bu'i theg pa chen po la goms par byas pa'i sems can de dag gi sems shin tu brtan te/_mu stegs dang bdud la sogs pas mi bzlog pas de dag gi sems rdo rje dang 'dra ba'i phyir rdo rje sems dpa' zhes pa'o/_/_
[\[308a.7\]]de rnams nyid kyi don gyi phyir grangs kyi tshad 'di byas so zhes pa ni de lta bu'i sems can shin tu dkon pas na grangs kyi tshad mdzad pa yin no/_/'on kyang slob dpon snying rje chen po dang ldan pas sems can gyi khams ma lus pa bsgral bar yi dam bca' ba kho nar bya ste/_des byang
[\[308b\]]
[\[308b.1\]]chub kyi sems kyi rgyur 'gyur bar bya ba'i phyir sems can tshad med pa rnams yongs su gzung bar bya'o zhes pa ni gong du grangs su bcas pa ni sgrub pa'am slob dpon du smin par bya ba'i slob ma ste/_de las gzhan pa'i sems can rnams la yang snying rje chen po bskyed de dkyil 'khor der
[\[308b.2\]]btsud na slob dpon nam sgrub pa por mi 'gyur yang dkyil 'khor du btsud cing byang chub tu sems bskyed na byang chub kyi rgyu sa bon du 'gyur ba'i phyir tshad dang grangs tshad med par gzung ngo /_/de nas de dag bos la dkon mchog gsum la skyabs su gtang bar yang bya'o/_/sdig pa mi bya
[\[308b.3\]]ba rnams kyang bsgo bar bya'i zhes pa nas/_bden pa gnyis la gnas pa yi/_/theg pa rab kyi mchog 'di ni/_/tshul la gnas na thob par 'gyur/_/zhes pa'i bar du dkyil 'khor bri ba'i snga de nub slob ma rnams yongs su gzung ba'i rim pa bshad pa ste de yang rnam pa dgu'o/_/dgu
[\[308b.4\]]gang zhe na/_sdig pa bshags pa dang /_skyabs su gtong ba dang /_dus gsum gyi sgrib pa med pa'i ye shes kyi sdom pa 'dzin du gzhug pa dang /_dri dang me tog sbyin pa dang /_so shing 'char gzhug pa dang /_skud pas dpung pa bcings te srung ba dang /_spro ba skyed pa dang /_rmi lam bltar
[\[308b.5\]]gzhug pa dang chos bshad pa rnams so/_/de rnams kyang rgyud las ni kha cig ltag 'og tu 'byung mod kyi las su bya ba'i rim pa lta bur blta'o/_/de las gsum la skyabs su 'gro ba sbyin pa ston te/_gsum ni sangs rgyas dang chos dang 'phags pa phyir mi ldog pa'i byang chub sems dpa'
[\[308b.6\]]rnams so/_/brgya la sngon so sor thar pa la sogs pa'i sdom pa'i skabs su song zin pa yang slar yang 'dir skyabs su gtang bar bya'o/_/sngon song ba na dge 'dun 'phags pa'i gang zag brgyad la skyabs su song gi 'dir sangs rgyas dang chos la skyabs su song ba snga ma dang mthun du zin kyang
[\[308b.7\]]dge 'dun la mi mthun te/_'phags pa phyir mi ldog pa'i byang chub sems dpa' rnams la bye brag tu skyabs su song ba'i phyir dang /_de las gzhan pa skyabs su ma song ba rnams ni gdong skyabs su gtang bar bya ba'i phyir ro/_/de ste 'dir sngon skyabs su song zin pa yang brtan par bya ba'i phyir
[\[309a\]]
[\[309a.1\]]slar yang 'dir skyabs su gtang bar bya'o/_/sdig pa mi bya ba rnams kyang bsgo bar bya'o zhes pa ni sngon chad byas pa'i sdig pa sngar bshags pa dang da ltar mi byed cing phyis mi bya bar khas blang ba'i phyir ro/_/de la da ltar mi byed cing phyis mi bya bar khas blang ba ni rigs na sngon byas
[\[309a.2\]]zin pa slar bshags pa la don ci yod ce na/_sdig pa sngon byas pa la yon tan du mi blta zhing /_'chags na 'chi 'pho ba'i tshe sdig pa byas pa'i dngos po de mngon du mi 'gyur bar bya ba'i phyir ro/_/de la sdig pa bshags pa yang gsum la skyabs su 'gro ba'i sngon rol du bya ste de ci'i phyir zhe na/_sdig
[\[309a.3\]]pa bshags shing gtsang mar byas pa'i lus can de skyabs su gtang ba'i 'os yin pa'i phyir ro/_/de nas de dag la spos dang me tog la sogs pa sbyin no zhes pa ni/_dus gsum du sgrib pa med pa'i ye shes kyi sdom pa gzung zin pa'i 'og tu bya ste de ci'i phyir zhe na/_de la sdig pa bshags shing
[\[309a.4\]]skyabs su song la sdom pa bzung bas slob ma de snod du gyur cing sbyin pa'i gnas yin pas dri dang me tog sbyin no/_/de dag dus gsum du sgrib pa med pa'i ye shes kyi sdom pa yang 'dzin du gzhug go zhes pa la dus gsum du sgrib pa med pa'i ye shes ni thams cad mkhyen pa'i ye shes te/_thams
[\[309a.5\]]cad mkhyen pa'i ye shes de ni shes bya dang nyon mongs pa'i sgrib pa spangs pa'i mtshan nyid yin pas 'das pa dang da ltar dang ma 'ongs pa'i dus thams cad du yang dag pa nyid kyi dngos po sgrib pa med cing thogs pa med par mthong bas na dus gsum du sgrib pa med pa'i ye shes so/_/ye shes de thob
[\[309a.6\]]par bya ba'i phyir/_mi dge ba'i las kyi lam bcu spong ba'i sdom pa ni/_dus gsum du sgrib pa med pa'i ye shes kyi sdom pa zhes bya la sdom pa de yang kun rdzob dang don dam pa'i bye brag gis zhib tu 'og nas 'chad do/_/'dzin du bcug nas sngags pa yis/_/de nas
[\[309a.7\]]so shing dag kyang sbyin/_/rtse gcig mnyam par gzhag pa dag_/shar ram byang du kha bstan te/_/u du m+Wa ra a shwat+tha/_/shin tu bzang po bsrung byas shing /_/me tog dri la sogs bskus pa'i/_/so shing dag ni 'char gzhug go_/sems can snod rung snod mi rung /_/bor ba nyid
[\[309b\]]
[\[309b.1\]]las brtag par bya/_/zhes pa ni gtsang zhing dag par bya ba'i phyir dang /_'jig rten pa'i tshul du yang sang lta bu nas smyung bar 'dug par bya na do nub so shing bca' bar srid de/_de dag dang mthun par bya zhing gzud pa'i phyir dang /_so shing de bor nas kha gang du bltas pa las slob ma rnams grub
[\[309b.2\]]pa la sogs pa gang gi snod du gyur pa'i ltas blta ba'i phyir ro/_/rtse gcig mnyam par gzhag pa dag_/shar ram byang du kha bstan te/_/zhes bya ba dag so shing dag ni 'char bzhug go/_/sems can snod rung snod mi rung /_/bor ba nyid las brtag par bya/_/zhes pa ni kha phyogs su
[\[309b.3\]]bltas pa las so shing gi kha bdag la bltas par gyur pa grub pa mchog myur du 'thob pa'i snod du yang 'gyur zhing /_so shing gi kha nub phyogs su bltas pa'i zhar gyis dbang du bya ba'i las kyang 'grub par 'gyur ro/_/so shing gi rtse mo shar phyogs su bltas na grub pa mchog dang rgyas
[\[309b.4\]]pa'i las kyi snod du 'gyur ro/_/so shing gi kha lho phyogs su bltas na mngon par spyod pa'i las grub pa'i snod du 'gyur ro/_/bdag nyid kha byang phyogs su bltas la so shing gi kha bdag la bltas na grub pa 'bring po myur du 'thob pa'i snod du 'gyur ro/_/so shing gi kha byang phyogs
[\[309b.5\]]su bltas na zhi ba'i las 'grub par 'gyur la/_byang shar gyi mtshams su bltas na zhi dang rgyas pa gnyis ka 'grub par 'gyur zhing shar lho'i mtshams su bltas na mngon par spyod pa 'grub la/_lho nub kyi mtshams su bltas na bskrad pa dang skam pa la sogs pa'i las
[\[309b.6\]]'grub cing nub byang gi mtshams su bltas na gnod sbyin mo la sogs pa 'grub po/_/so shing 'og gzhi la zugs te rtse mo bar snang la bltas na bar snang la 'gro ba 'grub par 'gyur la/_gyen du bltas na rig pa 'dzin pa la sogs pa 'grub cing kha thur du bltas nas 'og tu 'gro
[\[309b.7\]]ba grub pa'i snod du 'gyur te zhib tu ni gsang ba spyi'i rgyud la sogs par blta'o/_/so shing gi ltas blta ba yang bshad pa'i mtshan nyid dang ldan pa'i slob ma rnams la blta bar bya ba yin gyi/_slob ma phal pa rnams la ni so shing gi ltas de dag dang ldan du zin kyang grub pa la
[\[310a\]]
[\[310a.1\]]sogs pa la de lta bu'i nan tan mi byed pas ltas de rnams ci nas kyang brtag dgos pa ma yin no/_/de nas lag pa g.yon pa la/_/skud pa mdud pa gsum ldan pa/_/bdag nyid mnyam par gzhag pa yis/_/legs pa ru ni bcing bar bya/_/zhes pa ni 'phags
[\[310a.2\]]pa mi g.yo ba 'am/_khams gsum rnam par rgyal ba gang yang rung ba'i sngags kyis mdud pa re re zhing lan re gdab ste/_slob ma de rnams bsrung ba'i phyir dpung pa g.yon pa la slob dpon nyid kyis bcing ngo /_/de ltar yongs su gzung ldan pa'i/_/slob ma nyes pa med rnams la/_/bsam pa
[\[310a.3\]]brtan par bya ba'i phyir/_/'di ltar spro ba bskyed par bya/_/zhes pa ni 'og nas 'byung ba'i tshigs su bcad pas gzengs bstod na slob ma rnams dga' zhing spro bas sems brtan par 'gyur ro/_/bdag nyid chen po khyed rnams kyis/_/rnyed pa mnyam med de ring rnyed/_/gang phyir rgyal ba
[\[310a.4\]]sras bcas pa/_/bdag nyid chen po kun gyis ni/_/bstan pa 'di la khyed rnams kun/_/yongs su bzung ste skye bzhin pa/_/de phyir khyed rnams theg chen la/_/sang ni rab tu skye bar 'gyur/_/zhes pa ste/_de ltar khyed kyis sdig pa bshags shing skyabs su 'gro ba dang sdom pa
[\[310a.5\]]bzung bas mnyam pa med pa'i rnyed pa bla na med pa'i byang chub de yang rnyed do zhes pa ste de ci'i phyir zhe na/_rgyal ba sras dang bcas pas bstan pa 'di la khyed rnams yongs su bzung ba'i phyir ro/_/de bas na khyed rnams de ring ni theg pa chen po la skye bzhin pa yin la sang ni theg pa chen po la skye
[\[310a.6\]]bar 'gyur ro zhes pa'o/_/de la rnyed pa mnyam med ces pa pa ni sngags kyi tshul la spyod pa dag nyan thos dang rang sangs rgyas thams cad kyi theg pa dang theg pa chen po pha rol tu phyin pa la sogs pa dang yang mi mnyam pa yin nam zhe na/_pha rol tu phyin pa la sogs pa la spyod par 'dra yang 'dir sngags kyi
[\[310a.7\]]bzlas pa la sogs pa la khyad par du lhag par spyod pas rnyed pa mnyam par med pa ste rnyed ces pa de lta bu thob ces pa'o/_/bdag nyid chen po khyed rnams kyis/_/zhes pa ni slob ma rnams la bstod pa'i tshig ste/_de lta bu'i mthu chen po zhugs pas btsun pa zhes pa'i don to/_/rgyal
[\[310b\]]
[\[310b.1\]]ba sras bcas pa zhes pa ni sangs rgyas bcom ldan 'das byang chub sems dpa'i sras dang bcas pa ste/_gang phyir rgyal ba kun gyis khyed rnams zhes sbrel lo/_/bstan pa 'di la kun yongs su gzung zhes kyang sbyar te/_rgyal ba sras dang bcas pas sngags spyad pa'i bstan pa 'dir
[\[310b.2\]]yongs su bzung bas na khyed rnams kyis mnyam pa med pa'i rnyed pa thob po zhes par 'brel lo/_/skye bzhin pa ni theg pa chen po skye bzhin pa ste/_de bas na/_de phyir de rnams theg chen la/_/sangs ni rab tu skye bar 'gyur/_/zhes pa ste sang lta bu dkyil 'khor du 'jug pa'i tshe theg pa chen po'i
[\[310b.3\]]byang chub tu sems bskyed pa skyes zin zhes pa'i don to/_/gal te rmi lam dag tu/_/gtsug lag khang dang kun dga' bzang /_/zhes pa nas/_/brtul zhugs bzang po khyed rnams kyis/_/nang par thams cad la zlos/_/slob ma de dag rnams la ni/_/de skad bsgo nas chos kyang bshad/_
[\[310b.4\]]ces pa'i bar dag gis ni de ltar spro ba bskyed pa la sogs pa byas nas slob ma rnams la rmi lam gyi ltas 'di rnams bstan te 'di rnams las gang mthong ba de slob dpon la zlos su gzhug pa ste/_rmi lam gyi ltas de rnams kyang sa las byung ba dang bar snang gi dang 'phags pa'i dang rnam pa gsum
[\[310b.5\]]ste rab dang 'bring dang tha mar blta'o/_/gsum po de re re la yang /_rab dang 'bring dang tha ma ste gsum du dbye bar bya'o/_/de la gtsug lag khang zhes pa nas bram ze dang zhes pa'i bar ni sa las byung ba'o/_/sangs rgyas dang ni rang sangs rgyas/_/de bzhin rgyal ba'i nyan thos dang /_byang
[\[310b.6\]]chub sems dpa' bdag nyid che/_/zhes pa ni 'phags pa'i'o/_/gal te 'bras bu thob pa dang /_/zhes pa nas/_bkra shis yid du 'ong ba'i tshig_/'dod pa'i 'bras bu 'byung bar grags/_/zhes pa'i bar ni snang las byung ba'i ltas so/_/de la gtsug lag khang nas yang thog
[\[310b.7\]]ces pa'i bar du tha ma'o/_/ral gri dang yid bzhin nor bu ni sa las byung ba'i rab po/_/gdugs dang me tog sna tshogs dang /_/bud med bzang mo gos dkar can/_/sdug pa'i gnyen dang bshes dag dang /_/glegs bam de bzhin bram ze dang /_/zhes pa ni sa las byung ba'i ltas 'bring ngo /_/
[\[311a\]]
[\[311a.1\]]sangs rgyas ni 'phags pa'i ltas rab po/_/byang chub sems dpa' bdag nyid che dang /_rang sangs rgyas ni 'phags pa'i 'bring ngo /_/nyan thos ni 'phags pa'i tha ma'o/_/'bras bu thob pa ni bar snang gi tha ma'o/_/mtsho dang rgya mtsho la brkyal zhing brgal ba ni bar snang gi
[\[311a.2\]]'bring ngo /_/de bzhin du bkra shis yid du 'ong ba'i tshig 'dod pa'i 'bras bu 'byung ba gang las thos na bar snang gi rmi lam gyi ltas rab tu shes par bya ste/_rmi lam de rnams blta ba yang khyad par gyi slob ma rnams gang du dkyil 'khor bri ba'i sa de'i nye 'khor du nyal bar rigs so/_/theg pa chen po
[\[311a.3\]]cher 'byung ba'i/_/lam mchog 'di ni dpal dang ldan/_/zhes pa nas/_theg pa rab kyi mchog 'di ni/_/tshul la gnas na thob par 'gyur/_/zhes pa'i bar gyis ni slob ma de rnams spro ba bya ba'i phyir theg pa chen po la skye bar 'gyur ro zhes bshad pa'i theg pa chen po nyid rgyu dang 'bras
[\[311a.4\]]bu'i yon tan gyi yang 'dir bshad de/_de lta bu'i theg pa khyed kyis thob pa yin no zhes pa bstan to/_/lam mchog 'di ni dpal dang ldan/_/zhes pa ni bla na med pa'i byang chub tu 'gro ba'i lam ste de yang sngags kyi tshul la spyod pa'i lam mo/_/lam mchog ces pa ni nyan thos dang
[\[311a.5\]]rang sangs rgyas kyi theg pa dang pha rol tu phyin pa la spyod pa'i byang chub sems dpa' rnams kyi lam las 'phags pa'i phyir ro/_/pha rol tu phyin pa la spyod pa'i byang chub sems dpa'i lam las ci'i phyir 'phags she na/_pha rol tu phyin pa la sogs pa la spyod par 'dra yang lha rnams
[\[311a.6\](]mnyas [,]mnyes [)]par bya ba'i phyir yan lag bzhi la sogs pa'i sngags bzlas pa dang mchod pa dang sbyin sreg la sogs pa'i sgo nas sbyin pa la sogs pa la pha rol tu phyin pa rgyun mi 'chad par spyod pas 'bras bu myur du thob par 'gyur ba'i phyir mchog go/_/dpal dang ldan zhes pa ni mngon par mtho
[\[311a.7\]]ba'i mtshan nyid lha dang mi'i longs spyod kyi bde ba dang rig 'dzin la sogs pa'i grub pa thob pa dang /_nges par legs pa'i mtshan nyid mi gnas pa'i mya ngan las 'das pa rim gyis thob par 'gyur bas na dpal dang ldan pa'o/_/theg pa chen po cher 'gyur ba'i/_/zhes pa ni
[\[311b\]]
[\[311b.1\]]sngags spyod pa'i tshul gyi theg pa chen po ni bla na med pa'i byang chub 'byung ba'i rgyu'i gtso bo yin pas na cher 'byung ba zhes bya'o/_/gang gi phyir/_khyed rnams der ni dong bas na/_/de bzhin gshegs pa rnams su 'gyur bar 'os so zhes pa ste/_de ltar theg pa chen po la zhugs na de yi 'bras bu
[\[311b.2\]]thams cad mkhyen pa'i ye shes kyi rang bzhin chos kyi sku thob par 'gyur ro zhes pa'o/_/de nas bcom ldan 'das la rdo rje 'dzin pa spros pa med par gnas pas 'di skad ces gsol to zhes pa nas de ci'i phyir zhe na/_byang chub sems dpa' rnams ni lus dang ngag dang yid yongs su ma
[\[311b.3\]]btang bar bslab pa 'dzin par mi byed do zhes pa'i bar gyis ni sngar dus gsum du sgrib pa med pa'i ye shes kyi sdom pa gsungs pa de nyid zhib tu bshad pa ste/_bcom ldan 'das dus gsum du sgrib pa ma mchis pa'i ye shes kyi sdom pa gang la byang chub sems dpa' rnams gnas na sangs
[\[311b.4\]]rgyas dang byang chub sems dpa' rnams mnyes par 'gyur bar bshad du gsol zhes pa ni/_dus gsum du sgrib pa med pa'i ye shes kyi sdom pa de la gnas na sangs rgyas dang byang chub sems dpa' rnams mnyes te/_mngon par mtho ba dang nges par legs par thob par 'gyur ba de lta bu
[\[311b.5\]]bshad du gsol zhes pa'o/_/dus gsum du sgrib pa med pa'i ye shes kyi sdom pa ni bshad zin to/_/lus dang ngag dang yid gcig tu 'jug cing zhes pa ni lus dang ngag dang yid gsum dus gcig tu stong pa nyid la 'jug pa ste/_de ltar lus dang ngag dang yid gsum stong pa nyid kyi rang
[\[311b.6\]]bzhin du gyur cing dmigs su med pas chags par bya dang chags pa nyid dang chags par byed pa la sogs pa yang dmigs su med de/_de ltar dmigs su med pa na lus dang ngag dang yid rnams sdig pa la sogs pa mi byed pa de ni sdom pa'o/_/chos thams cad la rtsom pa med ces
[\[311b.7\]]pa ni phung po dang khams dang skye mched la sogs pa'i chos thams cad skye bar byed pa'i rgyu lus dang ngag dang yid gsum gyis mi byed pa ste/_de ltar de dag skyed pa'i rgyu ma byas pas na sdom pa yin te/_de dag gis ni don dam pa'i sdom pa bstan pa'o/_/de yang gang zhe na/_sangs rgyas
[\[312a\]]
[\[312a.1\]]dang byang chub sems dpa' rnams la bdag gis lus yongs su gtong ba gang yin pa'o zhes pa ni dus gsum sgrib pa med pa'i sdom pa de gzhan ma yin gyi bdag gi lus sangs rgyas dang byang chub sems dpa' rnams la phul ba lus de sangs rgyas dang byang chub sems dpa'
[\[312a.2\]]rnams dbang ba yin gyi bdag la dbang med do/_/de ltar bdag la dbang med de sangs rgyas dang byang chub sems dpa' rnams dbang na sangs rgyas dang byang chub sems dpa' rnams kyi chos ni mi dge ba bcu'i las kyi lam mi spyod do/_/de bas na gang gis lus phul ba des kyang chos bzhin du bya dgos
[\[312a.3\]]te/_lus ngag yid gsum gyi sgo nas mi dge ba'i las kyi lam bcu mi spyod pas na sdom pa zhes bya'o/_/de bas na de ci'i phyir zhe na/_gang gis bdag gi lus yongs su gtang ba des ni dngos po gsum yongs su btang ba yin te/_dngos po gsum yongs su gtang ba de yang gang zhe na 'di lta
[\[312a.4\]]ste lus dang ngag dang yid do/_/rigs kyi bu de lta bas na byang chub sems dpa' lus dang ngag dang yid gsum gyi sdom pas bsdam par bya'o zhes gsungs pa yin no/_/de ci'i phyir zhe na/_byang chub sems dpa' rnams ni lus dang ngag dang yid yongs su ma btang bar bslab pa 'dzin pa
[\[312a.5\]]mi byed do zhes pa ni sangs rgyas dang byang chub sems dpa' rnams la lus phul bas lus dang ngag dang yid gsum char phul bar 'gyur te/_lus dang ngag dang yid gsum la bdag mi dbang na lus dang ngag dang yid gsum gyi sgo nas mi dge ba'i las kyi lam bcu mi spyod pas de nyid
[\[312a.6\]]sdom pa ste/_lus dang ngag dang yid gsum lhas lhag pa'i sdom pa gzhan yod pa ma yin no zhes pa'i don to/_/mdor na gang gis sangs rgyas dang byang chub sems dpa' rnams la bdag gi lus phul ba des lus dang ngag dang yid gsum char phul bas na gsum po de dag
[\[312a.7\]]gi sgo nas mi dge ba bcu'i las kyi lam mi spyod pa de dag thams cad mkhyen pa'i ye shes sgrib pa med pa thob par byed pa'i rgyur 'gyur bar bstan pa yin no/_/de nas phyis de nyin par bcom ldan 'das rnam par snang mdzad la phyag byas te bdag nyid rdo rje sems dpar byin gyis
[\[312b\]]
[\[312b.1\]]brlabs la zhes pa nas/_de nas sems sbyang ba'i phyir spos chu gtsang ma blud do zhes pa'i bar gyis nang par dkyil 'khor 'dri ba'i slob dpon gyi las su bya ba rnams bshad pa ste/_nang par nyi ma 'char kar brtags na lho byang dang shar nub la sogs pa gsal bar mngon te/_de bas
[\[312b.2\]]na nang par khrus la sogs pa byas nas dkyil 'khor bri ba'i sa de'i dbus su zhugs te bcom ldan 'das rnam par snang mdzad yid la byas nas phyag byas la dam tshig gsum gyi phyag rgya bcings te chos kyi dbyings kyi phyag rgyas bdag nyid stong par byin gyis brlabs la/_chos kyi 'khor lo'i
[\[312b.3\]]phyag rgya bcings nas rdo rje sems dpar byin gyis brlab po/_/de nas rdo rje go cha'i phyag rgya bcings nas go cha bgo ba de ni rdo rje sems dpar byin gyis brlab pa ste rdo rje sems dpa' zhes bya ba ni sems shin tu brtan pa rdo rje dang 'dra ba la bya ste/_de yang gang zhe na phyin ci ma log par yongs su grub
[\[312b.4\]]pa'i mtshan nyid byang chub kyi snying po'i sems te/_de nyid dpal rdo rje sems dpa'i byang chub sems dpa'i skur byin gyis brlab pa'o/_/de ltar slob dpon de rdo rje sems pa'i skur byin gyis brlabs la dkyil 'khor gyi sa'i lho byang dang shar nub la sogs pa brtags te gtan la dbab pa dang
[\[312b.5\]]lha rnams gang du 'god pa'i gnas kyang yid kyis gtan la dbab par bya'o/_/yang bum pa spos chus bkang ba la 'jig rten gsum las rnam par rgyal bas mngon par bsngags te sgo dang por gzhag la mkhas pas skye bo kun la des bsang gtor bya'o zhes pa ni gzhung las 'byung ba'i mtshan
[\[312b.6\]]nyid dang ldan pa'i bum pa spos chus bkang ba la rin po che dang sman dang /_'bru lnga rnams blugs te dkyil 'khor gyi khang pa'i sgor bzhag ste slob ma rnams nang du 'ong ba'i tshe bgegs bsal ba'i phyir gtor ro/_/khams gsum rnam par rgyal ba'i sngags kyis bum pa de la gdab pa de yang
[\[312b.7\]]snying po'i sngags kyis gdab na brgya rtsa brgyad du gdab la/_rtsa ba'i sngags kyis gdab na bdun nam nyi shu rtsa gcig gdab bo/_/de nas sems sbyang ba'i phyir spos chu gtsang ma blud pa ni slob ma rnams kyi sngags spyod pa dang 'gal ba'i kha zas zos pa'i rnam par rtog pa med na yang spos kyi
[\[313a\]]
[\[313a.1\]]chu gtsang ma de blud do/_/gtsang ma zhes pa ni srog chags kyi yan lag la sogs pa med pa'o/_/sngags dang 'gal ba'i kha zas zos pa'i rnam par rtog pa med na yang spos kyi chu gtsang ma 'thungs pas bdag gi rgyud gtsang mar gyur to snyam pa'i 'du shes skye ste mi gtsang ba la
[\[313a.2\]]sogs pa'i dogs pa med par 'gyur ba'i phyir spos chu blud do/_/de nas bcom ldan 'das la phyag na rdo rjes 'di skad ces gsol to zhes pa nas/_rtag tu mtshan mo bri bar bya/_/zhes pa'i bar gyis dus ji tsam na dkyil 'khor dri ba zhus shing bshad pa yin te/_dus dang tshod ces pa ni dkyil
[\[313a.3\]]'khor 'dri ba'i dus nam nyid kyi tshe na yin pa de bshad du gsol zhes pa'o/_/kun mkhyen pa ni bcom ldan 'das thams cad mkhyen pa'o/_/smra ba'i mchog gis bka' stsol cig_/ces pa ni smra ba thams cad kyi mchog ni sangs rgyas bcom ldan 'das so/_/dkyil 'khor gyi ni slob
[\[313a.4\]]dpon dag_/gsang sngags sgrub la 'bad pa na/_/gang gi dus su dkyil 'khor du/_/sems dpa' chen por byin rlob pa'i/_/zhes pa ni dkyil 'khor gyi slob dpon dam tshig gi dkyil 'khor 'dri ba dang /_sgrub pa'i dkyil 'khor 'dri ba na byang chub sems dpa' rnams der gshegs nas byin
[\[313a.5\]]gyis rlob par 'gyur ba'i dus gang lags zhes zhus pa ste/_sems dpa' chen po zhes pa ni sangs rgyas bcom ldan 'das la mi bya'i pha rol tu phyin pa'i spyad pa spyod pa'i byang chub sems dpa' rnams la bya'o/_/de ci'i phyir zhe na sangs rgyas bcom ldan 'das ni dus thams cad du byin gyis
[\[313a.6\]]rlob pas zhu mi dgos la/_byang chub sems dpa' rnams ni ting nge 'dzin las bzhengs nas sems can thams cad kyi don la rtog pa sngon du btang ste gshegs pas dus thams cad du byin gyis mi rlob po/_/de bas na dkyil 'khor 'dri ba la byang chub sems dpa' rnams gshegs par 'gyur
[\[313a.7\]]ba'i dus gang yin zhes zhus pa'o/_/gnyis su na sangs rgyas bcom ldan 'das la sems dpa' chen po zhes nam yang mi brjod de/_byang chub sems dpa' rnams sems dpa' chen po zhes brjod par grags so/_/de bas na sems dpa' chen po zhes pa ni byang chub sems
[\[313b\]]
[\[313b.1\]]dpa' chen po rnams la bya'o/_/dkyil 'khor don du gnyer ba la/_/rtag tu mtshan mo bri bar bya/_/zhes pa ni dkyil 'khor 'dri bar 'dod pa rnams kyis dus thams cad du dkyil 'khor thams cad mtshan mo bri'o zhes bka' stsal pa ste/_byang chub sems dpa' de rnams kyang mtshan
[\[313b.2\]]mo'i dus der gshegs par 'gyur ro zhes gsungs pa yin no/_/de bas na 'dis ni dam tshig gi dkyil 'khor dang sgrub pa'i dkyil 'khor gnyi ga yang dus thams cad du mtshan mo bri bar shes par bya'o/_/de la gsang ba'i rgyud la sogs par sgrub pa'i dkyil 'khor ma gtogs par gzhan
[\[313b.3\]]thams cad mtshan mo bri'o zhes 'byung ste de bas na sgrub pa'i dkyil 'khor ni nyin par bri bar gsungs so/_/de ci'i phyir zhe na/_sgrub pa ni nam srod nas nam langs kyi bar tshan rangs par bsgrub dgos te/_de bas na sgrub pa'i dkyil 'khor mtshan mo bri ba'i skabs med de nyin par
[\[313b.4\]]bri bar gsungs so/_/'dir ni gnyi ga yang mtshan mo bri bar gsungs pas dam tshig gi dkyil 'khor ni de nyid kyi mtshan mo bri bar bya la/_sgrub pa'i dkyil 'khor ni rgyud 'di las mtshan mo bri bar gsungs pas gsang ba'i rgyud las 'byung ba ltar nyin par bri ra med la/_sgrub pa nyid kyi
[\[313b.5\]]mtshan mo yang bri ba'i skabs med de nub de nyid la bris na mtshan mo'i mel tshe thun 'ga' dkyil 'khor bri ba la zad pas sgrub pa mtshan rangs par mi 'gyur ro/_/de bas na snga de nub mo dkyil 'khor bris la phyi de nub mo bsgrub par shes par bya'o/_/dkyil 'khor chen po dag nub gcig
[\[313b.6\]]gis mi rdzogs pa yang gzhung de ltar shes par bya'o/_/da ni dkyil 'khor ba'i don du srad bu bre ba la sogs pa bshad par bya ste/_dkyil 'khor bri ba de yang don rnam pa drug gis yongs su rdzogs par 'gyur ro/_/drug gang zhe na/_dkyil 'khor gyi srad bu bre ba'i ting nge 'dzin bshad
[\[313b.7\]]pa dang /_srad bu bre ba bshad pa dang /_dkyil 'khor gyi tshad bshad pa dang /_snam bu'i rim pa dbye ba dang /_sgo khyud dang rta babs rnams rnam par dbye ba dang /_lha rnams kyi gnas kyi nges pa bshad pa'o/_/de la slob dpon gyis sangs rgyas thams cad la phyag byas la tshon
[\[314a\]]
[\[314a.1\]]sna lnga'i srad bu thogs te bdag nyid bcom ldan 'das rnam par snang mdzad du byin gyis brlabs la zhes pa ni srang bu bre ba'i ting nge 'dzin bshad pa ste/_sangs rgyas thams cad la phyag byas la zhes pa ni ting nge 'dzin la 'jug par byed pa na thog mar sangs rgyas rjes su
[\[314a.2\]]dran zhing phyag bya bar rigs so/_/tshon sna lnga'i srad bu zhes pa ni ye shes lnga'i rang bzhin du bsam pa ste bdag rnam par snang mdzad kyi sku ye shes lnga po de dag dang ldan par byin gyis brlab po/_bdag nyid bcom ldan 'das rnam par snang mdzad du byin gyis brlabs la zhes pa ni dkyil 'khor
[\[314a.3\]]rnam pa gsum la ting nge 'dzin du gnas pa yang bye brag rnam pa gsum ste/_snying rje chen po'i dkyil 'khor la slob dpon rnam par snang mdzad kyi skur byin gyis brlabs nas srad bu bre ba la sogs pa dkyil 'khor gyi las rnams bya'o/_/yi ge 'khor lo bskor ba'i dkyil 'khor la chos kyi
[\[314a.4\]]skur byin gyis brlabs nas dkyil 'khor gyi las rnams bya'o/_/gsang ba'i dkyil 'khor la dbang chen la sogs pa'i dkyil 'khor lnga dang ldan pa'i skur byin gyis brlabs nas dkyil 'khor gyi las rnams bya ste/_de dag kyang zhib tu ni bsdus pa'i don las bshad cing rgyud nyid las kyang so
[\[314a.5\]]so'i skabs su 'chad do/_/tshon sna lnga'i skud pa rnams ye shes lngar bsam pa ni 'og nas rdul tshon sna lnga la sangs rgyas lngar bsam pa dang sbyar ro/_/shar du srad bu bre ba ni/_/lte ba'i thad kar bzung nas su/_/bar snang la ni gzung bar bya/_/de nas lho phyogs song nas su/_/byang phyogs
[\[314a.6\]]su ni bre bar bya/_/zhes pa ni thog mar slob dpon de dkyil 'khor gyi nub phyogs su gnas nas kha shar phyogs su bltas te 'grengs la nam mkha' la rang bzhin gyi dkyil 'khor dmigs pa'i tshul bcom ldan 'das rnam par snang mdzad kyi sku la sogs pa mi zad pa'i rgyan gyi 'khor lo dang bcas pa mngon du
[\[314a.7\]]bsams te srad bu'i thog ma grogs kyis 'dzin du bcug la shar phyogs su brkyang ngo /_/de bzhin du lho phyogs nas byang phyogs su brkyang ste de ni nam mkha' la rang bzhin gyi dkyil 'khor bsam pa'o/_/de ltar nam mkha' la rang bzhin gyi dkyil 'khor sems kyis bsams nas phyis sa la
[\[314b\]]
[\[314b.1\]]dkyil 'khor bri ba na rang bzhin gyi dkyil 'khor de'i gzugs brnyan lta bur shes par bya'o/_/de ltar nam mkha' la dkyil 'khor sems kyis bsams pa la srad bu bre cing gos she na/_nam mkha' la rang bzhin gyi dkyil 'khor bsam pa'i mtshan mar brtag pa'i phyir ro/_/de nas srad bu gnyis pa
[\[314b.2\]]ni/_rang gis blangs nas zhes pa ni srad bu dang po de dkyil 'khor snga ma'i dman ma yin pas brer mi rung ba'i phyir tshon sna lnga'i skud pa gzhan zhig blangs nas dkyil 'khor phyi ma bri ba'i don to/_/de nyid du/_de bzhin gshegs pa rjes dran zhing /_/shar phyogs bltas te bre bar bya/_/zhes pa ni dkyil
[\[314b.3\]]'khor mi 'khrul bar gtan la dbab pa'i phyir dbus nas rgya gram du thig btab ste dkyil 'khor gyi dbus su bab par phur bus btsugs la de nas srad bu de blta ba ste dbus kyi phur bu la brtod la grwa bzhi gtan la dbab par bya'o/_/de ltar gtan la phab nas grwa bzhi'i mtshan mar yang phur bu bzhi
[\[314b.4\]]gzugs srad bu yang mdud pa mi bor bar skud pa la sogs pa'i mtshan ma gdags par bya'o/_/de bzhin gshegs pa rjes dran zhing /_/zhes pa ni de bzhin gshegs pa rnams yid la byas nas zhes pa'o/_/de nas lho phyogs song nas ni/_/byang phyogs su ni bre bar bya/_/zhes pa yang rgya gram nyid
[\[314b.5\]]gdab pa la bya'o/_/blo can de nas slar log nas/_/bden bral phyogs su gnas nas ni/_/byang phyogs su ni bre bar bya/_/zhes pa ni slob dpon de lho nub kyi mtshams su 'dug nas kha byang phyogs su bltas te nub kyi ngos su thig gdab par bya'o/_/de nas g.yas su bsgyur bar bya/_/bsgyur
[\[314b.6\]]te de ru 'dug nas ni/_/lho phyogs su ni bre bar bya/_/zhes pa ni slob dpon lho nub kyi mtshams de nyid du 'dug_/kha byang phyogs su bltas pa las kha shar phyogs su bsgyur te srad bu 'dzin pa'i grogs po dkyil 'khor bskor nas shar lho'i mtshams su song ste lho phyogs kyi ngos su thig
[\[314b.7\]]gdab par bya'o/_/de nas gnas de btang nas su/_/me yi phyogs su gnas nas ni/_/sngags pa gsang sngags cho gar gnas/_/shar du srad bu bre bar bya/_/zhes pa ni slob dpon des lho nub kyi mtshams de bor nas shar lho mtshams su 'dug ste shar phyogs kyi ngos thig gdab par
[\[315a\]]
[\[315a.1\]]bya'o//sngags pa gsang sngags cho gar gnas/_/zhes pa ni rnam par snang mdzad kyi ting nge 'dzin la gnas zhes pa'i don to/_/de nas de bzhin dbang ldan phyogs/_/song nas nub tu kha bltas te/_/rlung gi phyogs kyi bar du ni/_/byang gi phyogs su bre bar bya/_/zhes pa ni
[\[315a.2\]]slob dpon byang shar gyi mtshams su 'dug nas byang phyogs kyi ngos thig gdab par bya'o/_/sngags pa yis ni de lta bur/_/kun nas grwa bzhi lham par bya/_/zhes pa ni de ltar gong du gsungs pa'i mtshan nyid kyis dkyil 'khor de kun nas gru bzhir bya'o zhes pa'o/_/de ltar dkyil 'khor gyi
[\[315a.3\]]thig gdab pa na thog mar nub phyogs dang de nas lho phyogs dang /_de'i 'og tu shar phyogs dang de nas byang phyogs su bya ba ci las yin zhe na/_nub phyogs kyi ngos ni so sor rtog pa'i ye shes su brtags la/_lho phyogs ni mnyam pa nyid kyi ye shes su brtags shing shar phyogs ni me long lta
[\[315a.4\]]bu'i ye shes su brtags la byang phyogs ni bya ba sgrub pa'i ye shes su brtags te de bas na thog mar so sor rtog pa'i ye shes su 'gyur la de rdzogs pa las mnyam pa nyid kyi ye shes rdzogs par 'gyur zhing /_mnyam pa nyid kyi ye shes las me long lta bu'i ye shes rdzogs par 'gyur la/_
[\[315a.5\]]me long lta bu'i ye shes las lus dang longs spyod dang gnas kyi mtshan nyid bya ba sgrub pa'i ye shes 'byung ste de bas na rim pa de ltar smos so/_/ye shes bzhi'i dmigs pa'i yul yang chos kyi dbyings rnam par dag pa ste/_de bas na srad bu rgya gram du bres pa'i ri mo ngos bzhi nas
[\[315a.6\]]re re 'byung ba ni chos kyi dbyings la 'du ba'o/_/rgya gram gcig tu 'dus pa ni chos kyi dbyings kyi mtshan nyid do/_/de ltar thig btab ste sa bcad nas tshon sna gcig pa'i skud pa gcig chal la bsgres te ngos kyi ri mo ma byi bar gsal bar bya ba'i phyir gdab po/_de nas dbus su zhugs
[\[315a.7\]]nas su/_/de la cha ni gsum du btag_/ces pa ni slob dpon dkyil 'khor de'i nang du zhugs nas snam bu gsum du bcad de/_snam bu gsum pa de las cha bzhir bgos te cha re re yang ngos re rer sbyar ba'o/_/de bzhin du snam bu gnyis la yang shes par bya'o/_/snam bu gsum
[\[315b\]]
[\[315b.1\]]du bya ba ni/_/sa rnams thams cad kun du yang /_/cha gsum dag tu brtags nas ni/_/zhes pas de ltar dkyil 'khor de kho ra khor yug tu rim pa gsum du bya'o zhes pa'o/_/cha rnams kyang ni re re la/_/cha gsum du ni rab tu brtag_/ces pa ni snam bu gsum pa re re la yang cha gsum
[\[315b.2\]]du bgos pa la cha gcig ni bskor ba'i snam bur bzhag cha gnyis ni lha rnams kyi gnas su bya ba ste de bas na/_cha gcig gis ni bskor ba yis/_/'khor sar byas te lhag pa yi/_/cha gnyis po ni lha nyid yi/_/gnas su nges par bya ba yin/_/zhes gsungs pa yin te de dag ni snam
[\[315b.3\]]bu'i dbye ba'o/_/blo dang ldan pas phyogs bzhi ru/_/so so'i phyogs char sgo khyud ni/_/sdom brtson can gyis nan tan du/_/lha rnams gtso bo'i gnas su bya/_/zhes pa ni sgo khyud rnams rnam par dbye ba ste sgo khyud de rnams kyi tshad kyang dkyil 'khor snam bu'i dgu cha gcig tu brtag go/_/
[\[315b.4\]]nang gi snying po'i dkyil 'khor gyi sgo khyud rnams las shar phyogs kyi sgo khyud kyi nang du chos kyi sku'i phyag rgya gzhag par bya'o/_/byang phyogs kyi nang du spyan ras gzigs kyi dbang po bzhag la lho phyogs kyi nang du phyag na rdo rje gzhag go/_/de'i phyir rim gyi sgo khyud rnams las shar phyogs kyi sgo
[\[315b.5\]]khyud kyi nang du shAkya thub pa sprul pa'i sku bzhag cing lho phyogs kyi nang du gshin rje bzhag la byang phyogs kyi nang du dbang po bzhag ste gshin rje dang dbang po la sogs pa de rnams kyang dkyil 'khor bar ma'i snam bu la sgo khyud kyi nang du 'dug pa yang bcom ldan 'das kyi sprul pa'i sku nyid du rig par bya ste/_
[\[315b.6\]]gshin rje la sogs pas 'dul ba'i sems can rnams gdul ba'i phyir yi dwags rnams kyi rgyal po gshin rje'i gzugs gtso bor byas nas sgo khyud na gnas so/_/dbang po yang lha rnams kyi rgyal po ste gtso bor bya zhing sgo khyud na gnas so/_/bcom ldan 'das shAkya thub pa yang mi rnams kyi
[\[315b.7\]]gtso bor gyur cing sgo khyud na bzhugs so/_/snying po'i dkyil 'khor gzhugs pa'i gtso bo rnams ni ye shes bzhi'i rang bzhin du shes par bya ste bcom ldan 'das rnam par snang mdzad mngon par byang chub pa'i mtshan nyid dbus na bzhugs pa ni mnyam pa nyid kyi ye shes kyi rang bzhin no/_/chos
[\[316a\]]
[\[316a.1\]]kyi sku'i phyag rgya shar na gnas pa ni me long lta bu'i ye shes kyi rang bzhin no/_/spyan ras gzigs kyi dbang po byang phyogs na gnas pa ni so sor kun du rtog pa'i ye shes kyi rang bzhin no/_/phyag na rdo rje lho phyogs na gnas pa ni bya ba grub pa'i ye shes kyi rang bzhin du
[\[316a.2\]]rig par bya'o/_/dkyil 'khor gyi snam bu gsum pa la shar phyogs kyi sgo khyud kyi nang na 'phags pa 'jam dbyangs gtso bo'i gzugs su bzhugs so/_/lho phyogs kyi sgo khyud na byang chub sems dpa' sgrib pa thams cad rnam par sel ba bzhugs te/_de bzhin du nub dang byang na
[\[316a.3\]]yang nam mkha'i snying po dang sa'i snying po dag gtso bo'i gzugs kyis sgo khyud na bzhugs par shes par bya'o/_/de ltar rim par legs phye ba/_/'di dag thams cad byas nas ni/_/zhes pa gang du smos pa ltar dkyil 'khor gyi snam bu bgo ba dang /_sgo khyud rnams rnam par dbye
[\[316a.4\]]ba dang sgo khyud rnams su lha gtso bo rnams/shin du bye brag phyed pas dgod/_/ces pa'o/_/dbus su pad+ma dkar po mchog_/de ni snying po zhes su bsgrags/_/dkyil 'khor snying rje 'byung ba kun/_/des ni snying po can du byas/_/zhes pa ni dbus kyi pad+ma dkar po ni bcom ldan
[\[316a.5\]]'das rnam par snang mdzad kyi rgyu bsod nams kyi tshogs la bya ste/_dkar ba ni tshogs de nyid rnam par dag pa'o/_/snying po ni 'byung ba'i gnas te bsod nams kyi tshogs de bcom ldan 'das kyi snying rje chen po'i bdag nyid 'byung ba'i gnas yin la/_snying rje chen po de las dkyil
[\[316a.6\]]'khor 'di 'byung ste/_des ni snying po can du byas/_/zhes pa'o/_/de yi tshad kyang sor bcu drug_/yan chad du ni bshad pa yin/_/zhes pa ni dbus kyi pad+ma'i tshad sor bcu drug ste/_yan chad du zhes pa ni de las lhag par byas kyang rung zhes pa'o/_/de'i dgos pa yang
[\[316a.7\]]'di lta ste/_bcu drug ni sa bcu dang pha rol tu phyin pa drug dang ldan pa yin la/_yan chad du ni zhes pa de dag las lhag pa kun du bzang po'i sa la sogs pa dang ldan pa zhes pa ste mdor na pad+ma de bcom ldan 'das kyi rgyu bsod nams dang ye shes kyi tshogs kyi rang bzhin gyi mtshon
[\[316b\]]
[\[316b.1\]]par byed pa lta bur blta bar bya'o/_/'dab ma brgyad pa legs par rdzogs/_/zhes pa ni bsod nams kyi tshogs de ye shes brgyad dang ldan pas 'dab ma brgyad du gsungs so/_/de la ye shes brgyad ni me long lta bu'i ye shes dang /_mnyam pa nyid kyi ye shes dang so sor rtog
[\[316b.2\]]pa'i ye shes dang bya ba grub pa'i ye shes ni sgo lnga'i rnam par shes pa lngar 'gyur bas rnam pa lngar phye ste ye shes rnam pa de brgyad dang ldan pas 'dab ma brgyad du gyes pa'o/_/ye shes rnams kyang chos thams cad dmigs su med pa'i rang bzhin du rtogs pa ste de ltar thams cad
[\[316b.3\]]dmigs su med par rtogs pas sbyin par bya ba dang sbyin pa'i dngos po dang sbyin par byed pa gsum char yang dmigs su med par rtogs so/_/de bas na sbyin pa la sogs pa'i bsod nams kyi tshogs ni ye shes de lta bu dang ldan pas 'khor gsum yongs su dag pa'i rang bzhin du
[\[316b.4\]]shes par bya'o/_/ze bar ldan la shin tu bzang /_/zhes pa ze ba rnams ni sangs rgyas bcom ldan 'das kyi rgyu'i yon tan ting nge 'dzin dang gzungs dang rnam par thar pa dang /_stobs dang mi 'jigs pa la sogs pa'i mtshan mar brtags pa yin la bsod nams kyi tshogs de yon
[\[316b.5\]]tan de rnams dang ldan pa'o/_/'dab ma'i bar ni thams cad du/_/kun nas rdo rje bri bar bya/_/zhes pa ni rdo rje ni ye shes kyi mtshan ma ste gong du bshad pa'i ye shes brgyad po de dang ldan pa zhes bya'o/_/de yi snying po'i dbus su ni/_/rgyal mchog gtso bo zhes pa bcom ldan 'das
[\[316b.6\]]mngon par byang chub pa'i rang bzhin pad+ma'i snying po'i steng du bri ba'o/_/rgyal mchog gtso bo zhes pa ni bdud rnams las rgyal ba ste de rnams kyi nang na yang mchog ces bya'o/_/gser gyi mdog_/'bar bcas thor tshugs dbu rgyan can/_/'od zer dag gis kun nas bskor/_/mgon
[\[316b.7\]]po nad dang bral ba ni/_/ting nge 'dzin du gnas par bri/_/zhes pa la 'bar bcas ni 'bar zhing sreg pa'i rang bzhin te/_nyon mongs pa dang shes bya'i sgrib pa sreg pa'i rang bzhin gyi ye shes dang ldan pa'o/_/gser gyi mdog ni rgyas pa'i rang bzhin no/_/thor tshugs ni 'og min gyi
[\[317a\]]
[\[317a.1\]]gnas na bzhugs pa yin te 'og min gyi lha rnams ni thor tshugs dang bcas pa yin la/_de dag dang mthun par bya ba'i phyir thor tshugs dang ldan pa'o/_/dbu rgyan can zhes pa ni chos kyi rgyal po'am dbang por dbang bskur bas rin po che'i cod pan
[\[317a.2\]]gsol ba'o/_/'od zer dag gis kun nas bskor/_/zhes pa ni yongs su dag pa'i ye shes kyi rang bzhin gyi 'od dang 'od kyi dkyil 'khor 'phro ba rnams kyis bskor zhes pa'o/_/nad dang bral ba zhes pa ni nyon mongs pa dang shes bya'i sgrib pa'i gdon dang bral ba'o/_ting nge 'dzin
[\[317a.3\]]du gnas pa zhes pa ni so so rang gis rig pa'i ye shes las mi g.yo zhing rtse gcig tu gnas la gzugs kyang ting nge 'dzin gyi tshul du gnas pa'o/_/de yi shar du blo ldan gyis/_/sangs rgyas rnams kyi phyag rgya ni/_/gru gsum thams cad dkar po nyid/_/pad+ma'i steng gnas khor
[\[317a.4\]]yug tu/_/'od zer dkar pos yongs bskor ba/_/rab tu bsgrims te bri bar bya/_/zhes pa ni bcom ldan 'das rnam par snang mdzad kyi shar phyogs su sngon mngon par sangs rgyas pa 'das pa'i de bzhin gshegs pa rnams phyag rgya gru gsum pa'i mtshan nyid du bri ste shar phyogs su
[\[317a.5\]]gzhag pa ni rgya gar gyi skad du shar la pUrba zhes bya ba la/_'das pa la yang pUrba zhes bya ste de bas na sngon 'das pa'o zhes gleng ba'i phyir shar phyogs su gzhag go/_/pad+ma'i steng du gru gsum bri ba ni stong pa nyid dang mtshan ma med pa dang smon pa med pa ste rnam par thar pa'i sgo gsum yongs su
[\[317a.6\]]rdzogs pa'i mtshan nyid do/_/phyag rgya de'i dbus su rdo rje rtse lnga pa dgod pa dang grwa gnyis nas 'od gnyis 'byung bar bya'o zhes gsang ba'i dkyil 'khor nas 'byung ba la rdo rje rtse lnga pa dgod pa ni ye shes lnga'i mtshan ma'o/_/'od gnyis 'byung ba bya ba ni phyag rgya de chos sku'i mtshan nyid do/_/chos
[\[317a.7\]]kyi sku las longs spyod rdzogs pa'i sku dang sprul pa'i sku gnyis 'byung ba'o/_/pad+ma ni sngar bshad la dkar po ni nyon mongs pa dang shes bya'i sgrib pa dag pa ste pad+mo nyid la bya'o/_/'od zer gyis bskor ba ni ye shes kyi 'od 'phro bas bskor ba'o/_/thams cad dkar po nyid ces pa ni phyag
[\[317b\]]
[\[317b.1\]]rgya de nyid dkar por bya ste yongs su dag pa'i phyir ro/_/de'i byang du mkhas rnams kyis/_/skyob pa dag ni kun gyi yum/_/gser gyi mdog can 'bar dang bcas/_/na bza' dag ni dkar po mnabs/_/kun du rnam par snang mdzad pa/_/ting nge 'dzin du gnas par bri/_/zhes pa ni
[\[317b.2\]]phyag rgya gru gsum pa'i byang phyogs su bcom ldan 'das nam mkha'i spyan bri ba ste shes rab kyi pha rol tu phyin pa'i rang bzhin mngon par byang chub pa dang ldan pa'i shes rab po/_/skyob pa ni sangs rgyas bcom ldan 'das rnams te shes rab de las byung bas na de skyob pa rnams kyi yum mo/_/
[\[317b.3\]]'bar dang bcas ni shes bya dang nyon mongs pa'i sgrib pa sreg pa'i rang bzhin gyi 'bar ba dang bcas pa'o/_/gser mdog can ni rgyas pa'i rang bzhin no/_/na bza' dkar po mnabs pa ni na bza' ni g.yogs par byed pa ste de nyid dag pas dkar po'o/_/de bas na shes bya dang nyon
[\[317b.4\]]mongs pa'i sgrib pa'i g.yogs ma dag pa'i mtshan ma ni na bza' dkar po'o/_/kun du rnam par snang mdzad pa ni shin tu dag cing rang bzhin gyis 'od gsal ba'i ye shes kyi rang bzhin gyis khyab pa'o/_/ting nge 'dzin du gnas zhes pa ni g.yo ba med pa'i gzugs su gnas pa'o/_/
[\[317b.5\]]mgon po yi ni byang phyogs su/_/spyan ras gzigs dbang dpa' bo ni/_/pad+ma dkar po'i stan la 'dug_/dung dang kun da zla ba 'dra/_/dbul 'od dpag med bzhugs pa/_/bzhin ni bag tsam 'dzum par bri/_/zhes pa ni bcom ldan 'das rnam par snang mdzad kyi g.yas rol
[\[317b.6\]]byang phyogs kyi ngos su pad+ma'i rigs kyi bdag po spyan ras gzigs kyi dbang po bri ba ste spyan ras gzigs zhes pa ni so sor kun du rtog pa'i ye shes kyi rang bzhin gyis sems can rnams yongs su smin pa dang grol bar bya ba'i phyir gzigs pa dang chos kyi dbyings rnam par dag pa la gzigs pa'o/_/
[\[317b.7\]]dpa' bo ni shes bya dang nyon mongs pa'i sgrib pa'i chom rkun 'joms pa la dpa' ba'o/_/pad+ma dkar po'i stan la 'dug pa ni bsod nams dang ye shes kyi tshogs yongs su dag pa'i rang bzhin no/_/rnal 'byor gyi rgyud las pad+ma dmar por gsungs la/_'dir dkar por gsungs pa de
[\[318a\]]
[\[318a.1\]]yang rnal 'byor gyi rgyud ni thabs gtso bor gyur pa ste/_thabs kyis sems can rnams yongs su smin pa dang grol bar bya ba'i don la zhen par bstan pa'i phyir dmar por bstan pa'o/_/rgyud 'di ni shes rab gtso bor gyur pa'i sgo nas shes rab kyis chos thams cad
[\[318a.2\]]shin tu dag par rtogs pa'i mtshon byed du dkar por bstan to/_/dung dang kun da zla ba 'dra/_/zhes pa ni sku'i kha dog dung dang me tog kun da dang zla ba ltar dkar bar shes par bya'o/_/dbu la 'od dpag med bzhugs pa/_/zhes pa ni snang ba mtha' yas ni so sor rtog pa'i ye shes
[\[318a.3\]]kyi rang bzhin yin pas de'i mtshan mar bstan pa'o/_/gnyis su ni rnal 'byor gyi rgyud las rigs so so las dbang bskur ba so so ste/_pad+ma'i rigs la snang ba mtha' yas kyis dbang bskur ba'i phyir ro/_/bzhin ni bag tsam 'dzum pa zhes pa ni ting nge 'dzin la mi gnas par
[\[318a.4\]]sems can chos bshad pa la sogs pa'i phyir du 'dzum zhing zhal ma btsums pa'i don to/_/de yi g.yas su lha mo ni/_/sgrol ma grags pa chen mo de/_/dge zhing 'jigs pa sel ba ste/_/sngo bsangs ma la sna tshogs gzugs/_/bud med dar la bab pa'i tshad/_/thal sbyar
[\[318a.5\]]me tog ut+pal thogs/_/'od zer dag gis kun bskor zhing /_/gos ni dkar po gyon par bri/_/zhes pa ni spyan ras gzigs kyi dbang pos sems can gyi khams la gzigs nas bdag gis bsod nams dang ye shes kyi tshogs la sogs pa thams cad mtha' yas pa'i sems
[\[318a.6\]]can thams cad kyi don du bsngos te bsgral kyang sems can de dag ma lus par 'khor ba las rgal bar ma gyur pa gzigs nas thugs rje chen po'i shugs kyis byung ba'i spyan chab las sgrol ma'i lha mo mang po byung nas sems can thams cad sgrol bar byed pa'i gzugs su gyur pa
[\[318a.7\]]ste de bas na lha mo sgrol ma'o/_/gzhan rnam pa du ma yang rgyud gzhan las shes par bya'o/_/grags chen ni yon tan gyi tshig go/_/dge zhing 'jigs pa sel ba zhes pa ni rgyal po dang chom rkun la sogs pa'i 'jigs pa brgyad sel bar byed pa'o/_/sngo bsangs ni kha dog dkar
[\[318b\]]
[\[318b.1\]]po dang sngon po dang ser po la sogs pa bsdus pa las ljang gur 'gyur te kha dog dkar po dang ser po dang sngon po la sogs pa ni zhi ba dang rgyas pa dang mngon spyod kyi las kyi mtshan ma ste de dag gcig tu bsdus pa ni las thams cad byed pa'o/_/sna tshogs gzugs zhes pa ni sems can
[\[318b.2\]]rnam pa mang po'i don du res 'ga' ni pho'i gzugs dang /_res 'ga' ni mo'i gzugs la sogs pa rnam pa du mar 'gyur ba'i phyir ro/_/bud med dar la bab pa'i tshad/_/ces pa ni gzhon te yon tan rdzogs pa yang ma yin/_yon tan rnams las 'das pa'i byang chub kyi
[\[318b.3\]]mya ngan las 'das par 'gyur ba'i tshul gyis rgas pa yang ma yin te/_bsod nams dang ye shes kyi tshogs rgyas pa'i mtshan nyid kyi tshad la bab pa'o/_/thal sbyar me tog ut+pal thogs/_/zhes pa ni rnam par thar pa'i sgo sna tshogs 'dzin pa ste de bas na ut+pala'i 'dab ma ral
[\[318b.4\]]gri lta bu ni shes rab kyi rnam par thar pa'i sgo lta bur shes par bya'o/_/'od zer dag gis kun bskor zhing /_/zhes pa ni ye shes kyi 'od 'phro bas bskor ba'o/_/gos ni dkar po gyon pa ni ngo tsha dang ldan pa'i mtshan ma ste/_ji ltar gos kyis g.yogs shing mi snang bar bya ba bzhin du
[\[318b.5\]]ngo tsha ba yang 'chab cing sba ba'i mtshan ma ste ngo tsha de dang ldan pa'o/_/dkar po ni ngo tsha nyid rnam par dag pa'i mtshan ma'o/_/ci'i phyir ngo tsha dang ldan zhe na/_ngo tsha ni byang chub sems dpa'i yon tan de de ltar ni 'og nas 'chad do/_/g.yon du lha mo khro gnyer can/_/sngags zlo'i phreng ba lag
[\[318b.6\]]na dbyangs/_/mig gsum pa la thor tshugs can/_/kha dog mdog ni dkar mo la/_/'od zer dkar po ser po dang /_/dmar po rnams kyis bskor bar bri/_/zhes pa ni spyan ras gzigs kyi g.yon rol du khro gnyer ma bri ba ste/_khro gnyer ma zhes pa ni rgyu'i ming 'bras bu la btags
[\[318b.7\]]pa'i mtshan te/_spyan ras gzigs kyi dbang po'i smin mtshams kyi nang nas lha mo de byung ste khro gnyer gyi rgyu las byung bas na khro gnyer ma zhes bya'o/_/lha mo khro bo'i bdag nyid 'ba' zhig ma yin gyi/_pha rol tu phyin pa la sogs pa dang ldan par bstan pa ste/_sngags kyi nor bu ni pha rol
[\[319a\]]
[\[319a.1\]]tu phyin pa'i mtshan ma'o/_/mig gsum pa ni khro bo'i bdag nyid do/_/thor tshugs can ni 'og min gyi lha rnams dang rigs mthun pa'o/_/kha dog mdog ni dkar mo la/_/zhes pa ni yongs su dag pa'i mtshan nyid do/_/'od zer dkar po ser po dang /_/dmar po rnams
[\[319a.2\]]kyis bskor ba zhes pa ni ye shes kyi 'od 'phro ba dang ldan pa ste 'od nyid dkar po dang ser po dang dmar po'i kha dog de rnams dang ldan pa zhi ba dang rgyas pa la sogs pa'i las thams cad byed pa'i mtshan ma'o/_/khro gnyer can dang nye bar ni/_/mthu chen lag na pad+ma thogs/_/brtse ba chen po gos dkar
[\[319a.3\]]gyon/_/'od zer dag gis bskor ba yi/_/dpa' bo yang dag bri bya ste/_/de yi pad+ma kha ma bye/_/zhes pa ni khro gnyer ma dang nye bar 'phags pa mthu chen thob bri ba ste/_khro gnyer ma dang nye bar bri ba ni mthu chen de dpung bya ba'i phyir ro/_/lag na pad+ma thogs zhes pa dang /_/de yi pad+ma kham bye/_/zhes pa ni
[\[319a.4\]]de'i phyag rgya pad+ma'o/_/brtse ba chen po ni snying rje chen po dang ldan pa'o/_/pad+ma kha ma bye ba ni spyan ras gzigs kyi dbang po dang khyad par bstan pa'o/_/gos dkar gyon pa ni yongs su dag pa'i mtshan nyid do/_/'od zer dag gis bskor ba yi/_/zhes pa ni ye shes kyi 'od 'phro ba dang ldan pa'o/_/dpa' bo ni
[\[319a.5\]]sus kyang zil gyis mi non pa'o/_/de yi drung du blo can gyis/_/rig sngags lha mo drags ldan ma/_/gser gyi kha dog lta bu can/_/rgyan rnams kun gyis brgyan pa ste/_/lag pa g.yon pas pri yang ku'i/_/snye ma yid 'ong mdzes par bri/_/zhes pa ni mthu chen thob kyi drung du lha mo grags 'dzin zhes bya ba bri
[\[319a.6\]]ba ste/_de la grags 'dzin zhes pa ni sangs rgyas bcom ldan 'das kyi yon tan gyi grags pa rnams 'dzin pa'o/_/de'i gser gyi kha dog lta bu ni mtshan nyid do/_/lag pa g.yon pas pri yang ku'i/_/snye ma yid 'ong 'dzin pa zhes pa ni lha mo de'i phyag rgya'o/_/sgrol ma yi ni nye 'khor du/_/blo dang ldan pa gos dkar mo/_/zhes
[\[319a.7\]]bya ba ni gos dkar mo'am dkar bar gnas pa zhes bya ba'i lha mo der bri ba ste dkar bar gnas pa ni chos kyi dbyings rnam par dag pa la gnas pa'o/_/sgrol ma'i nye 'khor du bri ba'i lha mo sgrol ma de sems can rnams sgrol zhing las thams cad byed pa 'ba' zhig ma yin gyi/_chos kyi dbyings
[\[319b\]]
[\[319b.1\]]rnam par dag pa la bsnyen par byed par bstan pa'i phyir ro/_/thor tshugs can la gos dkar gyon/_/lag na pad+ma thogs par bri/_/zhes pa ni gos dkar po ni yongs su dag pa'i mtshan ma'o/_/lag na pad+ma ni phyag rgya pad+ma thogs pa'o/_/thor tshugs ni sngar bshad pa bzhin no/_/blo dang ldan pas
[\[319b.2\]]zhes pa ni sngags pa blo dang ldan pas de ltar bri zhes pa'o/_/de yi 'og tu sngags pa yis/_/rig sngags rgyal po stobs po che/_/kha dog nyi ma 'char ka bzhin/_/pad+ma dkar pos rnam par brgyan/_/'bar ba'i phreng can mi bzad cing /_/spu dag seng ge ltar 'dug pa/_/spyan ras gzigs dbang
[\[319b.3\]]blo ldan gyi/_/rta mgrin can zhes grags pa bri/_/zhes pa ni lha mo gos dkar mo'i 'og logs su 'phags pa rta mgrin bri bar bya ste/_rig sngags rgyal po ni pad+ma'i rig pa'i rgyal po'o/_/stobs po che ni mthu che ba'i yon tan can no/_/kha dog nyi ma 'char ka bzhin/_/zhes pa ni sku mdog dmar
[\[319b.4\]]por bstan pa'o/_/pad+ma dkar pos rnam par brgyan/_/zhes pa ni bsod nams dang ye shes kyi tshogs rnam par dkar bas brgyan pa'o/_/'bar ba'i phreng can ni shes bya dang nyon mongs pa'i sgrib pa sreg par byed pa'i ye shes can te des bsregs na chos kyi dbyings rnam par dag pa thob
[\[319b.5\]]par 'gyur ba ste/_de bas na chos kyi dbyings rnam par dag pa'i rang bzhin lha mo gos dkar mo'i 'og ma zad du bri ba ni de'i bar chad med pa'i lam gyi rang bzhin du shes par bya'o/_/mi bza' ba zhes pa ni khro bas 'jigs pa'i gzugs so/_/spu dag seng ge ltar 'dug pa/_/zhes pa ni seng
[\[319b.6\]]ge ltar 'dug pa zhes pa ni seng ge ltar sus kyang zil gyis mi non pa'i mtshan ma'o/_/rta mgrin can zhes grags pa ni chos la 'bigs pa'i ye shes myur zhing mgyogs pa rta dang 'dra ba dang /_sems can gyi don bya ba la mgyogs pa rta dang 'dra ba'i phyir rta mgrin zhes bya'o/_/spyan
[\[319b.7\]]ras gzigs dbang blo ldan gyis/_/zhes pa ni de dag spyan ras gzigs kyi dkyil 'khor bar shes par bya ste de dag ni pad+ma'i rigs kyi rang bzhin gyi dkyil 'khor gyi gzugs brnyan du bris pa ste/_rang bzhin gyi dkyil 'khor thams cad ni mtha' yas te brir yang mi lang bas dkyil
[\[320a\]]
[\[320a.1\]]'khor 'di dag thams cad ni rang bzhin gyi dkyil 'khor sdud pa'i sgor gyur par shes par bya'o/_/sangs rgyas rnams kyi lho phyogs su/_/byang chub sems dpa' skyob rnams kyi/_/phyag rgya yid bzhin nor bu zhes/_/grags pa bskal pa chen po can/_/re ba
[\[320a.2\]]thams cad rdzogs byed pa/_/pad+ma dkar la 'dug par bri/_/zhes pa ni 'das pa'i sangs rgyas rnams kyi phyag rgya gru gsum pa'i lho phyogs su byang chub sems dpa' rnams kyi phyag rgya yid bzhin gyi nor bu 'dra ba bri ste/_byang chub sems dpa' rnams bris na grangs med mtha' med pas de
[\[320a.3\]]rnams sdud pa'i sgor gyur pa'i phyag rgya thams cad bri bar shes par bya'o/_/skal ba chen po ni bsod nams dang ye shes kyi tshogs dang ldan pa la bya'o/_/gnyis su na bsnyen pa chen po zhes kyang bya ste sems can mang pos bsnyen pa'i phyir ro/_/re ba thams cad rdzogs byed pa/_/zhes pa ni
[\[320a.4\]]sems can thams cad kyi bsam pa ji lta ba bzhin du don byed pas re ba thams cad yongs su rdzogs par byed pa'i yid bzhin gyi nor bu dang 'dra ba'i phyir yid bzhin nor bu zhes grags so/_/yang na phyag rgya nyid yid bzhin nor bu lta bur bri zhes pa'o/_/pad+ma dkar la 'dug pa ni bsod nams dang ye shes kyi tshogs
[\[320a.5\]]rnam par dkar ba las byung ba'o/_/mgon po rnam snang mdzad chen gyis/_/lho yi phyogs su rdo rje 'dzin/_/re ba thams cad skong byed pa/_/mdog ni pri yang ku lta bur/_/ljang ser ram ni margad ltar/_/sngo bsangs mgon po dbu rgyan can/_/sems dpa' chen po rgyan kun gyis/_/rnam
[\[320a.6\]]par brgyan zhing mtha' yas bar/_/'jug pa rgya chen rdo rjer bcas/_/'od zer dag gis bskor bar bri/_/zhes pa ni phyag rgya rdo rje'i khyad par te bcom ldan 'das rnam par snang mdzad kyi lho phyogs su bri ste de yang bya ba grub pa'i ye shes kyi mtshan nyid do/_/bcom ldan 'das kyi g.yon
[\[320a.7\]]phyogs su bri ba ni rgyan sna tshogs kyi brgyan la 'gying ba'i tshul du gnas pas bcom ldan 'das zhi ba dang rjes su mthun pa'i phyir g.yon du bri ba yin no/_/re ba thams cad skong byed pa/_/zhes pa ni sems can gyi don byed pa la nan tan byed pas na sems can thams cad kyi bsam pa yongs
[\[320b\]]
[\[320b.1\]]su rdzogs par byed pa'o/_/mtha' yas 'jug pa rgya chen zhes pa ni sems can gyi don du mtha' yas par rgyu ba ste de yang rgya che ba'i rgyu'o/_/rdo rjer bcas zhes pa ni ye shes lnga'i rang bzhin gyi rdo rje 'chang ba'o/_/'od gzer dag gis bskor ba ni ye shes kyi 'od 'phro bas bskor ba'o/_/de yi g.yas su
[\[320b.2\]]lha mo'i ming /_/mA ma kI zhes bya ba de/_/rdo rje'i rgyan gyis brgyan pa ste/_/lag na rdo rje thogs par bri/_/zhes pa ni phyag na rdo rje'i yum bya ba grub pa'i ye shes dang ldan pa'i shes rab kyi pha rol tu phyin pa'i rang bzhin no/_/mA ma ka zhes pa la mA ma ka ni phyag na rdo rje'o/_/mA ma kI mo yin pas
[\[320b.3\]]mA ma kI zhes bya'o/_/phyag na rdo rje ji ltar mA ma ka yin zhe na/_gdug pa dang ma rungs pa rnams gdug pa'i bya ba byed pa na ma byed ma byed ces 'gog pa ste ma byed pa zhes bya'o/_/ma byed pa de'i yum yin pas na ma byed ma zhes bya'o/_/rdo rje'i rgyan gyis brgyan zhes pa ni rgyan rnams la rdo rje'i mtshan
[\[320b.4\]]mas btab pa ste rdo rje rigs kyi mtshan ma'o/_/rdo rje thogs pa ni ye shes kyi rang bzhin gyi phyag rgya rdo rje rtse gsum pa 'chang ba'o/_/de yi 'og tu lha mo ni/_/rdo rje rtse mo stobs chen de/_/pho nya rnams kyis yongs bskor zhing /_/bzhin ni bag tsam 'dzum par bri/_/zhes pa ni yum shes rab kyi pha
[\[320b.5\]]rol tu phyin pa de'i bar chad med pa'i lam gyi rang bzhin yin pas de'i 'og tu bri ba ste rdo rje rtse mo zhes pa ni chos nyid la 'bigs par byed pa'i ngang tshul can no/_/stobs chen zhes pa ni de'i yon tan no/_/pho nya rnams kyis yongs bskor zhing /_/zhes pa ni bar chad med pa'i lam gyi yan lag
[\[320b.6\]]rnams dang ldan pa'o/_/yang na rgyal po'i 'khor yin pas na mngag gzhug la sogs pa srid pa'i phyir ro/_/bzhin bag tsam 'dzum pa ni ting nge 'dzin la ma bzhugs par sems can gyi don mdzad pa'i phyir ro/_/g.yon rol du ni sngags pa yis/_/rdo rje lu gu rgyud ces bya/_/lag na
[\[320b.7\]]rdo rje lu gu rgyud/_/rang gi pho nya rnams kyis bskor/_/pri yang ku ltar ljang ser mdog_/rdo rje'i mtshan mas legs mtshan bri/_/zhes pa ni phyag na rdo rje'i g.yon du rdo rje lu gu rgyud ces pa ni bri ba ste/_lu gu rgyud ma ni 'phags pa'i lam gyi rang bzhin yin la/_/sems can rnams lam der
[\[321a\]]
[\[321a.1\]]'dren cing 'dzud par byed pa'i mtshan ma can no/_/yang na rgyal po'i 'khor gyi phul yin pas gdug pa dang ma rungs pa rnams gzung zhing 'dogs pa'i mtshan nyid do/_/rang gi pho nya rnams kyis bskor/_/zhes pa ni rdo rje lu gu rgyud ma de nyid kyi 'khor mang ga gzhug pa la sogs
[\[321a.2\]]pa rnams kyis bskor ba'o/_/rdo rje mtshan mas legs mtshan bri/_/zhes pa ni rgyan rnams la rdo rje'i mtshan mas btab pa'o/_/lag na rdo rje'i 'og logs su/_/zhes pa nas/_khro bo chen po 'di 'dra ba/_/pad+ma'i steng du 'dug pa bri/_/zhes pa'i bar gyis ni bya ba grub pa'i ye shes phyag na rdo rje'i
[\[321a.3\]]bar chad med pa'i lam gyi mtshan nyid du gyur pa khro bo zla gtso zhes bya ba'i khyad par te 'og logs su bri ba ni bya ba grub pa'i ye shes kyi sbyor ba bar chad med pa'i lam gyi rang bzhin yin pas bya ba grub pa'i ye shes kyis ram phyin pa'i phyir 'og tu bri'o/_/de ni zla ba thig le 'am zla gtso zhes bya ste zla ba ltar
[\[321a.4\]]yongs su dag cing sems can thams cad kyi rgyud tshim par byed pa'i rang bzhin no/_/thig le ni thig le'i mtshan ma dang ldan pa'o/_/yang na rgya gar skad du ti la ka zhes pa gtso bo'i rnam pa la bya'o/_/bgegs chen dgra ni zhi byed pa/_/zhes pa ni lha dang gnod sbyin las gyur pa'i bgegs
[\[321a.5\]]rnams dang mi la sogs pa'i dgra sel bar byed pa'o/_/khro bo 'jig rten gsum du grags/_/zhes pa ni yon tan gyis 'jig rten gsum du grags pa'o/_/mig gsum pa ni ye shes kyi spyan lhag par mnga' ba'am/_khro ba'i mtshan ma'o/_/mche ba bzhi pa ni stong pa nyid dang mtshan
[\[321a.6\]]ma med pa dang smon pa med pa dang rang bzhin gyis 'od gsal ba'i rnam par thar pa'i sgo dang ldan pa'o/_/kha dog dbyar gyi sprin 'dra ba/_/zhes pa ni dbyar gyi sprin la rlung dang char par bcas pa'i bag gnas pas de dang 'dra bar las thams cad byed pa'i mtshan ma'o/_/rab tu dgod pa'i sgra
[\[321a.7\]]yang 'byin/_/zhes pa ni gad mo'i sgras thams cad 'gengs shing gnod par 'gyur ba'i sgra 'byin pa'o/_/rdo rje'i rgyan gyis rnam par brgyan/_/zhes pa ni rgyan rnams la rdo rje'i mtshan mas btab pa'o/_/'khor ni mtha' yas khro bo yi/_/dbang phyug rnams kyis yongs bskor ba/_/
[\[321b\]]
[\[321b.1\]]zhes pa ni 'khor phal pa dang khro bo grangs med pas bskor ba'o/_/lag pa stong phrag brgya dag ni/_/zhes pa lam gyi yan lag brgya stong du mas sems can rnams 'phags pa'i lam la 'dzud pa'am/_yan lag de rnams kyis lam gyi sgrib pa mang po sel ba'i mtshan ma'o/_/mtshon cha
[\[321b.2\]]sna tshogs thogs shing gdengs/_/zhes pa ni lam gyi yan lag gi yon tan de rnams rdo rje la sogs pa'i mtshon char gyur pa'o/_/khro bo chen po 'di 'dra ba/_/pad+ma'i steng du 'dug pa bri/_/zhes pa ni gong du smos pa'i tshul du bri ba ste 'khor dang yan lag mang po rnams ni yid kyis bsam
[\[321b.3\]]par bya ste nyung zad ci 'os shig bri bar bya'o/_/de yi nub tu song nas ni/_/rdo rje 'dzin pa mang po dag_/lag na mtshon cha sna tshogs thogs/_/kha dog sna tshogs stobs po che/_/'od gzer dag gis yongs bskor ba/_/sems can kun don byed pa bri/_/zhes pa ni phyag na rdo rje'i
[\[321b.4\]]'khor rdo rje 'dzin pa rnams bri ba ste ming dang cha lugs dag ni gsang ba'i dkyil 'khor las 'byung ba dang sbyar bar bya'o/_/gsang sngags mgon po'i 'og logs su/_/bden bral gyi ni phyogs kyi char/_/mi g.yo zhes bya lag na ni/_/ral gri zhags pa legs par thogs/_/zur
[\[321b.5\]]phud spyi bo'i g.yon du 'chang /_/rab tu brgyan zhing mig gcig yo/_/rang gi 'od kyi nang na gnas/_/khro dang bcas pa brag la 'dug_/bzhin ni khro gnyer rab tu bsnyer/_/byis pa'i gzugs can mkhrang bag bri/_/zhes pa'i bar gyis bcom ldan 'das rnam par snang mdzad mnyam pa
[\[321b.6\]]nyid kyi ye shes kyi bar chad med pa'i lam du gyur pa bcom ldan 'das kyi 'og ma zad du 'phags pa mi g.yo mgon bri ba'i bye brag gsungs pa ste/_lag na ral gri thogs pa ni shes bya dang nyon mongs pa'i sgrib pa gcod pa'i shes rab kyi mtshan nyid do/_/zhags pa ni lam gyi mtshan nyid de
[\[321b.7\]]lam der sems can thams cad 'dren cing 'dzud pa'o/_/mig gcig yo ba ni bar chad med pa'i lam gyi rang bzhin yin pas chos kyi dbyings rnam pa thams cad ma rtogs shing mnyam pa nyid kyi ye shes yongs su ma rdzogs pa'i mtshan ma'o/_/rang gi 'od kyi nang na gnas/_/zhes pa ni
[\[322a\]]
[\[322a.1\]]sgrib pa sel ba'i ye shes dang ldan pa'o/_/mkhrang bag phyin ci ma log par yongs su grub pa'i lam gyi rang bzhin yin pas brtan zhing mi 'gyur ba'o/_/gzhon nu'i gzugs ni bar chad med pa'i lam la dang por zhugs pas lam rgyas pa'i mtshan ma ste de bas na bar chad
[\[322a.2\]]med pa'i lam rgyas pa'i mtshan nyid khams gsum rnam par rgyal ba rlung gi phyogs su gzhag go/_/bris nas blo ldan rlung phyogs su/_/zhes pa nas/_zad pa'i dus dang 'drar gnas pa/_/nan tan du ni bri bar bya/_/zhes pa'i bar gyis ni bcom ldan 'das rnam par snang mdzad mnyam pa nyid kyi ye shes kyi bar chad
[\[322a.3\]]med pa'i lam rdzogs pa'i rang bzhin khams gsum rnam par rgyal ba bri ba'i bye brag gsungs pa ste/_zad pa'i dus dang 'drar gnas zhes pa ni zad pa'i tshe nyi ma dang zla ba med pas de mun nag tu gyur te khro bo de'i kha dog mun pa dang 'dra ba nag por bri zhes pa'i don to/_/de ltar nang du bri ba
[\[322a.4\]]ni/_/rgyas dang bcas par bshad pa yin/_/zhes pa ni snying po'i dkyil 'khor du sku mi zad pa la sogs pa'i rgyan rang bzhin gyi dkyil 'khor rnams sdud par byed pa ye shes lnga'i mtshan ma rnams 'khor dang bcas par bshad ces pa'o/_/da ni dkyil 'khor gnyis pa'i snam bu la sku mi zad
[\[322a.5\]]pa'i rgyan sdud par byed pa sprul pa'i sku shAkya thub pa dang /_dbang po dang gshin rje la sogs pa'i tshul du bstan pa rnams 'khor dang bcas par bri ba bshad par bya ste/_de nas sngags pa phyir byung nas/_/nges par gnyis pa'i cha dag la/_/shar gyi phyogs kyi nang du ni/_/cha ni gnyis su
[\[322a.6\]]phye ba la/_/sgo khyud kyi ni nang rol du/_/sngags pas rgyal ba shAkya thub/_/gser gyi kha dog 'bar dang bcas/_/mtshan mchog sum cu rtsa gnyis ldan/_/mgon po na bza' ngur smrig mnabs/_/khyab bdag bstan pa'i don mdzad pa/_/pad+ma dkar po'i gdan la bzhugs/_/
[\[322a.7\]]chos 'chad tshul du bzhugs par bri/_/zhes pa ni dkyil 'khor rim pa gnyis pa'i shar gyi ngos cha gnyis su bgos pa'i dbus su bab pa'i sgo khyud kyi nang du bcom ldan 'das shAkya thub pa bri ste/_shAkya thub pa zhes pa ni shAkya'i rigs las byung zhing lus dang ngag dang yid gsum thub pa'i ngang tshul can
[\[322b\]]
[\[322b.1\]]no/_/shar phyogs su bri ba ni bcom ldan 'das rnam par snang mdzad pas sngar byang chub kyi shing drung du mngon par byang chub par bstan pa'o/_/gser gyi kha dog ni rgyas pa'i mtshan ma ste bsod nams dang ye shes kyi tshogs rgyas pa'i rang bzhin gyi phyir ro/_/'bar dang bcas pa ni kun du sangs rgyas
[\[322b.2\]]pas sgrib pa sreg pa'i rang bzhin gyi ye shes dang ldan pa'o/_/mtshan mchog sum cu rtsa gnyis ldan/_/zhes pa ni spyi gtsug ba ltar mi mngon pa la sogs pa skyes bu chen po'i mtshan gzhung las grags pa dag go/_/na bza' ngur smrig mnabs pa ni 'khor ba la ma chags pa dang snying rje'i dbang
[\[322b.3\]]gis sems can la chags par bstan pa ste chos gos tshon can gyis ni snying rjes sems can la chags par bstan pa yin la/_dmar po 'ba' zhig par mi gsal bar ngur smrig tu gyur pa ni 'khor ba la ma chags par bstan pa'o/_/khyab bdag bstan pa'i don mdzad pa/_/zhes pa ni
[\[322b.4\]]'khor rnams la slob cing ston pa'i don byed pa'o/_/pad+ma dkar po'i gdan ni bsod nams kyi tshogs yongs su dag pa'i mtshan ma ste snga ma bzhin no/_/chos 'chad tshul du bzhugs pa ni gzhung las grags pa'o/_/de yi g.yas su lha mo ni/_/sangs rgyas spyan zhes bya ba ste/_/lha mo cung zad 'dzum
[\[322b.5\]]pa'i zhal/_/'od kyi dkyil 'khor 'dom gang ba/_/mtshungs med sku ni rab tu dngas/_/de ni shAkya thub pa'i yum/_/zhes pa ni sangs rgyas kyi yum gyi gzugs su gyur pa ni shAkya thub pa'i g.yas rol gyi byang phyogs logs su bri ste/_sangs rgyas shAkya thub pa shes rab de las byung ba'i
[\[322b.6\]]phyir sangs rgyas kyi yum zhes bya'o/_/sangs rgyas spyan zhes pa ni gzigs pa'i rang bzhin yin pas shes rab la bya'o/_/cung zad 'dzum pa'i zhal zhes pa cung zad ni shes bya dang nyon mongs pa'i sgrib pa dag pa'o/_/cung zad 'dzum pa ni chos ston pa'i mtshan ma'o/_/'od kyi dkyil 'khor
[\[322b.7\]]'dom gang ba ni kun du sangs rgyas pa la shes bya dang nyon mongs pa sreg pa'i ye shes dang ldan pa'o/_/mtshungs med ni rnam pa med pa'i ye shes kyi rang bzhin yin pas tshad 'di tsam mo zhes gzung zhing gzhal du med pa'o/_/de yi g.yas su lha mo ni/_/rig sngags mdzod spu zhes grags pa/_/
[\[323a\]]
[\[323a.1\]]pad+ma'i steng na 'dug pa ste/_/dung zla kun da lta bu'i mdog_/lag na yid bzhin nor bu thogs/_/re ba kun rdzogs byed pa bri/_/zhes pa ni sangs rgyas spyan gyi g.yas rol byang phyogs su mdzod spu zhes bya ba'i rig ma bri ba ste/_sangs rgyas kyi smin mtshams na skyes bu
[\[323a.2\]]chen po'i mtshan thig le 'dra ba de ting nge 'dzin gyi gzugs su gyur pa'i lha mo ni mdzod spu zhes bya'o/_/de nas sngags pas g.yon rol du/_/shAkya seng ge skyob pa yi/_/zhes pa nas/_gnas ni lnga rnams nyid du ni/_/rab tu bsgrims te bri bar bya/_/zhes pa'i bar gyis ni bcom ldan
[\[323a.3\]]'das kyi g.yon rol lho phyogs su gtsug tor lnga bri ba ste/_gtsug tor zhes pa ni bcom ldan 'das kyi gtsug tor nas byung brgyus 'bras bu la btags pa'o/_/'di rnams kyi phyag rgya la sogs pa ni gsang ba'i dkyil 'khor las zhib tu smos pas 'dir ma bshad do/_/de'i byang du song nas
[\[323a.4\]]su_/zhes pa nas/_/de dag thams cad legs par bri/_/zhes pa'i bar gyis ni gtsug tor lnga'i g.yon rol lho phyogs su gzugs khams kyi lha rnams la sku mi zad pa'i rgyan gyis khyab par mdzad pa'i sgor gyur pa gnas gtsang ma'i ris kyi lha rnams bri ba ste/_gzhung las byang phyogs
[\[323a.5\]]su smos na ci'i phyir lho phyogs su bri zhe na/_gtsug tor lnga'i byang phyogs na shAkya thub pa la sogs pa bzhugs pas bri ba'i skabs med de lho phyogs su bri bar mngon no/_/gnyis su na ut+ta ra ni byang dang g.yon la 'jug pa skad kyi gzhung dang yang mthun no/_/mdzod spu yi ni g.yas logs su/_/
[\[323a.6\]]gtsug tor chen po cher 'byung ba/_/de bzhin gyen du 'byung nyid dang /_/sgra dbyangs mtha' yas pa yang ste/_/gtsug tor gsum po kho na ni/_/bsgrims te yang dag bri bar bya/_/zhes pa ni mdzod spu'i g.yas rol byang phyogs su gtsug tor gsum rnams bri'o/_/dkar po ser skya ser
[\[323a.7\]]por bya/_/zhes pa ni gtsug tor gsum po de dag nyid kyi kha dog ste/_ser skya ni yungs kar gyi kha dog lta bu'o/_/ser po ni gser gyi kha dog lta bu'o/_/mthu chen gtsug tor lnga po yi/_/gsum po las gzhan bya ba ni/_/dkar po dmar po ser po'o/_/zhes pa gtsug tor gsum po
[\[323b\]]
[\[323b.1\]]las gzhan pa gtsug tor lnga po sngar bshad pa rnams kha dog gsum du bya la/_kha dog gsum yang dkar po dang dmar po dang ser po'o/_/gtsug tor lnga las gtsug tor gsum ni kha dog gsum dang sbyar la gtsug tor gnyis ni kha dog de dag nyid las dkar po dang dmar po gnyis dang sbyar ro/_/de
[\[323b.2\]]dag smon lam stobs can te/_zhes pa ni de dag kun kyang bcom ldan 'das shAkya thub pa'i smon lam gyi stobs kyis byung ba'o zhes pa'o/_/de nas sngags pas me logs su/_/me ni drang srong che rnams dang /_/zhes pa nas/_bgrang phreng gun+d+he thogs par bri/_/zhes pa'i bar gyis ni shar lho'i
[\[323b.3\]]mtshams su me'i drang srong 'khor me'i drang srong rnams dang bcas pa bri ba'i bye brag ste de rnams kyang sku mi zad pa'i rgyan nyid me'i drang srong la sogs pa gdul ba'i phyir me'i gzugs su gyur pa'o/_/de nas lho yi phyogs kyi char/_/gshin rje gtso bo'i lag pa na/_/dbyug pa thogs shing ma he zhon/_/
[\[323b.4\]]kha dog dbyar gyi char sprin 'dra/_/ma mo rnams dang dus mtshan dang /_/'chi bdag rnams kyis bskor ba bri/_/zhes pa ni sku mi zad pa'i rgyan de nyid gshin rje la sogs pa'i dul ba'i yi dwags kyi rgyal po gshin rje'i gzugs su gyur pa de de yang lho phyogs kyi sgo khyud kyi nang du bri'o/_/ma he zhon
[\[323b.5\]]pa ni de'i theg pa ste 'jig rten pa'i theg pa yin pas na ma he ltar dkar po ma yin pa'o/_/dbyug pa thogs pa ni shes rab kyi mtshan ma ste dbyug pa zlum po bcad pa'i rang bzhin ma yin pa ni 'khor ba'i rgyud kyi las legs nyes kyi 'bras bu la sogs pa ston cing 'chad pas 'khor ba'i rgyud gcod
[\[323b.6\]]pa ma yin pa'o/_/bden bral phyogs su bden bral ni/_/lag na ral gri thogs par bri/_/zhes pa ni lho nub kyi mtshams su srin po rnams gdul ba'i phyir sku mi zad pa'i rgyan de nyid srin po'i rgyal po bden bral gyi gzugs su gyur pa'o/_/de nas kyang ni blo ldan pa/_/myur du byang gi phyogs song ste/_/
[\[323b.7\]]lha yi rgyal po ri rab la/_/'dug cing lha rnams kyis bskor ba/_/lag na rdo rje cod pan can/_/rgyan kun gyis ni brgyan par bri/_/zhes pa ni 'dod pa'i lha rnams gdul ba'i phyir sku mi zad pa'i rgyan de nyid lha rnams kyi rgyal po dbang po'i gzugs su gyur pa ste de yang byang phyogs kyi ngos sgo khyud
[\[324a\]]
[\[324a.1\]]kyi nang du bri'o/_/de yang ri rab kyi rtse mo la gnas shing 'khor lha rnams kyis bskor ba bri ste cod pan ni rgyal po'i tshul 'dzin pas so/_/rdo rje ni de'i ye shes kyi mtshan ma ste gnyis su na lag cha'o/_/de nas de yi shar du ni/_/chu lha lag na zhags thogs bri/_/zhes pa ni shar
[\[324a.2\]]phyogs su chu'i dbang po bri ba ste zhags pa ni de nyid kyi lam gyi rang bzhin no/_/shar phyogs su bri ba ni pur ba zhes pa sngon gyi tshig ste bskal ba 'byung ba'i 'og tu chu'i dkyil 'khor gyis thog mar gzhi btsugs pa'i phyir ro/_/nyi ma shing rta'i steng 'dug bri/_/zhes pa ni chu'i rgyal po'i shar phyogs su
[\[324a.3\]]nyi ma bri ste shing rta ni nyi ma'i bzhon pa'o/_/shar phyogs su bri ba ni sngon gyi tshig ste bskal pa 'byung ba'i 'og tu 'jig rten pa rnams kyi nang na nyi ma dang zla ba dang por byung ba'i phyir ro/_/de yi g.yas dang g.yon du ni/_/rgyal dang rnam par rgyal ba bri/_/zhes pa ni nyi ma'i chung ma gnyis so/_/de'i g.yas
[\[324a.4\]]su tshangs pa ni/_/gdong bzhi pa la thor tshugs can/_/oM zhes bya ba lhur len pa/_/ngang pa pad+ma'i stan 'dug bri/_/zhes pa ni dbang po'i g.yas logs su nub kyi phyogs su tshangs pa bri ba ste/_gdong bzhi ba ni rig byed bzhi'i so so nas 'byung ba'o/_/ngang pa pad+ma'i stan 'dug bri/_/zhes pa
[\[324a.5\]]ni tshangs pa'i bzhon pa ngang pa'i ste ngang pa'i steng du pad+mo gzhag pa la 'dug par bri'o/_/oM gyi sgra 'byin pa'i tshul dang phyag rgya ni gsang ba'i dkyil 'khor du bshad pa dang sbyar ro/_/de yi nub tu bri ba ni/_/sa yi lha dang dbyangs can dang /_/khyab 'jug skem byed de bzhin rlung /_/bde byed de bzhin zla
[\[324a.6\]]ba ste/_/nub kyi phyogs su gnas nas ni/_/rab tu nan tan byas te bri/_/zhes pa ni nub phyogs kyi ngos su khyab 'jug la sogs pa'i lha de dag lho phyogs nas brtsams te rim pa ji lta ba bzhin du bri'o/_/nub phyogs su bri ba ni sgo nub tu btod pas sgo gar bri ba ste dbang po dang khyab 'jug la
[\[324a.7\]]sogs pa'i lha de rnams 'jig rten las 'das pa'i lam du 'jug pa'i sgor gyur pa'i phyir ro/_/de rnams kyang sku mi zad pa'i rgyan de nyid de lha de dag 'dul ba'i phyir de dag nyid kyi gzugs su gyur pa'o/_/sku mi zad rgyan de dbang po la sogs pa de dag gi gzugs su gyur pa yang cha lugs de dag
[\[324b\]]
[\[324b.1\]]dang 'dra mod kyi de dag 'dul ba'i phyir mthu dang rdzu 'phrul la sogs pa de dag las lhag par shes par bya'o/_/de bzhin du gshin rje la sogs pa gzhan la yang sbyar ro/_/bris nas bsngags pas de nas ni/_/yid la 'khrul ba med pa ru/_/gsang sngags mgon po'i 'og logs su/_/
[\[324b.2\]]khro chen gzhan gyis mi thub ces/_/bya ba nyid dang lha mo ni/_/gzhan gyis mi thub ma dang ni/_/sa bdag lag na bum pa thogs/_/gus par yang dag gnas par bri/_/zhes pa la khro bo gzhan gyis mi thub pa ni bcom ldan 'das shAkya thub pa'i bar tshad med pa'i lam gyi rang bzhin no/_/lha mo
[\[324b.3\]]gzhan gyis mi thub ma ni bcom ldan 'das shAkya thub pa'i mthu brtan par 'gyur ba'o/_/sa'i lha mo lag na bum pa thogs pa ni bcom ldan 'das kyi dbang du gyur pa ste de dag kyang bcom ldan 'das shAkya thub pa'i spyan sngar 'og ma zad du bri'o/_/klu chen dga' bo bsnyen dga' dang /_/shAkya
[\[324b.4\]]seng ge skyob pa yi/_/sgo drung gnyis su mngon phyogs par/_/rab tu bsgrims te bri bar bya/_/zhes pa ni sgo'i pha rol tshu rol nas phan tshun gdong phyogs par bri ste chab sgo bar shes bar bya'o/_/gzhan yang shAkya thub pa yi/_/rgyud rnams kun las dkyil 'khor du/_/sngags dang phyag rgya gang
[\[324b.5\]]bshad pa/_/de dag kyang ni mkhas pas bri/_/zhes pa ni bcom ldan 'das shAkya thub pa'i phyag rgya lhung bzed dang 'khar gsil la sogs pa rgyud las 'byung ba rnams ji ltar rig par bya'o zhes glod ni 'phags pa 'jam pa'i dbyangs la sogs pa byang chub sems dpa' chen po rnams chos
[\[324b.6\]]nyan pa'i tshul du bzhugs par bri ba bshad de/_de la chos nyan pa ni lung gi chos dang rtogs pa'i chos te/_lung gi chos zhal nas gsungs pa rnams so/_/rtogs pa'i chos ni sku mi zad pa'i rgyan gyi dkyil 'khor nang ma gnyis kyi nang na sku bzhi po 'khor dang bcas pa ste de bas na de dag
[\[324b.7\]]rtogs par bya ba'i phyir byang chub sems dpa' de rnams kyis yongs su bskor zhing mdun du byas pa'i tshul du bri bar bstan te/_byang chub sems dpa' de rnams kyang pha rol tu phyin pa las skyes pa sha stag tu shes par bya'o/_/sngags pa de nas phyir byung nas/_/cha gsum pa ni nges pa la/_
[\[325a\]]
[\[325a.1\]]rdo rje dam pa sbyin pa ni/_zhes pa nas/_'od zer mtshan nyid bzang po yis/_/kun du 'khor bar sngags pas bri/_/zhes pa'i bar gyis ni shar phyogs kyi ngos kyi sgo khyud nang du 'phags pa 'jam pa'i dbyangs bri bar bya ste/_de yang sgra'i rjes su 'gro ba'i shes rab kyi rang bzhin
[\[325a.2\]]gyis chos thams cad kyi spyi dang rang gi mtshan nyid blos brtags shing dpyad nas rtogs par byed pa'o/_/de bas na de ltar rtogs nas sgrib pa thams cad spong bar byed pa'i byang chub sems dpa' phyi nas lho phyogs su bri'o/_/de ltar sgrib pa spangs nas bzod pa dang dga' bar ldan pa'i rang bzhin
[\[325a.3\]]sa'i snying po byang phyogs su bri'o/_/de ltar bzod pa dang dga' ba dang ldan pa thob nas chos thams cad stong pa nyid nam mkha' lta bur rtogs pa'i rang bzhin nam mkha'i snying po nub phyogs su bri'o/_/rnam par thar pa'i rim pa de lta bas na dang po nyid du shar phyogs su shes rab kyi rang bzhin 'phags
[\[325a.4\]]pa 'jam dpal bri'o/_/rdo rje dam pa sbyin pa ni 'phags pa 'jam dpal la phyag na rdo rjes sngags kyi rgyud 'chad par dbang bskur te/_de ltar na rdo rjes dam pa sbyin pas rdo rje dam pa sbyin zhes pa'o/_/zur phud lnga dang ldan zhes pa ni ye shes lnga'i rang bzhin no/_/byis pa gzhon nu'i
[\[325a.5\]]gzugs can ni gzhon nu'i sa la gnas pa ste chos kyi rgyal bo'i sras kyi gzugs su bzhugs pa'o/_/ut+pal sngon po rdo rje can/_/lag pa g.yon na thogs pa ste/_/zhes pa ni ye shes lnga'i mtshan ma'i rdo rje ut+pala'i steng du bzhag pa lag pa g.yon na thogs pa ste rdo rje ni mchog sbyin
[\[325a.6\]]pa'o/_/ut+pal ni shes rab kyi ral gri'i mtshan ma'o/_/rab tu 'dzum pa'i bzhin du gnas/_/zhes pa ni shes rab kyis chos ston pa'i mtshan ma'o/_/'od zer mtshan nyid bzang po yis/_/zhes pa ni ser po dang dkar po la sogs pa dang ldan pa'i 'od 'phro ba ste nag po la sogs pa'i 'od med
[\[325a.7\]]pa'o/_/de yi byang du gzhon nu ni/_/dra ba'i 'od can lag pa na/_/rin chen dra ba thogs pa ste/_/sna tshogs pa yi rgyan gyis brgyan/_/pad+ma dkar po'i stan la 'dug/_/rgyal ba'i sras la blta bar bri/_/zhes pa ni 'phags pa 'jam dpal gyi 'khor ba'i 'od ces bya ba de g.yas rol byang phyogs
[\[325b\]]
[\[325b.1\]]su bri ste/_dra ba'i 'od ces pa ni 'od rnams rgyun mi 'chad par phan tshun du 'brel par gyur pas dra ba'i 'od ces bya'o/_/lag pa ni rin po che'i dra ba thogs pa ni phyag dra ba 'dra ba la rin po ches spras pa thogs pa'o/_/pad+ma dkar po'i stan la 'dug pa ni bla ma dang bye brag yod par bya ba'i phyir ro/_/rgyal ba'i
[\[325b.2\]]sras la blta bar bri/_/zhes pa ni 'phags pa 'jam dpal nyid la blta bar bri'o/_/rdo rje dam pa sbyin pa yi/_/g.yon du pho nya mo lnga bri/_/skra can dang ni nye skra can/_/sna tshogs ma dang nor can ma/_/de bzhin 'gugs ma zhes bya ba/_/'di dag blo ldan pho nya mo'o/_/zhes pa ni 'phags pa
[\[325b.3\]]'jam dpal gyi 'khor mngag gzhug ma ming smos pa lnga po rnams g.yon rol du bri bar bya'o/_/de dag gi ni 'og zad du/_/phyag brnyan ma ni lnga rnams dang /_/gzhon nu dra ba'i 'od can gyi/_/'khor gnyis po yang bri bar bya/_/zhes pa ni mngag gzhug ma de lnga'i g.yog ci bgyi ma lnga yang mngag
[\[325b.4\]]gzhug ma rnams kyi 'og ma zad du bri bar bya la/_dra ba'i 'od can gyi drung du yang de'i g.yog gnyis po bri bar bya'o/_/de rnams ni 'phags pa 'jam dpal gyi 'khor de kha dog dang phyag rgyal sogs pa ni gsang ba'i dkyil 'khor du blta bar bya'o/_/de nas sngags pas lho phyogs su/_/
[\[325b.5\]]byang chub sems dpa' grags chen po/_/sgrib pa thams cad rnam sel gtso/_/yid bzhin nor bu thogs par bri/_/zhes pa ni lho phyogs kyi sgo khyud kyi nang du sgrib pa thams cad rnam par sel ba bri ste sgrib pa thams cad rnam par sel zhes pa ni shes bya dang nyon mongs pa'i sgrib pa thams cad
[\[325b.6\]]spangs zhes pa'i don to/_/gnyis su na rgyu'i tshe 'dod pa la 'dun pa dang gnod sems la sogs pa'i sgrib pa lnga bsal te de rnams mi bskyod pa las byung bas na rgyus 'bras bul btags pa'o/_/de yi cha gnyis por nas ni/_/zhes pa nas/_de bzhin blo gros bsam yas te/_/mkhas
[\[325b.7\]]pas brgyad po bri bar bya/_/zhes pa'i bar gyis ni gtso bo de'i 'khor brgyad po rnams g.yas su bzhi dang g.yon du bzhi rim pa bzhin du bri ste/_cha gnyis bor ba ni dpon g.yog gi mtshams kyi gral dpag pa'i phyir ro/_/byang chub sems dpa' de rnams kyi ming ni don dang rjes su
[\[326a\]]
[\[326a.1\]]mthun par shes par bya'o/_/byang gi phyogs su song nas ni/_/zhes pa nas/_de yi steng na 'dug par bri/_/zhes pa'i bar gyis ni byang chub sems dpa' sa'i snying po byang phyogs kyi ngos kyi sgo khyud kyi nang du bri ba ste/_bzod dang des pa phun sum tshogs/_/
[\[326a.2\]]zhes pa la bzod pa rnam pa gsum dang ldan pa ste chos zab mo la bzod pa dang /_sdug bsngal la bzod pa dang /_pha rol gyi gnod pa byas pa la bzod pa'o/_/nges pa phun sum tshogs pa ni rang gi rnam par thar pa'i sgos rangs shing dga' ba'o/_/sa'i snying po zhes pa ni de ltar bzod pa
[\[326a.3\]]dang ldan pas sa dang 'dra ba'i phyir ro/_/'bar ba ni sngar bshad pa bzhin no/_/de yi stan ni mkhas pa yis/_/'byung khungs kun dang ldan pa'i sa/_/rin chen kun gyis nyer brgyan pa/_/zhes pa ni byang chub sems dpa' de'i khyad par tes de yang dkar dmar la sogs pa'i kha dog
[\[326a.4\]]dang ldan pa rin po ches spras shing brgyan par bri'o/_/de yi steng na rin chen bzhi'i/_/pad+ma yang dag gnas pa ni/_/yid du 'ong ba bsam bya ste/_/byang chub sems dpa' grags chen po/_/de yi steng na 'dug par bri/_/zhes pa ni sa'i steng du pad+mo rin po che bzhi'i rang bzhin bris te/_rin po
[\[326a.5\]]che bzhi ni gong du byang chub sems dpa'i yon tan bzod pa rnam pa gsum dang /_des pa de nyid rin po che'i mtshan mar gyur pas pad+mo de brgyan pa ste de'i steng du byang chub sems dpa' de bzhugs par bri'o/_/de yi 'khor ni yon tan gtso/_/mtha' yas shing ni grangs med de/_/zhes pa nas/_
[\[326a.6\]]grags chen 'di dag bri bar bya/_/zhes pa'i bar gyis ni byang chub sems dpa' de'i 'khor yon tan mtha' yas pa dang ldan pa grangs med pa rnams yod de/_de dag las don dang rjes su mthun pa'i ming dang ldan pa'i byang chub sems dpa' kha cig ste 'di rnams rim pa bzhin du bri bar bya'o/_/de
[\[326a.7\]]bzhin sngags pas nub phyogs su/_/dpa' bo nam mkha'i snying po ni/_/gzi brjid chen po gos dkar gyon/_/lag na ral gri thogs bsam ste/_/rgyal sras pad+ma'i stan steng na/_/legs par 'dug pa bri bar bya/_/zhes pa ni byang chub sems dpa' nam mkha'i snying po zhes pa ni byang chub
[\[326b\]]
[\[326b.1\]]sems dpa' de chos thams cad stong pa nyid kyi mtshan nyid nam mkha' lta bur gyur ba las byung bas na nam mkha'i snying po zhes bya'o/_/gos dkar gyon pa ni mdzem pa dang ngo tsha ba dang ldan pa'i mtshan ma ste sngar bshad pa lta bu'o/_/ral gri ni de'i rnam par thar pa'i shes rab kyi mtshan ma'o/_/bdag nyid
[\[326b.2\]]chen po de 'khor du/_/zhes pa nas/_de dag rab tu bsgrims bri zhing /_/zhes pa'i bar gyis ni nam mkha'i snying po'i 'khor byang chub sems dpa' don dang rjes su mthun pa'i ming can 'di rnams go rims bzhin du g.yas dang g.yon du bri bar bya'o/_/rtag tu dpa' bo 'di rnams dang /_/lhan
[\[326b.3\]]cig go rims bzhin du bsam/_/zhes pa ni bcom ldan 'das kyi sku mi zad pa'i rgyan de dag chos nyan pa'i byang chub sems dpa' chen po 'di rnams kyis yongs su bskor zhing mdun du byas pa dag rtag par lhan cig tu soms shig ces bya'o/_/byang chub sems dpa' de rnams kyi sku mdog dang phyag
[\[326b.4\]]rgya la sogs pa 'dir gsal bar ma smos pa rnams gsang ba'i dkyil 'khor du blta bar bya'o/_/de nas gsang ba'i bdag po phyag na rdo rjes thams cad dang ldan pa'i 'khor rnams la bltas nas zhes pa nas/_de dag gis ni ngan 'gro'i rgyun/_/sdug bsngal kun 'byung rab tu bcad/_/zhes
[\[326b.5\]]pa'i bar gyis ni phyag na rdo rjes gong du dkyil 'khor bshad pa dang lha rnams so sor dgod pa la sogs pa khong du chud nas de dag gi tshul dang yon tan la sogs pa rnams la sems shin tu dang bar 'gyur/_dang ba de'i shugs kyis sngags kyi tshul dkon zhing mthu che bar bstan pa dang dkyil 'khor mthong pa mthu
[\[326b.6\]]che bar bstan pa dang /_sngags zlos pa yang mthu che bar bstan pa dang /_sngags nyan zhing sems pa'i sgo nas dang ba mthu che bar bstan pa'i tshigs su bcad pa rnams smras pa ste de la sems dang pa rnam pa gsum ste pags par song ba dang /_rus par song ba dang /_rkang du song ba'o/_/de
[\[326b.7\]]la pags par song ba ni ba spu langs pa la sogs pa'o/_/rus par song ba ni mchi ma 'byung ba la sogs pa'o/_/rkang du song ba ni tshig tu smra ba la sogs pa ste de bas na phyag na rdo rje sems shin tu dang ba rkang du song ba dang ldan pas tshig tu smras so/_/de nas gsang ba pa'i bdag po phyag na rdo rjes
[\[327a\]]
[\[327a.1\]]thams cad dang ldan pa'i 'khor rnams la bltas nas zhes pa ni 'khor de na byang chub sems dpa' chen po kun du bzang po la sogs pa yongs su dag pa sha stag bzhugs pas g.yengs ma g.yengs dang snod du gyur ma gyur brtag pa la ni mi bya'i/_dad pa'i shugs nyid
[\[327a.2\]]kyis 'khor de rnams la bltas pa'o/_/bcom ldan 'das rnam par snang mdzad la ring zhig tu mig mi 'dzums par bltas te zhes pa yang dad pa'i shugs kyis bcom ldan 'das la snying tshim tshim du ring du bltas pa'o/_/ched du gleng pa 'di ched du gleng zhing tshig tu smras pa zhes pa ni gzhan
[\[327a.3\]]gyis ma bris par bdag nyid kyis sems dang ba'i shugs kyis tshig tu bton te smras pa'o/_/'jig rten du ni kun mkhyen rnams/_/u dum wA ra'i me tog bzhin/_/brgya lam na ni res 'ga' zhig_/'byung 'gyur yang na mi 'byung ngo /_/gsang sngags spyod pa'i tshul 'byung ba/_/
[\[327a.4\]]de bas kyang ni dkon pa ste/_/zhes pa ni sngags kyi spyod pa shin tu dkon par bstan pa ste/_de bzhin gshegs pa 'jig rten du 'byung ba yang u dum wA ra'i me tog dang 'dra bar dkon la/_/brgya la de bzhin gshegs pa 'jig rten du byung na yang sngags kyi tshul gsungs pa ni sngags
[\[327a.5\]]spyod pa'i snod du gyur pa'i gdul ba gzigs nas gzod sngags kyi tshul ston pas na brgya lam brgya lam na sngags spyod pa'i tshul 'byung bas na dkon no zhes pa ste/_tshig de skad du smras pa yang phyag na rdo rje nyid de ltar thugs su chud nas sems dang ba'i shugs kyis smras pa dang ma 'ongs
[\[327a.6\]]pa'i 'gro ba rnams la sngags kyi tshul de ltar dkon zhing mthu che bar bstan pa'i phyir ro/_/thams cad mkhyen pa 'jig rten du skye zhing 'byung ba'i dus nges pa ni bcom ldan 'das shAkya thub pa la sogs pa byang chub kyi shing drung du mngon par sangs rgyas te 'jig rten du byung nas kyang bskal
[\[327a.7\]]pa dang lo grangs la sogs pa ji tsam lon pa dang 'phags pa byams pa 'jig rten du gdod 'byung pa yang dus 'di tsam na 'byung ngo zhes nges par bshad na/_ci'i phyir brgya lam brgya lam na zhes pa nges par brjod ce na/_de bzhin gshegs pa 'jig rten du byung ba'i dus des kyang
[\[327b\]]
[\[327b.1\]]de bzhin gshegs pa 'jig rten du 'byung ba'i tshe sems can rnams skal ba dang mi ldan pas de bzhin gshegs pa mngon par 'byung ba ni brgya lam brgya lam na ste dus nges pa med do/_/de bas na de bzhin gshegs pa 'jig rten du mngon par 'tshang rgya ba 'ba' zhig la 'jig rten du 'byung
[\[327b.2\]]zhes mi bya'i/_sems can rnams kyi spyod yul du gyur cing mthong ba la yang bya bas na brgya lam na zhes smos so/_/bskal pa bye ba du ma ru/_/sdig pa bgyis par gyur pa gang /_/de kun dkyil 'khor 'di 'dra ba/_/mthong bas 'byung bar 'gyur lags na/_/zhes pa ni dkyil 'khor
[\[327b.3\]]mthong ba shin tu mthu che bar bstan pa ste de bzhin gshegs pa'i sku mi zad pa'i rgyan la sogs pa'i byin gyi rlabs kyis dkyil 'khor 'di mthong bas bskal pa du mar mi dge ba bcu la spyad pa'i sdig pa bsags pa de thams cad 'byang bar 'gyur zhes pa'o/_/de 'byang bar 'gyur pa yang
[\[327b.4\]]dkyil 'khor mthong ba tsam 'ba' zhig gis 'byung bar 'gyur ba ni ma yin gyi/_sbyor ba dang dngos gzhi dang rjes gsum dang ldan na 'byang bar 'gyur ba yin no/_/de la sbyor ba ni dkyil 'khor du 'jug pa'i phyir sdig pa bshags pa dang /_gsum la skyabs su 'gro ba dang /_dus
[\[327b.5\]]gsum du sgrib pa med pa'i ye shes kyi sdom pa 'dzin pa'o/_/dngos gzhi ni dkyil 'khor du 'jug pa nyid kyi tshe na byang chub tu sems bskyed pa dang dkyil 'khor du zhugs pa na sangs rgyas dang byang chub sems dpa' la sogs pa'i sku gzugs dang phyag rgya la sogs pa dang /_dkyil 'khor
[\[327b.6\]]gyi rgyan dang lda ldi la sogs pa mthong nas sems dang ba skyes pa'o/_/rjes ni dkyil 'khor du zhugs pa'i 'og tu dam pa'i chos dang byang chub kyi sems yongs su mi gtong ba la sogs pa'i dam tshig mnos pa'o/_/rnam pa de dag dang ldan par dkyil 'khor mthong na bskal pa du mar
[\[327b.7\]]bsags pa'i sdig yang 'byang bar 'gyur ba ni dper na lo du mar 'dug pa'i mun nag sgron ma lan cig byung bas med pa dang 'dra'o/_/grags pa mtha' yas sngags spyod pa'i/_/tshul la gnas na smos ci 'tshal/_/skyob pa'i gsang sngags bzlas na ni/_/go 'phang bla na med par 'gyur/_/
[\[328a\]]
[\[328a.1\]]zhes pa ni sngags zlos pa mthu che bar bstan pa ste/_dkyil 'khor mthong ba tsam gyis kyang bskal pa du mar bsags pa'i sdig pa 'byang bar 'gyur na sangs rgyas dang byang chub sems dpa'i sngags yon tan mtha' yas par grags pa ji skad du gsungs pa'i chog dang /_
[\[328a.2\]]ldan par bzlas shing goms par byas na bla na med pa'i gnas thob pa lta smos kyang ci dgos zhes pa'o/_/gang dag spyad pa mchog 'di la/_/blo gros shin tu mi g.yo ba/_/de dag gis ni ngan 'gro'i rgyun/_/sdug bsngal kun 'byung rab tu bcad/_/ces pa ni sngags spyod pa'i tshul nyan zhing
[\[328a.3\]]sems dpa'i sgo nas dad pa mthu che bar bstan pa ste/_sngags spyod pa'i tshul mchog 'di la nyan pa dang bsams pa 'di nyid yin gyi gzhan ma yin no snyam nas blo gzhan du mi g.yo bar mos na sdug bsngal can gyi ngan song du skye bar mi 'gyur ro zhes pa'o/_/sngags spyad pa dang sngags spyod
[\[328a.4\]]pa'i tshul zhes pa dang mchog ces pa la sogs pa'i tshig rnams ni sngar lan mi nyung bar bshad zin pas na 'dir ma bshad do/_/tshigs su bcad pa 'di rnams kyang phyag na rdo rje nyid kyis don 'di lta bur thugs su chud pas sems dang ba'i shugs kyis smras la/_zhar la ma 'ongs pa'i
[\[328a.5\]]sems can rnams spro ba bskyed pa'i phyir smras so/_/de'i tshe thams cad dang ldan pa'i 'khor de dag dang rdo rje 'dzin de dag gis mgrin gcig tu mthun par tshig smras pa zhes pa nas/_sngags spyad 'bras bu la gnas pa/_/bdag cag thams cad dpang du 'gyur/_/zhes pa'i bar gyis phyag na rdo rjes
[\[328a.6\]]bcom ldan 'das la tshigs su bcad pa 'di skad gsol pa dang byang chub sems dpa' kun du bzang po la sogs pa'i 'khor de rnams dang rdo rje 'dzin pa de rnams kyis phyag ni rdo rje'i dgongs pa 'di ltar rig ste/_dkyil 'khor bshad pa'i skabs su bab pa la dkyil 'khor gyi thig bre pa dang lha
[\[328a.7\]]rnams so sor dgod pa la sogs pa ni bshad zin na tshon byin gyis rlob pa'i ting nge 'dzin dang tshon so so la sangs rgyas kyi sku bsam zhing byin gyis rlob ba dang /_tshon gang yin pa dang /_tshon 'gyes pa'i thabs dang /_tshon gang sngon du gtang ba dang /_rta babs dang sgo khyud kyi tshad la sogs
[\[328b\]]
[\[328b.1\]]pa ma bshad pas de dag bri ba'i phyir phyag na rdo rjes tshigs su bcad pa 'di dag smra'o snyam du rig nas tshig 'di skad smras pa'o/_/de'i tshe thams cad dang ldan pa'i 'khor de dag dang rdo rje 'dzin de dag gis mgrin gcig tu mthun par tshig smas pa zhes pa ni pha rol tu phyi na pa la spyod pa las byung ba'i
[\[328b.2\]]byang chub sems dpa' kun du bzang po dang 'jam dpal la sogs pa dang sngags kyi spyod pa las byung ba'i byang chub sems dpa' rdo rje 'dzin pa de dag dgongs pa mthun pas tshig dang don mthun par smras pa'o/_/legs so legs zhes pa ni phyag na rdo rje don de lta bur sems shing bcom ldan 'das
[\[328b.3\]]la 'dri bas phyag na rdo rje de nyid legs so zhes pa'o/_/legs zhes pa gnyis pa ni dri bar bya ba'i don bzang bas legs zhes pa'o/_/gsang sngags spyod pa'i dbang gyur pa/_/dpa' bo chen po legs so legs/_/zhes pa ni phyag na rdo rje'i yon tan brjod pa'o/_/khyod kyis yid la gang bsams
[\[328b.4\]]pa/_/mnyam med thams cad mkhyen la zhus/_/zhes pa ni bri bar bya ba'i dngos po ste legs so legs zhes pa dang sbyar ro/_/tshig tu ma smras na phyag na rdo rje'i yid la bsams pa de byang chub sems dpa' de dag gis ji ltar rig ce na/_/kun du bzang po la sogs pa'i byang chub sems
[\[328b.5\]]dpa' rnams ni mthu chen po sha stag pas pha rol gyi sems rig pa dang 'dra bar phyag na rdo rjes ci bsams pa rnams shes so/_/gnyis su na de lta bur dri ba'i skabs yin pas phyag na rdo rjes tshigs su bcad pa la gzhan glengs kyang bri bar bya ba'i dngos po 'di dag yin par shes so/_/
[\[328b.6\]]de ltar phyag na rdo rje'i dgongs pa shes pas na bdag cag thams cad de dpang du gyur pa zhes pa ste/_dpang du gyur pa'i don ni khyod kyis ci bsams pa de nged kyis shes te nged kyang de bzhin du sems so zhes pa'o/_/sngags spyad 'bras bu la gnas pa/_/zhes pa ni byang chub sems dpa'
[\[328b.7\]]de dag nyin btsan par bstan pa ste nged kyang ngan don ma yin gyi sngags spyad pa'i 'bras bu thob pa dag go zhes pa'o/_/sngags rgyud rtogs par shes pa yi/_/byang chub sems dpa' gzhan rnams dang /_/zhes pa ni byang chub sems dpa' de rnams 'ba' zhig ma yin gyi/_pha rol tu phyin
[\[329a\]]
[\[329a.1\]]pa las byung ba'i byang chub sems dpa' gzhan rnams kyis kyang de bzhin du mkhyen to/_/de nas bcom ldan 'das la phyag na rdo rjes 'di skad ces gsol to/_/zhes pa nas/_gsang sngags mtshan nyid ci 'dra lags/_/ting nge 'dzin du bzhed pa gang /_/zhes pa'i
[\[329a.2\]]bar gyis ni gong du zhu bar bsams pa'i dngos po rnams zhus pa ste tshon byin gyis brlab pa la sogs pa 'dir zhus kyang bshad pa'i nang du ma byung ba rnams ni gsang ba'i dkyil 'khor gyi skabs su blta bar bya'o/_/de skad gsol nas bcom ldan 'das/_/chos kun dbang phyug thub pa yis/_/
[\[329a.3\]]rdo rje 'dzin la 'di skad gsungs/_/zhes pa nas/_de bas rnam pa thams cad du/_/stong nyid rtag tu dran par bya'o/_/zhes pa'i bar ni phyag na rdo rjes zhus pa rnams kyis na bcom ldan 'das kyis bka' stsal pa ste/_sems can khams ni zhen byed cing /_/'di ni chos dbyings ro yin
[\[329a.4\]]par/_/sangs rgyas rnams kyis sngon gsungs te/_/de phyir 'di ni tshon zhes bya/_/zhes pa ni/_ci slad 'dir ni tshon zhes bgyi/_/zhes zhus pa'i lan te/_sems can khams ni zhen byed cing /_/zhes pa ni tshon zhes bya ba'i tshig gi don te tshon ni zhen par byed pa'i rang bzhin yin
[\[329a.5\]]la/_de bzhin du 'dir yang sangs rgyas dang byang chub sems dpa' rnams kyi kha dog dang cha lugs dang dkyil 'khor gyi ri mor snang bas sems can rnams dad pa skyes te/_mgu zhing zhen par byed pas na tshon zhes bya'o/_/'di ni chos dbyings ro yin par/_/zhes pa ni tshon 'di
[\[329a.6\]]rnams la chos kyi dbyings dang ldan pa'i sangs rgyas kyi sku'i rang bzhin yi ge rnams kyi byin gyis brlabs pas tshon 'dis chos kyi dbyings mtshon par 'gyur te ro gcig pas na chos kyi dbyings kyi ro zhes bya'o/_/de ltar yi ge rnams kyi byin gyis brlab pa yang yi ge 'khor lo bskor ba'i dkyil
[\[329a.7\]]'khor gyi skabs su blta bar bya'o/_/tshon ni nang nas dgye bar bya/_/phyi rol nas ni tshon mi dgye/_/zhes pa ni/_tshon ni ji ltar dgye bar bgyi/_/zhes zhus pa'i lan te sngags pa dkyil 'khor gyi nang du zhugs nas nang du bsnur zhing tshon rnams dgye'o zhes pa'o/_/dkar po thog mar
[\[329b\]]
[\[329b.1\]]gtang bar bya/_/de yi 'og tu dmar po ste/_/de nas ser po gtang bar bya/_/de yi 'og tu ljang gu gtang /_/kun gyi nang rol nag po ste/_/tshon gyi cho ga de ltar bshad/_/ces pa ni/_gang zhig thog mar gtang bar bgyi/_/zhes bya ba dang /_tshon zhes bgyi ba de gang lags/_/zhes
[\[329b.2\]]dang por zhus pa'i lan gnyis ka cig car du bka' stsal pa ste/_tshon rnams de ltar dgye ba'i dgongs pa yang 'di lta ste tshon dkar po ni chos kyi dbyings kyi rang bzhin no/_/de ltar chos kyi dbyings su gyur pa'i 'og tu thabs kyi sgo sems can gyi don byed pa'i snying rjes sems can la
[\[329b.3\]]zhen pa'i rang bzhin dmar po gtang ngo /_/de'i 'og tu sems can gyi don de nyid rgyas par 'gyur te rgyas pa'i mtshan nyid ser po gtang ngo /_/de ltar rgyas pa'i 'og tu thams cad byed nus par 'gyur te/_de bas na de'i 'og tu tshon ljang gu kha dog thams cad pa gtang ngo /_/de ltar
[\[329b.4\]]las thams cad nus na gdug pa dang ma rungs pa rnams 'dul ba mngon spyod kyi mtshan nyid kha dog nag po btang ste thams cad kyi nang rol du btang ba ni gsang ba'i phyir ro/_/gzhan yang de bzhin gshegs pa'i skur byin gyis brlab pa la sogs pa'i rim pa yi ge 'khor lo bskor ba'i dkyil
[\[329b.5\]]'khor du blta bar bya'o/_/rta babs rnams kyi tshad kyang ni/_/zhes pa nas/_'jigs med dag gis rim gyis ni/_/bskyed de de las lhag shes bya/_/zhes pa'i bar ni/_rta babs rnams dang de bzhin du/_/sgo khyud rnams kyi tshad dang ni/_/sgo yi tshad kyang ci 'drar bgyi/_/mgon po
[\[329b.6\]]yis ni bshad du gsol/_/zhes zhus pa'i lan te/_/rta babs rnams kyi tshad kyang ni/_/dkyil 'khor dbu ma dang mnyam mo/_/zhes pa ni rta babs kyi zhing gi tshang ni snying po'i dkyil 'khor gyi ngos dang mnyam par bya zhes pa'o/_/sgo khyud dag kyang de dang mnyam/_/pad+mo sor bcu drug tu bshad/_/ces
[\[329b.7\]]pa ni sgo khyud kyang rta babs kyi tshad de dang mnyam par bya'o/_/dang po'i sgo ni snying po yi/_/dkyil 'khor dang ni mnyam zhes bya/_/'jigs med dag gis rim gyis ni/_/bskyed de de las lhag shes bya/_/zhes pa ni nang gi dkyil 'khor gyi sgo ni snying po'i pad+ma sor bcu drug pa dang mnyam par
[\[330a\]]
[\[330a.1\]]bya la/_de'i phyi ma de las sor bzhi bskyed de/_de'i yang phyi ma sor bzhis bskyed de de ltar rim pa rim pas che bar bya zhes pa'o/_/sgo rnams kyi ni bar bar du/_/sgo srung rnams ni gzhag par bya/_/zhes pa ni dkyil 'khor gyi sgo'i phan tshun gyi 'gram du 'og nas smos
[\[330a.2\]]pa'i sgo srung rnams bzhag ste/_shAkya thub pa'i sgo srung ni sngar gsal bar gsungs zin pas 'og nas 'byung ba la mi bsnyag la/_bcom ldan 'das rnam par snang mdzad kyi sgo srung yang gdul dka' dang mngon phyogs zhes pa gnyis gsal bar gsungs pas 'og nas 'byung ba rnams las
[\[330a.3\]]'dir ming gis smos pa med pa gnyis re gzhag par bya'o/_/ting nge 'dzin ni mdor na sems/_/yang dag mgu ba yin par bshad/_/ces pa ni/_ting nge 'dzin du bzhed pa gang /_/zhes zhus pa'i lan te/_de la ting nge 'dzin zhes bya ba ni sems rtse gcig pa'i mtshan nyid de de yang kun rdzob dang don dam pa la rtse gcig pa'o/_/
[\[330a.4\]]kun rdzob la rtse gcig pa ni chu dang dbang chen gyi dkyil 'khor la sogs pa la sems rtse gcig par gnas pa'o/_/don dam pa ni gzung ba dang 'dzin pa spangs pa stong pa'i rang bzhin la sems rtse gcig pa ste gnyis po gang yang rung ba la sems rtse gcig tu gyur pas sems gud du mi 'gyur bar
[\[330a.5\]]zhen cing tshim par byed pa ni sems mgu ba zhes bya ste de ni ting nge 'dzin spyi'i mtshan nyid do/_/sems dpa' chen po khyad par ni/_/yid gcig bsdus la mnyan par gyis/_/zhes pa nas/_de bas rnam pa thams cad du/_/stong nyid rtag tu dran par bya'o/_/zhes pa'i bar gyis ni don dam
[\[330a.6\]]pa'i ting nge 'dzin gyi khyad par bshad pa yin te de sangs rgyas kyi ting nge 'dzin dang kun du sangs rgyas pa'i ting nge 'dzin no/_/de la sangs rgyas kyi ting nge 'dzin ni/_sangs rgyas kun gyi ting 'dzin ni/_/stong pa nyid ces rgyal bas gsungs/_/zhes pa ste de la stong pa nyid ces pa ni phung po dang khams
[\[330a.7\]]dang skye mched la sogs pa'i chos gdod ma nas ma skyes ma byung ba'i tshul gyis bshig gam/_rdul phra mo la sogs pa'i tshul gyis bshig na yod pa ma yin la/_de rnams kyi rnam par snang ba yang yod pa ma yin te/_de ltar gzung ba dang 'dzin pa'i mtshan nyid med par rtogs pa ni stong
[\[330b\]]
[\[330b.1\]]pa nyid do/_/de ltar chos rnams rang rang gi mtshan nyid stong pa nyid kyi rang bzhin du rtogs te stong pa'i rang bzhin de las sems gzhan du mi 'gyur zhing de nyid la rtse gcig par gyur pa ni sa bcu rdzogs pa'i byang chub sems dpa' rnams kyis ting nge 'dzin de thob ste de'i tshe sangs rgyas zhes bya'o/_/de
[\[330b.2\]]ltar gzung ba dang 'dzin pa'i cha yongs su spangs pa'i stong pa nyid ni sa rab tu dga' ba'i tshe na yang ma thob pa ni ma yin mod kyi/_sa rab tu dga' ba nas sa brgyad pa'i bar du log pa'i gnyen po yongs sum spangs pas lhun gyis grub pa nyid du mi 'jug pa'i phyir de dag la mi bya la/_sa brgyad
[\[330b.3\]]pa yan chad log pa'i gnyen po rnams spangs te lhun gyis grub par 'jug pas na sa brgyad pa dang /_sa dgu pa dang /_sa bcu pa rnams dang 'brel lo/_/sa bcu yongs su rdzogs pa'i tshe ting nge 'dzin 'di rab tu thob par 'gyur te/_ting nge 'dzin de rab tu thob pa yang gzhan gyis thob pa ma yin
[\[330b.4\]]gyi rang gi sems yongs su shes pa las thob pa yin no/_/de bas na/_de'i sems yongs su shes pa las/_/thob par 'gyur gyi gzhan las min/_/zhes gsungs pa yin no/_/de la sems yongs su shes pa yang gsang ba pa'i bdag po sems ni de bzhin gshegs pa dgra bcom pa yang
[\[330b.5\]]dag par rdzogs pa'i sangs rgyas rnams kyis ma gzigs gzigs par mi 'gyur te sngon por ma yin/_ser por ma yin zhes pa nas rnam pa thams cad kyi bar du yongs su btsal kyang mi dmigs pa yin te zhes pa'i bar sngar byang chub kyi sems bshad pa'i skabs su bshad zin to/_/de gnyis
[\[330b.6\]]yongs su spangs pa ni/_/rdzogs sangs rgyas kyi yin par 'dod/_/stong pa chen po zhes bya ste/_/kun mkhyen ye shes rdzogs byed pa'o/_/zhes pa ni kun du sangs rgyas pa'i ting nge 'dzin te/_de gnyis yongs su spangs pa zhes pa ni gzung ba dang 'dzin pa spangs pa dang stong pa'i rang bzhin du 'du shes
[\[330b.7\]]pa gnyis po spangs pa ste sa bcu gcig pa kun du bzang bo'i sa la gnas pa'i tshe chos thams cad stong pa'i rang bzhin no snyam nas stong par 'du shes pa de yang spangs te stong pa'i rang bzhin du yang yod pa ma yin no snyam pa'i 'du shes tsam la gnas so/_/de bas na stong par 'du shes pa yang spangs
[\[331a\]]
[\[331a.1\]]pas stong pa chen po zhes bya'o/_/kun mkhyen ye shes rdzogs byed pa'o/_/zhes pa ni kun du sangs rgyas pa'i de ma thag tu 'du shes tsam yang spangs pa'i mtshan nyid thams cad mkhyen pa'i ye shes thob par 'gyur te/_kun du sangs rgyas pa de thams cad mkhyen pa'i
[\[331a.2\]]ye shes la sbyor bar byed pas na/_/kun mkhyen ye shes rdzogs byed pa'o/_/zhes so/_/de bas rnam pa thams cad du/_/stong nyid rtag tu dran par bya'o/_/zhes pa ni de ltar stong pa nyid kyi ting nge 'dzin des thams cad mkhyen pa rdzogs par byed pas na yan lag bzhi'i bzlas brjod dang bdag gi lhar
[\[331a.3\]]sbyor ba dang /_dbang chen dang chu'i dkyil 'khor gyi ting nge 'dzin la sogs pa thams cad la 'di lta bu'i stong pa nyid rtag tu goms par bya'o zhes pa'o/_/da ni byang chub sems dpa' dang nyan thos dang rang sangs rgyas rnams kyi so so'i ting nge 'dzin rnams bstan pa'i phyir/_bcom
[\[331a.4\]]ldan 'das ting nge 'dzin la snyoms par zhugs pa dang /_ting nge 'dzin de las bzhengs nas byang chub sems dpa'i la sogs pa'i ting nge 'dzin de rnams bstan pa'i skabs bshad de/_de nas bcom ldan 'das rnam par snang mdzad sangs rgyas thams cad thabs cig yang dag
[\[331a.5\]]par mol nas shes pa nas/_sems can rnams la snying brtse'i phyir/_/ngas ni thams cad rab tu bshad/_/ces pa'i bar gyis byang chub sems dpa'i ting nge 'dzin kun du sangs rgyas pa'i mtshan nyid dpa' bo chen po'i ting nge 'dzin la gnas nas bdud bzhi bcom pa'i rang bzhin
[\[331a.6\]]'chad de/_sangs rgyas thams cad dang thabs cig yang dag par mol nas shes pa ni sangs rgyas thams cad dgongs pa mthun pas bya ba gcig tu bstan pa ste bsod nams dang ye shes kyi tshogs dang chos kyi sku dang sems can gyi don byed par mnyam pa nyid kyi phyir ro/_/sangs rgyas
[\[331a.7\]]thams cad dang rgyud gcig pa'i stobs kyi shugs zhes bya ba'i ting nge 'dzin la snyoms par zhugs so zhes pa ni/_ting nge 'dzin de'i ming ste sangs rgyas thams cad dang rgyud gcig pa zhes pa ni sems can gyi don du spyod pa sna tshogs 'byung yang sangs rgyas thams cad rgyud gcig pa las
[\[331b\]]
[\[331b.1\]]'byung zhing chos kyi skur ro gcig pa las 'byung ba yin te/_dper na mar me mang po 'od 'dres par gyur na gcig ste dbyer med pa dang 'dra'o/_/stobs zhes pa ni thogs pa med pa'i mthu'o/_shugs zhes pa ni mthu ste sems can gyi don la myur ba'o/_/byang chub snying por 'dug nas su/_/bdud ni rnam pa
[\[331b.2\]]bzhi bcom pas/_zhes pa nas/_sems can rnams la snying brtse'i phyir/_/ngas ni thams cad rab tu bshad/_/ces pa'i bar gyis kun du sangs rgyas pa'i ting nge 'dzin gong du bshad de/_nyid dpa' bo chen po'i ting nge 'dzin la gnas nas stong pa nyid kyi ting nge 'dzin des bdud bzhi bcom par
[\[331b.3\]]bstan pa ste de la/_bdud ni rnam pa bzhi bcom pas/_/zhes pa ni phung po'i bdud dang /_nyon mongs pa'i bdud dang /_'chi bdag gi bdud dang /_lha'i bu'i bdud rnams bcom pa ste de yang kun rdzob dang don dam pa gnyis su rig par bya'o/_/de la kun rdzob tu bdud bzhi bcom pa ni byang chub
[\[331b.4\]]chen por lha'i bu'i bdud dang nyon mongs pa'i bdud gnyis ka bcom la/_phung po'i bdud dang 'chi bdag gi bdud gnyis ni de'i zhar la bcom pa ste theg pa chung ngu'i lugs las grags pa'o/_/skabs 'dir chos thams cad ma byung ma skyes par rtogs nas bdud rnam pa bzhi char yang dmigs
[\[331b.5\]]su med pa'i tshul gyis bcom ste/_skye ba med par nges rtogs pa/_/zhes pa la sogs pa'i tshigs su bcad pa dang sbyar ro/_/de nas dpa' bo chen po zhes/_/zhes pa nas/_dpa' po zhes su grags/_zhes pa'i bar gyis de ltar bdud rnam pa bzhi bcom nas tshangs pa la sogs pa'i 'jig
[\[331b.6\]]rten pa'i lha rnams bcom ldan 'das la khyod ni dpa' po chen po 'jigs pa dang bral ba'o zhes dga' bzhin du tshig tu 'don pas nang ni dpa' po chen po yin no zhes bcom ldan 'das kyis gsungs pa'o/_/skye ba med par ngas rtogs pa/_/zhes pa ni de ltar bdud rnam pa bzhi bcom pa de
[\[331b.7\]]dmigs pa dang bcas pas bcom pa ma yin gyi chos thams cad ma skyes ma byung bar ngas thugs su chud nas dmigs su med pa'i tshul gyis bcom mo zhes 'brel to/_/skye ba med par ngas rtogs pa/_/zhes pa ni dngos su na chos thams cad gdod ma nas ma skyes par rtogs pas phung po yang
[\[332a\]]
[\[332a.1\]]dmigs su med pa'i phyir phung po'i bdud bcom pa'o/_/tshig gi sbyor yul rnam spangs shing /_/zhes pa ni rnam par rtog pa dang bral zhes pa ste rtog pa'i spyod yul las 'das pas dngos su lha'i bu'i bdud bcom pa'o/_/nyes pa thams cad med pa ste/_/zhes pa ni nyon
[\[332a.2\]]mongs pa las rnam par grol bas na dngos su nyon mongs pa'i bdud bcom pa'o/_/rgyu dang rkyen dang bral ba yin/_/zhes pa ni rgyu dang rkyen med pas nam skyes pa ste ma skyes pas na 'chi ba med de dngos su 'chi bdag gi bdud bcom pa'o/_/stong pa'i ye shes mkha' 'dra ba/_/zhes pa ni de ltar
[\[332a.3\]]rnam pa bzhi char las grol bas na rnam pa med pa'i ye shes rang bzhin kyis 'od gsal ba stong pa'i mtshan nyid nam mkha' dang 'dra bar ma skyes pa shes pa'o/_/ji ltar byung ba nga la byung /_/zhes pa ni/_ji ltar gyur pa nga la byung /_/zhes bton te stong pa nyid kyi ye shes de ltar bur phyin ci ma log pa
[\[332a.4\]]nyid du ngas thob ces pa'o/_/shin tu dri med ces pa ni ye shes de shes bya dang nyon mongs pa'i sgrib pa yongs su spangs pa shes pa'o/_/de kho na zhes pa ni phyin ci ma log par yongs su grub pa'i mtshan nyid yin pas rigs pa dang lung gis sun dbyung bar mi nus pas na stong pa nyid kyi ye shes la de kho na
[\[332a.5\]]zhes bya'o/_/kun mkhyen tsam gyi tshul du gnas/_/kun mkhyen sangs rgyas mtshan nyid do/_/zhes pa ni kun du sangs rgyas pa zhes bya ba de stong pa'i rang bzhin du 'du shes pa yang spangs nas stong pa nyid kyi rang bzhin du yang yod pa ma yin par shes pa de tsam la gnas zhes pa'o/_/nga yi de nyid dam pa
[\[332a.6\]]'di/_/'jig rten snang bar byed pa ste/_/byin gyi rlabs kyi stobs kyis ni/_/yig 'bru rnams su bstan nas su/_/sems can rnams la snying brtse'i phyir/_/ngas ni thams cad rab tu bshad/_/ces pa ni de ltar ngas thams cad gdod ma nas ma skyes ma byung bar rtogs kyang sems can rnams
[\[332a.7\]]la snying brtse ba'i phyir yang dag pa nyid kyi chos de tshig tu brjod pa'i phyir yi ge'i 'bru rnams su byin gyis brlabs te/_yi ge'i 'bru rnams kyang dpa' po chen po'i ting nge 'dzin gyi skabs su blta bar bya'o/_/'di rnams kyi rim pa yang bsdus pa'i don gyi nang du bshad pas shin tu ma
[\[332b\]]
[\[332b.1\]]bshad do/_/de nas dpal ldan rdo rje 'dzin/_/ngo mtshar gyur nas mig gdangs te/_/thams cad mkhyen la mgo po yis/_/phyag 'tshal nas ni tshig 'di smras/_/zhes pa ni gong du sangs rgyas dang kun du sangs rgyas pa'i ting nge 'dzin stong pa nyid spros pa
[\[332b.2\]]med pa'i chos sangs rgyas rnams kyis thugs su chud nas yig 'bru la sogs pa'i sgo nas spros pa dang bcas pa'i chos rnams bstan zhing bshad pa de ngo mtshar che bar gyur pa yin no/_/de bas na/_sangs rgyas kun gyi thabs dang ni/_/shes rab bsam yas ngo mtshar che/_/zhes pa nas/_
[\[332b.3\]]'jig rten gyi ni mchod gnas 'gyur/_/zhes pa'i bar du gsungs pa yin te/_/de la sangs rgyas kun gyi ngo mtshar che zhes sbyar te sangs rgyas dang kun du sangs rgyas dang yang dag par rdzogs pa'i sangs rgyas kun kyang spros pa med pa'i chos thugs su chud nas spros pa dang bcas pa'i chos 'chad pa ni ngo
[\[332b.4\]]mtshar che'o/_/thabs dang shes rab bsam yas zhes pa la shes rab ni chos thams cad stong pa nyid du rtogs pa dang thabs ni stong pa nyid kyi chos de yi ge'i 'bru la sogs par bstan nas grub pa rab 'bring tha ma la sogs pa dang zhi ba la sogs pa'i las rnams byed pa'i sgo nas sems can rnams
[\[332b.5\]]'dzud par byed pa de ni thabs dang shes rab bsam gyis mi khyab pa'o/_/spros pa kun dang bral ba yi/_/chos rtogs nas ni rab byung rnams/_/zhes pa ni de ltar sangs rgyas rnams kyis spros pa med pa'i chos thugs su chud nas sangs rgyas pa ste rtogs pa'i don to/_/de ltar/_spros pa med pa'i
[\[332b.6\]]don rtogs nas/_/'jig rten gyi ni re ba kun/_/yongs su rdzogs par byed pa ston/_/pa ni ngo mtshar che'o zhes sbyar ro/_/rang byung rnams zhes pa ni sa brgyad pa yan chad kyi byang chub sems dpa' rnams te gzhan gyis mi dkri ba'i phyir rang byung zhes bya'o/_/sngags kyi mtshan nyid de lta bu/_/
[\[332b.7\]]zhes pa ni spros pa med pa'i chos rtogs nas spros pa dang bcas pa'i chos 'chad pa de lta bu ni sngags kyi mtshan nyid de/_sngags kyi mtshan nyid 'di yang kun rdzob dang don dam pa'i bden pa gnyi ga la legs par gnas pa ste/_don dam pa'i bden pa ni stong pa nyid kyi rang bzhin dang kun rdzob kyi bden
[\[333a\]]
[\[333a.1\]]pa ni grub pa mchog la sogs pa dang zhi ba la sogs pa'i las rnams byed pa'o/_/sems can kun gyis shes nas ni/_/'jig rten gyi ni mchod gnas 'gyur/_/zhes pa ni grub pa la sogs par ma gyur kyang sngags kyi tshul de lta bu sems can rnams kyis thos pa dang
[\[333a.2\]]bsam pa'i sgo nas shes pa tsam gyis kyang 'jig rten pa rnams kyi mchod pa'i gnas su 'gyur ro zhes pa'o/_/gsang ba pa'i bdag po gzhan yang byang chub sems dpa' skye ba gcig gis thogs par zhes pa nas/_dgos pa'i sa la gnas de rnams/_/sangs rgyas sa
[\[333a.3\]]la gnas pa yin/_/zhes pa'i bar gyis ni sa bcu yongs su rdzogs pa'i byang chub sems dpa' sangs rgyas kyi sa la gnas pa de rnams ma skyes shing ma byung ba stong pa nyid kyi rang bzhin du rtogs nas sems can gyi don du thabs kyi 'khor los 'bras bu yod pa'i sa la gnas pa'i ting nge
[\[333a.4\]]'dzin bshad pa ste/_skye ba gcig gis thogs pa zhes pa ni sa bcu pa'i byang chub sems dpa' rnams de bzhin gshegs pa'i sa la skye ba gcig gis thogs pa ste chos kyi rgyal tshab bo/_/gnyis su na sa bcu pa'i byang chub sems dpa' rnams sa bcu pa nyid du ris mthun par gyur
[\[333a.5\]]pas nas bcu pa rnams rigs gcig pa zhes pa'o/_/dgos pa dang ni bral ba ru/_/'jig rten mtshan nyid shes nas ni/_/dgos pa'i sa la gnas de rnams/_/sangs rgyas sa la gnas pa yin/_/zhes pa ni 'jig rten rnams ni gang gi yang 'bras bu ma yin la/_rgyu
[\[333a.6\]]gang las kyang ma byung bas gdod ma nas skye ba med par rtogs kyang 'bras bu'i sa la gnas te sems can gyi don du sbyor zhing sangs rgyas kyi zhing rnam pa sna tshogs kyis brgyan pa la sogs pa mdzad pas na sangs rgyas kyi sa la gnas pa'i byang chub sems dpa' de rnams 'bras bu'i
[\[333a.7\]]sa la gnas pa ste/_de ni byang chub sems dpa' sa bcu pa sangs rgyas kyi sa la gnas pa rnams kyi ting nge 'dzin gyi tshul lo/_/gsang ba pa'i bdag po gzhan yang byang chub sems dpa' sa brgyad pa'i zhes pa nas/_'jig rten sgyu ma ltar shes nas/_/'jig rten
[\[333b\]]
[\[333b.1\]]'jig rten dbang du 'dod/_/ces pa'i bar gyis ni sa brgyad pa'i byang chub sems dpa' rnams kyi ting nge 'dzin bshad pa ste de la/_chos rnams thams cad ma dmigs shing /_/zhes pa ni chos thams cad rang bzhin gyis dngos po med cing dmigs su med par rtogs pa'o/_/chos rnams dngos
[\[333b.2\]]po med pa ste sngon du yod pa las zhig cing med par gyur te dngos po med pa'am/_'on te gdod ma nas ma byung ma skyes pas dngos po med pa yin zhe na de'i phyir/_srid dang skye ba rnam spangs pa'i/_/zhes bya ba gsungs te gdod ma nas ma skyes pas slar 'byung bar yang mi 'gyur te gdod ma nas ma byung ma
[\[333b.3\]]skyas pas dngos po med par shes pa yin no/_/'jig rten sgyu ma ltar shes nas/_/zhes pa ni chos rnams de ltar dngos po med par rtogs pas 'jig rten gyi chos rnams kun rdzob tu snang bar 'gyur pa yang dngos po med pa las snang pa ste ji ltar sgyu ma dngos po med pa las snang ba ltar shes so zhes pa'o/_/
[\[333b.4\]]'jig rten 'jig rten dbang du 'dod/_/ces pa ni de ltar chos thams cad sgyu ma lta bur shes pas byang chub sems dpa' de 'jig rten pa'i nang na gtso bo dam par 'gyur pa zhes pa'o/_/gsang ba pa'i bdag po gzhan yang nyan thos zhes pa nas shin tu dngos po med pa'i ye shes mi spyod de 'di ni nyan
[\[333b.5\]]thos rnams kyi ting nge 'dzin gyi tshul la zhes pa'i bar gyis ni 'phags pa nyan thos rnams kyi ting nge 'dzin bshad pa ste/_'phags pa nyan thos rnams ni phung po la sogs pa'i chos rnams rgyu dang 'bras bu'i ngo bo skye ba dang 'jig par lta ste dmigs pa dang bcas pa rnams so/_/de ltar skye pa dang 'jig
[\[333b.6\]]pa yod pas rtag pa dang chad pa'i mtha' gnyis bshig ste/_skye pa yong par mthong pas ni chad pa'i mtha' bshig la 'jig pa yod par mthong pas rtag pa'i mtha' bshig go/_/de ltar skye pa dang 'jig pa yod par mthong pas chos rnams shin tu dngos po med par mthong pa'i ye shes mi skye ste shin tu
[\[333b.7\]]dngos po med na ye shes skye ba'i rgyu mi dmigs pa'i phyir ro/_/gsang ba pa'i bdag po/_rang sangs rgyas zhes pa nas 'di ni rang sangs rgyas rnams kyi ting nge 'dzin gyi tshul lo zhes pa'i bar gyis ni 'phags pa rang sangs rgyas rnams kyi ting nge 'dzin gyi tshul bshad pa ste/_rgyu dang 'bras bu rnam par bshig
[\[334a\]]
[\[334a.1\]]nas zhes pa ni rgyu dang 'bras bu sun 'byin pa'i tshul gyis rnam par bshig ces pa ste chos rnams kyi rgyu dang rkyen rnams kyi ngo bo skad cig ma'i cha mi rtag pa gnas pa ni khab kyi rten la yungs kar gyi 'bras bu mi chags pa dang 'dra ste brtag mi bzod pas rgyu dang 'bras bu dngos po med par
[\[334a.2\]]rtogs so/_/brjod du med pa'i chos kyi tshul la gnas pa rnams ni chos thams cad brjod du med do snyam pa'i ye shes 'jug ste zhes pa ni de ltar chos rnams yod pa ma yin pas tshig gi brjod du med par mthong ba'i ye shes skyes nas tshig tu brjod pa yang 'gog par byed de de bas na chod thams cad
[\[334a.3\]]brjod du med do snyam pa'i ye shes 'jug ste ngag shin tu 'gog pa'i ting nge 'dzin la yang dag par reg par byed ces gsungs pa yin no/_/mdor na 'phags pa rang sangs rgyas rnams rgyu dang 'bras bu'i dngos po bshig nas rang bzhin med par mthong bas chos la bdag med par rtogs kyang ngag dgag
[\[334a.4\]]pa tsam la gnas pas byang chub sems dpa' ltar rnam pa med pa'i ye shes kyi snang ba la mi gnas la/_nyan thos ltar gang zag la bdag med par rtogs pa tsam yang ma yin no/_/gsang ba pa'i bdag po gzhan yang 'jig rten pa rnams rgyu las 'bras bu dang las 'byung ba'am/_ldog par rtogs
[\[334a.5\]]shing gzhan gyi dbang gis stong pa nyid kyi ting nge 'dzin kun du skye par 'gyur te 'di ni 'jig rten pa rnams kyi ting nge 'dzin gyi tshul lo zhes pa ni 'jig rten pa rnams kyi ting nge 'dzin gyi tshul te 'jig rten pa rnams ni las dang 'bras bu la sogs pa rgyu las skyes kyang nged kyi bdag ces bya ba dbang po dang tshangs pa la
[\[334a.6\]]sogs pas bskyed par rtogs la/_chos rnams dngos po med de stong pa nyid du mthong ba de yang rang bzhin gyis stong pa ma yin gyi dbang po la sogs pas stong par byas so snyam nas stong pa nyid kyi ting nge 'dzin la gnas par byed do/_/gsang ba pa'i bdag po 'di ni ting nge 'dzin gyi tshul yin te zhes
[\[334a.7\]]pa nas/_/'jig rten pa yi lha gang yin/_/gsang sngags spyad pa'i cho ga'i tshul/_/sems can rnams la phan 'dogs pas/_/dpa' po de tshe 'chad par byed/_/ces pa'i bar gyis ni sngar bshad pa rnams bsdus nas bshad pa yin te de dag gis so so'i ting nge 'dzin stong pa nyid
[\[334b\]]
[\[334b.1\]]kyi tshul du rtogs pa'i stong pa de la gnas te stong pa'i chos de nyid tshig dang yig 'bru la sogs pa sa sems can rnams kyi don du ston cing 'chad do zhes pa'o/_/de nas yang bcom ldan 'das kyis gsang ba pa'i bdag po phyag na rdo rje la bka' stsal pa/_gsang ba pa'i bdag po sngags rnams kyi gsang
[\[334b.2\]]sngags kyi mtshan nyid nyon cig ces pa nas/_rang sangs rgyas kyi 'ang de bzhin te/_khyad par dag ni bshad bya na/_/ting nge 'dzin gyi khyad par las/_/las tshe rnam par sbyong zhes bya/_/zhes pa'i bar gyis de bzhin gshegs pa dang /_kun du sangs rgyas pa dang /_sangs rgyas dang byang chub
[\[334b.3\]]sems dpa' dang /_nyan thos dang rang sangs rgyas rnams kyi so so'i sngags kyi mtshan nyid bshad pa ste/_sngags kyi mtshan nyid de yang rnam pa gsum du rig par bya ste/_sngags kyi lha dang /_sngags kyi don dang /_sngags kyi rang bzhin no/_/de la sngags kyi lha ni snying rje chen po
[\[334b.4\]]'byung ba'i dkyil 'khor du bshad zin te/_de yang de bzhin gshegs pa dang kun du sangs rgyas pa dang sangs rgyas dang byang chub sems dpa' dang nyan thos dang rang sangs rgyas la sogs pa rnams nyid de/_snying rje chen po'i dkyil 'khor du rigs gsum bkod pa rnams ni de bzhin
[\[334b.5\]]gshegs pa'o/_/dkyil 'khor bar ma na shAkya thub pa 'khor dang bcas pa bzhugs pa ni kun du sangs rgyas so/_/dkyil 'khor tha man 'phags pa 'jam dpal la sogs pa sa bcu yongs su rdzogs pa'i byang chub sems dpa' gtso bo dag bzhugs pa rnams ni sangs rgyas
[\[334b.6\]]rnams so/_/de las gzhan pa'i byang chub sems dpa' phyag na rin chen la sogs pa ni byang chub sems dpa'o/_/nyan thos dang rang sangs rgyas dngos su ma smos kyang sprul pa'i skus gdul ba'i nang du bdog pas na dkyil 'khor bar ma'i nang du 'dus par rig par bya'o/_/'jig
[\[334b.7\]]rten pa rnams kyang dkyil 'khor bar ma de nyid kyi nang na dngos su 'khod pa'o/_/sngags kyi don ni kun du sangs rgyas pa nas 'jig rten pa'i lha rnams kyi bar gyi ting nge 'dzin sngar bshad pa dag go/_/de yang kun rdzob dang don dam pa gnyis su shes par bya'o/_/don dam pa ni rnam
[\[335a\]]
[\[335a.1\]]par thar pa'i sgo stong pa'i rang bzhin no/_/kun rdzob ni/_dgos pa'i sa la gnas de rnams/_/zhes pa la sogs pa sems can gyi don du chos 'chad pa dang /_bcom ldan 'das kyi yon tan stobs dang mi 'jigs pa la sogs pa'i chos rnams so/_/sngags kyi rang
[\[335a.2\]]bzhin rnam pa bzhir shes par bya ste tshig dang 'bru dang dbyangs dang yul gyi skad rnams so/_/de la tshig ni yi ge'i 'bru mang po 'dus pa las tshig tu longs par smra ba'o/_/'bru ni yi ge ka la sogs pa sngags kyi yi ge 'bru re re'o/_/dbyangs ni a dang i la sogs pa gug skyed kyi rigs su gtogs
[\[335a.3\]]pa'o/_/yul gyi skad ni yul so so na skad gang gis spyod pa de nyid dang mthun par gsungs pa'o/_/sngags rnams kyi gsang sngags kyi mtshan nyid nyon cig ces pa ni sngar/_gsang sngags mtshan nyid ji 'dra lags/_/zhes bcom ldan 'das la gsol ba deng ngas bshad kyis nyon cig pa ste
[\[335a.4\]]sngags rnams kyi mtshan nyid ces smos pa ni sngags rnams kyi mtshan nyid sngags kyi lha dang sngags kyi don gong du bshad pas na da 'dir sngags rnams kyi mtshan nyid gsang bar smra ba'i rang bzhin gyi tshig rnams nyon cig ces pa'o/_/rdzogs sangs rgyas kyi gsang sngags ni/_/tshig dang ming
[\[335a.5\]]dang brda yis mtshan/_/zhes pa dzi na dzika ces pa la sogs pa'i tshig smos pas 'di ni sangs rgyas kyi ming gi mtshan ma ste sangs rgyas kyi sngags su byed par shes pa'o/_/tshig de dbang du gyur pas na/_/gsang sngags don rnams thams cad sgrub/_/ces pa ni kun du sangs rgyas
[\[335a.6\]]pa'i sngags kyi tshig smos pa yang dbang chen gyi ting nge 'dzin gyi mtshan ma ste rgyas pa'i don thams cad 'grub par 'gyur zhes pa'o/_/kha cig skul ba tshig dang ldan/_/kha cig rang ming thog mar smos/_/zhes pa ni sngags kyi tshig las sngags kyi lha yi mthu dang yon tan rnams smos pa
[\[335a.7\]]dang /shIn+taM ku ru zhes pa la sogs pa'i las rnams la bskul ba smos pa dang dzi na dzika ces pa la sogs pa lha'i mtshan smos pas lha gang gi sngags yin par rig par 'gyur ba'o/_/hUM phaT ces pa la sogs pa dang ldan pa'i tshig rnams ni gong du gtsug tor brgyad smos pa la sogs pa'i
[\[335b\]]
[\[335b.1\]]sngags su shes par bya ste/_gtsug tor gyi sngags rnams gzhung gzhan las hUM dang phaT med pa yang 'byung /_gtsug tor ma yin pa'i lha rnams kyi sngags hUM dang phaT du bcas pa yang 'byung bas na hUM dang phaT du bcas pa'i gtsug tor gyi sngags 'di rnams ni rgyud 'di nyid du smos pa'i gtsug
[\[335b.2\]]tor gyi sngags su shes par bya'o/_/zung zo choms shig ces pa dang /_/snun sod drol cig ces pa ni/_/phyag brnyan rnams dang khro bo yi/_/gsang sngags yin par 'dren pas gsungs/_/zhes pa ni tshig de lta bu drag shul can dang ldan pa'i sngags ni khro bo rnams dang ci bgyi
[\[335b.3\]]rnams kyi sngags su shes par bya'o/_/na maHswA hA la sogs ldan/_/zhes pa nas/_byang chub sems dpa' skyob pa'i yin/_/zhes pa'i bar ni sa bcu pa la gnas pa'i byang chub sems dpa' sangs rgyas zhes bya ba dang /_de las gzhan pa'i byang chub sems dpa' rnams kyi
[\[335b.4\]]sngags te mgo na phyag 'tshal ba dang ldan zhing tshig gi mjug na swA hA dang bcas pa dang /_byang chub sems dpa' so so'i ting nge 'dzin gyi rang bzhin gyi tshig rnams smos pa dang /_zung shig chom sa shig la sogs pa'i tshig drag shul can rnams med cing zhi ba'i tshig rnam par dag pa'i mtshan nyid kyi tshig
[\[335b.5\]]dang ldan pa'i sngags ni sangs rgyas byang chub sems dpa' rnams kyi yin par shes par bya'o/_/nyan thos rnams kyi gsang sngags ni/_/gcig pu gzhi ni gcig la gnas/_/zhes pa ni 'phags pa nyan thos kyi gsang sngags rnams ni spyi po spyi gtsug la sogs pa yan lag gi
[\[335b.6\]]sngags rnams med pas na gcig pa'o/_/byang chub sems dpa' ltar gzugs sna tshogs su mi 'gyur gyi/_dge slong gi tshul gcig pu 'dzin pa'am/_gang zag la bdag med pa gcig pu rtogs pas na gcig la gnas zhes pa'o/_/rang sangs rgyas kyi'ang de bzhin te/_/khyad par
[\[335b.7\]]dag ni bshad bya na/_/ting nge 'dzin gyi khyad par las/_/las tshe rnam par sbyong zhes bya/_/zhes pa ni rang sangs rgyas kyi sngags rnams kyang mtshan nyid gzhan ni nyan thos dang mthun la/_spyad par ni rgyu dang 'bras bu bshig nas chos rnams stong par rtogs pa'i ting nge 'dzin dang ldan par
[\[336a\]]
[\[336a.1\]]shes par bya'o/_/de la 'dir kun du sangs rgyas pa la sogs pa'i gsang sngags kyi mtshan nyid ni bshad na/_de bzhin gshegs pa'i gsang sngags kyi mtshan nyid ci'i phyir dngos su ma smos she na/_kun du sangs rgyas pa'i sngags de nyid de bzhin gshegs pa yin te ci'i
[\[336a.2\]]phyir zhe na/_kun du sangs rgyas pa la sogs pa de rnams pha rol tu phyin pa spyod pa las 'byung ba yin na yang de bzhin gshegs pa'i rgyu yin pas de bzhin gshegs pa dang tha mi dad la/_'on te ye shes kyi sems can yin na yang de nyid de bzhin gshegs pa'i 'bras bu yin pas tha mi dad pa'i phyir
[\[336a.3\]]de dag de bzhin gshegs pa'i sngags so/_/don dam par byang chub sems dpa' yang de bzhin gshegs pa'i sngags kyi yi ge 'bru re re pa rnams kyis ting nge 'dzin gyi sgo stong pa nyid kyi rang bzhin du ston par gcig pas na tha mi dad do/_/yang na 'og nas bshad pa'i yi ge a rnam pa bzhi po
[\[336a.4\]]rnams de bzhin gshegs pa'i sngags so/_/gsang ba pa'i bdag po gzhan yang gsang sngags rnams kyi mtshan nyid ni sangs rgyas thams cad kyis ma byas byed du ma bcug/_/rjes su yi rang ba ma yin no zhes pa nas gsang sngags kyi tshul 'chad do zhes pa'i bar gyis ni gsang sngags rnams
[\[336a.5\]]kyi rang bzhin bshad pa ste/_tshig dang ming dang brdas mtshan pa'i mtshan nyid kyi gsang sngags bskur ba la sogs pa dang ldan pa'i tshig gis don gang bskul ba de grub par byed pa'i mthu'i rang bzhin rnams mthu 'dis don 'di 'grub par bya'o zhes de bzhin gshegs pas sngags kyi rang
[\[336a.6\]]bzhin de byas sam/_de bzhin du gzhan la byed du bcug gam/_gzhan byed pa la rjes su yi rang na yang de bzhin gshegs pa nyid mtshan ma dang bral bas byas pa'am byed du bcug pa'am/_rjes su yi rang ba ma yin no/_/ci'i phyir zhe na/_sngags kyi rang bzhin de bzhin gshegs pas
[\[336a.7\]]mdzad par gyur na ni de bzhin gshegs pa ni sems can thams cad kyi don mdzad pas na sgrub par brtsams pa thams cad kyis nges par 'grub par 'gyur te/_de ltar sgrub po thams cad kyis 'grub pa ma yin pas de bzhin gshegs pas mdzad pa ma yin no/_/de ste sngags kyi mthu'i don dang
[\[336b\]]
[\[336b.1\]]mthu gnyis rtag tu phan tshun 'grel pa yin tshig brjod pa tsam gyis don de nyid 'grub par 'gyur te/_dper na me zhes tshig tu brjod pa na me'i rang bzhin sred par byed pa yin yang tshig tu brjod pas kha tshig par mi 'gyur ba dang 'dra'o/_/de bas na sngags kyi mthu ni de bzhin gshegs pas mdzad pa
[\[336b.2\]]yang ma yin/_gzhan byed du bcug pa'am/_gzhan byed pa la rjes su yi rang ba ma yin zhes pa'o/_/de ci'i phyir zhe na/_'di ni chos rnams kyi chos nyid de/_'di ltar de bzhin gshegs pa rnams kyang byung yang rung ma byung yang rung chos nyid de ni ye nas gnas pa ste/_de yang 'di ltar gsang
[\[336b.3\]]sngags rnams kyi gsang sngags kyi chos nyid do zhes pa ni/_ming dang tshig dang brdas mtshan pa'i sngags de bskul ba la sogs pa'i tshig dang don du ldan na gang bskul ba'i don de nyid sus kyang byas pa ma yin te/_rgyu gzhan la mi ltos par chos de de ltar ye nas gnas pa yin te/_dper na
[\[336b.4\]]bu ram gyi ro mngar ba dang lan tshwa'i ro bro ba'i rang bzhin rnams rgyu gang gis kyang 'dus ma byas par mngar ba'i rang bzhin du ye nas gnas pa yin no/_/de ltar de bzhin gshegs pas byas pa yin na de bzhin gshegs pa byung ba na sngags kyi rang bzhin de yang yod la/_ma byung na ni med par 'gyur
[\[336b.5\]]te de ltar yang ma yin pas na de bzhin gshegs pa rnams byung yang rung ma byung yang rung chos rnams kyi chos nyid de ni ye nas gnas pa ste/_de yang 'di ltar gsang sngags rnams kyi gsang sngags kyi chos nyid do zhes pa'o/_/gsang ba pa'i bdag po de la gang gi tshe yang dag par rdzogs pa'i
[\[336b.6\]]sangs rgyas thams cad gzigs pa 'jig rten du 'byung ba de'i tshe zhes pa nas/_dbyangs sna tshogs su go ba rnams su byin gyis brlabs te de ltar gsang sngags kyi tshul 'chad do zhes pa'i bar gyis ni/_gsang sngags kyi chos nyid ye nas de ltar gnas pa la/_tshig dang yig 'bru dang dbyangs
[\[336b.7\]]rnams su ji ltar rigs par rnam par dgod pa tsam zhig de bzhin gshegs pas mdzad par bstan pa ste/_yang dag par rdzogs pa'i sangs rgyas zhes pa ni mnyam pa nyid kyi ye shes kyis phyin ci ma log pa nyid du mngon par byang chub pa'o/_/thams cad mkhyen pa'i zhes pa ni so sor rtog pa'i
[\[337a\]]
[\[337a.1\]]ye shes kyis kun rdzob dang don dam pa'i tshul du thams cad mkhyen pa'o/_/thams cad gzigs pa zhes pa ni me long lta bu'i ye shes dang bya ba sgrub pa'i ye shes kyi yul du gzigs pa'o/_/de lta bu'i thams cad mkhyen pa nyid 'jig rten du byung ba na tshul sna tshogs dang zhes
[\[337a.2\]]pa ni sangs rgyas dang byang chub sems dpa' dang nyan thos dang rang sangs rgyas dang 'jig rten pa la sogs pa'i tshul rnam pa mang po dang rjes su mthun par gsang sngags kyi chos nyid ye nas gnas pa de yig 'bru rnams su 'chad pa ni tshig dang yig 'bru rnams dang dbyangs rnam pa sna tshogs su ston
[\[337a.3\]]pa'o/_/gnyis su na de bzhin gshegs pa'i rigs dang pad+ma'i rigs dang /_rdo rje'i rigs la sogs pa'i tshul sna tshogs pa'o/_/dgongs pa sna tshogs shes pa ni sngags kyi tshig de rnams kyang la la ni sgra ji bzhin par 'chad/_la la ni ldem po dag tu ston pa zhes pa'o/_/sems can
[\[337a.4\]]bsam pa sna tshogs pa rnams la zhes pa ni sems can la la zhi bar 'dod/_la la rgyas par 'dod/_la la grub pa mchog 'dod/_la la 'bring 'dod pa la sogs pa'i sems can rnams kyi ji ltar 'dod pa dang rjes su mthun par ston pa'o/_/tshig sna tshogs dang yig 'bru sna
[\[337a.5\]]tshogs dang yul gyi nges pa'i tshig tu brjod pa sna tshogs shes pa ni gsang sngags kyi chos nyid de dzin dzika la sogs pa'i tshig rnam pa du ma dang /_dri ma med pa la sogs pa'i skad du smra ba rnam pa du ma'i mtshan mar bkod de ston zhes pa'o/_dbyangs sna tshogs su go ba rnams su byin gyis
[\[337a.6\]]brlabs te zhes pa ni a i la sogs pa'i gug skyed kyi tshul rnam pa du ma'am/_sa 'dzin la sogs pa'i dbyangs sna tshogs su ston zhes pa'o/_/ji ltar na de bzhin gshegs pa rnams gsang sngags kyi tshul yig 'bru dag tu byin gyis rlob ce na zhes pa nas skal pa ji lta ba bzhin du
[\[337a.7\]]gsang sngags kyi cho ga yang dag par ston to zhes pa'i bar gyis ni gsang sngags kyi chos nyid yig 'bru la sogs par byin gyis brlabs te ston pa yang de bzhin gshegs pa'i yon tan stobs dang mi 'jigs pa la sogs pa de dag sngags kyi yig 'brur byin gyis brlabs nas ston par
[\[337b\]]
[\[337b.1\]]bshad de/_tshig dang yig 'bru rnams su byin gyis rlob pa yang kun rdzob dang don dam pa gnyis su rig par bya ste/_de la kun rdzob tu ston pa ni stobs dang mi 'jigs pa la sogs pa rnams tshig dang yig 'bru la sogs par byin gyis brlabs te ston pa'o/_/don dam par ston pa ni chos
[\[337b.2\]]thams cad gdod ma nas ma skyes ma byung ba stong pa nyid kyi rang bzhin yi ge la sogs pa'i 'brur ston pa ste/_de bas na bskal pa bye ba khrag khrig brgya stong du mar yang dag par bsgrubs pa'i bden pa'i tshig gang yin pa dang 'phags pa'i bden pa bzhi dang zhes bya ba la sogs pa gsungs pa yin no/_/_
[\[337b.3\]]bskal pa bye pa khrag khrig brgya stong du ma zhes pa ni mang po'i mtshon byed de 'phags pa'i bden pa la sogs pa thams cad la sbyar bar bya'o/_/de bzhin gshegs pas bskal pa du mar bden pa'i tshig bsags pa de sngags kyi yig 'bru byin gyis brlabs pas na su bsgrub par 'dod pa
[\[337b.4\]]des bden pa'i tshig rjes su bsrung bar shes par bya ste/_brdzun du smra bas sngags rnams mi 'grub po/_/zhes rgyud gzhan las kyang 'byung ngo /_/'phags pa'i bden pa bzhi dang /_dran pa nye bar gzhag pa bzhi dang /_rdzu 'phrul gyi rkang pa bzhi dang /_de bzhin gshegs pa'i stobs
[\[337b.5\]]bcu dang /_pha rol tu phyin pa drug dang /_byang chub kyi yan lag rin po che bdun dang tshangs pa'i gnas pa bzhi dang /_sangs rgyas kyi chos ma 'dres pa bco brgyad gang dag yin pa rnams ni gzhung gzhan las grags pa nyid do/_/gsang ba pa'i bdag po mdor na de bzhin gshegs pa
[\[337b.6\]]rnams kyi thams cad mkhyen pa'i ye shes gang yin pa de thams cad de bzhin gshegs pa rnams nyid kyi bsod nams dang ye shes kyi stobs dang sngon gyi smon lam mkhyen pa'i stobs dang chos kyi dbyings kyi byin rlabs kyi stobs kyi byin gyis brlabs nas sems can rnams la skal ba ji lta
[\[337b.7\]]ba bzhin du gsang sngags kyi cho ga yang dag par ston to zhes pa ni de bzhin gshegs pa'i yon tan gyi mthu rnams kyi byin gyis brlabs nas yig 'bru rnams su ston pa ste/_nyid kyi bsod nams dang ye shes stobs zhes pa ni bsod nams kyi stobs ni sbyin pa dang tshul khrims dang bzod
[\[338a\]]
[\[338a.1\]]pa'i pha rol tu phyin pa spyod pa'o/_/ye shes kyi stobs ni shes rab dang bsam gtan gyi pha rol tu phyin pa spyod pa ste/_stobs ni de dag gi mthu thogs pa med pa'o/_/sngon gyi smon lam mkhyen pa'i stobs dang zhes pa sngon gyi smon lam gyi shugs kyis gsang sngags rnams kyi rang bzhin ji lta ba
[\[338a.2\]]ji bzhin du rtogs pa'o/_/chos kyi dbyings kyi byin gyis brlabs zhes pa ni chos kyi dbyings la gnas nas zhes pa ste chos kyi dbyings la gnas pa'i mthu des sems can rnams kyi bsam pa ji lta ba bzhin du gsang sngags kyi chos nyid yi ge'i 'bru la sogs par ston to zhes pa'o/_/skal ba ji lta ba bzhin
[\[338a.3\]]du zhes pa ni ji ltar snod du 'gyur ba'i sems can rnams la'o/_/gsang sngags kyi cho ga de yang gang zhe na/_gzod ma nas ma skyes pa'i phyir a ni chos thams cad kyi sgo'o zhes pa nas gsang ba pa'i bdag po/_nga dang nya dang Na dang na ni ting nge 'dzin thams cad la dbang bsgyur ba ste/_mthu thams cad dang ldan pa rab tu
[\[338a.4\]]myur bar dgos pa'i don thams cad rab tu sgrub par byed pa yin no zhes pa'i bar gyis/_gsang sngags rnams kyi mtshan nyid ni/_/tshig dang ming dang brda yis mtshan/_/zhes bshad pa de dag nyid yi ge'i 'bru dang tshig rnams su bcom ldan 'das kyis bshad pa de rnams ting nge 'dzin gyi sgor gyur pa
[\[338a.5\]]'chad de/_tshig dang yi ge 'bru re re las ting nge 'dzin gyi sgor gyur pa de yang don rnam pa gnyis ston te kun rdzob dang don dam pa'o/_/de la kun rdzob tu ston pa ni yig 'bru dang tshig rnams las sangs rgyas bcom ldan 'das kyi yon tan stobs dang mi 'jigs pa la sogs pa ston pa'o/_/don
[\[338a.6\]]dam pa ston pa ni yi ge de nyid kyi sgo nas chos thams cad gzod ma nas ma skyes pa stong pa nyid du ston pa ste/_de bas na yig 'bru dang tshig gi sgo nas kun rdzob dang don dam pa'i don bstan pa'i phyir bcom ldan 'das kyis gsang sngags kyi mtshan nyid phyag rgyal sogs pa'i sgo nas tshig dang ming dang brda
[\[338a.7\]]yis mtshan par bstan te yig 'bru dang tshig rnams su byin gyis brlabs te bstan to/_/de bas na nga 'dir yi ge a la sogs pa'i yig 'bru rnams kyi sgo nas chos thams cad stong pa nyid rang bzhin du bstan par bshad de de yang yi ge ka la sogs pa sum cu rtsa gnyis po rnams stong pa nyid kyi ting nge
[\[338b\]]
[\[338b.1\]]'dzin gyi sgor gyur pa ste/_de rnams las kyang kha cig ni chos thams cad stong pa nyid du ston/_kha cig ni phyogs gcig stong pa nyid du ston/_kha cig ni stong par 'jug pa'i sgo nas stong pa nyid kyi ting nge 'dzin gyi sgor gyur pa ji ltar rigs par blta'o/_/de la yi ge a la sogs pa gang yang rung ba zhig gis thams cad stong pa nyid du
[\[338b.2\]]ston pa las lhag par yi ge gzhan rnams kyis stong pa nyid du ston pa med de/_gang yi ge a la sogs pas bstan pa de nyid yi ge gzhan rnams kyis kyang ston pas stong pa nyid du ston par gcig ste/_yi ge a'i sgo nas chos thams cad stong pa nyid du rtogs na yi ge gzhan ci dgos she na/_stong par ston pa ni yi ge
[\[338b.3\]]gcig gis kyang chog mod kyi/_yig 'bru dang tshig rnams las sngags su bstan te sngags de'i sgo nas chos thams cad stong pa nyid du ston par dgongs pa'i phyir yi ge thams cad smos so/_/de bas na sngags thams cad kyi rang bzhin ni byang chub kyi sems so zhes rgyud gzhan las gsungs so/_/gzod ma nas ma
[\[338b.4\]]skyes pa'i phyir a ni chos thams cad kyi sgo'o zhes pa ni chos thams cad gzod ma nas ma skyes pas stong pa nyid du rtogs pa ni de bzhin gshegs pa ste/_de bas na yi ge a de stong pa nyid rtogs pa'i ting nge 'dzin gyi sgor gyur par byin gyis brlabs shing gzhag pa'o/_/de bas na yi ge a'i sgo nas chos
[\[338b.5\]]thams cad gzod ma nas ma skyes shing ma byung bar bstan to/_/dgos pa dang bral ba'i phyir ka ni chos thams cad kyi sgo'o zhes pa ni rgya gar skad du dgos pa la kar ya zhes bya la/_yi ge ka de chos thams cad stong pa'i ting nge 'dzin gyi sgor gyur pas yi ge ka'i sgo nas chos thams cad dgos pa med par shes
[\[338b.6\]]zhes bya'o/_/dgos pa zhes pa ni 'bras bu ste/_/skyed par byed pa ma yin na/_/rgyu nyid 'thad par mi 'gyur ro/_/rgyu nyid 'thad pa yod min na/_/'bras bu gang gi yin par 'gyur/_/zhes 'byung bas 'bras bu rgyus ma skyes pas med kyi/_rgyu de 'bras bu skyes pa'i rang bzhin du yod mod ce na/_rgyu nyid 'bras bu
[\[338b.7\]]las gyur pa ste de bas na chos thams cad ma byung ma skyes pa'i don du rig par bya'o/_/nam mkha' dang 'dra bar dmigs su med pa'i phyir kha ni chos thams cad kyi sgo'o zhes pa ni nam mkha' dang 'dra ba la rgya gar skad du kha sa ma zhes bya ste/_yi ge kha de chos thams cad stong par ston pa'i ting nge 'dzin
[\[339a\]]
[\[339a.1\]]gyi sgor zhugs te thams cad nam mkha' lta bu'i rang bzhin yin pas yod pa ma yin pa'o/_/'gro ba thams cad dmigs su med pa'i phyir ga ni chos thams cad kyi sgo'o zhes pa ni ga ti zhes pa 'gro ba la yang bya/_rgyud la yang bya/_rtogs pa la yang bya ste yi ge ga ni chos thams cad
[\[339a.2\]]stong pa nyid du ston pa'i ting nge 'dzin gyi sgo ste gyur pa yin pas 'gro bar drang na ni/_shar dang nub la sogs par 'gro bar bya ba dang 'gro bar byed pa dmigs su med pa'o/_/rgyud du drang na ni mi dang lha la sogs pa'i rgyud drug dmigs su med pa'o/_/rtogs par drang na ni chos thams cad gzod ma nas ma skyes
[\[339a.3\]]par rtogs par bya ba'i dngos po dang rtogs par byed pa la dmigs su med pa'o/_/gcig tu 'phungs pa dmigs su med pa'i phyir g+ha ni chos thams cad kyi sgo'o zhes pa ni gcig tu 'phungs pa la rgya gar skad du b+ha ga zhes bya la/_/yi ge b+ha ni chos thams cad stong pa nyid du ston pa'i ting nge 'dzin gyi sgo ste rdul phra mo rnams gcig
[\[339a.4\]]'phungs pa'i dngos po dmigs su med ces pa'o/_/'chi 'pho thams cad dang bral ba'i phyir tsa ni chos thams cad kyi sgo'o zhes pa ni 'chi 'pho la rgya gar skad du ts+yu ti zhes bya ste/_yi ge tsa ni chos thams cad stong par ston pa'i ting nge 'dzin gyi sgo yin pas chos thams cad ma skyes pa'i phyir 'chi 'pho yang dmigs
[\[339a.5\]]su med ces pa'o/_/grib ma dang mtshungs pa'i phyir tsha ni chos thams cad kyi sgo'o zhes pa ni grib ma la tsha ya zhes bya ste/_tsha de chos thams cad stong par ston pa'i ting nge 'dzin gyi sgo ste de la grib ma de lus las gzhan yin na ni lus med kyang grib ma 'byung bar rigs la/_lus las gzhan ma yin na grib ma logs
[\[339a.6\]]shig tu 'byung ba yang mi rigs pa las de lta bu 'byung bas na yang dag pa ma yin te 'khrul pa'am sgyu ma lta bu'o/_/'khrul pa 'am sgyu ma ni dngos po yod pa ma yin te chos thams cad kyang grib ma de dang 'dra bas stong pa nyid do zhes pa'o/_/skye ba dmigs su med pa'i phyir dza ni chos thams cad kyi sgo'o zhes pa ni skye ba la dzA
[\[339a.7\]]ti zhes bya ste skye bar bya ba'am skye bzhin pa'i dngos po med pas skye ba dmigs su med pa'o zhes pa'o/_/mi dmigs su med pa'i phyir dz+ha ni chos thams cad kyi sgo'o zhes pa ni dri ma la dz+ha ma ra zhes bya ste dri mar gyur pa'i chos rnams dmigs su med pa'o/_/nga rgyal dmigs su med pa'i phyir Ta ni chos thams cad
[\[339b\]]
[\[339b.1\]]kyi sgo'o zhes pa ni nga rgyal la Da kA rA zhes bya ste/_chos thams cad stong pa nyid pas nga rgyal gyi dngos po med ces pa'o/_/bskyed pa dmigs su med pa'i phyir ni chos thams cad kyi sgo'o zhes pa ni bskyed pa la bi TA pa na zhes bya ste/_chos thams cad stong pa nyid pas bskyed pa'i dngos po dmigs su med
[\[339b.2\]]pa'o/_/'khrug pa dmigs su med pa'i phyir Da ni chos thams cad kyi sgo'o zhes pa ni 'khrug pa la Da ma ra zhes bya ste/_'khrug par bya ba'i dngos po rnams med pas 'khrug par byed pa'i dngos po yang dmigs su med pa'o zhes pa'o/_/slu ba dmigs su med pa'i phyir D+ha ni chos thams cad kyi sgo'o zhes pa
[\[339b.3\]]ni slu ba la D+haM ga zhes bya ste chos rnams stong pa nyid yin pas slu ba'i dngos po med pa'o/_/de bzhin nyid dmigs su med pa'i phyir ta ni chos thams cad kyi sgo'o zhes pa ni de bzhin nyid la ta tha tA zhes bya ste de bzhin nyid dang yang dag pa'i mtha' dang /_stong pa nyid ces pa ni gcig gi rnam grangs te
[\[339b.4\]]de bzhin nyid kyi rang bzhin du dmigs su med pa'o/_/gnas dmigs su med pa'i phyir tha ni chos thams cad kyi sgo'o zhes pa ni gnas la s+thA na zhes bya ste snod kyi 'jig rten gyi rang bzhin gyi gnas sam chos rnams skad cig pa'i mtshan nyid yin pas mi gnas pa'i phyir gnas dmigs su med
[\[339b.5\]]ces pa'o/_/'dul ba dmigs su med pa'i phyir da ni chos thams cad kyi sgo'o zhes pa ni 'dul ba la dman zhes bya ba ste 'dul ba'i dngos po'am gdul bar bya ba dmigs su med ces pa'o/_/khams dmigs su med pa'i phyir d+ha ni chos thams cad kyi sgo'o zhes pa ni khams la d+hA tu zhes bya ste/_'dod
[\[339b.6\]]pa'i khams dang gzugs kyi khams dang gzugs med pa'i khams la sogs pa dmigs su med ces pa'o/_/don dam pa'i bden pa dmigs su med pa'i phyir ba ni chos thams cad kyi sgo'o zhes pa ni don dam pa la par mAr+tha zhes bya ste/_yi ge pa ni de don dam pa'i rang bzhin du yang dmigs su
[\[339b.7\]]med par bstan pa'o/_/dbu ba dang 'dra bar snying po med pa'i phyir pha ni chos thams cad kyi sgo'o zhes pa ni dbu ba la phe Na zhes bya ste phung po la sogs pa'i chos rnams dbu ba dang 'dra bar snying po med par bshig pa de yang snying po med par yi ge pha'i sgo nas bstan to/_/ngag gi lam dang bral ba'i
[\[340a\]]
[\[340a.1\]]phyir ba ni chos thams cad kyi sgo'o zhes pa ni ngag gi lam la bAk+ba tha zhes bya ste rnam par ma brtags ma dpyad par tshig tu mi smra'i/_brtag par bya ba dang rtog par byed pas tshig tu smra ba yang dmigs su med pa yig ba'i sgo nas bstan pa'o/_/srid pa thams cad dmigs su med pa'i
[\[340a.2\]]phyir b+ha ni chos thams cad kyi sgo'o zhes pa ni srid pa la b+ha ba zhes bya ste/_de yang 'dod pa'i khams dang gzugs kyi khams dang gzugs med pa'i khams su 'byung bas na srid pa zhes bya ste phung po lnga nyid la bya'o/_/phung po lnga po de dag dmigs su med par yi ge b+ha'i sgo nas ston to/_/'chi ba dmigs
[\[340a.3\]]su med pa'i phyir ma ni chos thams cad kyi sgo'o zhes pa ni 'chi ba la par Na zhes bya ste chos rnams ma skyes par 'chi ba yang dmigs su med par yi ge ma'i sgo nas bstan to/_/theg pa thams cad dmigs su med pa'i phyir ya ni chos thams cad kyi sgo'o zhes pa ni theg pa la yA na zhes bya ste chos
[\[340a.4\]]rnams kyi don shes na chos kyang gzings dang 'dra bar bor bas na chos rnams stong par rtogs pas na theg pa gang la zhugs te rtogs pa'i theg pa de nyid kyang dmigs su med par yi ge ya'i sgo nas bstan to/_/rdul thams cad dang bral ba'i phyir ra ni chos thams cad kyi sgo'o zhes pa ni rdul
[\[340a.5\]]la ra dza zhes bya ste rdul zhes bya brdul phra mo rnams la yang bya la nyon mongs pa rnams la yang bya ste de gnyis gang yang rung ba dmigs su med par yi ge ra'i sgo nas bstan pa'o/_/mtshan nyid dmigs su med pa'i phyir la ni chos thams cad kyi sgo'o zhes pa ni mtshan nyid la lak+Sha Na zhes bya ste/_
[\[340a.6\]]'dus byas dang 'dus ma byas kyi mtshan nyid la sogs pa dmigs su med par yi ge la'i sgo nas bstan to/_/rang bzhin gyis zhi ba'i phyir sha ni chos thams cad kyi sgo'o zhes pa ni rang bzhin gyis zhi ba la pra krita shArnyi ni zhes bya ba ste/_chos thams cad stong pa nyid dang rang bzhin gyis zhi bar yi ge
[\[340a.7\]]sha'i sgo nas bstan to/_/rang bzhin gyi bems po'i phyir Sha ni chos thams cad kyi sgo'o zhes pa ni bems po la ShaT zhes bya ste mig dang rna ba la sogs pa'i dbang pos zin pa'i chos rnams ni yang dag par na zin pa yin te mig la sogs pa'i dbang po rnams blun pas tshad ma ma yin pa'i phyir
[\[340b\]]
[\[340b.1\]]dag gis zin pa'i chos rnams yod pa ma yin par Sha'i sgo nas ston pa'o/_/Sha Da'i sgor ba tang ba ni Da dang Sha gnyis gnas gcig nas byung ba dang Da'i las byed pa'i phyir ro/_/bden pa thams cad dmigs su med pa'i phyir sa ni chos thams cad kyi sgo'o zhes pa ni bden pa la sa t+ya zhes bya ste kun rdzob
[\[340b.2\]]dang don dam pa'i bden pa dmigs su med par yi ge sa'i sgo nas bstan to/_/rgyu dmigs su med pa'i phyir ha ni chos thams cad kyi sgo'o zhes pa ni rgyu la he tu zhes bya ste chos thams cad kyi rgyu dmigs su med par yi ge ha'i sgo nas bstan pa ste mdor na yi ge de rnams kyis stong pa nyid kyi ting
[\[340b.3\]]'dzin rnams kyi sgo ston par rig par bya'o/_/gsang ba pa'i bdag po nga dang nya dang Na dang na ni ting nge 'dzin thams cad la dbang bsgyur ba ste zhes pa ni yi ge de rnams la klad kor gyi 'khor btags pas stong pa nyid kyi mtshan ma yin pa'i phyir nga ni ka la sogs pa'i 'khor kun dbang ngo /_/nya ni
[\[340b.4\]]tsal sogs pa'i 'khor kun du gtogs so/_/Na ni Da la sogs pa'i 'khor kun du gtogs so/_/na ni ta la sogs pa'i 'khor kun du gtogs so/_/de bzhin du yi ge de rnams ya ral sogs pa'i stong par gtogs te stong pa thams cad kyi mtshan nyid yin pas mthu thams cad dang
[\[340b.5\]]ldan la/_kun rdzob tu sgrub pa'i dgos pa rnams kyang myur du 'grub par 'gyur te/_de bas na mthu thams cad dang ldan pa rab tu myur bar dgos pa'i don thams cad rab tu sgrub par byed pa yin no zhes gsungs pa yin no/_/gsang ba pa'i bdag po'o/_/gsang sngags kyi tshul
[\[340b.6\]]nge 'dzin gyi sgo 'di ni zhes pa nas/_sngags pas yid la sems na ni/_/'chi 'pho med pa'i gnas 'thob bo/_/zhes pa'i bar gyis sngags kyi tshul ka la sogs pa'i yig 'bru de bzhin nyid la dmigs pa'i ting nge 'dzin gyi sgor gyur par bshad pa rnams kyi rjes su bsngags pa dang
[\[340b.7\]]rang bzhin bstan pa ste/_de yang 'jug pa'i yon tan dang gnas pa'i yon tan dang sdang ba'i rang bzhin du shes par bya'o/_/de la re ba thams cad yongs su rdzogs par byed pa de bzhin gshegs pa thams cad kyi rnam par smin pa'i 'bras bu bsam gyis mi khyab pa zhes pa ni de bzhin
[\[341a\]]
[\[341a.1\]]gshegs pa'i rgyu'i yon tan dang stobs dang mi 'jigs pa la sogs pa las gyur pa'o zhes pa'o/_/rnam pa thams cad kyi mchog dang ldan pa gsang sngags kyi de kho na nyid kyi don nges pa zhes pa ni 'jug pa'i rang bzhin te/_rnam pa thams cad kyi mchog dang ldan pa zhes pa ni yi
[\[341a.2\]]ge a dang ka la sogs pa de bzhin nyid la dmigs nas 'jug pa'i ting nge 'dzin gyi sgor gyur pa'i chog rnams dang ldan pa zhes pa'o/_/gsang sngags kyi de kho na nyid kyi don nges pa zhes pa ni phyin ci ma log pas rigs pa dang lung gis sun phyin pa'o/_/dus gsum dus las shin tu 'das/_/
[\[341a.3\]]mkha' ltar dri ma med pa ste/_/bsam yas sems kyi sa la gnas/_/zhes pa ni gnas pa'i rang bzhin de dus gsum las shin tu 'das pa ni 'das pa dang lnga ltar dang ma 'ongs pa'i dus de yang phung po lnga la bya bas na/_phung po lnga las shin tu 'das/_/zhes pa'o/_/mkha' ltar
[\[341a.4\]]dri ma med pa ste/_/zhes pa ni shes bya dang nyon mongs pa'i sgrib pa'i dri ma rnams dang bral ba zhes pa'o/_/bsam yas sems kyi sa la gnas/_/zhes pa ni bsam pa med pa las sems kyis la gnas pa ste so so rang gis rig pa'i rang bzhin zhes pa'o/_/las dang bya ba dag las byung /_/spyad
[\[341a.5\]]pa'i sa ni rjes thob nas/_/bsam yas 'bras bu sbyin par byed/_/ces pa ni langs pa'i rang bzhin te/_las dang bya ba dag las byung /_/zhes pa ni stong pa nyid las langs nas sems can rnams la phan pa'i phyir/_kun du bzlas pa'i yan lag bzhi la sogs pa lus dang ngag gi las
[\[341a.6\]]rnams kyang ston zhes pa'o/_/spyad pa'i sa ni rjes thob nas/_/bsam yas 'bras bu sbyin par byed/_/ces pa'i sbyin pa la sogs pa'i pha rol tu phyin pa'i spyad pa rnams bag gis spyad na mngon par mtho ba dang nges par legs pa bsam gyis mi khyab pa sbyin par byed do zhes pa'o/_/'di ni de
[\[341a.7\]]nyid dam pa ste/_/sangs rgyas rnams kyis rab tu bstan/_/zhes pa ni gong du bshad pa rnams bsdus pa'i tshig ste/_/sangs rgyas rnams kyis rab tu bstan/_/zhes pa'o/_/gsang sngags cho ga 'di shes na/_/sngags pa dngos grub thob par 'gyur/_/zhes pa ni sngags kyi rang bzhin stong pa
[\[341b\]]
[\[341b.1\]]nyid byang chub kyi sems sgom pa zhes pa dang sngags kyi yi ge las lha'i gzugs su sbyar zhing yan lag bzhi pa'i bzlas pa la sogs pa'i cho ga shes na grub pa thob par 'gyur zhes pa'o/_/sgra zhes bya ba de nyid mchog_/gsang sngags rnams kyi gsang sngags mtshan/_/sngags pas yid la sems
[\[341b.2\]]na ni/_/'chi 'pho med pa'i gnas 'thob po/_zhes pa ni sngags kyi yi ge'i sgra'i sgo nas bstan pa'i don de bzlas pa la sogs pa la mi ltos par bsgoms pas mya ngan las 'das pa 'chi 'pho med pa'i gnas 'thob ces pa'o/_/de nas yang bcom ldan 'das la gsang ba pa'i bdag po phyag na rdo rjes
[\[341b.3\]]'di skad ces gsol to zhes pa nas/_thun mong ma lags pa'i yon tan dang ldan par 'gyur ro zhes pa'i bar gyis gong du bshad pa'i don rnams phyag na rdo rjes go bar bstan pa dang /_ma 'ongs pa'i 'gro ba rnams spro ba skyed pa dang /_dkyil 'khor gyi yo byad bshad pa'i lhag ma rnams bshad par
[\[341b.4\]]gsol ba'o/_/bcom ldan 'das kyis gsang sngags kyi mtshan nyid kyi tshul bsam gyis mi khyab pa'i chos kyi rnam grangs bstan pa bcom ldan 'das ngo mtshar lags so zhes pa ni yi ge ka la sogs pa stong pa nyid kyi ting nge 'dzin de dag gi don bsam du med pa de bdag gis go ste ngo mtshar
[\[341b.5\]]che'o zhes pa'o/_/de ni nyan thos dang rang sangs rgyas thams cad dang thun mong ma lags te zhes pa ni nyan thos gang zag la bdag med par rtogs pa tsam dang rang sangs rgyas rgyu dang 'bras bu bshig nas ngag dgag pa tsam yin pas de bzhin nyid la dmigs pa'i ting nge 'dzin gyi spyod yul can ma yin zhes
[\[341b.6\]]pa'o/_/gang dag gsang sngags kyi tshul 'di la dad pa'i sems can de dag kyang thun mong ma lags pa'i yon tan dang ldan par 'gyur ro zhes pa rnams ni ma 'ongs pa'i 'gro ba rnams spro ba skyed pa'o/_/bcom ldan 'das gzhan yang dkyil 'khor gyi yo byad kyi cho ga bshad du gsol zhes pa ni dkyil
[\[341b.7\]]'khor bris zin nas mchod pa la sogs pa bya bar rigs te/_de bas na mchod pa'i ting nge 'dzin dang yid kyi mchod pa dang thal mo sbyar ba'i mchod pa dang /_byams pa dang snying rje'i mchod pa dang /_'jig rten gyi dri dang me tog la sogs pa'i mchod pa ste/_mchod pa rnam pa bzhi po de dang dkyil 'khor
[\[342a\]]
[\[342a.1\]]bsrung ba dang /_dkyil 'khor gyi lha rnams bzhugs su gsol ba rnams bshad du gsol zhes pa'o/_/de rnams las kyang la la ni snying rje chen po 'byung ba'i dkyil 'khor gyi skabs nas 'byung /_la la ni yi ge 'khor lo bskor ba'i dkyil 'khor gyi skabs nas 'byung /_/
[\[342a.2\]]la la ni gsang ba pa'i dkyil 'khor las 'byung ste/_'di nas mi 'byung ba 'og ma gnyis kyi skabs nas 'byung ba de yang skabs 'dir sbyar bar bya la/_'di nas 'byung la 'og ma gnyis kyi nang nas mi 'byung ba de yang de bzhin du sbyar bar bya'o/_/de dag gi rim pa yang lha rnams dkyil 'khor du byin
[\[342a.3\]]gyis brlab pa la spyan drang mi dgos pa'i rigs pa la sogs pa bsdus pa'i don gyi nang du bshad pas 'dir ma smos so/_/de nas sngags pa de yis su/_/zhes pa nas/_sems dpa' chen po phal rnams la/_/ya re dbul bar rab tu bsgrags/_/zhes pa'i bar gyis dri la sogs pa phyi'i
[\[342a.4\]]mchod pa rnams bshad pa ste phyi'i mchod pa de rnams kyang sngags pa dmigs pa can gyis tshul bzhin ma byas na 'phags pa'i lha rnams 'khrug par mi 'gyur na yang de'i 'khor phal pa rnams 'khrugs par 'gyur te 'phral du gnod mi byed kyang ji ltar bsams pa'i don rnams 'grub par mi byed
[\[342a.5\]]cing phan 'dogs par mi 'gyur ro zhes rgyud gzhan las 'byung bas mchod pa de rnams nan tan du bya'o/_/slob dpon zab cing rgya che ba la mos pas kyang gtso bor yid kyi mchod pa bya ste/_slob ma dmigs pa can rnams kyi yid dang sbyar ba'i phyir phyi'i mchod pa 'di rnams kyang ma chags pa
[\[342a.6\]]bzhin du bya'o/_/mchod pa'i ting nge 'dzin dang yid kyi mchod pa de dag ni yi ge 'khor lo bskor ba'i dkyil 'khor dang gsang ba'i dkyil 'khor dag tu blta'o/_/me tog ser po dkar po dmar/_/yid du 'ong bas nan tan du/_/lha nams la ni mchod par bya/_/zhes pa nas/_yid du 'ong
[\[342a.7\]]zhing blta na sdug_/bkra shis pa la sngags pa yis/_/mkhas pas nan tan mchod par bya/_/zhes pa'i bar gyis me tog gi mchod pa rnams bshad de/_me tog ser po dkar po dmar/_/zhes pa ni me tog gi rigs spyir smos pa yin la/_pad+ma'am yang na ut+pal/_/zhes pa la sogs pa
[\[342b\]]
[\[342b.1\]]ni spyir smos pa de dag nyid las so so'i ming smos pa'o/_/yid du 'ong zhing ni dri zhim pa'o/_/blta na sdug ces pa ni kha dog dang dbyibs mdzes pa'o/_/bkra shis pa ni lha rnams mchod pa dang mi 'gal ba ste 'dir ni mdo tsam du smos kyi ming gis smos pa las gzhan pa yang yid du 'ong zhing bkra shis
[\[342b.2\]]pas mchod par bya'o/_/tsan+dan ta ka ra zhes pa nas/_/sna tshogs yid du 'ong ba 'bul/_/zhes pa'i bar gyis dri chab kyi mchod pa rnams te yid 'ong zhes pa ni 'dir ming gis smos pa las gzhan yang yid du 'ong ba dri zhim pa'i dri'i rigs rnams gang yang rung ba dbul lo zhes pa ste de rnams las kyang
[\[342b.3\]]la la ni gcig pu sbyar/_la la ni bsdus te sbyar bar shes par bya'o/_/dri'i mchod pa dbul ba'i sngon du yang me tog gi mchod pa rnams dbul bar bya'o/_/a ga ru'am sgron shing ngam/_/zhes pa nas/_gzhan yang bdug spos sna tshogs pa/_/bkra shis 'jig rten rnam par grags/_/yid 'ong
[\[342b.4\]]sngags pas cho ga bzhin/_/lha rnams la ni 'bul bar bya/_/zhes pa'i bar gyis bdug pa'i mchod pa rnams bshad de/_de rnams kyang la la ni gcig pu sbyar/_la la ni bsdus te sbyar bar shes par bya'o/_/gzhan yang bdug spos sna tshogs pa/_/bkra shis 'jig rten rnam par grags/_/yid 'ong
[\[342b.5\]]sngags pas cho ga bzhin/_/lha rnams la ni dbul bar bya/_/zhes pa ni 'dir ming gis smos pa las gzhan yang 'jig rten du grags pa'i bdug pa sna tshogs pa lha rnams mchod pa dang mi 'gal zhing rung ba yang dbul bar bya zhes pa'o/_/de nas gzhan yang sems dpa' che/_/lha bshos las kyi
[\[342b.6\]]cho ga nyon/_/zhes pa nas/_zho dang 'o ma rgyas par dbul/_/zhes pa'i bar gyis lha bshos kyi mchod pa rnams bshad pa ste/_de rnams kyang zas dang bza' ba dang bca' ba dang btung ba'i dngos por shes par bya ste/_de la zas ni 'o thug dang 'bras chan la sogs pa'o/_/bza' ba ni la du la
[\[342b.7\]]sogs pa'o/_/bca' ba ni shing thog la sogs pa'o/_/btung ba ni zho dang 'o ma la sogs pa'o/_/rgyas par zhes pa ni de rnams bzang zhing mang du dbul ba'o/_/mar me rnam pa sna tshogs pa/_/zhes pa nas/_rab tu bkang ste dbul bar bya/_/zhes pa'i bar gyis mar me'i mchod pa bshad pa ste
[\[343a\]]
[\[343a.1\]]gtsang zhing zhes pa ni nya tshil la sogs pa mi gtsang ba med pa dang ras kyi sdong bu dri ma med pa zhes pa'o/_/phyogs su gdugs dang ba dan rnams/_/kha dog sna tshogs rab tu bsgrags/_/zhes pa ni dkyil 'khor gyi phyi'i sgo khar gdugs dkar po gcig gzhag go/_/ngos bzhi
[\[343a.2\]]dang grwa bzhi'i phyogs so sor kha dog dang mthun pa'i ba dan rnams bsgreng bar bya'o zhes pa'o/_/rta babs bzang po rnams kyang ni/_/dril bu dang bcas rab tu dbul/_/zhes pa ni phyi'i sgo khar ni shing la sogs pa las byas pa'i rta babs bzang po dril bu dag gis brgyan pa zhes pa'o/_/de nas bum pa
[\[343a.3\]]brgyad dam ni/_/zhes pa nas/_mgrin pa ras kyis bcings pa rnams/_/mkhas pas rnam par dgod par bya/_/zhes pa'i bar gyis bum pa rnams dbul ba ste/_nag po la sogs pa'i skyon med cing gzhung las byung ba'i mtshan nyid dang ldan pa rnams dbul lo/_/de rnams gsang ba spyi'i rgyud
[\[343a.4\]]las 'byung ba bzhin du lha rnams so so la bsngos par mi bya bar spyir dgod pa ni byang chub sems dpa'i sngags kyis btab ste slob ma rnams dbang bskur ba'i tshe blugs par bya ba'i phyir ro/_/lha yi gtso bo rnams la ni/_/ras ni zung ra zung re dbul/_/zhes pa ni dkyil 'khor rim pa gsum char gyi
[\[343a.5\]]sgo khyud rnams kyi nang na bzhugs pa'i gtso bo rnams dang dbus na bzhugs pa'i bcom ldan 'das rnam par snang mdzad la ras zung re re dbul lo zhes pa'o/_/thams cad la zung re mi 'byor na spyir zung gcig dbul bar shes par bya'o/_/sems dpa' chen po phal rnams la/_/ya re dbul bar
[\[343a.6\]]rab tu bsgrags/_/zhes pa ni dkyil 'khor gyi lha phal pa rnams la ya re re dbul zhes pa ste/_thams cad la ya re ma 'byor na spyir ya gcig dbul bar shes par bya'o/_/de rnams kyang bum pa'i mgrin pa dkri ba ma gtogs pa'i ras gzhan yin par shes par bya'o/_/slob ma dkyil 'khor
[\[343a.7\]]drung bkug ste/_/sngags pas chu yi bsang gtor byas/_/zhes pa nas/_slob ma sdig dang bral ba kun/_/de ltar legs par btsud nas ni/_/zhes pa'i bar gyis slob ma rnams dkyil 'khor du gzud pa'i cho ga bshad de/_de yang sngar mchod pa'i tshe slob dpon las kyi rdo rje sems
[\[343b\]]
[\[343b.1\]]dpar bsgyur ba las slob ma dkyil 'khor du 'dzud pa'i tshe 'og nas 'byung ba'i slob dpon gyi ting nge 'dzin du bsgyur te/_thog ma nyid du dkyil 'khor gyi phyir ra'i sgor slob ma rnams kyi bgegs bsal ba'i phyir khams gsum rnam par rgyal bas bsngags pa'i bum pa'i chus gtor te/_slob
[\[343b.2\]]ma rnams kyi gdong g.yogs kyi ras la dam tshig gsum gyi phyag rgya bcings nas dam tshig gsum gyi sngags lan gsum bzlas pas slob ma'i gdong g.yogs par bya'o/_/de nas slob ma'i lag par dri dang me tog byin la byang chub kyi sems bskyed de/_de nas chos kyi dbyings kyi phyag rgya dang sngags
[\[343b.3\]]kyis chos kyi dbyings su byin gyis rlob bo/_de nas chos kyi 'khor lo'i phyag rgya dang sngags dang rdo rje go cha'i sngags kyis slob ma de rdo rje sems dpar byin gyis brlabs la/_spyi bor chos kyi dbyings kyi yi ge kha dog dkar po klad kor dang bcas pa 'bar ba can bsams te/_de nas dam tshig
[\[343b.4\]]gsum gyi phyag rgya bcings nas de'i sngags zlos su bcug la me tog 'dor du gzhug go/_/de nas me tog gang du bab pa'i lha de sngags pas slob ma de la sbyin te/_de nas dkyil 'khor lan gsum du bskor du gzhug go/_/de rnams ni dkyil 'khor du gzud pa'i cho ga'i rim pa mdor bshad
[\[343b.5\]]pa'o/_/yan lag so sor bshad pa ni/_byang chub sems kyang 'dzin du gzhug_/ces pa ston pa byang chub kyi sems 'dzin du gzhug pa'o/_/de bzhin gshegs pa dran byas nas/_/zhes pa ni sangs rgyas dang byang chub sems dpa' rnams bdag la dgongs su gsol zhes smra bar bya'o/_/
[\[343b.6\]]smon pa byang chub tu sems bskyed pa yang sangs rgyas dang byang chub sems dpa' thams cad bdag la dgongs su gsol/_bdag ming 'di zhes bgyi bas dus 'di nas bzung ste nam byang chub kyi snying po la mchis kyi bar du ji ltar sangs rgyas bcom ldan 'das rnams dang byang chub sems
[\[343b.7\]]dpa' rnams kyis phung po dang khams dang skye mched dang gzung ba dang 'dzin pa rnam par spangs pa rang gi sems gdod ma nas ma skyes pa stong pa nyid kyi rang bzhin gyi byang chub tu sems bskyed pa de bzhin du bdag gis kyang byang chub tu sems bskyed par bgyi'o zhes pa'o/_/de nas
[\[344a\]]
[\[344a.1\]]rgyal ba'i rigs dge la/_/thams cad rab tu bskyed par 'gyur/_/zhes pa ni de ltar smon pa byang chub kyi sems bskyed pas sa bon btab pa'i sgo nas rgyal ba'i rigs dge bar skye bar 'gyur ro/_/rgyal ba'i rigs zhes pa ni thabs dang shes rab dang
[\[344a.2\]]ldan pa ste/_de la shes rab ni chos thams cad stong pa nyid kyi rang bzhin gyi yum shes rab kyi pha rol tu phyin pa'o/_/thabs ni sbyin pa la sogs pa'i pha rol tu phyin pa rnams te/_de bzhin gshegs pa rnams kyang de las byung bas na de ni rgyal ba'i rigs zhes bya'o/_/chos kyi dbyings
[\[344a.3\]]las byung ba yi/_/phyag rgya de dag rnams la bcing /_/zhes pa ni 'jug pa'i byang chub kyi sems dang gnas pa'i byang chub kyi sems bskyed pa ste/_chos kyi dbyings stong pa nyid kyi sngags dang phyag rgya des slob ma de stong pa nyid du byin gyis brlab po/_/chos kyi 'khor lo 'ang bcings nas ni/_/rdo rje
[\[344a.4\]]sems dpar byin gyis brlab/_/ces pa ni de ltar stong pa nyid kyi rang bzhin du rtogs nas slar kun rdzob kyi sgo nas sems can rnams la chos kyi 'khor lo bskor ba'i phyir chos kyi 'khor lo'i sngags dang phyag rgyas rdo rje sems dpa'i skur bsgyur ro/_/rdo rje sems dpa' zhes pa ni rang gi sems rdo rje dang
[\[344a.5\]]'dra bar brtan pa cis kyang zil gyis mi non pa ste/_de yang zla ba'i dkyil 'khor gyi nang na bzhugs pa zla ba'i dkyil 'khor yang 'od kyi dkyil 'khor dang ldan pa dbu rgyan dang ldan zhing rgyan sna tshogs kyis brgyan pa'i sku'o/_/de'i snying gar yang zla ba'i dkyil 'khor la gnas pa'i rdo rje rtse lnga pa ye shes
[\[344a.6\]]lnga'i rang bzhin can bsam par bya'o/_/de nas sangs rgyas kun gyi ni/_/dam tshig sdom brtson can gyis bcing /_/de nas sngags kyi cho ga bzhin/_/ras la lan gsum gdab par bya/_/zhes pa ni slob dpon gyis gdong dgab pa'i ras la dam tshig gsum gyi phyag rgya dang sngags kyis gdab ste/_
[\[344a.7\]]de yang skabs 'dir bshad mod kyi las 'di rnams dang por shes par bya'o/_/de dag gi ni gdong yang dgab/_/ces pa ni dam tshig gis btab pa'i ras des slob ma de rnams kyi gdong dgab par bya ste/_gdong dgab pa de yang de dag sngar tha mal gyi mig tu 'dug pa las dam tshig gi sngags dang
[\[344b\]]
[\[344b.1\]]phyag rgyas byin gyis brlabs pas bkag nas ye shes kyi mig tu bsgyur bar gyur te ye shes kyi mig de phye nas bcom ldan 'das kyi sku mi zad pa'i rdo rje'i rgyan gyi dkyil 'khor de bstan pa'i phyir ro/_/snying rjer gyur pa'i yid kyis su/_/zhes pa ni snying rje dang ldan pas bya ba yin gyis de khe dang bkur
[\[344b.2\]]sti'i phyir ma yin no zhes pa'o/_/dam tshig lan gsum bzlas nas ni/_/zhes pa ni me tog 'dor du gzhug ces pa dang sbyar te dam tshig gsum gyi phyag rgya bcings pa sngags kyang lan gsum bzlas te me tog 'dor du gzhug go/_/dam tshig gsum zhes pa ni bcom ldan 'das kyi sku mi zad pa dang gsung mi zad pa
[\[344b.3\]]dang thugs mi zad pa'i rdo rje'i rgyan gyi dkyil 'khor te/_de'i byin gyi rlabs su gyur pa ni dam tshig gi sngags dang phyag rgya ste/_phyag rgya bcings shing de'i sngags lan gsum bzlas na sku la sogs pa mi zad pa'i rdo rje'i rgyan de mthong bar 'gyur ro/_/de bas na sngags pa rtag tu
[\[344b.4\]]zlos pa la sogs pa byed pa'i tshe yang dam tshig gsum gyi phyag rgya bcing ba de'i phyir du yin la/_dam tshig gsum gyi phyag rgya bcings te sngags lan gsum du bzlas na dam tshig nyams pa la sogs pa slar 'tsho bar 'gyur ro/_/spyi bor yi ge ra zhes pa/_/klad kyi 'khor bcas brjid dang ldan/_/'bar
[\[344b.5\]]ba'i phreng ba rnam par 'phro/_/zla ba 'char ka lta bu yi/_/kha dog dkar po gzhag par bya/_/zhes pa ni slob ma'i spyi bor yi ge ra chos kyi dbyings kyi ye shes bsam ste ra ni shes bya dang nyon mongs pa'i sgrib pa dang bral ba'i rang bzhin no/_/klad kor gzhag pa ni stong pa nyid kyi rang bzhin no/_/'bar
[\[344b.6\]]ba'i phreng ba dang bcas pa ni rgyu'i ye shes kyi rang bzhin no/_/zla ba 'char ka lta bu ni zla ba 'char ba'i tshe rang bzhin dkar ba la cung zad rtsa dmar bar bstan pa ste/_dkar ba ni rang bzhin gyis dag pa'o/_/rtsa dmar ba ni sems can gyi don la chags pa'o/_/skyob pa kun gyi spyan
[\[344b.7\]]sngar ni/_/de nas me tog 'dor du gzhug_/me tog gang la bab pa de/_/sngags pas de la sbyin par bya/_/zhes pa ni sngon dkyil 'khor du ma zhugs shing lha ma mnos pa'am/_dkyil 'khor du zhugs shing lham mnos sam/_lha mnos te btang ba rnams gdod lha mnos
[\[345a\]]
[\[345a.1\]]par bya na me tog gdod de ltar dor bar bya la/_de ltar lha mnos zin te gdod nod mi dgos na gdong g.yogs bkrol la me tog de dag gi lha'am bcom ldan 'das rnam par snang mdzad la bul bar bya ste/_de dag kyang zhib tu ni bsdus pa'i don du bshad zin to/_/me tog dor
[\[345a.2\]]nas lha gang la bab pa de'i cha brtag pa yang gsang ba spyi'i rgyud kyi nang du blta bar bya'o/_/dkyil 'khor dang po'i sgo drung du/_/sgo khyud kyi ni dbus kyi cha/_/dkyil 'khor gyi ni sgo gnyis kyi/_/bar du slob ma gzung bar bya/_/der gnas pa la cho ga kun/_/rim pa bzhin du legs par bya/_/zhes
[\[345a.3\]]pa ni dkyil 'khor gsum pa'i sgo khyud kyi dbus su slob ma der gzung de der gnas nas gong du smos pa'i las thams cad bya ste/_sgo khar slob ma la chus gdab pa 'ba' zhig ma gtogs so/_/dkyil 'khor gyi nang du ma zhugs par sgo gnas las de rnams bya ba dang lha rnams la me tog 'dor
[\[345a.4\]]ba yang sgo nas bor ba na nang du 'bab par 'gyur gyi/_nang du zhugs te bor na lha kha cig rgyab tu las par 'gyur la/_bdag dbus su zhugs te bor na me tog phyi rol du bab par 'gyur ba'i phyir ro/_/gnyis su na gong du/_skyob pa kun gyi spyan sngar ni/_/zhes kyang 'byung bas bdag nang du zhugs nas
[\[345a.5\]]kha cig gi spyan sngar yang mi 'gyur la/_byang chub sems dpa' sems dpa' chen po de rnams kha cig la rgyab kyis blta ba mi rigs pa'i phyir ro/_/gsum du na 'di ni chos kyi rgyal po'i 'khor yin pas thog ma nas nang du zhugs na ko long du 'gyur te rgyal chos dang 'gal ba'i phyir ro/_/slob
[\[345a.6\]]ma sdig dang bral ba kun/_/de ltar legs par btsud nas ni/_/de dag zhi bar bya ba'i phyir/_/zhes pa nas/_sbyin sreg rjes la sngags pa yis/_/zhes pa'i bar gyis dkyil 'khor du btsud pa'i slob ma de dag zhi bar bya ba'i sbyin sreg bya ste slob ma rnams dkyil 'khor du zhugs pas
[\[345a.7\]]sdig pa rnams byang zhing rgyud dag pa des bcom ldan 'das kyi sku mi zad pa'i rdo rje'i rgyan la sogs pa la sbyin sreg gi sgo nas yon phul na bsod nams 'phel te sdig pa 'byang bas zhi bar 'gyur ro/_/de'i rim pa yang thog mar snying po'i dkyil 'khor gyi mdun rol/_dkyil 'khor bar ma'i sgo'i phyi rim/_
[\[345b\]]
[\[345b.1\]]gsum pa'i nang rol du me thab khru gang ba bya'o/_/de ste dkyil 'khor chung nas nang du mi shong na dkyil 'khor gyi phyi rim gyi sgo gar bya'o/_/khang thog la sogs par brkor mi rung na tshon dmar pos thab bri bar bya la/_de nas thab de'i tha mar lho phyogs nas brtsams te ku sha g.yas skor du dgram zhing
[\[345b.2\]]gcig gi rtsa bas gcig gi rtse mo non par byas te bskor ro/_/de nas khams gsum rnam par rgyal ba'i sngags kyis btab pa'i dri'i chu gtor la/_de nas thab der 'jig rten pa'i mi mr-i ta zhes bya ba las thams cad byed pa mgrin pa ring la spu can kha dog kham par 'dug pa me tog gcig
[\[345b.3\]]thab der bor la me de byin gyis brlab par bya'o/_/de nas me lha de la zhal bsil dang gang ba'i sbyin sreg gzhung las 'byung ba bzhin du byin nas de nyid du 'bar ba'i rang bzhin du bzhag la/_de nas thab der me tog gcig bor nas 'jig rten las 'das pa'i zhi ba'i mer byin gyis brlabs te/_zhal
[\[345b.4\]]bsil dang gang ba'i sbyin sreg la sogs pa snga ma bzhin du byas nas slob ma re re'i phyir yang sbyin sreg lan nyi shu rtsag cig re slob ma'i lag pa g.yas pa'i mthe bong nas slob dpon gyi lag pa g.yon pas bzung ste bya'o/_/'di ni bsdus pa'i don to/_/yan lag gi don bshad par bya ste sdig
[\[345b.5\]]dang bral ba kun zhes pa ni slob ma de rnams dkyil 'khor du gzhug par rtsom pa na gsum la skyabs su 'gro ba la sgos pa dang /_dkyil 'khor du 'jug pa na byang chub tu sems bskyed pa dang /_zhugs nas kyang phyis sngags kyi spyad pa spyod pa na sbyor ba dang dngos gzhi dang rjes gsum ga dge ste sdig pa
[\[345b.6\]]dang bral ba'o/_/sbyin sreg cho ga bzhin du bya/_/zhes pa ni sbyin sreg gi cho ga gzhung las ji skad gsungs pa bzhin du bya ba ste 'og nas 'byung bar blta'o/_/snying po'i dkyil 'khor gyi ni mdun/_/dkyil 'khor gnyis pa'i rgyab rol gyi/_/dkyil 'khor gyi ni dbus kyi char/_/ma g.yengs pa yi
[\[345b.7\]]sems kyis bya/_/me thab khru gang tsam gyi ni/_/tshad du rab tu bsgrags pa yin/_/zhes pa ni gong du bshad zin to/_/'dir khru gang pa 'ba' zhig gsungs kyi zlum po'am gru bzhir bya ba ma smos kyang zhi ba dang rgyas pa'i thab ji ltar grags pa la bya ste/_skabs 'dir ni zhi ba'i las yin
[\[346a\]]
[\[346a.1\]]pas zlum por 'os so/_/yang na zhi ba dang rgyas pa gnyis ka'i bzhi mthun na gru bzhi yang nyes pa med do/_/kha ran so bzhi'i tshad du bya/_/zhes pa ni thab gru bzhi'i ni kha ran yang gru bzhir bya la/_thab zlum po la kha ran yang zlum por bya'o/_/dbus su rdo rje rab tu brtag_/ces pa ni
[\[346a.2\]]ye shes lnga'i phyag rgyar gyur pa rdo rje rtse lnga pa bri'o/_/de nas sngags pa'i g.yas logs su/_/sbyin sreg gi ni yo byad gzhag_/g.yon gyi phyogs su slob ma rnams/_/zhes pa ni bsreg par bya ba'i rdzas rnams sngags pa'i g.yas su gzhag go/_/g.yon du slob ma bkod pa na slob dpon slob
[\[346a.3\]]ma'i g.yas su 'bab ste/_slob dpon des slob ma la phan 'dogs pa dang rjes su mthun par bstan pa'o/_/tsog tsog por ni 'khod du gzhug_/ces pa ni cho ga'i las rnams ma zin gyi bar du bag phag ste mi 'dug pa'am gus pa bstan pa'o/_/sdom brtson bdag nyid sa steng du/_/ku sha
[\[346a.4\]]bting ba'i stan la 'dug_/ces pa ni slob dpon rtswa ku sha steng du 'dug pa'o/_/yang na tshon rtsi dmar po mchog_/ces pa nas/_nyi shu rtsa gcig sbyin sreg bya/_/zhes pa'i bar ni go rims bzhin du gong du bshad zin la/_yid ni mnyam par bzhag nas su/_/zhes pa ni zhi ba'i las la
[\[346a.5\]]byams pa'i ngang tshul bya'o/_/sbyin sreg rjes la sngags pa yis/_/slob ma rnams la yon bslang ba/_/zhes pa nas/_sangs rgyas bsngags pa'i dge 'dun la/_/ci nus par ni mchod bstod bya/_/zhes pa'i bar ni sdig pa dang bral ba'i slob ma de dag slob dpon gyis bsod nams kyi
[\[346a.6\]]zhing dam pa la sbyin pa byed du gzhug ste/_mchog tu phan 'dogs pa'i slob dpon de la slob ma rnams kyis gus par yon phul na bsod nams mchog tu 'gyur ba'i phyir gser dang dngul dang rin po che la sogs pa dbul bar bya'o zhes bskul ma btab bo/_/de ltar slob dpon la yon
[\[346a.7\]]phul nas kyang 'phags pa'i dge 'dun ni sbyin pa'i gnas dam pa yin pas 'phags pa'i dge 'dun la yon 'bul ba dang chos ston gsol bar bya ba yang /_'di ni bsod nams zhig yin zhes/_/sems can kun gyi don gyi phyir/_/skyob pa rnams ni nan gyis gsungs/_/zhes bya ba la sogs
[\[346b\]]
[\[346b.1\]]pas bstan pa yin no/_/de nas bcom ldan 'das rnam par snang mdzad kyis byang chub sems dpa' sems dpa' chen po phyag na rdo rje la bka' stsal pa/_sems dpa' chen po dbang bskur ba/_/sngon gyi sangs rgyas kyis bshad pa/_/rgyas pa ru ni bshad par bya/_/yid gcig bsdus te legs
[\[346b.2\]]par nyon/_/zhes pa nas/_rdo rje 'dzin pa de kun yang /_/khyod la rnam pa kun du srung /_/zhes pa'i bar gyis slob ma rnams dbang bskur ba'i skabs 'chad de/_de la mngon par dbang bskur ba zhes pa ni bcom ldan 'das kyi sku dang gsung dang thugs mnyam pa nyid mi zad pa'i rgyan rang bzhin
[\[346b.3\]]gyi dkyil 'khor gyi byin gyis brlabs par gyur pa'i spyan sngar rin po che la sogs pa'i bum pas chu blugs pa ste mngon par blugs zhes pa'i tshig gi don to/_/de yang rnam pa gsum du brtag par bya ste/_dbang bskur ba'i ming ji lta bu yin pa dang /_su la dbang bskur ba dang /_ci'i phyir dbang
[\[346b.4\]]bskur ba'o/_/de la dbang bskur ba'i ming ji lta bu yin pa ni spyir dbang bskur ba'i rnam pa mang ste/_sngags pa nyid du bya ba'i phyir rig pa sbyin pa dang /_las kyi dbang bskur ba ni zhi ba dang rgyas pa dang mngon spyod kyi las bya ba'i phyir dang /_gdon bsal ba la sogs pa bya ba'i phyir dbang
[\[346b.5\]]bskur ba'o/_/de dag las skabs 'dir ni slob dpon du dbang bskur ba zhes bya ste de ni ming ngo /_/su la dbang bskur ba ni slob ma phal pa thams cad la dbang bskur bar bya ba ma yin gyi dam tshig can lnga'i skabs nas/_dkyil 'khor dang ni phyag rgya mthong /_/las dang bya ba la yang sbyar/_/
[\[346b.6\]]zhes sngags kyi rgyud rnams thos shing dkyil 'khor la sogs pa 'dri bar nus pa khyad par can gyi slob ma dang /_yongs su grub pa'i slob ma rnams la dbang bskur te/_su la dbang bskur ba zhes pa ni de rnams la dbang bskur ba'o/_/ci'i phyir dbang bskur zhes pa ni chos kyi mig mi
[\[346b.7\]]'tshub par bya ba'i phyir te/_'jig rten na yang 'jig rten gyi gtsug lag lung bstan pa dang rtog pa dang /_sman la sogs pa rnams kyang slob mas rdzogs par lobs nas slob dpon gyis dbang bskur ba'i cho ga 'jig rten pa rnams la ji ltar srid pa bzhin du byas na bshad pa la sogs pa bya bar
[\[347a\]]
[\[347a.1\]]slob ma la lung sbyin pa srid do/_/de dag kyang so so'i gtsug lag rdzogs par mi shes shing dbang ma bskur bar bshad pa la sogs pa byas na gtsug lag de dag ji lta ba bzhin du bshad mi nus pas de dag gis mi 'tshub par 'gyur ba'i phyir ro/_/de bzhin du 'dir
[\[347a.2\]]yang slob ma rnams rgyud la sogs pa rdzogs par shes par bya ste/_de dag nyid slob dpon gyi mdo mngon sum du bzlas nas rgyud bshad pa dang dkyil 'khor bri ba la sogs pa ji lta ba bzhin du shes par slob dpon nyid yid ches te/_sems can gyi don byed nus par gyur pa rnams la dbang bskur na
[\[347a.3\]]chos kyi mig mi 'tshub par 'gyur ba'i phyir ro/_/gnyis su na de ltar mngon par 'dus byas pa'i slob ma de slob dpon du gyur na 'jig rten pa rnams kyang khungs de lta bu las byung ba'i slob dpon de la yid ches shing btsun par byed do/_/rim pa 'di lta bus dbang ma bskur la rgyud la sogs pa mi shes
[\[347a.4\]]par btsan thabs su sngags kyi rgyud la sogs pa 'chad cing dkyil 'khor 'drin ji lta ba nyid du mi shes te/_don log par 'gyur bas sngags kyi lha la sogs pas kyang byin gyis mi rlob pa'i phyir ci bsams pa'i don mi 'grub la/_gdul ba'i 'gro ba rnams yid mi ches shing mi phyogs pas
[\[347a.5\]]chos kyi mig 'tshub par 'gyur ro/_/ci'i phyir dbang bskur ba zhes pa ni de'i phyir ro/_/de la dbang bskur ba yang ji ltar 'jig rten gyi rgyal po dge ba bcu'i las kyi lam gyi bka' khrims ston pa/_mngon par mtho ba'i 'bras bu sbyin par byed pa de ji ltar rgyal thabs su dbang bskur bar bya ba de
[\[347a.6\]]bzhin bya ba ste/_'dir yang mngon par mtho ba dang nges par legs pa'i 'bras bu sbyin par byed pa'i chos kyi rgyal por dbang bskur ba'i phyir te/_de yang rim pa 'di ltar bya'o/_/thog mar rtsa ba'i dkyil 'khor gyi mdun du bar khru dos bcad de der dbang bskur ba'i dkyil 'khor rim pa gcig
[\[347a.7\]]pa sgo gcig pa bris la/_de'i nang du pad+ma 'dab ma brgyad pa bris te/_dkyil 'khor gyi grwa bzhir rdo rje 'dzin pa bri zhing pad+ma'i 'dab ma brgyad po la yang byang chub sems dpa' bzhi dang phyag brnyan bzhi ste brgyad bri'o/_/pad+ma'i dbus su chos kyi dbyings kyi yi ge raM bris la der slob ma bzhag ste/_dri dang me tog la
[\[347b\]]
[\[347b.1\]]sogs pa'i mchod pa dang /_bkra shis pa'i tshigs su bcad pa dang /_gleng gzhi rgya chen po snyan pa rnams bsgrags shing kun du bzang po la sogs pa'i sems dpa' rnams kyis byin gyis brlabs pa'i rin po che bzhi'i bum pa dkyil 'khor chen po lan re bskor nas slob ma de'i spyi bo nas blugs so/_/de'i
[\[347b.2\]]'og tu 'dir dngos su ma smos kyang de bzhin gshegs pa'i gtsug tor dang spyan dang ljags dang go cha rnams kyi phyag rgya dang /_sngags kyis kyang slob ma de la pad+ma'i steng na 'dug pa nyid nas rim pa bzhin du byin gyis brlab par bya'o/_/de nas gnas de bslab ste dkyil 'khor de'i nye 'khor du
[\[347b.3\]]dri bzang po gcig bzhag ste gos gsar pa brjes nas gos gsar pa phrugs cig gon nas khri'i steng du bzhag go/_/dri dang me tog la sogs pas mchod nas/_slob dpon nyid mig dbye ba'i thur ma thogs nas mdun du 'dug ste/_de bzhin gshegs pa rnams kyis bu khyod kyis mi shes
[\[347b.4\]]pa'i rab rib rnams bsal to zhes pa la sogs pa'i tshig brjod do/_/de nas me long thogs la chos rnams gzugs brnyan dang 'dra bar rang bzhin med pa'i stong pa nyid kyi tshul du sgoms shig ces pa'i tshig brjod do/_/de nas de ltar bdag gi don yongs su rdzogs nas gzhan gyi don phun sum
[\[347b.5\]]tshogs par bya ba'i phyir rkang pa'i 'og tu gser gyi 'khor lo bzhag ste/_chos kyi 'khor lo skor cig ces bsgrag go_/de nas chos kyi 'khor lo bskor ba de yang sangs rgyas kyi gsung mchog 'jig rten gyi khams thams cad du grags par bskor bar bya ste/_gsung mchog de'i phyag rgyar gyur pa dung bzang po
[\[347b.6\]]cig lag pa g.yas par byin la/_khyod kyi chos kyi dung bus shig_/ces brjod do/_/de ltar sems can gyi don byas nas sangs rgyas rnams la byas pa gzo ba la sogs pa'i tshig de'i 'og tu brjod par bya ste/_de rnams ni las su bya ba'i rim pa bsdus te bshad pa'o/_/yan lag
[\[347b.7\]]gi don bshad par bya ste/_sems dpa' chen po dbang bskur ba/_/rgyas pa ru ni bshad par byas/_/yid gcig bsdus te legs par nyon/_/zhes pa la dbang bskur ba'i tshig gi don gong du bshad zin la/_rgyas pa ru ni bshad par byas/_/zhes pa ni dbang bskur ba'i cho ga
[\[348a\]]
[\[348a.1\]]'og nas 'byung ba rnams dang ldan par 'chad pas shes pa'o/_/sngon gyi sangs rgyas kyis bshad ces pa ni sangs rgyas thams cad mnyam pa nyid pas bya ba gcig tu bstan pa'o/_/gsang ba pa'i bdag po slob dpon gyis rtsa ba'i dkyil 'khor gyi mdun du bar khru do
[\[348a.2\]]bor nas phyi rol gyi sa la dkyil 'khor gnyis pa gru bzhi la sgo gcig pa bri bar bya'o zhes pa la don gzhan ni sngar bshad zin te/_'dir dngos su ma smos kyang spyi'i mtshan nyid ltar byas na nang gi dkyil 'khor gyis shar phyogs su gzhol na dbang bskur ba'i dkyil 'khor byang phyogs su bri bar bya/_
[\[348a.3\]]nang gi dkyil 'khor byang phyogs su gzhol na dbang bskur ba'i dkyil 'khor nub phyogs su bri bar bya ste/_'dir ni nang gi dkyil 'khor gyi mdun du dbang bskur ba'i dkyil 'khor bri ba mtha' gcig tu gsungs pas nang gi dkyil 'khor la dbang bskur ba'i tshu mi 'byung bar bya ba'i phyir nang gi dkyil
[\[348a.4\]]'khor gyi sa byang phyogs su gzhol bar bya'o/_/'on te shar phyogs su gzhol na yang bar sa rgal gyis bcad par bya'o/_/grwa bzhir rdo rje 'dzin sngar bzhin dgod de zhes pa ni/_rdo rje 'dzin pa de rnams dang 'og nas byang chub sems dpa' bzhi dang phyag brnyan bzhi 'byung ba rnams kyang
[\[348a.5\]]de bzhin gshegs pa'i yon tan las gyur pa ste de rnam par rtog pa med pa'i phyir spros pa med par gnas pa zhes pa'o/_/nam mkha' dri ma med pa ni stong pa nyid kyi spyod yul nam mkha' dang 'dra ba ste shes bya dang nyon mongs pa'i dri ma spangs pa'o/_/dri ma med pa'i mig ni gzung ba dang 'dzin
[\[348a.6\]]pa'am/_shes bya dang nyon mongs pa'i sgrib pa spangs pa'i shes rab can zhes pa'o/_/gos sna tshogs gyon pa ni ngo tshab sgrib par byed pas gos te/_gang zhig ngo tsha ba yod na mi byed pa dang /_bya ba'i rigs pa rnams byed pa dang /_dam pa rnams kyis bsngags pa ste de
[\[348a.7\]]lta bu'i ngo tsha dang ldan pa zhes pa'o/_/dbus su pad+ma chen po 'dab ma brgyad pa ze ba dang bcas pa gzhag pa ste zhes pa ni/_ye shes brgyad kyi phyag rgyar gyur pa'o/_/ze ba ni yon tan rnams so/_/'dab ma bzhi la byang chub sems dpa' grogs su gyur pa sngon
[\[348b\]]
[\[348b.1\]]gyi smon lam gyi mthu can du gyur pa bzhi bri bar bya ste zhes pa ni/_byang chub sems dpa' de rnams de bzhin nyid kyi yon tan las gyur pa ste gnyis ni rang gi don phun sum tshogs pa/_gnyis ni gzhan gyi don du phun sum tshogs pa'i rang bzhin te smon lam gyi dbang gis chos
[\[348b.2\]]kyi rgyal por dbang skur ba de'i pad+ma'i gdan gyi gnas su gyur pa'o/_/de la gzungs kyi dbang phyug rgyal po zhes pa la gzungs ni shes rab ste de'i rgyal por gyur pa'o/_/dran pa dang shes bzhin can ni shes rab de nyid mi gnas pa'i mya ngan las 'das pa'i rang bzhin sems can
[\[348b.3\]]rnams la rgyun mi 'chad do/_/phan pa ni lhag pa'i bsam pa can rnams la phan par sems pa'o/_/snying rje can ni snying rje'i dbang gis sems can rnams la phan par sems pa ste de gnyis ni/_gzhan gyi don phun sum tshogs pa'i rang bzhin yin la/_
[\[348b.4\]]snga ma gnyis ni rang gi don phun sum tshogs pa'i rang bzhin no/_/'dab ma gzhan rnams la ni phyag brnyan bzhi bri ste zhes pa yang de bzhin nyid yon tan du shes par bya ste smon lam gyi dbang gis gyur pa ni gong ma bzhin no/_/sems can gyi khyad par la spyod pa ni gzhan gyi sems shes pa'i rang
[\[348b.5\]]bzhin no/_/'dod pa yongs su rdzogs par byed pa ni/_sems can rnams kyi re ba yongs su rdzogs par byed par shes pa'o/_/ma chags pa dang rnam par grol ba zhes pa ni 'bras bu'i yon tan te stong pa nyid kyi rang bzhin ni chags pa med pa yin la chags pa med pas na rnam par grol ba'o/_/
[\[348b.6\]]gong ma gnyis ni rgyu'i rang bzhin no/_/dbus su ni chos kyi dbyings bsam gyis mi khyab pa'i gzugs gzhag go zhes pa ni/_chos kyi dbyings kyi yi ge ra kha dog dkar po pad+ma'i snying bo la gzhag go/_/rin po che'i bum pa bzhi zhes pa ni/_gser dang /_
[\[348b.7\]]dngul dang /_pad+ma rA ga dang /_ma ra ka ti'i bum pa gser dang /_dngul la sogs pa de dag gis brgyan pa'i bum pa bya'o/_/de ltar yang ma 'byor na/_de rnams kyi kha dog dang mthun pa'i sa'i bum pa bya ste/_de dag la sogs pa'i yo byad rnams
[\[349a\]]
[\[349a.1\]]'byor bzhin du ji skad du 'byung ba bzhin ma sbyar na/_'jungs pa'i sems dang ldan te sems ma dag pas lha rnams kyang byin gyis mi rlob ces gzhung las 'byung ngo /_/snying nas med kyang mi 'byor du mi rung snyam nas mi spobs te mi byed
[\[349a.2\]]dam/_'tsho ba'i yo byad dang /_nad kyi rkyen sman gyi zong yang mi 'jog par byed na/_yang dgongs pa'am cho ga mi shes pa yin la/_'tsho ba'i yo byad dang /_nad kyi rkyen sman gyi zong du snyad btags nas lhag par yod pa gtong mi phod na gong du smos pa dang 'dra ste/_
[\[349a.3\]]mdor na sems la sgyu med pa'i gtsang sbra shes par bya'o/_/kun du bzang po la sogs pa byang chub sems dpa' rnams kyis byin gyis brlabs pa yang slob ma de ngan song spang bar bstan pa'i phyir thog ma nyid du ngan song thams cad spong ba'i byang chub sems dpa'i sngags
[\[349a.4\]]kyis btab pa'i bum pas bkru'o/_/ngan song spangs nas shes bya dang /_nyon mongs pa'i sgrib pa dang bral bar gyur cig pa'i don du/_de nas sgrib pa thams cad rnam par sel ba'i sngags kyis btab la bkru'o/_/de nas kun du bzang po'i sa thob par gyur cig
[\[349a.5\]]pa'i don du kun du bzang po'i sngags kyis btab pa'i bum pas bkru'o/_/de nas chos kyi rgyal tshab tu gyur cig pa'i don du byams pa'i sngags kyis btab pa'i bum pas bkru'o/_/pad+ma dam pa de la ni/_/sngags pa dag gis de bzhag nas/_/zhes pa nas/_spos dang
[\[349a.6\]]me tog bzang po yis/_/de la yang ni mchod par bya/_/zhes pa'i bar du don gzhan ni gong du bshad zin la/_slob ma de dbang bskur bar bya ba'i tshe/_'dir dngos su ma gsungs kyang dkyil 'khor du 'jug pa'i tshe na rdo rje sems dpa'i skur bsgyur te/_de las
[\[349a.7\]]gzhan pa'i skur bsgyur ba ma gsungs pas rdo rje sems dpa'i skur bsgyur te dbang bskur bar bya'o/_/dbang bskur ba'i tshe pad+ma'i gdan la bzhag pa yang 'khor los sgyur ba'i rgyal po'i 'dug thabs su bzhag ste/_rkang pa g.yon pa khri'i steng du bzhag la g.yas pa sa la
[\[349b\]]
[\[349b.1\]]gzhag cing /_lag pa g.yon pa khri la brten la/_g.yas pa pus mo la bzhag ste gdong yang mi mtho mi dma' bar drang por blta bar bya'o/_/de nas gser gyi thur ma ni/_/zhes pa nas/_/ling tog rgyal ba rnams kyis bsal/_/zhes pa'i bar du rim pa
[\[349b.2\]]gzhan ni gong du bshad la/_/bu khyod kyis ni mi shes pa'i/_/ling tog rgyal ba rnams kyis bsal/_/zhes pa ni/_sngon thos pa dang bsams pa'i shes rab kyis rgyud la sogs pa mi shes pa rgyal ba'i lung slob dpon gyis bshad pas mi shes pa bsal to zhes pa'o/_/sngon
[\[349b.3\]]gyi mig mkhan rgyal po yis/_/'jig rten ling tog bsal ba bzhin/_/zhes pa ni/_dpe ste/_de ltar mig gi sman pa'i rgyal pos 'jig rten pa rnams kyi mig gi rab rib bsal te gzugs la sogs pa'i rang dngos ji lta ba nyid du 'dug pa mi mthong
[\[349b.4\]]ba las mthong bar byas pa bzhin du/_rgyal ba rnams kyis kyang bu khyod kyi ma rig pa chos rnams kyi mtshan nyid ji lta ba bzhin du 'dug pa mi shes pa las shes par bya'o zhes pa'o/_/de nas me long blangs nas su/_/chos kyi mtshan nyid bshad par bya/_/
[\[349b.5\]]chos rnams gzugs brnyan lta bu ste/_/zhes pa ni/_phung po dang /_khams dang /_skye mched la sogs pa'i chos rnams gzugs brnyan dang 'dra ste/_bltar yang snang la yang dag par brtags na dngos po yod pa ma yin pa'o/_/dang zhing zhes pa
[\[349b.6\]]ni/_'di ltar phung po la sogs pa'i chos rnams phung po'i rang bzhin du dmigs su med pas dang ba zhes pa'o/_/dag pa zhes pa ni/_shes bya dang nyon mongs pa'i sgrib pa dang bral ba'o/_/rnyog pa med pa'i sgrib pa dang de dag gi bag chags kyang
[\[349b.7\]]med ces pa'o/_/gzung du med cing brjod du med/_/ces pa ni/_de lta bu'i stong pa'i rang bzhin la rnam par shes pa drug gis gzung du med cing tshig gis brjod pa las 'das pa'o/_/rgyu dang las las byung ba ste/_zhes pa ni/_phung
[\[350a\]]
[\[350a.1\]]po la sogs pa'i chos rnams rang bzhin gyis yod pa'i rang bzhin ma yin gyi/_rgyu dang las las byung bas gzugs brnyan dang 'dra ste/_yod pa ma yin pas brjod du med pa la sogs pa'i tshig gong ma rnams dang sbyar ro/_/ngo bo nyid med
[\[350a.2\]]gnas med pa/_/de ltar chos 'di shes nas su/_/zhes pa ni/_gzugs brnyan dang 'dra bas rang bzhin med pa'o/_/rgyu dang rkyen las byung bas skad cig ma'i char mi gnas par shes pa ste/_chos rnams kyi mtshan nyid de ltar shes nas de lta bu'i tshul du sgom
[\[350a.3\]]pa'i shes rab kyis sgoms shig ces pa'o/_/sems can don ni mnyam med byos/_/zhes pa nas/_chos kyi dung ni bla med pa/_/zhes pa'i bar ni/_de ltar bdag gi don phun sum tshogs nas gzhan gyi don phun sum tshogs par byos shig ces pa ste gong du
[\[350a.4\]]bshad zin to/_/sangs rgyas sras su skye zhes pa ni/_khyod de bzhin gshegs pa'i ye shes las skyes so zhes pa'o/_/som nyi yid gnyis mi bya zhing /_/dog pa med pa'i sems kyis khyod/_/ces pa ni/_chos kyi 'khor lo bskor
[\[350a.5\]]zhing sems can gyi don bya ba de ltar yin nam ma yin snyam pa'i the tshom dang yid gnyis mi skye ba dang /_'khor rnams la bag tshab med par 'jig rten pa rnams la gsang sngags spyad pa'i tshul gyi chos rab tu sgrogs shig ces pa'o/_/de ltar byas na sangs
[\[350a.6\]]rgyas la/_/phan thogs byas pa gzo zhes bya/_/zhes pa ni/_de ltar sems can gyi don byas na sangs rgyas rnams kyi bya ba byas pas byas pa dran zhing sangs rgyas la lan ldon par bshad do zhes pa'o/_/rdo rje 'dzin pa de kun yang /_/khyod la rnam pa kun du
[\[350a.7\]]srung /_/zhes pa ni/_dbang bskur ba'i dkyil 'khor grwa bzhir rdo rje 'dzin pa bzhi bkod pa dang /_pad+ma'i 'dab ma la bzhugs pa'i byang chub sems dpa' de rnams kyang las byas pa don yod do snyam nas srung bar byed do zhes pa'o/_/de nas slob ma de
[\[350b\]]
[\[350b.1\]]bslangs la/_/sngags pa snying rjer gyur pa yi/_/zhes pa nas/_/shin tu nges pa'i yid kyis ni/_/de dag thams cad khas blang ngo /_/zhes pa'i bar gyis slob ma la dam tshig bstan pa ste/_de yang sngon dam tshig mnos pa dang ma mnos pa gnyis ka la bstan no/_/
[\[350b.2\]]de la slob dpon dam tshig bzhi dang lnga dag tu ldan la/_las dang bya ba dag la sbyar ba rgyud la sogs pa dang dam tshig shes shing mnos zin pa la bstan ci dgos she na/_'jig rten na rgyal po rnams kyang rgyal chos su bya ba rnams snga nas kyang shes shing srung mod
[\[350b.3\]]kyi/_nam rgyal por dbang bskur ba'i tshe na/_yang slob dpon la sogs pas bstan zhing gsol bar byed do/_/de bzhin du 'dir yang snga nas kyang dam tshig 'di rnams srung mod kyi/_chos kyi rgyal por dbang bskur ba'i chos kyis bstan par bya'o/_/
[\[350b.4\]]gnyis su na yang dang yang du bstan na brtan par 'gyur ba'i phyir ro/_/de nas slob ma de bslangs la/_/sngags pa snying rjer gyur pa yi/_/yid kyis nang du bcug nas ni/_/de la dam tshig bstan par bya/_/zhes pa ni/_me long dang 'khor lo la sogs
[\[350b.5\]]pa bstan pa'i gnas de nas slob ma de bslang ste slob dpon gyis slob ma'i gdugs bzung nas dkyil 'khor dang po'i sgo khyud kyi nang du khyud kyi nang der bzhag nas 'og nas 'byung ba'i dam tshig rnams bstan par bya zhes pa'o/_/de ring phan chad bu khyod
[\[350b.6\]]kyis/_/dam pa'i chos dang byang chub sems/_/srog gi phyir yang nga phyin chad/_/yongs su gtang bar mi bya'o/_/zhes pa ni/_dam pa'i chos btang ba yang rnam pa gsum gyis 'gyur te/_theg pa chen po las log par lta ba dang /_chos
[\[350b.7\]]smra ba la mngon du dbang za zhing skur pa 'debs pa dang /_nyin re zhing dam pa'i chos nyan pa dang /_sems pa dang /_sgom pa dang /'dri ba dang /_klog pa dang /_mchod pa la sogs pa'i bya ba las gang yang rung ba zhig ma byas na
[\[351a\]]
[\[351a.1\]]dam pa'i chos gtang ba zhes bya ste/_de rnams khyod kyis srog gi phyir yang mi gtong ngo zhes pa'o/_/de nas gzhan yang byang chub kyi sems gtang bar mi bya'o zhes sbyar te/_byang chub kyi sems rnam pa
[\[351a.2\]]bzhi las sems can rnams la phan pa'i phyir bdag sangs rgyas su gyur cig ces pa'i smon lam gyi sems dang chos thams cad stong pa nyid du rtag tu bsgom par bya'o zhes pa'i 'jug pa'i sems mi gtong ba la bya'o/_/khyod kyis ser
[\[351a.3\]]sna mi bya'o zhes sbyar te chos dang nor bdag la bdog cing gzhan la byin par rigs pa las mi sbyin par mi bya'o/_/gang sems can la gnod pa mi bya'o zhes te/_lus dang /_ngag dang /_yid gsum gyi sgo nas sems can rnams
[\[351a.4\]]la 'phral gyi gnod pa dang yun gyi gnod pa mi bya zhes pa'o/_/slob mas bla ma'i rkang pa la/_/dad cing gus par phyag byas nas/_/shin tu nges pa'i yid kyis ni/_/de dag thams cad khas blang ngo /_/zhes pa ni/_gong du slob
[\[351a.5\]]dpon gyis dam tshig bsgo ba de rnams lus dang /_ngag dang /_yid gsum gyi sgo nas sgyu med par khas blang ngo zhes pa ste lus kyis/_slob mas bla ma'i rkang pa la/_/dad cing gus par phyag byas nas/_/zhes pa'o/_/ngag gis/_de
[\[351a.6\]]dag thams cad khas blang ngo /_/zhes pa ste bka' stsal pa bzhin du bgyi'o zhes smra bar bya'o/_/sems kyis/_shin tu nges pa'i yid kyis ni/_/zhes pa ste slob dpon gyi ngo tsam khas blang ba ma yin gyi/_sems thag pa
[\[351a.7\]]nas so zhes pa'o/_/de yan chad kyis snying rje chen po 'byung ba'i dkyil 'khor gyi cho ga rnams rdzogs so//_//