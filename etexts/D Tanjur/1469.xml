<?xml version="1.0" encoding="UTF-8"?>
<text>
<item><p>1b1</p><section></section><text>@##/ /'phrog pa'i spang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dga' bo</text></item>
<item><p>1b2</p><section></section><text>la lhan cig gnas pa dge slong chos zhes bya ba ngo tsha shes pa 'gyod pa dang ldan pa bsdams pa bslab pa 'dod pa zhig yod pa des ji srid du dga' bo gnas ngan len kun tu spyod par mi shes pa de</text></item>
<item><p>1b3</p><section></section><text>srid du de dang lhan cig gnas so/ /gang gi tshe des de gnas ngan len kun tu spyod par shes pa de'i tshe na de rang bzhin du gnas pa'i dge slong rnams dang lhan cig gnas par brtsams te/ bcom</text></item>
<item><p>1b4</p><section></section><text>ldan 'das kyi bka' lung gis dus gsum du rkang pa la phyag 'tshal du 'gro ba 'ba' zhig byed do/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga'</text></item>
<item><p>1b5</p><section></section><text>bo song la dge slong rnams la de bzhin gshegs pa ko sa la dag tu ljongs rgyur gshegs kyi khyed cag las gang de bzhin gshegs pa dang thabs cig tu ko sa la dag tu ljongs rgyur 'gro bar spro ba</text></item>
<item><p>2a1</p><section></section><text>des chos gos kyi las gyis shig ces sgo shig /tshe dang ldan pa kun dga' bo dge slong rnams la de skad ces bsgo ba dga' bos thos nas nye dga' la smras pa/ gal te bdag cag 'di nyid du 'dug</text></item>
<item><p>2a2</p><section></section><text>na ni sgo 'phar brgya dag 'das te ji nas kyang lto dgang ba bsgrub par bya dgos so/ /ji ste bcom ldan 'das kyi zham 'bring du 'dong na ni sangs rgyas gshegs pa la phan yon bco brgyad yod par gsungs pas srog chags brgya stong phrag du</text></item>
<item><p>2a3</p><section></section><text>ma dag kyang 'gro bar 'gyur bas bdag cag gis re zhig chu yang rnyog pa can dag btung dgos par 'gyur la/ shing ljon pa'i drung du yang go thob par mi 'gyur gyi/ bdag cag dge slong rab tu shes pa 'ga' zhig khrid de sna la</text></item>
<item><p>2a4</p><section></section><text>dong nas rnyed pa 'grub par 'gyur na su bkri/ nye dgas smras pa/ khyod nyid kyi lhan cig gnas pa dge slong chos de zang zing gis brid de khrid cig /de nas dga' bos dge slong chos rang gi drung du chos gos snam sbyar 'drub pa zhur</text></item>
<item><p>2a5</p><section></section><text>'ongs pa'i tshe smras pa/ khyod la ngas chos gos snam sbyar gcig sbyin gyis khyod rang gis drub mi dgos so/ /de nas chos kyis dga' bos byin pa'i snam sbyar gyon te rang gi ras yug chen dge 'dun la phul nas snam sbyar rnying pa yang bsod</text></item>
<item><p>2b1</p><section></section><text>snyoms pa zhig la byin no/ /de nas dga' bos chos la khyod nga'i phyi bzhin sngar 'dong ngo zhes smras pa dang chos ma btub nas/ dga' bos chos gos snam sbyar byin pa de phyir phrogs so/ /de nas dge slong chos snam sbyar med bar bcom ldan 'das kyi zham 'bring du ljongs rgyur song ba bcom ldan</text></item>
<item><p>2b2</p><section></section><text>'das kyis gzigs nas tshe dang ldan pa kun dga' bo la smras pa dang / tshe dang ldan pa kun dga' bos de'i lo rgyus bcom ldan 'das la rgyas par gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/</text></item>
<item><p>2b3</p><section></section><text>dga' bo la smras nas rnam grangs du mar dmad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge slong la gos byin nas de'i 'og tu khros 'khrugs rngam par gyur te/ yi</text></item>
<item><p>2b4</p><section></section><text>ma rangs nas 'phrog gam 'phrog tu 'jug cing de la 'di skad ces dge slong khyod la gos mi sbyin gyi phyir byin cig ces zer na dge slong des lhag ma yod pa phyir sbyin par bya zhing btang na spang ba'i ltung byed do zhes bca' ba mdzad do/ /yul ni mnyan yod/ gang zag ni dga' bo/ nyon mongs pa ni</text></item>
<item><p>2b5</p><section></section><text>mi bzod pa/ nyes pa ni byin 'phrog byed pa'o/ /de la yang dge slong gang zhes bya ba ni shAkya'i bu dga' bo'am/ gzhan yang de lta bu gang yin ba'o/ /dge slong la zhes bya ba ni chos 'di pa la'o/ /gos zhes bya ba ni bdun po bal gos dang / sha na'i gos dang / zar ma'i gos dang /</text></item>
<item><p>2b6</p><section></section><text>du ku la'i gos dang / ras bal gyi gos dang / ko tam pa'i gos dang / nyi 'og gi gos las gang yang rung ba'o/ /byin nas zhes bya ba ni phyir sbyin mi dgos par ro/ /de'i 'og tu zhes bya ba ni dus gzhan na'o/ /khros 'khrugs rngam par gyur te yi ma rangs nas zhes bya ba ni khro ba ma sangs</text></item>
<item><p>2b7</p><section></section><text>par ro/ /'phrog gam zhes bya ba ni bdag nyid kyis so/ /'phrog tu 'jug cing zhes bya ba ni gzhan no/ /de la 'di skad ces dge slong khyod la gos mi sbyin gyi/ phyir byin cig ces zer ba na zhes bya ba ni dbrog pa'i bsam pas tshig de skad ces zer na'o/ /dge slong des zhes bya ba ni/ dge slong</text></item>
<item><p>3a1</p><section></section><text>gang yin pa des so/ /lhag ma yod pa zhes bya ba ni/ de'i lhag ma gang yin pa'o/ /phyir sbyin par bya zhing zhes bya ba ni gtang rmye bar bya zhing ngo / /btang na zhes bya ba ni lus dang bral bar byas na'o/ /spang ba'i ltung byed do zhes bya ba ni dngos po de spangs nas ltung byed kyi</text></item>
<item><p>3a2</p><section></section><text>ltung ba bshags par bya ba ste/ des na spang ba'i ltung byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis</text></item>
<item><p>3a3</p><section></section><text>'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni de dbral bar bya ba'i dge slong nyid las dbrog par bya ba rang gi nyid ma yin pa'i gos la sogs pa yo byad gang yang rung ba de'i 'am des bskos pa'i lus dang ngag bsdus pa'am tha dad pa dag gis</text></item>
<item><p>3a4</p><section></section><text>dbrog pa'i don du zhugs shing lus las tha dad pa'i dngos por gyur pa mthar thug pa na/ 'phrog pa'i spang pa'i ltung byed kyi dngos gzhir 'gyur ro/ /dge slong la 'phrog pa'i spong ba'i ltung byed byung na de ma spangs shing bral la bar ma byas la ltung ba ma bshags par ram/ spangs shing bral bar ma</text></item>
<item><p>3a5</p><section></section><text>byas la/ ltung ba ma bshags par ram/ spangs shing bral bar byas la ltung ba ma bshags par 'phrog par gtogs pa de lta bu gzhan zhig rnyed na de yang snga ma'i shugs kyis spang bar 'gyur te/ de las ltung bar ni mi 'gyur ro/ /dge slong gis 'phrog pa'i spang ba'i ltung byed byung la/ ji</text></item>
<item><p>3a6</p><section></section><text>srid du spang ba'i dngos po las ma bshags shing so sor ma bshags par/ lhung bzed dam chos gos sam/ dra ba'am phor bu'am/ ska rags sam/ dge sbyong gi 'tsho ba'i yo byad gang yang rung ba gzhan nye bar 'jog par byed na de yang snga ma'i shugs kyis spang bar 'gyur te/ de las</text></item>
<item><p>3a7</p><section></section><text>ltung bar ni mi 'gyur ro/ /dbral bar bya ba dge slong nyid la na smad pa med do/ /dbrog par bya ba rang gis byin nam/ gzhan gyis byin pa dang dbral bar bya ba rang gi nyid ma yin pa la na smad pa med do/ /gos nyid du gtogs pa chos gos la sogs pa dge slong gi yo byad gang yang rung ba</text></item>
<item><p>3b1</p><section></section><text>la na smad pa med do/ /ltung ba 'byin pa de'i 'am des bskos pa'i lus dang ngag dang bsdus pa'am tha dad pa dag gis dbrog pa'i don du zhugs pa lta bu la na smad pa med do/ /dbral bar bya ba'i lus las tha dad pa'i dngos por gyur pa mthar thug pa la na smad pa med do/ /rang gi phyir 'phrog</text></item>
<item><p>3b2</p><section></section><text>pa dang gzhan gyi phyir 'phrog pa la na smad pa med do/ /rang gi nyid sel par byed pa'i 'phrog pa la na smad pa med do/ /rang gi nyid sel bar gyur pa'i 'phrog pa zhes bya ba ni dbral bar bya ba rang gi nyid kyi rdzas dang bdag po nyid sel bar gyur pa'o/ /gos rung ba nyid dang / tshad dang ldan pa</text></item>
<item><p>3b3</p><section></section><text>la na smad pa med do/ /dbral bar bya ba la dge slong bsnyen par rdzogs pa can ma nyams pa la na smad pa med do/ /mtshan dang khas blangs pa dag gis rang gi phyogs kyi khongs su gtogs pa la na smad pa med do/ /'di'i byed pa po ni dbral bar bya ba dge slong nyid dang / dbrog par bya ba rang gi nyid ma</text></item>
<item><p>3b4</p><section></section><text>yin pa gos la sogs pa dang de'i 'am des bskos pa'i lus dang ngag bsdus pa'am/ tha dad pa dag gis dbrog pa'i don du zhugs pa lta bu ni byed pa po dag yin no/ /'di la yan lag lngas dngos gzhi'i ltung bar 'gyur te/ dbral bar bya ba dge slong nyid dang dbrog par bya ba rang gi nyid ma</text></item>
<item><p>3b5</p><section></section><text>yin pa gos la sogs pa yo byad gang yang rung ba dang / de'i 'am des bskos pa'i lus dang ngag bsdus pa'am/ tha dad pa gang yang rung ba dang dbrog pa'i don du zhugs pa dang / lus las tha dad pa'i dngos por gyur pa mthar thug pa'o/ /de dag las yan lag ma tshang na ci rigs par</text></item>
<item><p>3b6</p><section></section><text>na smad pa med do/ /sbyor ba'i ltung ba ni nyes byas te/ ji srid du 'phrog pa'i spang ba'i ltung byed kyi sbyor ba brtsams nas dngos gzhi la ma thug pa'i bar du nyes byas so/ /dngos gzhi la sbyor ba tha dad pa ji snyed pa brtsams pa re re la nyes byas re re'o/ /dbral bar bya ba ba bsnyen par ma rdzogs</text></item>
<item><p>3b7</p><section></section><text>pa la rang ngam des bsgos pa bsnyen par rdzogs pa dang ma rdzogs pas 'phrog pa la nyes byas so/ /blo gros ngan pas byas pa'i 'phrog pa rgod pa'i bsam pas dus chung zad cig sems gdung bar bya'o snyam pas co dris par gyur cig /gnod par gyur cig /mthu bstan par gyur cig ces</text></item>
<item><p>4a1</p><section></section><text>bya ba de lta bus chos gos la sogs pa dbrog par byas nas phyir sbyin par bya'o zhes bya ba la sogs pa lta bu la nyes byas so/ /gos mi rung ba nyid dang / tshad dang ldan pa ma yin pa la nyes byas so/ /dbral bar bya ba phyi rol pa'i rab tu byung ba dang chos 'di pa ma chags pa</text></item>
<item><p>4a2</p><section></section><text>dang ma nyams pa dag la nyes byas so/ /mtshan dang lta ba khas ma blangs pa dag gis rang gi phyogs kyi khongs su ma gtogs pa la nyes byas so/ /khyim pa'i rtags can nyid la nyes byas so/ /rang gis mngon sum du ma bskos pa lkog nas bskos pa dang brgyud pas bskos pas 'phrog pa la nyes</text></item>
<item><p>4a3</p><section></section><text>byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /de yang dang po yid la sems pa ni sbyor ba'i sbyor ba'i nyes byas phra mo'o/ /de nas lus dang ngag</text></item>
<item><p>4a4</p><section></section><text>gis sbyor ba'i sbyor ba'i nyes byas dngos po de nas mthar thug pa ni spang ba'i ltung byed kyi dngos gzhi'o zhes bya bar shes par bya'o/ /ltung ba med pa ni rigs pa'i don gyi dbang gis byas pa'i 'phrog pa gnod pa dang mi phan pa byed pa la 'jug pa'i bgegs bya ba'i phyir 'phrog pa la ltung ba med</text></item>
<item><p>4a5</p><section></section><text>de/ gnod pa ni tshe 'di'i lus la gnod par 'gyur ba'o/ /mi phan pa ni 'jig rten pha rol du 'bras bu mi 'dod pa 'byin pa'i sems kun nas nyon mongs pa can no/ /'dir gzhung ni don gzhan dang 'dul ba'i yo byad kyi phyir ni ltung ba med do/ /ji ltar don gzhan gyis she na/ 'di lta</text></item>
<item><p>4a6</p><section></section><text>ste/ slob dpon dang mkhan po'i lhan cig gnas pa dang nye gnas dag 'jigs pa dang bcas pa'i phyogs su dus ma yin pa dang chu klung gi kha'am yur po che'i khar 'gro ba de dag la/ slob dpon dang mkhan pos chom rkun pa dang g.yon can dag gis gos dag phrog par gyur na mi rung ngo snyam pas</text></item>
<item><p>4a7</p><section></section><text>'phrog gam 'phrog tu 'jug pa lta bu yin no/ /ji ltar 'dul ba'i yo byad kyis she na/ 'di lta ste/ dge slong rnams kyi lhan cig gnas pa dang / nye gnas dag sdig pa'i grogs po dang sdig pa'i zla bo dang sdig pa'i rten grogs dang lhan cig sdig pa brten cing lam du 'gro bar gyur na/ de dag la</text></item>
<item><p>4b1</p><section></section><text>mkhan po dang slob dpon gyis 'di dag sdig pa'i grogs po dang sdig pa'i zla bo dang sdig pa'i rten grogs la bsten par gyur na mi rung ngo snyam pas gos dag 'phrog gam/ 'phrog tu 'jug pa lta bu'o zhes gsungs pa yin no/ /las dang po pa dang / smos pa dang / sems 'khrugs pa dang</text></item>
<item><p>4b2</p><section></section><text>tshor ba dag gis nyen pa la ltung ba med do/ /bslab par bya ba ni dge slong gi yul thams cad la gnas skabs thams cad du 'phrog pa'i spang bar 'gyur ba rnam pa thams cad mi bsten par bslab par bya'o/ /phrogs pa'i chos gos gang yin pa de yong su longs spyad par mi bya'o/ /de ni</text></item>
<item><p>4b3</p><section></section><text>phyir sbyin par bya ba nyid do/ /phyir bcos pa'i sbyor ba gzhan ni snga ma bzhin no/ /bye brag tu na phrogs pa'i gos de yongs su longs spyad par mi bya ba de la phyir sbyin par bya'o/ /ji ste yongs su longs spyad par gyur na yang de'i lhag ma gang yod pa gang yin pa de la phyir sbyin par bya ste ji srid du mi</text></item>
<item><p>4b4</p><section></section><text>sbyin pa de srid du ltung ba bshags su mi rung ngo / /'dir gzhung ni dge slong des gos de'i lhag ma yod pa phyir sbyin par bya zhes gsungs pa yin te/ phyir sbyin par bya ba ni spang zhing bral bar bya ba'i cho ga yin la de'i 'og tu zhag gcig la sogs pa lon na ltung ba de chos bzhin du phyir bcos par</text></item>
<item><p>4b5</p><section></section><text>bya'o/ /'phrog pa'i spang ba ste nyi shu lnga pa bshad zin to// //brtad pa las byung ba'i spang ba'i gleng gzhi ni bcas pa dang gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba</text></item>
<item><p>4b6</p><section></section><text>na bzhugs so/ /ri brags shig na khyim bdag dad pa dang ldan zhing bzang la dge ba'i bsam pa can zhig 'dug pa des dgon par dge 'dun gyi gtsug lag khang rta babs mthon po dang ldan pa skar khung dang skar khung dra ba can dang lan kan gyis brgyan pa/ snying dang mig 'phrog par byed pa</text></item>
<item><p>4b7</p><section></section><text>mtho ris kyi them skas su gyur pa khri dang / khri'u dang yo byad phun sum tshogs pa zhig byed du bcug ste/ de na dge slong drug cu gnas pa de dag la khyim bdag des chos gos dang bsod snyoms la sogs pas mkho ba stobs par byed do/ /de nas dus gzhan zhig na khyim bdag de dus kyi</text></item>
<item><p>5a1</p><section></section><text>chos dang ldan par gyur nas de'i bus yo byad ma sbyar nas dge slong drug cu po de dag ni gzhan du dong ngo / /rgan zhugs gnyis shig de na 'khod pa'i tshe byang phyogs nas tshong pa don mthun dag der lhags pas dge slong drug cu dbyar zla ba gsum gnas par khas len pa'i bsod</text></item>
<item><p>5a2</p><section></section><text>snyoms dang brgyad ston dang bcu bzhi ston dang nya ston dang na pa'i rkyen dang sman gyi yo byad dang rnyed pa dang chos gos kyi zong dag phul te/ dge slong bzang po dag bos la dbyar 'dir gnas par khas long shig dang / bdag cag kyang dbyar 'das nas 'dir mchis te/ dge slong brgya la mkho</text></item>
<item><p>5a3</p><section></section><text>ba bstabs par bya'o zhes rgan zhugs gnyis la smras te dong ngo / /de nas rgan zhugs gcig gis rnyed pa sbas te/ gcig gis mnyan yod nas drug sde dag sbran pa dang / drug sde dag gis rgan zhugs gnyis las las phyung ste/ dge slong lto 'dun can zhig bsgos nas nyi ma re re zhing</text></item>
<item><p>5a4</p><section></section><text>bca' ba rnam pa bco brgyad dang tshod ma snum bag can mang po sna tshogs dag dang / legs par sbyar ba'i btung ba sha stag brims pas dbyar zla ba gsum gyi bsod snyoms thams cad zos te/ gos kyi rnyed pa yang bgos nas mnyan yod du dong nas dbyar phyi mar gnas par khas blangs te 'khod</text></item>
<item><p>5a5</p><section></section><text>do/ /dbyar snga ma 'das pa dang byang phyogs pa'i tshong pa don mthun dag der lhags te/ bltas na drug sde dag gis de ltar byas par mthong nas de dag shAkya'i bu'i dge sbyong rnams kyi dge sbyong gi tshul ni tshig go/ /bram ze'i tshul ni tshig ste/ 'di ltar bdag cag gi dad pa'i myu gu skyes</text></item>
<item><p>5a6</p><section></section><text>ma thag tu bcom mo zhes smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag</text></item>
<item><p>5a7</p><section></section><text>la smras nas rnam grangs du mar smad de/ bslab pa bca' ba'i phan yon bcu yang dag par gzigs pas 'dul ba la nyan thos rnams kyi bslab pa'i gzhi 'di ltar bca' bar bya ste/ de lta bas na dge slong rnams kyis dbyar gyi nang du bgo bar mi bya'o/ /dge slong rnams kyis dbyar gyi rnyed pa</text></item>
<item><p>5b1</p><section></section><text>dbyar gyi nang du 'god par byed na 'gal tshabs can du 'gyur ro zhes bcom ldan 'das kyis 'dul ba la nyan thos rnams kyi bslab pa'i gzhi de ltar bca' ba mdzad do/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba</text></item>
<item><p>5b2</p><section></section><text>na bzhugs so/ /mnyan yod na dge slong ma skye dgu'i bdag mo chen mo gau ta mi dang / chos sbyin gnyis las skye dgu'i bdag mo chen mo gau ta mi ni spong ba ma 'khor yang spong ba mo dang ldan pa yin la/ chos sbyin ni mdo sde'i mtha' la 'khor yang mdo sde'i mtha' dang ldan pa yin te/ de gnyis</text></item>
<item><p>5b3</p><section></section><text>dbyar khang gcig tu dbyar gnas par khas blangs nas gang gi tshe skye dgu'i bdag mo chen mo gau ta mi'i 'khor rnam par langs par gyur pa de'i tshe na chos byin gyis rang gi 'khor la nu mo dag bcom ldan 'das kyis dge slong ma rnams la rab tu byung ba dang bsnyen par rdzogs pa dge slong ma'i dngos po</text></item>
<item><p>5b4</p><section></section><text>rjes su gnang ba gang yin pa de thams cad skye dgu'i bdag mo chen mo gau ta mi la brten pa yin la/ bcom ldan 'das kyis kyang gzhan gyi sems bsrung ba'i gang zag ni bsod nams mang du skyed par byed do zhes gsungs kyi/ khyed cag kyang re zhig mi rtag pa nyid yid la bya ba sgoms</text></item>
<item><p>5b5</p><section></section><text>shig ces 'doms par byed cing / de dag kyang mi rtag pa nyid yid la bya ba sgom par rtsom mo/ /gang gi tshe chos sbyin gyi 'khor rnam par langs par gyur pa de'i tshe na skye dgu'i bdag mo chen po gau ta mi yang rang gi 'khor la nu mo dag bcom ldan 'das kyis bskal pa grangs med pa gsum gyis</text></item>
<item><p>5b6</p><section></section><text>dka' ba spyad pa brgya slong phrag du ma dag gis pha rol tu phyin pa drug yongs su rdzogs par mdzad de/ bla na med pa'i mkhyen pa thugs su chud pa gang yin pa de thams cad sems can la phan pa'i rgyu yin la/ bcom ldan 'das kyis kyang gzhan gyi sems bsrung ba'i gang zag ni bsod nams mang pa</text></item>
<item><p>5b7</p><section></section><text>skyed par byed do zhes gsungs kyis/ khyed cag kyang re zhig mi rtag pa nyid dang ldan pa'i mdo sde'i mtha' dag kha ton gyis shig ces 'doms par byed cing de dag kyang mi rtag pa nyid dang ldan pa'i mdo sde'i mtha' dag kha ton byed par rtsom mo/ /dge slong ma dag de ltar phan tshun sems rjes su srung</text></item>
<item><p>6a1</p><section></section><text>bas dge ba'i chos rnams kyis mi 'phel te chu med pa nas ut+pa la bzhin no/ /de nas chos sbyin gyis dge bsnyen ma sa ga yo byad sbyor du bcug ste/ btsun mo phreng ldan ma las brgyud nas ko sa la'i rgyal po gsal rgyal las kyang dbyar khang gi gzhi blangs te/ ko sa la'i rgyal po</text></item>
<item><p>6a2</p><section></section><text>gsal rgyal la ral gri'i mthu can dang rgyal rigs bzang po pa zhes bya ba'i khrom gnyis yod pa las/ ral gri'i mthu can gyi khrom dmag gi gnas su song ba dang de dag gi chung ma rnams skyes pa gzhan dag dang lhan cig dga' dgur spyod par byed pas phyogs der go skabs dben par gyur nas/</text></item>
<item><p>6a3</p><section></section><text>chos sbyin gyis dge bsnyen ma sa ga phyogs der dbyar khang byed du bcug nas dge slong ma rnams kyis kyang der gnas par brtsams so/ /de nas dge slong ma chos sbyin gyis ral gri'i mthu can gyi khrom de dmag gi gnas su song ba'i chung ma rnams la chos bstan pas de dag gis rgyun du zhugs</text></item>
<item><p>6a4</p><section></section><text>pa'i 'bras bu thob par gyur to/ /ral gri'i mthu can gyi khrom dmag gnas nas phyir 'ongs ba rnams la yang chos bstan pas de dag gis kyang rgyun du zhugs pa'i 'bras bu thob par gyur to/ /de nas dus gzhan zhig na ko sa la'i rgyal po gsal rgyal gyi ri brags pa zhig log nas</text></item>
<item><p>6a5</p><section></section><text>ko sa la'i rgyal po gsal rgyal gyis ral gri'i mthu can gyi khrom de 'bebs su btang ba dang de dag gis dge slong ma chos sbyin la zhus te/ gzhu gzhu rgyud med pa dang / mda' mde'u med pa dang / shing gi ral gri dag thogs te/ der dong nas mtshan mo rgyun chags gsum pa klags shing mi</text></item>
<item><p>6a6</p><section></section><text>mjed kyi bdag po tshangs pa dang / lha rnams kyi dbang po brgya byin dang / 'jig rten skyong ba bzhi dang / gnod sbyin gyi dmag dpon chen po nyi shu rtsa brgyad dang / gnod sbyin gyi sde dpon chen po lngas rtsen dang / klu'i rgyal po dga' bo dang / nye dga'i ming gis yon tan bshad pa byas pa dang /</text></item>
<item><p>6a7</p><section></section><text>rgyal po chen po rnam thos kyi bus thos nas chos kyi spun de dag rgyal pos gnas ma yin par bskos pa mthong nas/ gnod sbyin gyi dmag dpon chen po lngas rtsen la smras pa nga'i chos kyi spun 'di dag rgyal pos gnas ma yin par bskos kyi song la ri brags pa de phob ste de dag la byin la/ srog</text></item>
<item><p>6b1</p><section></section><text>chags 'ga' la yang mi gnod par gyis shig /de nas gnod sbyin gyi dmag dpon chen po lngas rtsen gyis dpung gi tshogs yan lag bzhi pa khyad par can dag mngon par sprul nas ri brags pa de dag bzung ste/ sgyu dpya dang bcas par ral gri'i mthu can gyi khrom la byin nas de dag</text></item>
<item><p>6b2</p><section></section><text>gis de dag sgyu dpya dang bcas te mnyan yod du bdas nas ko sa la'i rgyal po gsal rgyal la phul ba dang rgyal po dga' nas des smras pa/ shes ldan dag sgyu dpya dag khyed cag nyid khyer cig /de dag gis sgyu dpya de dag khyer te chos sbyin gyi gan du dong nas smras pa/ 'phags ma bdag cag gson zhing</text></item>
<item><p>6b3</p><section></section><text>lhags pa dang / bdag cag gi dpal dang skal ba bzang po phun sum tshogs pa gang lags pa de thams cad 'phags ma kho na'i mthu lags kyis rgyal pos bdag cag la sgyu dpya stsal ba 'di dag thams cad 'phags mas thugs brtse ba'i slad du bzhes su gsol/ des smras pa/ bu dag sangs rgyas</text></item>
<item><p>6b4</p><section></section><text>dang chos dang dge 'dun la mchod pa gyis shig dang / des khyed cag la yun rin po'i dong dang / phan pa dang bde bar 'gyur ro/ /de dag gis bcom ldan 'das nyan thos kyi dge 'dun dang bcas pa zla ba gsum du yo byad thams cad kyis spyan drangs nas/ de dag snga dro ni sangs rgyas dang chos</text></item>
<item><p>6b5</p><section></section><text>dang dge 'dun la mchod pa byed/ phyi dro ni chos nyan par byed do/ /de nas yang dus gzhan zhig na ko sa la'i rgyal po gsal rgyal gyi ri brags pa gzhan zhig log nas rgyal pos ral gri'i mthu can gyi khrom la bsgo ba/ khyed deng la ri brags pa che ge mo zhig phob zhig dang res gzhan la mi gtong ngo / /</text></item>
<item><p>6b6</p><section></section><text>de dag gis bsams pa sngar de'i tshe ni bdag cag gis gnod sbyin gyi dmag dpon chen po lngas rtsen gyi mthus ri brags pa de phab kyi/ de ni bdag cag gis de nyid du mchi bar bya dgos par 'gyur bas 'di ltar bdag cag gis 'phags pa dag zla ba gsum du yo byad thams cad kyis spyan drangs pa de</text></item>
<item><p>6b7</p><section></section><text>dag la chos gos dag phul te 'dong bar bya'o snyam nas de dag chos gos dag thogs te/ gtsug lag khang du dong nas dge slong rnams la smras pa/ 'phags pa dag bdag cag rgyal pos dmag gi gnas su btang ste/ gal te na bdag cag de nyid du 'gum par 'gyur ba gang lags pa</text></item>
<item><p>7a1</p><section></section><text>de lta bu'i gnas kyang mchis par 'gyur bas chos gos 'di dag bzhes su gsol/ dge slong rnams kyis smras pa/ bzhin bzangs dag bcom ldan 'das kyis dge slong rnams kyi dbyar gyi rnyed pa dbyar gyi nang du bgo bar mi bya'i zhes bslab pa'i gzhi bca' ba mdzad</text></item>
<item><p>7a2</p><section></section><text>pas bdag cag mi len to/ /de dag gis smras pa/ 'phags pa dag khyed cag gis bzhes te zhog la dgag dbye bgyis nas bgo bar mdzod cig ces de dag gis de dag gnas khang du bcug ste dong ngo / /de dag dmag gi gnas su 'phags pa khyim bdag mgon med zas sbyin gyis mthong nas</text></item>
<item><p>7a3</p><section></section><text>des kos la'i rgyal po gsal rgyal la smras pa/ lha ral gri'i mthu can gyi khrom gzhu gzhu rgyud ma mchis pa dang / mda' mde'u ma mchis pa dang / zhugs shing gi ral gri thogs pa de dag gis ri brags pa dag mi phebs par mi mkhyen tam/ gzhan yang de dag ni sangs rgyas kyi sras sha stag</text></item>
<item><p>7a4</p><section></section><text>ste/ de dag gis dge ba'i bshes gnyen 'phags ma chos byin la brten nas thams cad kyis rgyun du zhugs pa'i 'bras bu mngon sum du bgyis so/ /kos la'i rgyal po gsal rgyal gyis blon po rnams la bsgo ba/ shes ldan dag deng phyin chad khyed kyi dmag dpon 'phags skyes po la bsgo bar</text></item>
<item><p>7a5</p><section></section><text>bya'i/ ral gri'i mthu can gyi khrom la bsgo bar mi bya'o/ /de nas ral gri'i mthu can gyi khrom de dag phyir mkhos su phab nas dge slong rnams kyi dgag dbye byas pa'i tshe de dag la smras pa/ bzhin bzangs dag kho bo bdag cag dgag dbye byas kyi chos gos dag byin cig /de dag gis smras pa/</text></item>
<item><p>7a6</p><section></section><text>'phags pa dag bdag cag gis chos gos dag phul lags kyi de dag bzhes shig /dge slong de dag dong nas gnas khang gi sgo phye ba dang / phyogs des snum zhing dngar bas chos gos de dag sril dag gis rmugs te rdul du brlags shing 'dug par snang ba'i skabs de dge slong rnams</text></item>
<item><p>7a7</p><section></section><text>kyis bcom ldan 'das la gsol pa dang / bcom ldan 'das kyis bka' stsal pa/ dge slong dag de lta bas na gos sbed pa'i dge slong bsko bar bya ste/ gos sbed pa'i dge slong chos lnga dang mi ldan pa ni ma bskos pa yang bskos bar mi bya la bskos pa yang dbyung bar bya ste/ lnga gang zhe na/ 'dun</text></item>
<item><p>7b1</p><section></section><text>pas 'gro ba dang / zhe sdang gis 'gro ba dang / gti mug gis 'gro ba dang / 'jigs pas 'gro ba dang / gos kyi rnyed pa sbas pa dang / ma sbas pa mi shes pa'o/ /gos sbed pa'i dge slong chos lnga dang ldan pa ni ma bskos pa yang bskos bar bya la/ bskos pa yang dbyung bar mi bya ste/ lnga gang zhe na</text></item>
<item><p>7b2</p><section></section><text>'dun pas mi 'gro ba dang / zhe sdang gis mi 'gro ba dang / gti mug gis mi 'gro ba dang / 'jigs pas mi 'gro ba dang / gos kyi rnyed pa sbas pa dang ma sbas pa shes pa'o/ /'di ltar bsko bar bya'o/ /je dang por spro bar bya ste/ ming 'di zhes bya ba khyod dbyar dge 'dun gyi gos kyi rnyed pa sped</text></item>
<item><p>7b3</p><section></section><text>par spro'am/ gal te spro na des spro'o zhes brjod par bya'o/ /de'i 'og tu gnas mal bsham pa byas te/ gaN+DI brdungs nas dris pa'i tshig gis dge slong rnams la yang dag par bsgo nas dge 'dun thams cad 'dug cing mthun par gyur pa la dge slong gcig gis gsol ba byas te las</text></item>
<item><p>7b4</p><section></section><text>bya'o/ /des dge 'dun btsun pa rnams gsan du gsol/ dge slong ming 'di zhes bgyi ba 'di dbyar dge 'dun gyi gos kyi rnyed pa sped par spro na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba</text></item>
<item><p>7b5</p><section></section><text>'di dbyar dge 'dun gyi gos kyi rnyed pa sbed par bsko bar bgyi ste/ des dge slong ming 'di zhes bgyi ba 'di dbyar dge 'dun gyi gos kyi rnyed pa sbed do/ /'di ni gsol ba'o/ /las ni 'di ltar bya ste/ dge 'dun btsun pa rnams gsan du gsol/ dge slong ming 'di zhes bgyi ba 'di dbyar</text></item>
<item><p>7b6</p><section></section><text>dge 'dun gyi gos kyi rnyed pa sbed par spro ste/ dge slong ming 'di zhes bgyi ba 'di dbyar dge 'dun gyi gos kyi rnyed pa sbed par bsko na/ tshe dang ldan pa gang dag dge slong ming 'di zhes bgyi ba 'di dbyar dge 'dun gyi gos kyi rnyed pa sbed par bsko bar bzod pa de dag ni cang ma gsung shig /gang dag mi</text></item>
<item><p>7b7</p><section></section><text>bzod pa de dag ni gsungs shig /dge 'dun gyis bzod cing gnang nas dge 'dun gyis dge slong ming 'di zhes bgyi ba 'di dbyar dge 'dun gyi gos kyi rnyed pa sbed par bskos lags te/ 'di ltar cang mi gsung bas de de bzhin du 'dzin to/ /de nas bcom ldan 'das kyis bslab pa</text></item>
<item><p>8a1</p><section></section><text>'dod pa rnams dang / bslab pa la gus pa rnams dang / bslab pa la yo byad bsnyungs pa rnams dang / phra ba rnams dang / sbyangs pa'i yon tan rnams dang / mdzes pa rnams dang / drod rig pa rnams kyi bsngags pa brjod nas dge slong rnams la bka' stsal pa/ dge</text></item>
<item><p>8a2</p><section></section><text>slong dag de lta bas na snga ma ni bcas pa yin la 'di ni gnang ba yin no/ /nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge slong gis ston zla tha chungs nyar zhag bcus ma tshang ba tshun chad du brtad pa las byung ba'i gos shig rnyed la 'dod na dge slong nges gos de blang</text></item>
<item><p>8a3</p><section></section><text>par bya'o/ /blangs nas gos sbyin pa'i dus kyi bar du bcang bar bya'o/ /de las 'das par bcangs na spang ba'i ltung byed do zhes bca' ba mdzad de/ yul ni mnyan yod/ gang zag ni drug sde / nyon mongs pa ni rnyed pa la gdu ba/ nyes pa ni dbyar gyi rnyed pa dbyar gyi nang du 'god par byed</text></item>
<item><p>8a4</p><section></section><text>pa'o/ /de la dge slong gis zhes bya ba ni chos 'di pas so/ /ston zla tha chungs nyar zhag bcu ma tshang ba tshun chad du zhes bya ba ni zhag bcu na dgag dbye 'byung ba tshun chad du'o/ /brtad pa las byung ba'i gos shig zhes bya ba ni brtad pa las byung ba'i gos lnga po dag ste/ lnga gang zhe na/ nad pa la</text></item>
<item><p>8a5</p><section></section><text>sbyin pa dang / nad pa'i phyir sbyin pa dang / 'chi ba la sbyin pa dang / shi ba'i phyir sbyin pa dang / 'gro bar chas pa la sbyin pa'o/ /de dag kyang dpe tsam du zad do/ /rgyal po dang chom rkun dang / rigs rgyud dang chu la sogs pas khyer du dogs pa dang / mchod gnas bgo skal la gtogs pa</text></item>
<item><p>8a6</p><section></section><text>'chir dogs pa la sogs pa dag kyang yongs su bsdu'o/ /rnyed pa zhes bya ba ni gzhan las so/ /'dod na zhes bya ba ni gal te don du gnyer ba'o/ /dge slong des zhes bya ba ni dge slong gang yin pa des so/ /gos des zhes bya ba ni/ bdun po bal gos dang / sha na'i gos dang / zar ma'i gos</text></item>
<item><p>8a7</p><section></section><text>dang / du gu la'i gos dang / ras bal gyi gos dang / go tam pa'i gos dang / nyi 'og gi gos las gang yang rung ba'o/ /blang bar bya'o zhes bya ba ni bdag gir bya ba'o/ /blangs nas gos sbyin pa'i dus kyi bar du bcang bar bya'o zhes bya ba ni sba bar bya'o/ /dge slong gi gos sbyin pa'i dus ni</text></item>
<item><p>8b1</p><section></section><text>gang yin/ dus ma yin pa ni gang zhe na/ sra brkyang ma bting ba'i gnas na ni ston zla tha chungs nya tshun chad ni gos sbyin pa'i dus ma yin la/ lhag ma ni dus yin no/ /sra brkyang bting ba'i gnas na ni ston zla 'bring po tha chungs nya phan chad nas dbyar zla 'bring po nya tshun chad ni dus ma yin la lhag ma ni</text></item>
<item><p>8b2</p><section></section><text>dus yin no/ /de las 'das par 'chang na zhes bya ba ni de las thal bar 'chang na'o/ /spang ba'i ltung byed do zhes bya ba ni dngos po de spangs nas ltung byed kyi ltung ba bshags par bya ba ste/ des na spang ba'i ltung byed do zhes gsungs so/ /de la ltung ba ji ltar 'gyur zhe na/ 'dir yang dngos</text></item>
<item><p>8b3</p><section></section><text>gzhi dang / sbyor ba dang / sbyor ba'i sbyor bas ltung ba rnam par gzhag pa dang ltung ba med pa dang / bslab par bya ba dang / phyis bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis/ dbyar gyi rnyed pa dbyar gyi nang</text></item>
<item><p>8b4</p><section></section><text>logs su bdag gir byed dam/ de bgos sam de sbed pa ma bskos pa rnams kyi dgag dbye'i nyin mo'i phyi de nyin par ma bgos na brtad pa las byung ba'i spang ba'i ltung byed kyi dngos gzhir 'gyur ro/ /dge slong la brtad pa las byung ba'i spang ba'i ltung byed byung na de ma spangs shing bral bar ma</text></item>
<item><p>8b5</p><section></section><text>byas la ltung ba ma bshags par ram/ spangs shing bral bar ma byas la ltung ba ma bshags par brtad pa las byung bar gtogs pa de lta bu gzhan zhig rnyed na de yang snga ma'i shugs kyis spang bar 'gyur te/ de las ltung bar ni mi 'gyur ro/ /dge slong gis brtad pa las byung ba'i spang ba'i</text></item>
<item><p>8b6</p><section></section><text>ltung byed byung la/ ji srid du spang ba'i dngos po las ma bshags shing so sor ma bshags par lhung bzed dam chos gos sam dra ba'am phor bu'am ska rags sam dge slong gi 'tsho ba'i yo byad gang yang rung ba gzhan nye bar 'jog par byed na de yang snga ma'i shugs kyis spang bar 'gyur te/ de las</text></item>
<item><p>8b7</p><section></section><text>ltung bar ni mi 'gyur ro/ /dbyar gyi rnyed pa lan smad pa med do/ /dbyar gyi nang logs su bdag gir byed pa la na smad do/ /brtad pa'i dbang gis mtha'i zhag bcu la rnyed pa ma gtogs pa la na smad pa med do/ /brtad pa las byung ba'i rnyed pa bdag gir byas pa dbyar gyi nang logs su dgos</text></item>
<item><p>9a1</p><section></section><text>pa lan smad pa med do/ /brtad pa las byung ba'i rnyed pa dbyar dag las byung ba dag gis sbyin pa 'dus ma bgos par de las 'das par 'chang ba la na smad pa med do/ /sbyin bdag gis tshig gis 'god par dbang med pa ma gtogs pa gos sbyin pa'i dus sum bgos par de las</text></item>
<item><p>9a2</p><section></section><text>'das par 'chang ba lan smad pa med do/ /gos sped pa ma bgos pa rnams kyi dbyar gyi rnyed pa dgag dbye'i nyin mo'i phyi de nyin par ma bgos pa lan smad pa med do/ gos rung ba nyid dang tshad dang ldan pa lan smad pa med do/ 'di'i byed pa po ni dbyar gyi rnyed pa dang / dbyar gyi nang logs su bdag</text></item>
<item><p>9a3</p><section></section><text>gir byed pa dang / dbyar gyi nang logs su bgos pa dang / de sbed pa ma bskos pa rnams kyis dgag dbye'i nyin mo'i phyi de nyin par ma bskos pa dag ni byed pa po nyid yin no/ /'di la yan lag lngas dngos gzhi'i ltung bar 'gyur te/ dbyar gyi rnyed pa dang / rung ba nyid dang / brtad pa'i dbang gis</text></item>
<item><p>9a4</p><section></section><text>mtha'i zhag bcu la rnyed pa ma gtogs par dbyar gyi nang logs su bdag gir byed pa dang / de dbyar gyi nang logs su bgos pa dang / de sbed pa ma bskos pa rnams kyis dgag dbye'i nyin mo'i phyi de nyin par ma bgos pa'o/ /de dag las yan lag ma tshang na ci rigs par na smad do/ /sbyor ba'i ltung</text></item>
<item><p>9a5</p><section></section><text>ba ni nyes byas te/ ji srid du brtad pa las byung ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dbyar gyi rnyed pa sped pa mi bsko na nyes byas so/ /gos mi rung ba nyid dang tshad dang</text></item>
<item><p>9a6</p><section></section><text>ldan pa ma yin pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed do/ sbyor ba nyes byas kyi sbyor ba yang nyes byas te nyes byas phra mo'o/ /de yang dang po yid la sems pa ni sbyor ba'i sbyor ba'i nyes byas phra mo'o/ /de nas lus</text></item>
<item><p>9a7</p><section></section><text>dang ngag gis sbyor ba ni sbyor ba'i nyes byas dngos so/ /de nas mthar thug pa ni spang ba'i ltung byed kyi dngos gzhi'o zhes bya bar shes par bya'o/ /ltung ba med pa ni dbyar gyi rnyed pa ma yin pa la ltung ba med do/ /dbyar gyi nang logs su bdag gir ma byed pa la ltung ba med do/ /brtad pa'i dbang gis</text></item>
<item><p>9b1</p><section></section><text>mtha'i zhag bcu la rnyed pa bdag gir byas pa la ltung ba med do/ /brtad pa'i dbang gis 'byung ba ni rnam pa lnga ste/ nad pa la ni sbyin pa dang / nad pa'i phyir sbyin pa dang / 'chi ba la sbyin pa dang / 'chi ba'i phyir sbyin pa dang / 'gro bar chas pa la sbyin pa'o/ /mtha'i zhag bcu zhes bya ba ni dbyar gnas</text></item>
<item><p>9b2</p><section></section><text>par bya ba'i zla ba gsum po de dag gi mtha'i zhag bcu ste/ ston zla 'bring po tshes lnga nas nya'i bar ram/ ston zla tha chungs tshes lnga nas nya'i bar ro/ brtad pa las byung ba'i rnyed pa de dbyar gyi nang logs sum bgos pa la ltung ba med do/ /gos sbyin pa'i dus su bgos pa la ltung ba med do/ sbyin bdag</text></item>
<item><p>9b3</p><section></section><text>gis tshig gis 'god par dbang med par ma gtogs pa la ltung ba med do/ /gos sbed pa bskos pa rnams kyis dgag dbye'i nyin mo'i phyi de nyin par ma bgos pa la ltung ba med do/ /las dang po pa dang smyos pa dang sems 'khrugs pa dang / tshor ba dag gis nyen pa la ltung ba med do/ /bslab par bya</text></item>
<item><p>9b4</p><section></section><text>ba ni dge slong gis yul thams cad la gnas skabs thams cad du brtad pa las byung ba'i spang bar 'gyur ba rnam pa thams cad mi bsten par bslab bar bya'o/ /dbyar gos sbed pa'i dge slong bsko bar bya'o/ /dbyar gyi rnyed pa gos sbyin pa'i dus su bgo bar bya'o/ /dge slong gi gos sbyin pa'i dus</text></item>
<item><p>9b5</p><section></section><text>ni gang yin/ dus ma yin pa ni gang zhe na/ sra brkyang ma bting ba'i gnas na ni ston zla tha chungs nya tshun chad ni gos sbyin pa'i dus ma yin la lhag ma ni dus yin no/ /sra brkyang bting ba'i gnas na ni ston zla tha chungs nya phan chad nas dpyid zla 'bring po nya tshun chad ni dus ma yin la lhag ma ni dus yin no/ /de ni</text></item>
<item><p>9b6</p><section></section><text>dbyar phyi ma'i dbang du byas pa yin te/ dbyar snga ma la ni ston zla 'bring po nya tshun chad do/ /dbyar gnas par las blangs pas sra brkyang bting bar bya'o/ /phyir bcos pa ni snga ma bzhin no/ /brtad pa las byung ba'i spang ba ste nyi shu drug pa bshad zin to// //zhag bdun la 'bral ba ri spad ba'i</text></item>
<item><p>9b7</p><section></section><text>gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med pas sbyin gyi kun dga' rab na bzhugs so/ /mnyan yod nas ha cang thag mi ring ba na ri brags shig yod pa de na khyim bdag phyug pa nor mang ba longs spyod che ba zhig 'dug ste/ de yang dad pa dang ldan zhing</text></item>
<item><p>10a1</p><section></section><text>bzang la dge ba'i bsam pa can yin pas des dge 'dun la bsngos te gtsug lag khang rta babs mthon po dang ldan pa/ skar khung dang skar khung dra ba can dang lan kan gyis brgyan pa/ snying dang mig 'phrog par byed pa mtho ris kyi them skas su gyur pa/ khri dang khri'u dang yo byad phun sum</text></item>
<item><p>10a2</p><section></section><text>tshogs pa zhig byed du bcug ste/ der dge slong drug cus dbyar dgag dbye byas te dong nas/ ji tsam dus gzhan zhig na dge slong gzhan drug cu ljongs rgyu zhing 'gro ba na der lhags nas khyim bdag des yo byad sna tshogs bstabs te der dbyar gnas par khas blangs so/ /khyim bdag de dang ri brags</text></item>
<item><p>10a3</p><section></section><text>de'i nye 'khor na yang gtsug lag khang gzhan med pas de dag sbyin pa dag bya bar sems pa gang yin pa de thams cad gtsug lag khang de nyid du sbyin zhing byed pas der dbyar gnas par khas blangs pa'i dge slong rnams la rnyed pa mang po byung ngo / /ston zla tha chungs kyi g.yon can dag gis de thos nas</text></item>
<item><p>10a4</p><section></section><text>dge 'dun tshes bcu bzhi la mtshan mo chos sgrog pa'i tshe nang du brtul nas dge slong dag bcom nas gos phrogs te/ dong ba dang / dge slong de dag kyang mtshan mo sgren mor mnyan yod na dong nas dge slong rnams kyis dge slong dag la gos kyi bgo bsha' byas pa'i skabs de dge slong rnams kyis bcom</text></item>
<item><p>10a5</p><section></section><text>ldan 'das la gsol pa dang / bcom ldan 'das kyis bka' stsal pa/ de lta bas na dge slong dgon pa pas chos gos gsum las chos gos gang yang rung ba khyim gzhan du gzhag par bya'o/ /der nyal bar mi bya'o/ /der skya rengs 'char bar mi bya'o/ /gtsug lag khang nyid du skya rengs</text></item>
<item><p>10a6</p><section></section><text>'char bar bya'o/ /dge slong dgon pa pas zhag drug gi mtha' tshun chad du chos gos de dang mtshams kyi phyi rol du 'bral bar bya'o zhes rjes su gnang ba dang / dge slong drug sde dag bsams bzhin du zhag bdun du 'bral bar byed pa'i skabs de dge slong rnams kyis bcom ldan 'das la gsol</text></item>
<item><p>10a7</p><section></section><text>to/ /de nas bcom ldan 'das kyis byung ba 'di dang gleng gzhi 'di dang skabs 'di la dge slong gi dge 'dun bsdu ba mdzad de/ drug sde dag la smras nas/ rnam grangs du mar smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la</text></item>
<item><p>10b1</p><section></section><text>bslab pa'i gzhi 'di ltar gdon par bya ste/ dge slong rab tu mang po dag gnas mal dgon pa dogs pa dang bcas par grags pa/ 'jigs pa dang bcas par grags pa/ 'jigs pa tha dad pas 'jigs su rung ba dang bcas par grags pa dag tu dbyar phyi mar gyur la dge slong dgon pa</text></item>
<item><p>10b2</p><section></section><text>pas 'dod na chos gos gsum las chos gos gang yang rung ba khyim gzhan du gzhag par bya'o/ /dge slong dgon pa pa la mtshams kyi phyi rol du 'gro dgos pa de lta bu'i rkyen zhig byung na/ dge slong dgon pa pa des zhag drug gi mtha' tshun chad du chos gos de dang mtshams kyi phyi rol du 'bral</text></item>
<item><p>10b3</p><section></section><text>bar bya'o/ /de las 'das par 'bral na spang ba'i ltung byed do zhes bca' ba mdzad de/ yul ni mnyan yod/ gang zag ni drug sde/ nyon mongs pa ni rang nyams byed pa/ nyes pa ni dgon par chos gos khyim gzhan du gzhag pa dang zhag bdun du 'bral bar byed pa'o/ /de la dge slong zhes bya ba ni</text></item>
<item><p>10b4</p><section></section><text>chos 'di pa'o/ /rab tu mang po dag ces bya ba ni gnyis yan chad ni rab tu mang po dag yin no/ /gnas mal zhes bya ba ni gtsug lag khang ngo / /dgon pa zhes bya ba ni rdul phra rab dang / rdul phra mo dang / chu rdul dang / lcags rdul dang / ri bong rdul dang / lug rdul dang / glang rdul dang / nyi zer</text></item>
<item><p>10b5</p><section></section><text>gyi rdul dang / sro ma dang / shig dang / nas dang / sor dang / khru rnams snga ma drug la phyi ma gcig tu bsgre ste khru phyed dang bzhi la mi'i srid do/ /khru bzhi la gzhu'o/ /gzhu lnga brgya la rgyang grags te/ de phan chad dgon pa'o/ /dogs pa dang bcas par grags pa zhes bya ba ni chom rkun pas</text></item>
<item><p>10b6</p><section></section><text>'jigs par grags pa'o/ /'jigs pa dang bcas par grags pa zhes bya ba ni seng ge dang stag gis 'jigs par grags pa'o/ /'jigs pa tha dad pas 'jigs su rung ba dang bcas par grags pa dag tu zhes bya ba ni sha sbrang dang sbrang bu mchu rings dang / rlung dang nyi ma dang sdig sbrul gyi</text></item>
<item><p>10b7</p><section></section><text>'jigs pa tha dad pas 'jigs su rung ba dang bcas par grags pa dag tu'o/ /dbyar phyi mar gyur la zhes bya ba ni dbyar phyi mar gnas par khas blangs par gyur pa ste/ de ni gleng gzhi'i dbang gis gsungs par zad kyi lung bstan pa la ni yan lag ma yin no/ /dge slong dgon pa pas zhes</text></item>
<item><p>11a1</p><section></section><text>bya ba ni/ dge slong gang yin pa des so/ /'dod na zhes bya ba ni gal te don du gnyer na'o/ /chos gos gsum las chos gos gang yang rung ba zhes bya ba ni snam sbyar dang bla gos dang mthang gos las gang yang rung ba'o/ /khyim gzhan du zhes bya ba ni/ gang na lam po che dang / srang</text></item>
<item><p>11a2</p><section></section><text>dang bzhi mdo dang sum mdo dag yod par ro/ /gzhag par bya'o zhes bya ba ni gdams par bya'o/ /dge slong dgon pa pa la mtshams kyi phyi rol du 'gro dgos pa de lta bu'i rkyen zhig byung na zhes bya ba ni dge 'dun gyi'am mchod rten gyi'am gang zag gi bya ba'i phyir mtshams kyi phyi rol du 'gro dgos pa</text></item>
<item><p>11a3</p><section></section><text>de lta bu'i rkyen zhig byung na'o/ /dge slong dgon pa pa des zhes bya ba ni dge slong gang yin pa des so/ /zhag drug gi mtha' tshun chad du zhes bya ba ni nyin mtshan drug gi mtha' tshun chad du ste/ zhag bdun pa'i skya rengs ma shar tshun chad du'o/ /chos gos de dang mtshams kyi phyi rol du 'bral bar</text></item>
<item><p>11a4</p><section></section><text>bya'o zhes bya ba ni chos gos gzhag pa gang yin pa de dang ngo / /de las 'das par 'bral na zhes bya ba ni de las lhag par skya rengs 'char bar byed na'o/ /spang ba'i ltung byed do zhes bya ba ni dngos po de spangs nas ltung byed kyi ltung ba bshags par bya ba ste/ des na spang ba'i ltung byed do zhes gsungs</text></item>
<item><p>11a5</p><section></section><text>so/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par</text></item>
<item><p>11a6</p><section></section><text>gzhag pa ni dge slong dgon pa pas chos gos gsum las gang yang rung ba khyim gzhan du gzhag pa las don gyi dbang gis mtshams kyi phyi rol du song ba zhag bdun pa'i skya rengs shar na/ zhag bdun na 'bral ba'i spang ba'i ltung byed kyi dngos gzhir 'gyur ro/ /dge slong la zhag bdun na</text></item>
<item><p>11a7</p><section></section><text>'bral ba'i spang ba'i ltung byed byung na/ de ma spangs shing bral bar ma byas la ltung ba ma bshags par ram/ spangs shing bral bar ma byas la ltung ba ma bshags par ram/ spangs shing bral bar byas la ltung ba ma bshags par zhag bdun na 'bral bar gtogs pa de lta bu gzhan zhig rnyed na</text></item>
<item><p>11b1</p><section></section><text>de yang snga ma'i shugs kyis spang bar 'gyur te/ de las ltung bar ni mi 'gyur ro/ /dge slong gis zhag bdun na 'bral ba'i spang ba'i ltung byed byung la ji srid du spang ba'i dngos po las ma bshags shing so sor ma bshags par lhung bzed dam/ chos gos sam dra ba'am phor bu'am ska rags sam</text></item>
<item><p>11b2</p><section></section><text>dge sbyong gis 'tsho ba'i yo byad gang yang rung ba gzhan nye bar 'jog par byed na de yang snga ma'i shugs kyis spang bar 'gyur te/ de las ltung bar ni mi 'gyur ro/ /zhag drug pa las lhag pa bdun pa'i skya rengs shar ba lan smad pa med do/ /'jigs pa'i dbang ma gtogs par grong gzhan du</text></item>
<item><p>11b3</p><section></section><text>'jog pa la na smad pa med do/ /bar chad kyi chos dbang ma gtogs pa la na smad pa med do/ /chos gos rung ba tshad dang ldan pa byin gyis brlabs pa lan smad pa med do/ /nye 'khor dang bcas pa'i mtshams las 'das pa la na smad pa med do/ /'di'i byed pa po'i dge slong dgon pa pa'i</text></item>
<item><p>11b4</p><section></section><text>chos gos dang mtshams gzhan dang / zhag bdun pa'i skya rengs shar ba'o/ /'di la yan lag lngas dngos gzhi'i ltung bar 'gyur te/ dge slong dgon pa pa'i chos gos gsum las gang yang rung ba dang / grong gzhan du bzhag pa dang / mtshams kyi phyi rol du song ba dang / bar chad</text></item>
<item><p>11b5</p><section></section><text>kyi dbang ma gtogs pa dang / zhag bdun pa'i skya rengs shar ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas so/ /ji srid du zhag bdun na 'bral ba'i spang ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos</text></item>
<item><p>11b6</p><section></section><text>gzhi la sbyor ba tha dad pa ji snyed brtsams pa re re la nyes byas re re'o/ /don gyi dbang ma gtogs par grong gzhan na 'dug pa de las zhag drug tshun chad du 'bral ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes</text></item>
<item><p>11b7</p><section></section><text>byas kyi sbyor ba'i sbyor ba yang nyes byas te nyes byas phra mo'o/ /de yang dang po yid la sems pa ni sbyor ba'i sbyor ba'i nyes byas phra mo'o/ /de nas lus dang ngag gis sbyor ba ni sbyor ba'i nyes byas dngos so/ /de nas mthar thug pa ni spang pa'i lhung byed kyi dngos gzhi'o zhes bya bar shes par</text></item>
<item><p>12a1</p><section></section><text>bya'o/ /ltung ba med pa ni dgon pa pa 'jigs pa dang bcas pa nyid yin na chos gos gcig grong gzhan du zhag drug bzhag pa la ltung ba med do/ /don gyi dbang gis grong gzhan na 'dug pa de las zhag drug tshun chad du 'bral ba la ltung ba med do/ /bar chad kyi dbang gis zhag</text></item>
<item><p>12a2</p><section></section><text>bdun pa la sogs par thal ba la ltung ba med do/ /zhag drug tu 'gro ba la sogs par brnag pa la sogs pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad</text></item>
<item><p>12a3</p><section></section><text>la gnas skabs thams cad du zhag bdun na 'bral ba'i spang bar 'gyur ba rnam pa thams cad mi bsten par bslab par bya'o/ /dge slong dgon pa pa 'jigs pa dang bcas pa nyid yin na chos gos gcig grong gzhan du gzhag par bya'o/ /des don gyi dbang gis grong gzhan na 'dug pa de</text></item>
<item><p>12a4</p><section></section><text>las zhag drug tshun chad du 'bral bar bya'o/ /bar chad kyi dbang gis rkyen byung na zhag bdun pa la sogs par yang 'bral bar bya'o/ /phyir bcos pa ni snga ma bzhin no/ /zhag bdun na 'bral ba'i spang ba ste nyi shu bdun pa bshad zin to// //dbyar gyi ras chen gyi spang ba'i gleng gzhi ni sangs rgyas</text></item>
<item><p>12a5</p><section></section><text>bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /bcom ldan 'das kyis dge slong gis dbyar gyi gos ras chen bcad par bya'o zhes bka' stsal nas/ de na dge slong gang dag dbyar gnas pa snga mar khas len pa de dag ni rang gi</text></item>
<item><p>12a6</p><section></section><text>dus yin no zhes tshol bar byed cing bdag cag gis ci'i phyir mi bcang zhes 'chang bar byed do/ /dbyar phyi mar gnas par khas len pa de dag kyang rang gi dus yin no zhes tshol bar byed cing bdag cag ci'i phyir mi bcang zhes 'chang bar byed de/ de dag ha cang myur bar tshol ba dang ha cang yun ring du</text></item>
<item><p>12a7</p><section></section><text>'chang bar byed pas bya ba mang ba dang byed pa mang bar gyur te/ lung mnos pa dang klag pa dang kha ton dang rnal 'byor dang yid la bya ba dang nang gi sems kyi zhi gnas gtod bar byed nas/ dge slong don nyung ngu dag smod par byed phyar ka gtong bar byed/ kha zer bar byed pa'i skabs de dge slong</text></item>
<item><p>12b1</p><section></section><text>rnams kyis bcom ldan 'das la gsol to/ /de nas bcom ldan 'das kyis byung ba 'di dang gleng gzhi 'di dang skabs 'di la dge slong gi dge 'dun bsdu ba mdzad de/ dge slong rnams la smras nas gso dka' ba dang dgang dka' ba dang 'dod pa che ba dang chog mi shes pa rnam par smad pa mdzad</text></item>
<item><p>12b2</p><section></section><text>de/ gso sla ba dang dgang sla ba dang 'dod pa chung ba dang chog shes pa dang / phri ba dang sbyangs pa'i yon tan dang / mdzes pa dang / drod rig pa'i bsngags pa brjod nas/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi</text></item>
<item><p>12b3</p><section></section><text>'di ltar gdon par bya ste/ dge slong gis so ga rnams kyi zla ba gcig lus na dbyar gyi gos ras chen btsal bar bya'o/ /dbyar zad nas 'og tu zla ba phyed kyi bar du bcang bar bya'o/ /gal te dge slong gis so ga rnams kyi zla ba gcig lus pa'i sngon rol du dbyar gyi gos ras chen tshol bar</text></item>
<item><p>12b4</p><section></section><text>byed dam/ dbyar zad nas 'og tu zla ba phyed las 'das par 'chang na spang ba'i ltung byed do zhes bca' ba mdzad de/ yul ni mnyan yod/ gang zag ni dge slong rab tu mang po/ nyon mongs pa ni 'dod zhen/ nyes pa ni dbyar gyi gos ras chen ha cang sngar tshol ba dang ha cang yun ring du 'chang</text></item>
<item><p>12b5</p><section></section><text>bar byed pa'o/ /de la dge slong gis zhes bya ba ni chos 'di pas so/ /so ga rnams kyi zla ba gcig lus na zhes bya ba ni zla ba gcig na dbyar nye bar sgrub pa 'byung bar 'gyur ba na'o/ /dbyar gyi gos ras chen zhes bya ba ni char 'bab pa'i gos so/ /btsal bar bya'o zhes bya ba ni gzhan las so/ /</text></item>
<item><p>12b6</p><section></section><text>dbyar zad nas 'og tu zla ba phyed kyi bar du bcang bar bya'o zhes bya ba ni dgag dbye byas nas zla ba phyed kyi bar du'o/ /gal te dge slong gis so ga rnams kyi zla ba gcig lus pa'i sngon rol du/ dbyar gyi gos ras chen tshol bar byed dam zhes bya ba ni de'i mdun rol du'o/ /dbyar zad nas</text></item>
<item><p>12b7</p><section></section><text>'og tu zla ba phyed las 'das par 'chang na zhes bya ba ni de las 'das par ro/ /spang ba'i ltung byed do zhes bya ba ni dngos po de spangs nas ltung byed kyi ltung ba bshags par bya ba ste/ des na spang ba'i ltung byed do zhes bya ba gsungs so/ /de la ltung ba ji ltar 'gyur zhe na/ 'dir yang</text></item>
<item><p>13a1</p><section></section><text>dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong bdag nyid</text></item>
<item><p>13a2</p><section></section><text>dbyar gnas pa snga ma'am phyi ma gang du khas blangs pa de'i mdun rol gyi zla ba gcig pas snga rol du dbyar gyi gos ras chen rung ba tshol lam/ /dgag dbye byas nas zla ba phyed las 'das par dbyar gyi gos ras chen 'chang na dbyar gyi gos ras chen gyi spang ba'i ltung byed kyi dngos gzhir</text></item>
<item><p>13a3</p><section></section><text>'gyur ro/ /dge slong la dbyar gyi ras chen kyi spang ba'i ltung byed byung na/ de ma spangs shing bral bar ma byas la ltung ba ma bshags par ram/ spangs shing bral bar ma byas la ltung ba ma bshags par ram/ spangs shing bral bar byas la ltung ba ma bshags par dbyar gyi ras chen</text></item>
<item><p>13a4</p><section></section><text>du gtogs pa de lta bu gzhan zhig rnyed na de yang snga ma'i shugs kyis spang bar 'gyur te/ de la ltung bar ni mi 'gyur ro/ /dge slong gis dbyar gyi ras chen gyi spang ba'i ltung byed byung la/ ji srid du spang ba'i dngos po las ma bshags shing so sor ma bshags par/ lhung bzed dam</text></item>
<item><p>13a5</p><section></section><text>chos gos sam dra ba'am phor bu'am ska rags sam/ dge sbyong gi 'tsho ba'i yo byad gang yang rung ba gzhan zhig nye bar 'jog par byed na de yang snga ma'i shugs kyis spang bar 'gyur te/ de la ltung bar ni mi 'gyur ro/ /bdag nyid gnas par khas blangs pa'i nyin mo'i zla ba snga ma'i dang po phan</text></item>
<item><p>13a6</p><section></section><text>chad du btsal te grub pa la na smad pa med do/ /bdag nyid kyi dbyar gyi 'og gi zla ba phyed kyi mtha' las 'das par 'chang ba la na smad pa med do/ /dbyar gyi ras chen rung ba dang tshad dang ldan pa la sogs pa lan smad pa med do/ /'di'i byed pa po ni dbyar gnas par khas blangs pa'i zla ba gcig</text></item>
<item><p>13a7</p><section></section><text>gi sngon rol du tshol ba dang / dgag dbye byas pa'i 'og tu zla ba phyed las 'das par 'chang ba dang / dbyar gyi gos ras chen rung ba nyid do/ /'di la tshol ba dang 'chang ba'i dus gnyi ga la yang yan lag gsum gsum gyis dngos gzhi'i ltung bar 'gyur te/ dbyar gnas par khas len</text></item>
<item><p>13b1</p><section></section><text>pa'i zla ba cig gi sngon rol gyi dus dang / der btsal te grub pa dang / dbyar gyi gos ras chen rung ba nyid dang / dgag dbye byas pa'i 'og rol gyi zla ba phyed kyi dus dang / de las 'das par 'chang ba dang / dbyar gyi gos ras chen rung ba nyid do/ /de las dbyar gnas par khas len pa'i zla ba</text></item>
<item><p>13b2</p><section></section><text>gcig gi sngon rol gyi dus zhes bya ba ni dbyar gnas par khas blangs pa snga ma'i ni dbyar zla ra ba tshes bcu drug phan chad do/ /dbyar gnas pa phyi ma'i ni dbyar zla 'bring po tshes bcu drug phan chad do/ /dgag dbye byas pa'i 'og rol gyi zla ba phyed kyi dus zhes bya ba ni dbyar gnas par khas blangs pa</text></item>
<item><p>13b3</p><section></section><text>snga ma'i ni ston zla tha chungs tshes gcig tshun chad do/ /dbyar gnas par khas blangs pa phyi ma'i ni dgun zla ra ba'i tshes gcig tshun chad do/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du dbyar gyi gos ras chen spang pa'i lhung byed kyi sbyor ba</text></item>
<item><p>13b4</p><section></section><text>brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams par re la nyes byas re re'o/ /sngar tshol ba'i tshe tshol ba tsam la nyes byas so/ /dbyar gyi gos ras chen rnying pa la nyes byas so/ /mi rung ba dang tshad las chung ba la nyes byas so/ /sbyor ba'i sbyor</text></item>
<item><p>13b5</p><section></section><text>ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas phra mo'o/ /de yang dang po'i yid la sems pa ni sbyor ba'i sbyor ba'i nyes byas phra mo'o/ /de nas lus dang ngag gi sbyor ba ni sbyor ba'i nyes byas dngos so/ /de</text></item>
<item><p>13b6</p><section></section><text>nas mthar thug pa ni spang ba'i ltung byed kyi dngos gzhi'o zhes bya bar shes par bya'o/ /lhung ba med pa ni sngon dang phyi ma gnyis las de ma yin pa'i dus gnyis su mi tshol ba dang mi 'chang ba la ltung ba med do/ /bdag nyid gnas par khas blangs pa'i nyin mo'i zla ba snga ma'i dang po tshun chad</text></item>
<item><p>13b7</p><section></section><text>nas tshol ba la ltung ba med do/ /bdag nyid kyi dbyar gyi 'og gi zla ba phyed kyi mtha'i bar du 'chang ba la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas</text></item>
<item><p>14a1</p><section></section><text>skabs thams cad du dbyar gyi ras chen gyi spang bar 'gyur ba rnam pa thams cad mi bsten par bslab par bya'o/ /bdag nyid gnas par khas blangs pa'i nyin mo'i zla ba snga ma'i dang po tshun chad nas dbyar gyi ras chen btsal bar bya'o/ /bdag nyid kyi dbyar gyi 'og gi zla ba phyed</text></item>
<item><p>14a2</p><section></section><text>kyi mtha'i bar du bcang bar bya'o/ /dbyar gnas par khas blangs pa de'i rjes su 'gro ba'i bya ba thams cad ni dbyar gnas par khas blangs pa snga ma'am/ phyi ma ji lta ba bzhin du bya ste/ dper na mtha'i zhag bcu la brtad pa las byung ba'i gos blang ngo zhes gsungs pa ni bdag nyid kyi dbyar gyi</text></item>
<item><p>14a3</p><section></section><text>mtha'i zhag bcu gang yin pa la bya ste/ ston zla 'bring po tshes lnga nas nya'i bar gyi zhag bcu'am/ ston zla tha chungs tshes lnga nas nya'i bar zhag bcu la bya ba lta bu dang / dbyar gyi ras chen yang bdag nyid kyi dbyar gyi tshad la ltos nas btsal ba dang / bcang bar bya ba lta bu dang / dgag</text></item>
<item><p>14a4</p><section></section><text>dbye yang bdag nyid kyi dbyar gyi tshad la ltos nas/ ston zla 'bring po nya'am/ ston zla tha chungs nyal bya ba lta bu yin no/ /sra brkyang bting ba ni dbyar gnas par khas blangs pa zla ba snga ma shos dang 'brel pa kho na yin no/ /phyir bcos pa ni snga ma bzhin no/ /dbyar gyi ras chen gyi spang</text></item>
<item><p>14a5</p><section></section><text>ba ste nyi shu brgyad pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po bco brgyad pa/ bsngos pa las bsgyur ba'i spang ba'i gleng gzhi ni byung ba dang bcas pa'i dbang gis rnam pa gnyis te/ byung ba'i gleng gzhi ni sangs rgyas bcom ldan</text></item>
<item><p>14a6</p><section></section><text>'das shAkya rnams kyi grong rdal wa tshongs can zhes bya ba na bzhugs so/ /de'i tshe na khyim bdag gcig gis rang gi dad pa dang / rang gis btsugs pa dang rang gi dang bas gtsug lag khang byed du bcug nas/ tshe dang ldan pa sgra gcan zin la gang zag gir phul lo/ /de nas tshe dang ldan pa</text></item>
<item><p>14a7</p><section></section><text>pa sgra gcan zin gtsug lag khang der ji tsam pa de tsam 'dug nas lhung bzed dang chos gos thogs te ljongs rgyur song ngo / /khyim bdag des 'phags pa sgra gcan zin gtsug lag khang der ji tsam pa de tsam 'dug nas lhung bzed dang chos gos thogs te ljongs rgyur song zhes thos te/</text></item>
<item><p>14b1</p><section></section><text>thos nas kyang khyim bdag des gtsug lag khang de dge 'dun la phul lo/ /de nas tshe dang ldan pa sgra gcan zin ji dgar ljongs su 'dug nas/ phyir 'ongs nas de thos nas bcom ldan 'das la gsol ba/ btsun pa de la bdag gis ji ltar bgyi/ bka' stsal pa/ sgra gcan zin tshur shog</text></item>
<item><p>14b2</p><section></section><text>khyod khyim bdag de ga la ba der song la phyin nas khyim bdag de la 'di skad ces/ khyim bdag khyod kho bo'i lus sam ngag la chung zad kyang smod par mi byed dam zhes smros shig /tshe dang ldan pa sgra gcan zin gyis khyim bdag de la de skad ces smras ba na/ des smras pa/ 'phags pa sgra</text></item>
<item><p>14b3</p><section></section><text>gcan zin bdag khyod kyi sku'am gsung la cung zad kyang smod par mi bgyid do/ /de nas tshe dang ldan pa sgra gcan zin gyis khyim bdag de de skad ces zer ba bcom ldan 'das la gsol to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo</text></item>
<item><p>14b4</p><section></section><text>song la dge slong ji snyed wa tshongs can na nye bar brten cing 'khod pa de dag thams cad dpong sa'i khang par sdus shig /tshe dang ldan pa kun dga' bos de dag der bsdus te/ bcom ldan 'das la mkhyen par gsol ba dang / de nas bcom ldan 'das dpong sa'i khang pa ga la ba der</text></item>
<item><p>14b5</p><section></section><text>gshegs te byon nas dge slong gi dge 'dun gyi gung la gdan bshams pa nyid la bzhugs so/ /bzhugs nas bcom ldan 'das kyis dge slong rnams la bka' stsal pa dge slong dag gang gis gang zag gcig gam/ gnyis sam rab tu mang po'am dge 'dun la sbyin pa byin na gzhan gcig</text></item>
<item><p>14b6</p><section></section><text>gam gnyis sam rab tu mang po'am dge 'dun la sbyin pa sbyin par byed pa ni chos dang ldan pa'i sbyin pa ma yin zhing / chos dang ldan pa'i len pa ma yin la/ yongs su longs spyad du rung ba ma yin no/ /dge slong dag gang gis dge 'dun bye zhing gnyis su gyur te/ phyogs dang gzhan gyi phyogs su rnam</text></item>
<item><p>14b7</p><section></section><text>par gnas pa na/ phyogs gcig la sbyin par byin nas phyogs gnyis pa la sbyin par byed pa ni chos dang ldan pa'i sbyin pa ma yin zhing / chos dang ldan pa'i len pa ma yin la/ longs spyad du rung ba ma yin no/ /dge slong dag gang gis gang zag gcig la sbyin pa byin nas gzhan gcig gam</text></item>
<item><p>15a1</p><section></section><text>gnyis sam rab tu mang po'am/ dge 'dun la sbyin par mi byed pa ni chos dang ldan pa'i sbyin pa yin zhing / chos dang ldan pa'i len pa yin la yongs su longs spyad du rung ba yin no/ /dge slong dag gang gis dge 'dun bye zhing gnyis su gyur te/ phyogs dang gzhan</text></item>
<item><p>15a2</p><section></section><text>gyi phyogs su rnam par gnas pa na/ phyogs gcig la sbyin par byin nas phyogs gnyis pa la sbyin par mi byed pa ni chos dang ldan pa'i sbyin pa yin zhing / chos dang ldan pa'i len pa yin la/ longs spyad du rung ba yin no/ /dge slong dag de lta bas na snga ma ni sbyin pa yin la phyi ma ni ma yin no/</text></item>
<item><p>15a3</p><section></section><text>rgyal po ni sa gzhi la dbang la/ bdag po ni gnas mal la dbang / dge slong ni lhung bzed dang chos gos la dbang ngo / /sbyin pa po dang sbyin bdag gis rang gis sbyin par bya ba'i chos mngon par 'du bya ba ni rung gi gzhan la sbyin du ni mi rung ngo / /dge slong dag dge slong sgra gcan zin la gtsug lag</text></item>
<item><p>15a4</p><section></section><text>khang de phyir byin cig dge slong de dag gis tshe dang ldan pa sgra gcan zin la gtsug lag khang de phyir byin no/ /'di ni re zhig byung ba yin gyi/ bcom ldan 'das re zhig 'dul ba la nyan thos rnams kyi bslab pa'i gzhi 'cha' bar ni mi mdzad do/ /bcas pa'i gleng gzhi ni sangs rgyas bcom ldan</text></item>
<item><p>15a5</p><section></section><text>'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /bsod snyoms pa zhig gis khyim bdag cig skyabs su 'gro ba dang / bslab pa'i gzhi dag la gzhag ste/ rdzas las byung ba'i bsod nams bya ba'i gzhi bdun po dag gi bsngags pa brjod pa</text></item>
<item><p>15a6</p><section></section><text>dang / khyim bdag des sangs rgyas la sogs pa dge slong gi dge 'dun gdugs tshod la spyan drang zhing ras zung gcig yon du dbul bar bsngos pa nye dgas thos nas/ der rang la bsgyur du bcug ste/ de'i 'og tu khyim bdag des sangs rgyas la sogs pa dge slong gi dge 'dun rang gi</text></item>
<item><p>15a7</p><section></section><text>khyim du mchod ston gsol nas/ ras zung de rgan pa'i mtha' logs su bstan te/ rjes su yi rang bar mdzod cig /rjes su yi rang bar mdzod cig ces smras nas/ nye dga' la byin pa dang / dge slong don nyung ngu dag ci'i phyir dge slong dag dge 'dun la bsngos pa'i rnyed pa shes bzhin</text></item>
<item><p>15b1</p><section></section><text>du gang zag bdag la bsgyur du 'jug ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun</text></item>
<item><p>15b2</p><section></section><text>bsdu ba mdzad de/ nye dga' la rmas nas/ rnam grangs du mar smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge 'dun la bsngos pa'i rnyed pa shes bzhin</text></item>
<item><p>15b3</p><section></section><text>du gang zag bdag la bsgyur du 'jug na spang ba'i ltung byed do zhes bca' ba mdzad de/ yul ni mnyan yod/ gang zag ni nye dga'/ nyon mongs pa ni brnab sems/ nyes pa ni gzhan gyis gzhan la bsngos pa'i gos gang zag bdag la bsgyur du 'jug pa'o/ /de las yang dge slong</text></item>
<item><p>15b4</p><section></section><text>gang zhes bya ba ni shAkya'i bu nye dga' 'am/ gzhan yang de lta bu gang yin pa'o/ /dge 'dun la zhes bya ba ni de bzhin gshegs pa'i nyan thos kyi dge 'dun la'o/ /bsngos pa'i zhes bya ba ni gzas pa'i'o/ /rnyed pa zhes bya ba ni rnyed pa gnyis te/ gos kyi rnyed pa dang / zas kyi rnyed pa</text></item>
<item><p>15b5</p><section></section><text>ste/ don 'di ni gos kyi rnyed pa yin par dgongs so/ /shes bzhin du zhes bya ba ni bdag nyid kyis de shes par gyur pa'am/ gzhan dag gis brjod pas so/ /gang zag bdag la bsgyur du 'jug na zhes bya ba ni bdag nyid la 'bul du 'jug na'o/ /spang ba'i ltung byed do zhes bya ba ni dngos</text></item>
<item><p>15b6</p><section></section><text>po de spangs nas ltung byed kyi ltung ba bshags par bya ba ste/ des na spang ba'i ltung byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang /</text></item>
<item><p>15b7</p><section></section><text>phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis yon bdag gzhan gyis gang zag dge slong gzhan nam dge 'dun la bsngos pa'i gos kyi rnyed pa shes bzhin du bdag nyid la bsgyur te thob na/ bsngos pa</text></item>
<item><p>16a1</p><section></section><text>las bsgyur ba'i spang ba'i ltung byed kyi dngos gzhir 'gyur ro/ /dge slong la bsngos pa las bsgyur ba'i spang ba'i ltung byed byung la de ma spangs shing bral bar ma byas la ltung ba ma bshags par ram/ spangs shing bral bar ma byas la ltung ba ma bshags par ram/ spangs</text></item>
<item><p>16a2</p><section></section><text>shing bral bar byas la ltung ba ma bshags par bsngos pa las bsgyur bar gtogs pa de lta bu gzhan zhig rnyed na de yang snga ma'i shugs kyis spang bar 'gyur te/ de las ltung bar ni mi 'gyur ro/ /dge slong gis bsngos pa las/ bsgyur ba'i spang ba'i ltung byed byung la/ ji srid du spang</text></item>
<item><p>16a3</p><section></section><text>ba'i dngos po las ma bshags shing so sor ma bshags par lhung bzed dam chos gos sam dra ba'am phor bu'am ska rags sam/ dge sbyong gi 'tsho ba'i go byad gang yang rung ba gzhan nye bar 'jog par byed na/ de yang snga ma'i shugs kyis spang bar 'gyur te/ de las ltung bar ni</text></item>
<item><p>16a4</p><section></section><text>mi 'gyur ro/ /yon bdag gzhan nye du dang nye du ma yin pa khyim pa dang rab tu byung ba mtshan dang lta ba mthun pa dang mi mthun pa gang yang rung ba la na smad pa med do/ /gang zag gzhan nam dge 'dun la bsngos pa la na smad pa med do/ /gos kyi rnyed pa rung ba nyid dang / tshad dang ldan pa</text></item>
<item><p>16a5</p><section></section><text>dang / tshad pas lhag pa la na smad pa med do/ /der 'du shes pa dang yid gnyis za ba la na smad pa med do/ /bdag nyid la bsgyur te thob pa la na smad pa med do/ /'di'i byed pa po ni gzhan gyis gzhan la bsngos pa'i gos kyi rnyed pa dang de shes bzhin du bdag nyid la bsgyur te thob pa'o/ /</text></item>
<item><p>16a6</p><section></section><text>'di la yan lag lngas dngos gzhi'i ltung bar 'gyur te/ yon bdag gzhan gang yang rung ba dang / gang zag dge slong gzhan nam dge 'dun la bsngos pa dang / gos kyi rnyed pa dang / shes bzhin du bdag nyid la bsgyur ba dang thob pa'o/ /de dag las yan lag mtshang na ci rigs par na smad do/ /</text></item>
<item><p>16a7</p><section></section><text>sbyor ba'i ltung ba ni nyes byas te/ ji srid du bsngos pa la bsgyur ba'i spang ba'i ltung byed kyi sbyor ba brtsams nas/ dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /sgyur ba la nyes byas so/ /gang zag gzhan li</text></item>
<item><p>16b1</p><section></section><text>bsngos pa gang zag gzhan la bsgyur ba la nyes byas so/ /gang zag gzhan la bsngos pa gang zag gzhan la bsgyur ba thob pa la yang nyes byas so/ /zas kyi rnyed pa la bsgyur ba dang thob pa gnyi ga la yang nyes byas so/ /dbral ba dang sbyar ba gnyi ga sems can du bgrang ba nyid ma yin pa gnas</text></item>
<item><p>16b2</p><section></section><text>khang la sogs pa bdag la bsgyur ba dang thob pa gnyi ga la nyes byas so/ /them skas dang khang pa dang sgo la sogs pa'i phyogs gcig la bsngos pa phyogs gcig la bsgyur ba dang thob pa gnyi ga la nyes byas so/ /bsngos pa ma byin na nyes byas so/ /mtshams kyi phyi rol du song ste/ dge</text></item>
<item><p>16b3</p><section></section><text>'dun gyi shi ba'i yo byad la sogs pa'i rnyed pa byin gyis rlob par byed na nyes byas so/ /rnyed pa dbang ba'i gang zag ma tshogs pa dag gis 'god na nyes byas so/ /shi ba'i yo byad la sogs pa'i rnyed pa byin gyis ma brlabs par 'god na nyes byas so/ /kun dbang ba'i rnyed pa</text></item>
<item><p>16b4</p><section></section><text>dge 'dun las gcig gam gnyis sam gsum gyis rku sems med par len pa la nyes byas so/ /rung ba ma yin pa nyid kyi dngos po dag la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed do/ /sbyor ba nyes byas kyi sbyor</text></item>
<item><p>16b5</p><section></section><text>ba'i sbyor ba yang nyes byas te nyes byas phra mo'o/ /de yang dang po yid la sems pa ni sbyor ba'i sbyor ba'i nyes byas phra mo'o/ /de nas lus dang ngag gis sbyor ba ni sbyor ba'i nyes byas dngos so/ /de nas mthar thug pa ni spang ba'i ltung byed kyi dngos gzhi'o zhes bya bar shes par bya'o/ /ltung</text></item>
<item><p>16b6</p><section></section><text>ba med pa ni der 'du shes med pa la ltung ba med do/ /lhag ma za ba dud 'gro la sogs pa btsal te ma rnyed pa la ltung ba med do/ /bde bar gshegs pa'i sku gzugs gzhan mnga' ba'i rgyan la sogs pa dag gal te sku gzugs gzhan la g.yar por sbyin par byed pa la nyes pa med</text></item>
<item><p>16b7</p><section></section><text>do/ /mchod rten byang chub chen po dang chos kyi 'khor lo dang / cho 'phrul chen po dang / lha las babs pa rnams ma gtogs par gzhan la bsngos pa'i rnyed pa de nyid la dbul bar ma grub cing der khyer yang mi nus na mchod rten gzhan dag la bsgyur ba la nyes pa med do/ /byang chub chen po dang /</text></item>
<item><p>17a1</p><section></section><text>chos kyi 'khor lo dang / cho 'phrul chen po dang / lha las babs pa rnams kyi rgyud du mnga' ba rnams kyi rnyed pa ni mchod rten gzhan dag la bsgyur du mi rung ngo / /mchod rten chen po bzhi po de dag gi nang nas gcig la bsngos pa'i rnyed pa de nyid la dbul bar ma grub cing der khyer</text></item>
<item><p>17a2</p><section></section><text>yang mi nus na gzhan gsum po gang yang rung ba la bsgyur ba la ni nyes pa med do/ /las dang po pa dang / smyos pa dang / sems 'khrugs pa dang tshor ba dag gis nyen pa la ltung ba med do/ /bslab par bya ba ni dge slong rnams kyis yul thams cad la gnas skabs thams cad du</text></item>
<item><p>17a3</p><section></section><text>smos pa las bsgyur ba'i spang bar 'gyur ba rnam pa thams cad mi bsten par bslab par bya'o/ /gnas gang na dge slong gcig pu zhig gnas pa der sbyin bdag gis dge 'dun gyi phyir rnyed pa 'bul bar byed na/ dge slong des gcig pus rnyed pa byin gyis brlab par bya'o/ /pha rol</text></item>
<item><p>17a4</p><section></section><text>gyi dmag tshogs dang chom rkun la sogs pa'i gnod pa med par gya tshom du gtsug lag khang dor bar mi bya'o/ /dge slong gang gtsug lag khang de la rjes su chags pa dang bcas pa der srung ma gzhag go/ /der dge 'dun ma lhags na dge slong srung ma bzhag pa des gtsug lag khang de</text></item>
<item><p>17a5</p><section></section><text>nyid du lo bcu 'da' bar bya'o/ /dge slong de lo bcur de na gnas pa'i tshe lo lnga ni bsod snyoms kyis 'da' bar bya'o/ /der dus su sbyin bdag ma byung na lo gzhan lnga ni nye 'khor gyi gtsug lag khang dang lhan cig tu 'tsho ba thun mong du bya bas 'da' bar bya'o/ /dge slong de gal te</text></item>
<item><p>17a6</p><section></section><text>gtsug lag khang de nas 'gro na dngos po rnams nye 'khor gyi gtsug lag khang dag tu gdams par bya'o/ /gtsug lag khang bor ba der dge slong dag lhags te/ gnyug mar gnas na nye 'khor gyi gtsug lag khang gzhan na gnas pa'i dge slong de dag gis gnas mal dang snod</text></item>
<item><p>17a7</p><section></section><text>spyad la sogs pa'i dngos po de dag gtsug lag khang de nyid du phyir sbyin par bya'o/ /gtsug lag khang gzhan du gdams pa'i rdzas de dag gtsug lag khang de kho nar mi snang zhing phyir mi ster na dge slong gang dag gis dang po der gzhag pa de dag gis rma zhing phyir sbyin par bya'o/ /khyim</text></item>
<item><p>17b1</p><section></section><text>bdag de nyid gtsug lag khang de dang gnas gzhan gyi bdag po nyid yin yang des sngar gtsug lag khang der phul ba'i rdzas dag phyis gnas/ gzhan der bsgyur zhing dbul du mi rung ngo / /khyim bdag des rdzas de dag sngar phul ba'i gtsug lag khang der mi ster na gtsug lag khang de na</text></item>
<item><p>17b2</p><section></section><text>gnas pa'i dge slong rnams kyi mthus gzung bar bya'o/ /gnas gzhan gyi rdzas gzhan du g.yar po nyid du ni sbyin par bya'o/ /gnas gzhan gyi rdzas gnas gzhan du sbyin par mi bya ste/ rnyed pa rnam par gzhag pa ni ji ltar nges par byas pa bzhin no/ /de dag gi skabs dge slong bram</text></item>
<item><p>17b3</p><section></section><text>ze'i bu mos zhus pa las gnas gang na dge slong gcig pu zhig gnas pa der sbyin bdag gis dge 'dun gyi phyir rnyed pa la dbul bar byed na dge slong des gcig bus rnyed pa byin gyis brlab par bya'o/ /byin gyis ma brlabs par bdag gir byed na nyes byas su 'gyur ro zhes gsungs</text></item>
<item><p>17b4</p><section></section><text>pa la gcig pus rnyed pa byin gyis brlab pa'i cho ga dang sngags ni 'di yin te/ bdag gnas 'di na gcig pu gnas te/ dge 'dun la gos kyi rnyed pa 'di byung bas bdag gis gos 'di nyams su blang ngo / /dus su byin gyis brlab po zhes lan gsum sems bskyed par bya zhing tshig</text></item>
<item><p>17b5</p><section></section><text>tu yang brjod par bya ba yin no/ /de nyid kyi skabs dge slong bram ze'i bu mos zhus pa las gtsug lag khang gi bdag po bcom mam/ bcings sam/ shi'am spyugs na/ dge slong dag gis gtsug lag khang de yal bar mi 'dor bar dge slong gang gtsug lag khang de la rjes</text></item>
<item><p>17b6</p><section></section><text>su chags pa shas chen po yod pa der srung ma gzhag cing der dge 'dun dang / sbyin bdag dus sum lhags na dge slong des lo lnga ni bsod snyoms kyi phyir 'da' bar bya'o/ /lo gzhan lnga ni nye 'khor gyi gtsug lag khang dang lhan cig 'tsho ba thun mong du bya bas 'da' bar bya zhing / gtsug lag</text></item>
<item><p>17b7</p><section></section><text>khang de dang nye 'khor gyi gtsug lag khang de gnyis rnyed pa ni thun mong la gso sbyong ni tha dad pa'i las bya'o zhes gsungs pa ni 'di ltar bya ste/ des gnas mal bshams pa byas nas gaN+DI brdungs te dris pa'i tshig gis dge slong rnams la yang dag par bsgo nas dge 'dun thams cad</text></item>
<item><p>18a1</p><section></section><text>'dug cing mthun par gyur pa la dge slong gcig gis gsol ba byas te las bya'o/ /'di ltar bya ste/ 'dug la 'di skad ces brjod par bya'o/ /dge 'dun btsun pa rnams gsan du gsol/ gtsug lag khang 'di'i gtsug lag khang gi bdag po bcom mam</text></item>
<item><p>18a2</p><section></section><text>bcings sam gum mam spyugs na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis gtsug lag khang 'di dang pha bi lo lngar rnyed pa ni thun mong la gso sbyong ni tha dad par mdzad do/ /'di ni gsol ba'o/ /las ni 'di ltar bya ba</text></item>
<item><p>18a3</p><section></section><text>ste/ dge 'dun btsun pa rnams gsan du gsol/ gtsug lag khang 'di'i gtsug lag khang gi bdag po bcom mam bcings sam/ gum mam spyugs te/ de'i slad du dge 'dun gyis gtsug lag khang 'di dang pha bi lo lngar rnyed pa ni thun mong la gso sbyong ni tha dad du mdzad kyi tshe</text></item>
<item><p>18a4</p><section></section><text>dang ldan pa gang dag gtsug lag khang 'di dang pha bi lo lngar rnyed pa ni thun mong la gso sbyong ni tha dad du mdzad par bzod pa de dag ni cang ma gsung shig /gang dag mi bzod pa de dag ni gsungs shig /dge 'dun gyis bzod cing gnang nas/ dge 'dun gyis gtsug lag khang 'di</text></item>
<item><p>18a5</p><section></section><text>dang pha bi lo lngar rnyed pa ni thun mong la gso sbyong ni tha dad du mdzad lags te/ 'di ltar cang mi gsung bas de de bzhin du 'dzin to zhes gsungs pa yin no/ /phyir bcos pa ni snga ma bzhin no/ /bsngos pa las bsgyur ba'i spang ba ste nyi shu dgu pa bshad zin to// //gsog</text></item>
<item><p>18a6</p><section></section><text>'jog gi spang ba'i gleng gzhi ni/ sangs rgyas bcom ldan 'das rgyal po'i khab na 'od ma'i tshal bya ka lan dka'i gnas na bzhugs so/ /de'i tshe na tshe dang ldan pa pi lin da'i bu'i lhan cig gnas pa dang nye gnas dge slong dag sman gang dag de nas lag nyar blangs pa dang / de las</text></item>
<item><p>18a7</p><section></section><text>byin len byas pa dang / zas kyi phye ma dang 'dres pa dang / phan tshun 'dres pa dang / rang gi rgyud kyis myangs pa gang dag rnam par dbyer yang mi mngon pa de dag dus su yang za bar byed/ dus ma yin par yang za bar byed cing / de dag la bza' bar rnam par dbye bar yang mi mngon</text></item>
<item><p>18b1</p><section></section><text>nas/ dge slong don nyung ngu dag smod par byed/ phyar ka gtong bar byed kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang gleng gzhi 'di dang skabs 'di la dge slong gi dge 'dun bsdu ba mdzad de/ tshe dang</text></item>
<item><p>18b2</p><section></section><text>ldan pa pi lin da'i bu'i lhan cig gnas pa dang nye gnas dge slong rnams la smras nas/ gso dka' ba dang dgang dka' ba dang 'dod pa che ba dang chog mi shes pa rnam par smad de/ gso sla ba dang dgang sla ba dang 'dod pa chung ba dang chog shes pa dang sbyangs pa'i yon tan dang mdzes</text></item>
<item><p>18b3</p><section></section><text>pa dang drod rig pa'i bsngags pa brjod nas/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ bcom ldan 'das kyis dge slong na ba rnams la phan pa so sor bsten par bya ba ni/ sman</text></item>
<item><p>18b4</p><section></section><text>gang dag bka' stsal pa 'di lta ste/ zhun mar dang 'bru mar dang sbrang rtsi dang bu ram gyi dbu ba de dag las dge slong na bas 'dod na rang gis zhag bdun par byin gyis brlabs te/ gsog 'jog gis yongs su longs spyad pas yongs su longs spyad par bya'o/ /de las 'das par</text></item>
<item><p>18b5</p><section></section><text>yongs su longs spyod par byed na spang ba'i ltung byed do zhes bca' ba mdzad de/ yul ni rgyal po'i khab/ gang zag ni tshe dang ldan pa pi lin da'i bu'i lhan cig gnas pa dang nye gnas dge slong dag /nyon mongs pa ni lto 'dun che ba/ nyes pa ni gsog 'jog byed pa'o/ /de la</text></item>
<item><p>18b6</p><section></section><text>bcom ldan 'das kyis zhes bya ba ni de bzhin gshegs pa dgra bcom pa yang dag par rdzogs pa'i sangs rgyas kyis so/ /dge slong zhes bya ba ni chos 'di pa'o/ /na ba rnams la zhes bya ba ni nad pa rnams la'o/ /phan pa zhes bya ba ni rjes su mthun pa'o/ /so sor bsten par bya</text></item>
<item><p>18b7</p><section></section><text>ba'i zhes bya ba ni rung ba'o/ /sman gang dag bka' stsal pa 'di lta ste zhes bya ba ni rab tu bsten pa'o/ /zhun mar zhes bya ba ni mar bzhugs pa'o/ /'bru mar zhes bya ba ni 'bru mar nyid do/ /sbrang rtsi zhes bya ba ni sbrang bu'i sbrang rtsi'o/ /bu ram gyi dbu ba zhes bya ba ni bu ram mo/ /de dag las</text></item>
<item><p>19a1</p><section></section><text>zhes bya ba ni bka' stsal pa de dag las so/ /dge slong zhes bya ba ni dge slong gang yin pa de'o/ /na bas zhes bya ba ni nad pas so/ /'dod na zhes bya ba ni gal te don du gnyer na'o/ rang gis zhes bya ba ni bdag nyid kyis so/ /zhag bdun par byin gyis brlabs te/</text></item>
<item><p>19a2</p><section></section><text>zhes bya ba ni nyin mtshan bdun par ro/ /gsog 'jog gis yongs su longs spyad pas yongs su longs spyad par bya'o zhes bya ba ni rang gis blangs te bza' bar bya ba'o/ /de las 'das par yongs su longs spyod par byed na zhes bya ba ni zhag bdun las 'das par ro/ /spang pa'i ltung</text></item>
<item><p>19a3</p><section></section><text>byed do zhes bya ba ni dngos po de spangs nas ltung byed kyi ltung ba bshags par bya ba ste/ de nas spang ba'i ltung byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med</text></item>
<item><p>19a4</p><section></section><text>pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis sman zhag bdun par byin gyis brlabs pa bza' ba'i phyir 'chang ba skya rengs brgyad pa shar na gsog 'jog</text></item>
<item><p>19a5</p><section></section><text>gi spang ba'i ltung byed kyi dngos gzhir 'gyur ro/ /skabs 'dir dngos gzhi dang sbyor ba'i ltung ba rnam par gzhag pa la 'dul ba 'dzin pa dag gis gzhung lugs tha dad par rtog pa yod de/ sngon gyi 'dul ba 'dzin pa du rgyus kyi bye brag tu smra ba'i slob dpon d+harma mi tras 'dul ba'i mdo</text></item>
<item><p>19a6</p><section></section><text>rgya cher 'grel ba'i gzhung bshad pa las ni dge slong gis sman zhag bdun par byin gyis brlabs pa dang / bza' bar bya ba rung ba ma yin pa dang / dus su rung ba'i zas dang / thun tshod du rung ba'i ltung ba dag bza' ba'i phyir 'chang ba gsog 'jog du gyur na/ gsog 'jog</text></item>
<item><p>19a7</p><section></section><text>gi spang ba'i ltung byed kyi dngos gzhir 'gyur ba 'byung / bar gyi 'dul ba 'dzin pa kha che'i yul bye brag tu smra ba'i slob dpon ka l+yA Na mi tra la sogs pas so sor thar pa'i mdo'i 'grel pa gzhan zhig bshad pa las ni sman zhag bdun par byin gyis brlabs pa bza' ba'i phyir</text></item>
<item><p>19b1</p><section></section><text>'chang ba gsog 'jog tu gyur na/ gsog 'jog gi spang ba'i ltung byed kyi dngos gzhir 'gyur la/ bza' bar bya ba rung ba ma yin pa dang / dus su rung ba'i zas dang thun tshod du rung ba'i ltung ba dag bza' ba'i phyir 'chang ba gsog 'jog tu gyur pa ni gsog 'jog gi spang ba'i ltung byed</text></item>
<item><p>19b2</p><section></section><text>kyi dngos gzhir mi 'gyur te/ gsog 'jog gi spang ba'i ltung byed kyi dngos gzhi'i skabs kyi sbyor ba'i nyes byas su 'gyur ba byung ste/ 'dir ni so sor thar pa'i mdo dang / rnam par 'byed pa dang / gzhung bla ma dang / 'dul ba'i mdo las dge slong gis sman zhag bdun par byin gyis</text></item>
<item><p>19b3</p><section></section><text>brlabs pa bza' ba'i phyir 'chang pa skya rengs brgyad pa shar na gsog 'jog gi spang ba'i ltung byed kyi dngos gzhir 'gyur la/ dus su rung ba dang / thun tshod du rung ba dang / 'tsho ba'i bar du bcang ba dang / bza' bar bya ba rung ba ma yin pa dang / gsog 'jog tu gyur pa ni skabs</text></item>
<item><p>19b4</p><section></section><text>'di'i nyes byas su 'gyur bar gsungs pa'i gzhung dang sbyar te/ slob dpon ka l+yA Na mi tras bshad pa'i lugs bzhin du bris so/ /dge slong la gsog 'jog gi spang ba'i ltung byed byung na de ma spangs shing bral bar ma byas la ltung ba ma bshags par ram/ spangs</text></item>
<item><p>19b5</p><section></section><text>shing bral bar ma byas la ltung ba ma bshags par ram/ spangs shing bral bar byas la ltung ba ma bshags par/ sman zhag bdun par gtogs pa'i rigs mthun pa de lta bu gzhan zhig rnyed na/ de yang snga ma'i shugs kyis spang bar 'gyur te/ de las ltung bar ni mi 'gyur</text></item>
<item><p>19b6</p><section></section><text>ro/ /'dir zhag bdun pa la rang nyid kyi rjes su zhugs pa nyid kyi bye brag gzhan bstan pa'i phyir zhag bdun la ni rigs mthun pa la'o zhes bya ba smras te/ spang ba gzhan dag la ni rang nyid kyi rjes su zhugs pa nyid 'chang bar gtogs pa spyi'i shan nyid kyang 'chang bar gtogs pa</text></item>
<item><p>19b7</p><section></section><text>gzhan spyi la 'byung zhing / 'bral bar gtogs pa gzhan spyi'i shan nyid kyang 'bral bar gtogs pa gzhan spyi la 'byung / 'jog par gtogs pa gzhan spyi'i shan nyid kyang 'jog par gtogs pa gzhan spyi la 'byung ba la sogs pa lta bu yin la/ zhag bdun pa 'di la ni rang</text></item>
<item><p>20a1</p><section></section><text>nyid kyi rjes su zhugs pa nyid zhag bdun par gtogs pa spyi la 'byung ba ma yin gyi/ rigs mthun pa nyid la 'byung ste/ 'di lta ste rang nyid kyi rjes su zhugs pa nyid mar du gtogs pa'i ni mar phyis rnyed pa la 'byung ba nyid yin gyi/ 'bru mar la sogs pa dag mi 'byung ba</text></item>
<item><p>20a2</p><section></section><text>dang / de bzhin du rang nyid kyi rjes su zhugs pa nyid 'bru mar du gtogs pa'i ni 'bru mar phyis rnyed pa la 'byung ba nyid yin gyi mar la sogs pa dag la mi 'byung ba lta bu'o/ /'dir gzhung ni rnam par 'byed pa las dge slong gis tshes la mar rnyed la/ des tshes gnyis la gzhan zhig</text></item>
<item><p>20a3</p><section></section><text>kyang rnyed par gyur na dge slong des snga ma shos bza' bar bya zhing / phyi ma shos gtang bar bya ba'am/ rung bar bya ba'am/ gzhan la sbyin par bya'o/ /gtong bar mi byed dam/ rung bar mi byed dam/ gzhan la sbyin par mi byed na zhag brgyad pa'i skya rengs shar na spang ba'i ltung byed do</text></item>
<item><p>20a4</p><section></section><text>zhes gsungs pa yin no/ /dge slong gis gsog 'jog gi spang ba'i ltung byed byung la ji srid du spang ba'i dngos po las ma bshags shing so sor ma bshags par lhung bzed dam chos gos sam dra ba'am phor bu'am ska rags sam dge sbyong gi 'tsho ba'i yo byad gang yang rung ba gzhan nye bar</text></item>
<item><p>20a5</p><section></section><text>'jog par byed na/ de yang snga ma'i shugs kyis spang bar 'gyur te/ de las ltung bar ni mi 'gyur ro/ /gsog 'jog gi spang ba'i ltung byed 'di dang / /'og nas gsog 'jog gi ltung byed ces 'byung ba la bye brag ni 'di yod de/ 'di ni sman zhag bdun par byin gyis brlabs pa bza'</text></item>
<item><p>20a6</p><section></section><text>ba'i phyir bcang ba skya rengs brgyad pa shar te gsog 'jog tu gyur pa la/ spang ba'i ltung byed du rnam par gzhag go/ /'og ma ni dus su rung ba'i zas bca' ba lnga dang bza' ba lnga gsog 'jog tu gyur pa zos pa la ltung byed 'ba' zhig tu rnam par gzhag go/ /sman zhag bdun par byin</text></item>
<item><p>20a7</p><section></section><text>gyis brlabs pa bza' ba'i phyir bcang ba skya rengs brgyad pa shar ba la na smad pa med do/ /sman zhag bdun pa ni zhun mar dang 'bru mar dang sbrang rtsi dang bu ram dang bu ram gyi dbu ba dag go/ /zhun mar zhes bya ba ni mar bzhus pa ste bdud rtsi yang de'i khongs su gtogs so/ /'bru mar zhes bya</text></item>
<item><p>20b1</p><section></section><text>ba ni 'bru mar nyid de/ zhag rnam pa lnga po nya'i zhag dang / ri bong gi zhag dang / chu srin byis pa gsod kyi zhag dang / dom gyi zhag dang / phag gi zhag dus su bskol/ dus su btsags/ dus su byin gyis brlabs pa dag kyang 'di'i khongs su gtogs so/ /sbrang rtsi zhes bya ba ni sbrang bu'i sbrang rtsi'o/ /</text></item>
<item><p>20b2</p><section></section><text>bu ram dang bu ram gyi dbu ba zhes bya ba ni bu ram nyid de/ hwags dang li kha ra la sogs pa yang 'di'i khongs su gtogs so/ /sman zhag bdun pa byin len byas pa dang byin gyis brlabs pa de dag ni/ dge slong nad pas zhag bdun gyi mtha'i dus tshun chad du rang gis byin len byas shing byin</text></item>
<item><p>20b3</p><section></section><text>gyis brlabs te bsten par bya ba nyid yin gyi/ mi na bas ni byin gyis brlab tu yang mi rung la gzhan gyis byin gyis brlabs pa dag bzar yang mi rung ngo / /sos pa nyid na de dag nad pa'i phyir slong na sbyin no/ /slong ba med na dge 'dun gyi sman khang du gzhag par bya'o/ /de dag zhag bdun</text></item>
<item><p>20b4</p><section></section><text>par byin gyis brlabs pa'i cho ga dang sngags ni 'di yin te/ sman de dag sman pa dang sman pa rab tu byung ba dang sman g.yog bsnyen par ma rdzogs pa mkhas pa gang yang rung bas rung ba'i sa gzhir snga dro bskol cing btsags nas/ bza' bar bya ba rung ba ma yin pa lag nyar blangs pa dang /</text></item>
<item><p>20b5</p><section></section><text>nang du btsos pa dang / nang du zhag lon pa dang / dge slong gis btsos pa la sogs pa dang ma 'dres par byas la/ dge slong nad pas kyang snga dro lag pa bsnyal te byin len byas la dge slong bsnyen par rdzogs pa rang bzhin du gnas pa lta ba dang mtshan mthun pa mtshams kyi nang na</text></item>
<item><p>20b6</p><section></section><text>gnas pa gcig mdun du tsog pur 'dug ste/ gnyi gas lhung bzed dam sman snod lag pa g.yon par gzhag la g.yas pas kha nas bkab ste/ nad pas 'di skad ces brjod par bya'o/ /tshe dang ldan pa dgongs su gsol/ bdag dge slong ming 'di zhes bgyi ba'i sman zhag bdun</text></item>
<item><p>20b7</p><section></section><text>pa 'di dag bdag dang tshangs pa mtshungs par spyod pa rnams kyir bgyi bar zhag bdun par byin gyis brlab po/ /lan gsum du bzlas/ de'i rjes la nyan pas thabs yin no zhes brjod par bya/ nad pas legs so zhes brjod par bya'o/ /de phyin chad zhag bdun gyi bar du byin len ma zhig par byas te rang gis</text></item>
<item><p>21a1</p><section></section><text>bsten cing bza' bar bya'o/ /zhag bdun par byin gyis brlabs pa'i nyi ma 'das so cog dge slong la nyi ma re re zhing deng phan chad du nyi ma dang po 'das te deng ni nyi ma gnyis pa lags so zhes bya ba la sogs pa brjod par bya'o/ /zhag brgyad pa'i skya rengs ma shar tshun chad du zos zin</text></item>
<item><p>21a2</p><section></section><text>cing lhag ma byed na der zad/ yod na nad pa'i phyir slong ba la sbyin pa'am/ dge 'dun gyi sman khang du gzhag pa'am/ bsam pa thag pa nas ltos pa med pa'i sems kyis gzhan la gtang bar bya'o/ /de ltar ma byas par bza' ba'i phyir 'chang na skya rengs brgyad pa shar na gsog 'jog tu</text></item>
<item><p>21a3</p><section></section><text>'gyur zhing spang ba'i ltung byed kyi dngos gzhir 'gyur ro/ /'di'i byed pa po ni sman zhag bdun par byin gyis brlabs pa bza' ba'i phyir 'chang ba dang de dag skya rengs brgyad pa shar te gsog 'jog tu gyur pa nyid do/ /'di la yan lag bzhis dngos gzhi'i ltung bar 'gyur te/ sman zhag</text></item>
<item><p>21a4</p><section></section><text>bdun par byin gyis brlabs pa nyid dang / rang nyid bza' ba'i phyir dang / 'chang ba dang skya rengs brgyad pa shar te gsog 'jog tu gyur pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du gsog 'jog gi spang ba'i ltung byed</text></item>
<item><p>21a5</p><section></section><text>kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /bza' bar bya ba rung ba ma yin pa lag nyar blangs pa dang / nang du zhag lon pa dang / nang du btsos pa dang / dge slong gis bcos</text></item>
<item><p>21a6</p><section></section><text>pa dang / rung ba ma yin pa mi sha la sogs pa dang / rung ba ma yin pa dang 'dres pa dang / brtags pa la gzhan dang 'dres pa/ dper na dus su rung ba'i zas dang 'dres pa'i thun tshod du rung ba la sogs pa lta bu'i skyon gyis rung ba ma yin pa nyid du gyur pa dag ni bza' ba'i phyir 'chang</text></item>
<item><p>21a7</p><section></section><text>na nyin zhag gcig lon na gsog 'jog tu 'gyur bas de dag zhag lon par 'chang ba la nyes byas so/ /dus su rung ba'i zas bca' ba lnga dang bza' ba lnga byin len byas pa ma zhig pa bza' ba'i phyir 'chang na phyed yol na gsog 'jog tu 'gyur bas de phyed yol gyi bar du 'chang</text></item>
<item><p>21b1</p><section></section><text>ba la nyes byas so/ /thun tshod du rung ba'i btung ba byin len byas pa byin gyis brlabs pa byin len ma zhig par btung ba'i phyir 'chang na thun tshod las 'das na gsog 'jog tu 'gyur bas de thun tshod las 'das par 'chang ba la nyes byas so/ /sbyor ba'i sbyor ba'i ltung ba ni nyes byas phra</text></item>
<item><p>21b2</p><section></section><text>mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /de yang dang po yid la sems pa ni sbyor ba'i sbyor ba'i nyes byas phra mo'o/ /de nas lus dang ngag gis sbyor ba ni sbyor ba'i nyes byas dngos so/ /de</text></item>
<item><p>21b3</p><section></section><text>nas mthar thug pa ni spang ba'i ltung byed kyi dngos gzhi'o zhes bya bar shes par bya'o/ /ltung ba med pa ni sman zhag bdun par byin gyis ma brlabs pa la ltung ba med do/ /skya rengs brgyad pa dang nyin mtshan dang / phyed yol dang / thun tshod ma 'das pa gsog 'jog tu ma gyur pa</text></item>
<item><p>21b4</p><section></section><text>la ltung ba med do/ /zhag bdun pa'i 'bru mar la sogs pa rkang pa bsku ba la sogs pa'i don gang gi phyir rung ba byas pa de'i phyir 'chang ba la ltung ba med do/ /snar blugs pa dang bsku mnye bya ba dag gi gsog 'jog byas kyang rung ngo / /las dang po pa dang / smyos pa dang sems</text></item>
<item><p>21b5</p><section></section><text>'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gsog 'jog gi spang ba'i ltung byed du 'gyur ba rnam pa thams cad mi bsten par bslab par bya'o/ /sman zhag bdun par byin gyis</text></item>
<item><p>21b6</p><section></section><text>brlabs pa'i nyi ma 'das so cog dge slong la 'di skad ces deng phan chad du nyi ma dang po 'das te/ deng ni nyi ma gnyis pa lags so zhes bya ba la sogs pa brjod par bya'o/ /phyir bcos pa ni snga ma bzhin no/ /gsog 'jog gi spang ba ste sum cu pa bshad zin to// //tshe dang</text></item>
<item><p>21b7</p><section></section><text>ldan pa dag bdag gis spang ba'i ltung byed kyi chos sum cu po dag bton zin to zhes bya ba ni spang ba'i ltung byed gdon pa'i mjug bsdu pa ste/ spang ba'i ltung byed kyi chos sum cu po dag ces bya ba ni sngar bstan pa'i bcu tshan gsum po dag go/ /bton zin to zhes bya ba ni dam bca'</text></item>
<item><p>22a1</p><section></section><text>ba'i don gyi mjug bsdu ba'i phyir dang / nyan pa po rnams spro bar bya ba'i phyir smos so/ /de la bdag gis tshe dang ldan pa dag la ji 'di la khyed yongs su dag gam zhes dri'o/ /ji 'di la khyed yongs su dag gam zhes lan gnyis lan gsum du dri'o/ /'di la tshe dang ldan pa</text></item>
<item><p>22a2</p><section></section><text>dag yongs su dag na 'di ltar cang mi smra bas de de bzhin du 'dzin to zhes bya ba ni spang ba'i ltung byed rnam par gzhag pa bsgrag par bya ba yin te/ de la zhes bya ba ni spang ba'i ltung byed kyi chos sum cu po dag bton pa de la'o/ /lhag ma ni snga ma bzhin no/ /spang ba'i ltung byed gdon pa bshad</text></item>
<item><p>22a3</p><section></section><text>zin to// //da ni ltung byed 'ba' zhig tu 'gyur ba gdon pa bshad par bya ste/ de'i phyir/ spyi sdom la/ shes bzhin dang ni sa bon dang / /ma bskos pa dang yang yang dang / /chu dang khyim dang bsams bzhin dang / /'dron mang rkun ma mchod ston no/ /zhes bya ba la sogs pa</text></item>
<item><p>22a4</p><section></section><text>gsungs so/ /spyi sdom la zhes bya ba ni ltung byed dgu bcu la bcu pa phrag dgu 'og nas 'byung ba rnams kyi spyi'i don tshig su bcad pa gcig tu bsdus pa yin no/ /de la shes bzhin dang ni zhes bya ba ni 'og nas sdom la/ brdzun skyon dge slong phra ma dang / /skyo sdogs byed dang ston pa dang / /</text></item>
<item><p>22a5</p><section></section><text>'dod dang gnas ngan len dang chos/ /bshes ngor byed dang khyad du gsod/ /ces byung ba'i spyi sdom yin no/ /sa bon dang zhes bya ba ni 'og nas sdom la/ sa bon 'phya ba bsgo ba dang / /khri dang gding dang skrod pa dang / /phyis gnon 'byung ba 'debs pa dang / /rim pa gnyis su brtsigs</text></item>
<item><p>22a6</p><section></section><text>pa'o/ /zhes 'byung ba'i spyi sdom yin no/ /ma bskos pa dang zhes bya ba ni 'og nas sdom la/ ma bskos nyi ma nub pa dang / /zas dang chos gos gnyis dag dang / /don mthun gru dang dben pa gnyis/ /dge slong ma yi sbyor bcug pa'o/ /zhes 'byung ba'i spyi sdom yin no/ /yang yang dang</text></item>
<item><p>22a7</p><section></section><text>zhes bya ba ni 'og nas snga ma la yang yang dang ni 'dug gnas gcig /phye dang bca' dang stobs pa dang / /'dus dang dus min gsog 'jog dang / /kha nas mid dang gsod pa nyid/ /ces 'byung ba'i spyi sdom yin no/ /chu dang zhes bya ba ni 'og nas sdom la/ srog chags bca' dang nyal</text></item>
<item><p>22b1</p><section></section><text>sar 'dug /'greng dang gcer bu dmag dang ni/ /zhag gnyis bshams dkrug 'gro ba dang / /brdeg dang gzas dang gnas ngan len/ /ces 'byung ba'i spyi sdom yin no/ /khyim dang zhes bya ba ni 'og nas sdom la/ /bde dang med dang 'dun pa dang / /bsnyen par ma rdzogs chos dang smra/ /</text></item>
<item><p>22b2</p><section></section><text>dge tshul kha dog bsgyur ba dang / /rin po che dang tsha ba'i dus/ /zhes 'byung ba'i spyi sdom yin no/ /bsam bzhin dang zhes bya ba ni/ 'og nas sdom la/ dud 'gro 'gyod pa sor mo dang / /rtse dang lhan cig sngangs byed dang / /sbed dang gdeng med gzhi med dang / /skyes pa med par lam 'gro ba'o/ /</text></item>
<item><p>22b3</p><section></section><text>zhes 'byung ba'i spyi sdom yin no/ /'dron mang rkun ma zhes bya ba ni/ 'og nas sdom la/ rku dang nyi shu ma lon dang / /rko dang mgron dang bslab pa dang / /'thab dang mi smra 'gro ba dang / /mi gus chang 'thung dus min pa'o/ /zhes 'byung ba'i spyi sdom yin no/ /mchod ston zhes bya ba ni 'og</text></item>
<item><p>22b4</p><section></section><text>nas sdom la/ zas bcas skya rengs da gdod dang / /khab ral dang ni khri rkang dang / /bdal dang gding dang g.yan pa dang / /ras chen bde gshegs chos gos so/ /zhes 'byung ba'i spyi sdom yin no/ /da ni spyi sdom gyis bsdus pa'i don gyi bcu pa phrag dgu go rims bzhin du bshad</text></item>
<item><p>22b5</p><section></section><text>par bya ste/ de'i phyir sdom la/ brdzun skyon dge slong phra ma dang / /skyo sngogs byed dang ston pa dang / /'don dang gnas ngan len dang chos/ /bshes dor byed dang khyad du gsod/ /ces bya ba gsungs te/ sdom la zhes bya ba'i tshig gi don dang dgos pa ni snga ma bzhin no/ /bcu pa dang</text></item>
<item><p>22b6</p><section></section><text>po'i sdom 'dis ltung byed kyi chos bcu ston te/ brdzun du smra ba dang / skyon nas smra ba dang / phra ma byed pa dang / skyo sngogs byed pa dang / ston pa dang / 'don pa dang gnas ngan len brjod pa dang / mi'i chos bla ma brjod pa dang / skur pa 'debs pa dang / khyad du gsod pa'o/ /tshe dang</text></item>
<item><p>22b7</p><section></section><text>ldan pa dag ltung byed kyi chos dgu bcu po 'di dag ni zla ba phyed phyed cing so sor thar pa'i mdo 'don pa las 'byung ngo zhes bya bas ni/ ltung byed gdon pa 'di'i lung dbog pa bstan to/ /ltung byed kyi chos zhes bya ba ni spang ba'i ltung byed dag de ltar dngos po de spangs nas ltung byed kyi</text></item>
<item><p>23a1</p><section></section><text>ltung ba bshags par bya ba de lta bu ma yin te/ spang bar bya ba'i dngos po med pa'i phyir des na ltung byed 'ba' zhig ces bya ba'i ming 'thob po/ /de dag nyid kha na ma tho ba'i mtshan nyid 'dzin pas chos zhes bya'o/ /dgu bcu po 'di dag ni zhes bya ba ni grangs dgu bcur chad pa'i</text></item>
<item><p>23a2</p><section></section><text>bcu phrag dgu 'og nas 'byung ba dag go/ /zla ba phyed phyed cing so sor thar pa'i mdo 'don pa las 'byung ngo zhes bya ba ni zla ba phyed phyed cing gso sbyong 'don pa'i tshe 'dul ba 'dzin pa'i kha ton las 'byung ngo zhes bstan pa yin no/ /brdzun du smra ba'i ltung byed kyi gleng gzhi ni byung ba dang bcas pa'i</text></item>
<item><p>23a3</p><section></section><text>dbang gis rnam pa gnyis te/ byung ba'i gleng gzhi ni/ sangs rgyas bcom ldan 'das rgyal po'i khab na 'od ma'i tshal bya ka lan dka'i gnas na bzhugs so/ /de'i tshe na tshe dang ldan pa sgra gcan zin rgyal po'i khab na chu dron gyi kun dga' ra ba na 'dug ste/ bram ze dang khyim bdag dad pa can</text></item>
<item><p>23a4</p><section></section><text>dag /tshe dang ldan pa sgra gcan zin ga la ba der dong ste phyin nas tshe dang ldan pa sgra gcan zin la btsun pa sgra gcan zin/ bcom ldan 'das ga la bzhugs zhes 'dri ba na gal te bcom ldan 'das 'od ma'i tshal na bzhugs na ni de na re bya rgod phung po'i ri la bzhugs so zhes zer/ gal te bcom ldan</text></item>
<item><p>23a5</p><section></section><text>'das bya rgod phung po'i ri la bzhugs na ni de na re 'od ma'i tshal na bzhugs so zhes zer/ gal te bcom ldan 'das pib pa la'i phug na bzhugs na ni de na re re lde can ma'i phug na bzhugs so zhes zer/ gal te bcom ldan 'das re lde can ma'i phug na bzhugs na ni de na re pib pa la'i phug na</text></item>
<item><p>23a6</p><section></section><text>bzhugs so zhes zer nas/ de dag gis bcom ldan 'das btsal na ma rnyed nas/ de dag lus ngal ba dang lus dub pa dang lus dgu pas tshe dang ldan pa sgra gcan zin ga la ba der dong ba dang / de nas tshe dang ldan pa sgra gcan zin gyis de dag la dris pa/ shes ldan dag bcom ldan 'das</text></item>
<item><p>23a7</p><section></section><text>mthong ngam/ btsun pa sgra gcan zin ma mthong ngo / /de dgod pa dang / de dag gis smras pa/ btsun pa sgra gcan zin bsams bzhin du bdag cag la tho 'tshams par mi mdzad dam/ de yin no/ /de dag smod par byed/ phyar ka gtong bar byed/ kha zer bar byed pa'i skabs de dge slong</text></item>
<item><p>23b1</p><section></section><text>rnams kyis bcom ldan 'das la gsol to/ /de nas bcom ldan 'das snga dro sham thabs gsol/ lhung bzed dang chos gos bsnams te/ rgyal po'i khab tu bsod snyoms la gshegs nas rgyal po'i khab tu bsod snyoms brgyus te/ zas kyi bya ba mdzad nas phyi dro bsod snyoms mi mdzad pas</text></item>
<item><p>23b2</p><section></section><text>chu dron gyi kun dga' bar tshe dang ldan pa sgra gcan zin gyi gtsug lag khang ga la ba der gshegs so/ /tshe dang ldan pa sgra gcan zin gyis thag ring po kho na nas bcom ldan 'das mthong ngo / /mthong nas kyang bcom ldan 'das kyi slad du gdan bshams par byed zhabs bsil ba'i chab dang / zhabs</text></item>
<item><p>23b3</p><section></section><text>brten mtha' gcig tu 'jog par byed cing / bsus nas chos gos len par byed cing / 'di skad ces bcom ldan 'das gshegs su gsol/ bcom ldan 'das byon pa legs so/ /bcom ldan 'das gdan bshams pa nyid la bzhugs su gsol zhes kyang smras so/ /bcom ldan 'das</text></item>
<item><p>23b4</p><section></section><text>gdan bshams pa nyid la bzhugs nas/ de nas bcom ldan 'das nyid kyis zhabs gnyis bsil nas chu snod du chu'i lhag ma nyung ngu zhig bzhag nas sa la pho ste chu snod sa la bzur nas kha spub ste/ tshe dang ldan pa sgra gcan zin la bka' stsal pa/ sgra gcan zin khyod kyis ngas chu snod du chu'i lhag ma</text></item>
<item><p>23b5</p><section></section><text>nyung ngu zhig bzhag nas sa la 'pho ste/ chu snod sa la bzur nas khas spub pa mthong ngam/ gsol pa/ btsun pa mthong ngo / /bka' stsal pa/ sgra gcan zin de bzhin du nga ni mi gti mug can gang la la shes bzhin du brdzun du smra zhing ngo tsha med pa 'dzem pa med pa 'gyod pa med pa de'i dge slong gi</text></item>
<item><p>23b6</p><section></section><text>tshul chung ba dang pho ba dang bzur ba dang khas spub par smra'o/ /sgra gcan zin 'di lta ste dper na/ rgyal po'i glang po che dregs pa ma tang gnas byung ba gzhon pa lo drug cu lon pa mche ba shing rta'i mda' tsam dang ldan pa brang dkyil che ba g.yul ngor spyad pa g.yul gye nang du son pa/ lag pa gnyis</text></item>
<item><p>23b7</p><section></section><text>dang / rkang pa gnyis dang / brla gnyis dang / rked pa dang mjug ma dang / glo gnyis dang / glo gnyis dang / rgyab dang / za 'gram gnyis dang / mgrin pa dang / rna ba gnyis dang / mche ba gnyis kyis las byed cing snas las mi byed pa pha rol gyi dpung dang / pha rol gyi dmag 'joms par byed pa na de na rgyal</text></item>
<item><p>24a1</p><section></section><text>po glang po che la zhon pa 'di snyam du 'di ltar rgyal po'i glang po che 'di ni sna srung bar byed pas srog yongs su ma btang ngo snyam du sems so/ /gang gi tshe rgyal po'i glang po che de lag pa gnyis dang / rkang pa gnyis dang / brla gnyis dang / rked pa dang / mjug ma dang / glo gnyis dang / rgyab</text></item>
<item><p>24a2</p><section></section><text>dang / za 'gram gnyis dang / mgrin pa dang / rna ba gnyis dang / mche ba gnyis dang / snas kyang las byed pa/ pha rol gyi dpung dang / pha rol gyi dmag 'joms par byed pa na de na rgyal po glang po che la zhon pa 'di snyam du 'di ltar rgyal po'i glang po che 'di ni sna srung bar mi byed pas srog yongs</text></item>
<item><p>24a3</p><section></section><text>su btang ngo snyam du sems te/ sgra gcan zin nga ni de'i tshe na rgyal po'i glang po che de las mi bya ba ci yang med par smra'o/ /sgra gcan zin de bzhin du gang la la shes bzhin du brdzun smra zhing ngo tsha med pa 'dzem pa med pa 'gyod pa med par gyur na nga ni mi gti mug can des sdig pa'i las mi bya ba cung zad</text></item>
<item><p>24a4</p><section></section><text>kyang med par smra'o/ /de nas bcom ldan 'das kyis de'i tshe tshigs su bcad pa gnyis bka' stsal pa/ lus can brdzun du smra ba yi/ /chos gcig las ni 'das gyur cing / /'jig rten pha rol dral ba yi/ /'di la sdig pa mi bya med/ /lcags gong me lce 'dra ba dag /zos par gyur pa mchog</text></item>
<item><p>24a5</p><section></section><text>yin gyi/ /tshul 'chal yang dag mi sdom pas/ /yul 'khor bsod snyoms za ba min/ /sgra gcan zin mi rnams kyis me long bzhin gyi gzugs so sor brtag pa'i phyir 'chang ba de bzhin du/ khyod kyis kyang 'di ltar lus kyi las dang ngag gi las dang / yid kyi las la so sor brtags shing</text></item>
<item><p>24a6</p><section></section><text>so sor brtags nas yongs su sbyangs shing yongs su sbyangs nas mang du gnas par bya'o zhes bslab par bya ste/ sgra gcan zin khyod kyis de ltar bslab par bya'o/ /bcom ldan 'das kyis de skad ces bka' stsal te/ bde bar gshegs pas de skad ces gsungs nas/ ston pas gzhan</text></item>
<item><p>24a7</p><section></section><text>yang 'di skad ces bka' stsal to/ /sangs rgyas bstan pa dran byed na/ /lus kyi las dang ngag las dang / /yid kyi las la mang du ni/ /so sor rtogs shig sgra gcan zin/ /'di ni dge slong las yin te/ /'di la slobs shig sgra gcan zin/ /'di la khyod ni slob byed na/ /bde bar 'gyur zhing sdig med yin/ /de nas</text></item>
<item><p>24b1</p><section></section><text>bcom ldan 'das kyis tshe dang ldan pa sgra gcan zin la chos dang ldan pa'i bka' mchid kyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas gdan las bzhengs te gshegs so/ /'di ni re zhig byung ba yin te sangs rgyas</text></item>
<item><p>24b2</p><section></section><text>bcom ldan 'das re zhig 'dul ba la nyan thos rnams kyi bslab pa'i gzhi 'cha' bar ni mi mdzad do/ /bca' ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na mnyan yod na shAkya'i bu dge slong lag</text></item>
<item><p>24b3</p><section></section><text>brgyud ces bya ba zhig 'dug pa de shin tu smra ba dang / gzhan gyi smra ba'i rjes su brtson par gnas so/ /lho phyogs nas bram ze rig byed dang / rig byed kyi yan lag gi pha rol du son pa/ yul tha dad pa na gnas pa'i bram ze rnams kyi ston par gyur pa zhig kyang bram ze'i khye'u mang po'i 'khor dang</text></item>
<item><p>24b4</p><section></section><text>lhan cig tu mnyan yod du phyin to/ /mnyan yod na gnas pa'i bram ze 'khor shin tu mang po dang ldan pa zhig gis de dang brtsad par brtsams pa na rig pa'i gnas gang dang gang la gtam 'dre bar byed pa de dang de la lho phyogs pa des mnyan yod pa 'khor dang bcas pa de dag spobs pa med</text></item>
<item><p>24b5</p><section></section><text>par byas so/ /de'i tshe shAkya'i bu dge slong lag brgyud der 'ongs pa dang / lho phyogs pa'i bram ze des smras pa/ kye dge slong khyod la slob dpon gyi mtshan ma yod pas khyod ni smra ba'i khyu mchog gcig yin pa 'dra na bdag la yang bla ma las yi ge cung zad blangs pa dag cig yod de/ bdag khyod</text></item>
<item><p>24b6</p><section></section><text>dang lhan cig cung zad gtam rnam par gtan la dbab pa byed par 'dod do/ /lag brgyud kyis smras pa/ bram ze ma nyes te kho bo la yang gang du bdag gis rgol ba'i bstan bcos rnon por bya snyam pa'i blo skyes na khyod kyang 'dir 'ongs kyi de bzhin du bya'o zhes phyi de nyin par skyed mos tshal ga</text></item>
<item><p>24b7</p><section></section><text>ge mo zhig tu 'gyed par dus btab po/ /de'i nub mo lag brgyud kyis bsams pa/ gal te bdag gis re zhig bram ze tshar bcad na ni de lta na yang bdag gis sgo 'phar brgya dag 'das te/ ji ltar lto dgong pa bsgrub par bya dgos so/ /gal te bram zes bdag tshar bcad na ni de lta na bdag gis</text></item>
<item><p>25a1</p><section></section><text>grags pa'i phreng ba med par 'gyur ro snyam nas/ de phyi de nang par rgol ba'i sar ma song ngo / /de lta bu lan gnyis lan gsum tsam du 'thus pa las/ shAkya'i bu lag brgyud kyis de tho 'tshams pa'i phyir yul phyogs dang brda dang mtshan ma byas nas ched du bsams te mi 'gro nas gzhan</text></item>
<item><p>25a2</p><section></section><text>mu stegs can dag /shes ldan shAkya'i bu'i dge slong 'di dag ni brdzun smra ba/ brdzun smra ba las ma log /ma spangs/ so sor ma spangs pa dag yin te/ sngar 'thus pa las yul phyogs dang brda dang mtshan ma byas nas ched du bsams te/ 'gro bar mi byed do zhes smod par byed/ phyar ka gtong bar byed/ kha</text></item>
<item><p>25a3</p><section></section><text>zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de shAkya'i bu dge slong lag brgyud la smras nas/ dge slong gi tshul ma yin pa rjes su mthun pa ma</text></item>
<item><p>25a4</p><section></section><text>yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin pa zhes rnam grangs du mar smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ shes bzhin du brdzun du smra na ltung</text></item>
<item><p>25a5</p><section></section><text>byed do zhes bca' ba mdzad do/ /yul ni mnyan yod/ gang zag ni shAkya'i bu dge slong lag brgyud/ nyon mongs pa ni gzhan la tho 'tshams pa/ nyes pa ni shes bzhin du brdzun smra ba'o/ /de la shes bzhin du zhes bya ba ni rnam par dpyad nas so/ /brdzun smra na zhes bya ba ni/ brdzun smra ba la ni rnam pa</text></item>
<item><p>25a6</p><section></section><text>dgu yang yod/ rnam pa brgyad kyang yod/ rnam pa bdun yang yod/ rnam pa drug kyang yod/ rnam pa lnga yang yod/ rnam pa bzhi yang yod/ rnam pa gsum yang yod/ rnam pa gnyis kyang yod do/ /de la brdzun smra ba rnam pa dgu gang zhe na/ gzhi med par pham par 'gyur ba dang / dge 'dun lhag</text></item>
<item><p>25a7</p><section></section><text>ma dang / ltung byed dang / so sor bshags par bya ba/ nyes byas dang / tshul khrims nyams pa dang / lta ba nyams pa dang / cho ga nyams pa dang / 'tsho ba nyams pas gleng ba'o/ /rnam pa brgyad gang zhe na/ gzhi med par pham par 'gyur ba dang / dge 'dun lhag ma dang / ltung byed dang /</text></item>
<item><p>25b1</p><section></section><text>so sor bshags par bya ba dang / nyes byas dang / mthong ba dang / thos pa dang / dogs pas gleng ba'o/ /rnam pa bdun gang zhe na/ gzhi med par tshul khrims nyams pa dang / lta ba nyams pa dang / cho ga nyams pa dang / 'tsho ba nyams pa dang / mthong ba dang / thos pa dang / dogs pas gleng</text></item>
<item><p>25b2</p><section></section><text>ba'o/ /rnam pa drug gang zhe na/ dge slong brdzun smra bar 'dod pa na/ 'di snyam du brdzun smra bar bya'o snyam pa dang / brdzun smra ba ni 'di snyam du brdzun smra'o snyam pa dang / brdzun smras pa na 'di snyam du brdzun smras so snyam pa dang / gzhi med par mthong ba dang / thos pa dang / dogs pas brdzun smra ba'o/ /rnam pa lnga</text></item>
<item><p>25b3</p><section></section><text>gang zhe na/ gzhi med par pham par 'gyur ba dang / dge 'dun lhag ma dang / ltung byed dang / so sor bshags par bya ba dang / nyes byas kyis gleng ba'o/ /rnam pa bzhi gang zhe na/ gzhi med par tshul khrims nyams pa dang / lta ba nyams pa dang / cho ga nyams pa dang / 'tsho ba nyams pas</text></item>
<item><p>25b4</p><section></section><text>gleng ba'o/ /rnam pa gsum gang zhe na/ gzhi med par mthong ba dang / thos pa dang / dogs pas gleng ba'o/ /gzhan yang rnam pa gsum gang zhe na brdzun smra bar 'dod pa na 'di snyam du brdzun smra bar bya'o snyam pa dang / brdzun smra ba na 'di snyam du brdzun smra'o snyam pa dang / brdzun smras pa na 'di snyam</text></item>
<item><p>25b5</p><section></section><text>du brdzun smras so snyam pa'o/ /rnam pa gnyis gang zhe na/ brdzun smra ba na 'di snyam du brdzun smra'o snyam pa dang / brdzun smras pa na 'di snyam du brdzun smras so snyam pa'o/ /brdzun smra ba na rnam pa gcig pu 'ba' zhig ni med do/ /brdzun smra ba ni/ pham par 'gyur ba yang yod/ dge 'dun lhag mar 'gyur</text></item>
<item><p>25b6</p><section></section><text>ba yang yod/ nyes pa sbom por 'gyur ba yang yod/ ltung byed du 'gyur ba yang yod/ nyes byas su 'gyur ba yang yod/ de la brdzun smra ba pham par 'gyur ba gang zhe na/ 'di lta ste dge slong med la med bzhin du mi'i chos bla me smra ba'o/ /dge 'dun lhag mar 'gyur ba gang zhe na/ 'di lta ste dge</text></item>
<item><p>25b7</p><section></section><text>slong khros shing zhe sdang bar gyur nas ji nas kyang 'di tshangs par spyod pa dang dbral lo snyam nas/ dge slong dag la ltung ba med pa la gzhi med par pham par 'gyur ba'i chos kyis skur pa 'debs pa'o/ /nyes pa sbom por 'gyur ba gang zhe na/ 'di lta ste dge slong dge 'dun gyi nang du ched du</text></item>
<item><p>26a1</p><section></section><text>bsams te/ chos ma yin pa'i chos su ston pa dang / chos chos ma yin par ston pa dang / 'dul ba ma yin pa 'dul bar ston pa dang / 'dul ba 'dul ba ma yin par ston pa'o/ /nyes byas su 'gyur ba gang zhe na/ 'di lta ste/ dge slong zla ba phyed phyed cing so sor thar pa'i mdo gdon pa</text></item>
<item><p>26a2</p><section></section><text>'don pa na ci 'di la/ khyed yongs su dag gam zhes dris pa na yongs su ma dag bzhin du cang mi smra bar sdod pa'o/ /ltung byed du 'gyur ba gang zhe na/ 'di lta ste/ brdzun du smra ba rnam pa bzhi po de dag ma gtogs pa brdzun du smra ba gzhan gang dag yin pa de dag thams cad ni ltung byed du 'gyur ba yin no/ /</text></item>
<item><p>26a3</p><section></section><text>ltung byed ces bya ba ni sems can dmyal ba dang dud 'gro dang yi dags dang ngan song dang ngan 'gro dang log par ltung ba dag tu sreg par byed 'tshed par byed ltung bar byed pa'o/ /gzhan yang ltung ba de ma bshags shing so sor ma bshags na/ dge ba'i chos rnams la sgrib par byed pa ste/ des na ltung</text></item>
<item><p>26a4</p><section></section><text>byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab bar bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i</text></item>
<item><p>26a5</p><section></section><text>ltung ba rnam par gzhag pa ni pham par 'gyur ba dang / dge 'dun lhag mar 'gyur ba dang / nyes pa spom por 'gyur ba dang / nyes byas su 'gyur ba las gzhan pa'i brdzun du smra ba don shes pa'i yul la 'du shes gzhan du bsgyur te brdzun du smra ba na 'di snyam du brdzun smra'o snyam pa dang / brdzun</text></item>
<item><p>26a6</p><section></section><text>smras pa na 'di snyam du brdzun smras so snyam na brdzun du smra ba'i ltung byed kyi dngos gzhir 'gyur ro/ /brdzun du smra ba ni 'du shes kyi dbang gis rnam par gzhag pa yin gyi/ dngos po'i dbang gis ni ma yin pas don shes pa'i yul la 'du shes gzhan du bsgyur ba thams cad la na smad pa med do/ /</text></item>
<item><p>26a7</p><section></section><text>brdzun smra ba na 'di snyam du brdzun smra'o snyam pa na sbyor ba dang bcas pa'i dngos gzhi yin pas de la na smad pa med do/ /brdzun smras pa na 'di snyam du brdzun smras so snyam pa ni dngos gzhi mjug dang bcas pa yin pas de la yang na smad pa med do/ /gzhi gcig la du ma nyid dang bcas pa la na smad pa med</text></item>
<item><p>26b1</p><section></section><text>do/ /yid gnyis ni 'du shes dang 'dra bas de la na smad pa med do/ /ltung byed du gtogs pa'i brdzun gyi don gang yang rung ba la na smad pa med do/ /nyan pa po mi'i 'gro bar gtogs pa don go ba bsams pa la na smad pa med do/ /'di'i byed pa po ni don shes pa'i yul la 'du shes</text></item>
<item><p>26b2</p><section></section><text>gzhan du bsgyur ba'o/ /'di la yan lag lngas dngos gzhi'i ltung bar 'gyur te/ 'du shes bsgyur ba nyid dang / bdag nyid kyis smras pa nyid dang / nyan pa po mi'i 'gro bar gtogs pa rang bzhin du gnas pa nyid dang / ltung byed du 'gyur ba'i brdzun nyid dang / gzhan gyis don go ba'o/ /de dag</text></item>
<item><p>26b3</p><section></section><text>las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du brdzun smra ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /brdzun smra bar 'dod pa na 'di snyam</text></item>
<item><p>26b4</p><section></section><text>du brdzun smra bar bya'o snyam pa ni sbyor ba yin pas de la nyes byas so/ /mi'i 'gro ba pa ni tha snyad du bya ba nyid kyi yan lag yin pas mi ma yin pa'i 'gro ba la nyes byas so/ /dud 'gro la nyes byas na smad do/ /rnam par rig byed la ni don go ba nyid yan lag yin pas nyan pa po rang bzhin nyams pa la</text></item>
<item><p>26b5</p><section></section><text>sogs pas don ma go ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de nyid de/ sbyor ba nyes byas sbyor ba'i sbyor ba yang nyes byas te/ nyes byas phra mo'o/ /ltung ba med pa ni dngos po brdzun yang 'du shes bden pas smra ba la ltung ba</text></item>
<item><p>26b6</p><section></section><text>med do/ /brdzun smra ba la rnam pa gcig pu 'ba' zhig ni med pas brdzun du smra ba 'jug pa nyi tshe la ni ltung ba med do/ /tshig thal zin pa'i phyir ro/ /gal te brjod par bya ba sdug bsngal bar 'gyur ba yin na ni gzhan brjod kyang ltung ba med de/ de'i phyir gsad par bya ba mthong ngam zhes 'dri</text></item>
<item><p>26b7</p><section></section><text>ba la/ re zhig me 'de shig /re zhig skom 'thung shig /re zhig ngal sos shig /nam mkha' mthong ngo / /sen mo mthong ngo / /don dam par na/ sems can nam/ gsad par bya ba ma mthong ngo zhes smras na ltung ba med do/ /las dang po pa dang / smyos pa dang sems 'khrugs pa dang / tshor</text></item>
<item><p>27a1</p><section></section><text>ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du brdzun du smra ba'i ltung byed du 'gyur ba rnam pa thams cad mi bsten par bslab par bya'o/ /mna' 'dor bar mi bya'o/ /phyir bcos pa ni snga ma bzhin no/ /brdzun</text></item>
<item><p>27a2</p><section></section><text>du smra ba'i sbyor ba'i sbyor ba nyes byas phra mo'o/ /sbyor ba nyes byas dang / dngos gzhi ltung byed bsdam pa dang / mthol ba dang bshags pas ltung ba las bslang bar bya'o/ /de la sbyor ba'i sbyor ba nyes byas phra mo dang / sbyor ba nyes byas de gnyis bsdam par bya ba'i nyes byas yin na ni gzhan la</text></item>
<item><p>27a3</p><section></section><text>mthol ba dang bshags mi dgos par rang gi yid kyis ltung ba snga ma mthong ba dang phyin chad bsdam pas snga ma 'gyod pa dang / phyin chad mi bya'o snyam du bsdam pa byas na ltung ba las ldang ngo / /bshags par bya ba'i nyes byas yin na ni gzhan la mthol ba dang bshags pas phyir bcos par bya dgos so/ /de</text></item>
<item><p>27a4</p><section></section><text>la bsdam par bya ba'i nyes byas ni bshags par bya ba'i nyes byas kyi phyogs su gtogs pa yid kyi nyes byas zhes bya ba dag yin no/ /bshags par bya ba'i nyes byas ni lus dang ngag gis sbyor ba'i sgrub pa dag yin no/ /de la bshags par bya ba'i nyes byas mthol ba dang bshags pa'i cho ga ni 'di</text></item>
<item><p>27a5</p><section></section><text>yin te/ dge slong gis ltung ba bcab par mi bya ste/ ltung byed kyi sbyor ba'i sbyor ba nyes byas phra mo dang / sbyor ba nyes byas bshags par bya ba gang yang rung ba byung na bcab pa'i sems gcig tsam gyis kyang bcab par mi bya bar de nyid kyi mod la mchil lham gnyis phud nas dge slong bsten par rdzogs</text></item>
<item><p>27a6</p><section></section><text>pa rang bzhin du gnas pa lta ba dang mtshan mthun pa mtshams kyi nang na 'dug pa ltung ba ming dang rigs las mi mthun pa gcig gi mdun du tsog pur 'dug ste thal mo sbyar ba btud nas ltung ba'i sde tshan gyi ming dang gang byung ba'i rigs smros te/ cig car mthol ba dang bshags par byar rung ngo / /</text></item>
<item><p>27a7</p><section></section><text>de'i sngags ni 'di yin te/ tshe dang ldan pa dgongs su gsol/ bdag dge slong ming 'di zhes bya ba la ltung ba brdzun du smra ba'i ltung byed kyi sbyor ba'i sbyor ba dang / sbyor ba che ge mo las gyur pa'i nyes byas phra mo dang / nyes byas byung ste/ bdag dge slong ming 'di zhes bgyi ba'i ltung ba de tshe dang</text></item>
<item><p>27b1</p><section></section><text>ldan pa'i mdun du mthol lo/ /mi 'chab po/ /'chags so/ /mthol zhing bshags na bdag bde ba la reg par gnas par 'gyur gyi/ ma mthol ma bshags na ni mi 'gyur ro zhes lan gsum bzlas/ nyan pas ltung ba mthong ngam zhes smra zhing 'chags pas mthong ngo zhes brjod par bya/ nyes</text></item>
<item><p>27b2</p><section></section><text>byas phyin chad sdom mam zhes smra zhing / 'chags pas sdom mo zhes lan gsum bzlas/ de'i rjes la nyan pas thabs yin no zhes brjod par bya zhing / 'chags pas legs so zhes brjod par bya ste/ de tsam gyis na brdzun du smra ba'i ltung byed kyi sbyor ba'i sbyor ba dang / sbyor ba'i ltung ba las ldang</text></item>
<item><p>27b3</p><section></section><text>ngo / /brdzun du smra ba'i ltung byed kyi dngos gzhi byung na de'i phyir bcos pa yang snga ma bzhin du mthol ba dang bshags pas phyir bcos par bya dgos te/ de'i cho ga dang sngags kyang snga ma bzhin te/ sngags kyi bye brag tu na bdag dge slong ming 'di zhes bgyi ba la ltung ba brdzun du smra ba'i ltung byed</text></item>
<item><p>27b4</p><section></section><text>byung ba ste zhes bya ba brjod par bya'o/ /de ltar ltung byed kyi dngos gzhir cig car mthol ba dang / bshags par byas na de'i sbyor ba'i sbyor ba dang / sbyor ba ni logs shig tu mthol zhing bshags mi dgos te/ de tsam gyis na brdzun smra ba'i ltung byed kyi ltung ba las ldang ngo / /de'i mod la</text></item>
<item><p>27b5</p><section></section><text>gang la mthol zhing bshags par bya ba'i gang zag med na/ skya rengs ma shar gyi bar du 'chab pa'i nyes pa med do/ /ji srid du gang la mthol zhing bshags par bya ba'i gang zag ma rnyed pa de srid du skya rengs shar kyang ma mthol ma bshags pa la 'chab pa'i nyes pa med do/ /gang la mthol</text></item>
<item><p>27b6</p><section></section><text>zhing bshags par bya ba'i gang zag med na ji srid du gang la mthol zhing bshags par bya ba'i gang zag ma rnyed pa de srid du mthol zhing bshags pa'i sems med pa la 'chab pa'i nyes pa med do/ /gang la mthol zhing bshags par bya ba'i gang zag yod du zin kyang rkyen 'ga' zhig gis</text></item>
<item><p>27b7</p><section></section><text>bdag nyid der 'gro ba'i skabs med dam/ bdag nyid gnas de nas gzhan du song bar gyur na de'i bar du mthol zhing bshags pa'i sems med pa la 'chab pa'i nyes pa med do/ /gang la mthol zhing bshags par bya ba'i gang zag yod du zin kyang ltung ba byung ba de 'di snyam du gal te de'i</text></item>
<item><p>28a1</p><section></section><text>gan du song la ma brjod na 'chab pa'i nyes par 'gyur du dogs pas de'i dbang gis der mi 'gro'am/ gzhan du song bas brjod pa ma byas pa yang 'chab pa'i nyes pa med do/ /rkyen cis kyang ma bskal bar de'i gan du mi 'gro ba dang / gzhan du 'gro ba dang / skya rengs kyi mdun</text></item>
<item><p>28a2</p><section></section><text>rol du mi mthol ba dang / 'chab pa'i sems bskyed pa dag ni nyes byas so/ /gang la mi mthol zhing bshags par bya ba'i gang zag dge slong bsnyen par rdzogs pa rang bzhin du gnas pa lta ba dang mtshan mthun pa mtshams kyi nang na 'dug la ltung ba ming dang rigs las mi mthun pa med na</text></item>
<item><p>28a3</p><section></section><text>chos 'di pa gcig la ji mthol de'i 'og tu dge slong bsnyen par rdzogs pa rang bzhin du gnas pa lta ba dang mtshan mthun pa mtshams kyi nang na 'dug pa ltung ba ming dang rigs las mi mthun pa gcig gi mdun du bshags par bya'o/ /ltung ba ming las mi mthun pa'i gang zag med na/ ltung ba</text></item>
<item><p>28a4</p><section></section><text>rigs las mi mthun pa'i mdun du bshags par bya'o/ /'dir ming ni ltung ba'i sde tshan no/ /rigs ni ltung ba gang byung ba'o/ /chos 'di pa zhes bya ba ni dge slong ma dang / bslab pa byin pa dang / dge slob ma dang / dge tshul dang / dge tshul ma dang / dge bsnyen dang / dge bsnyen ma dang /</text></item>
<item><p>28a5</p><section></section><text>khyim pa de bzhin gshegs pa'i lta ba can mtshams kyi nang na 'dug pa dang / lta ba mi mthun pa mtshams gzhan na 'dug pa dag go/ /'dir de dag gi rnam par gzhag pa ni mtshan mi mthun pa bsnyen par rdzogs pa la mthol na bcab par ni mi 'gyur la/ nyes byas su ni 'gyur ro/ /bsnyen par</text></item>
<item><p>28a6</p><section></section><text>ma rdzogs pa dag la mthol na bcab par ni mi 'gyur la/ gnas ngan len rig par byed pa las ni ltung byed du 'gyur ro/ /gnas ngan len ma yin pa rig par byed pa las ni nyes byas su 'gyur ro/ /chos 'di pa de dag gang yang rung ba mtshams gzhan du 'dug pa dang / /lta ba mi mthun pa la</text></item>
<item><p>28a7</p><section></section><text>mthol na bcab par ni mi 'gyur la/ nyes byas su ni 'gyur ro/ /dge slong bsnyen par rdzogs par rang bzhin du gnas pa ma yin pa la mthol na yang bcab par ni mi 'gyur la/ nyes byas su ni 'gyur ro/ /dge slong bsnyen par rdzogs pa rang bzhin du gnas pa lta ba dang mtshan mthun pa</text></item>
<item><p>28b1</p><section></section><text>mtshams kyi nang na 'dug pa ltung ba ming dang rigs las mthun pa la mthol na yang bcab par ni mi 'gyur la/ nyes byas su ni 'gyur ro/ /dge slong bsnyen par rdzogs pa rang bzhin du gnas pa lta ba dang mtshan mthun pa mtshams kyi nang na 'dug pa ltung ba ming dang rigs las mi mthun pa la mthol</text></item>
<item><p>28b2</p><section></section><text>na bcab par yang mi 'gyur la/ ltung bar yang mi 'gyur te/ 'og ma gzhan dag la yang de bzhin no/ /ltung ba mthol ba la spyir bstan pa ni mthol ba'i sngags rdzogs par brjod par bya'o/ /mthol ba'i sngags ril gyis brjod par ma nus na tha na ming ngam/ rigs gcig go bar byas nas</text></item>
<item><p>28b3</p><section></section><text>yang mthol bar 'gyur ro/ /bshags pa'i sngags ni rdzogs par brjod dgos so/ /nyes byas mthol ba la ni ming dang rigs lam brjod par bdag la ltung ba byung ngo zhe'am/ bdag gis kha na ma tho ba byas so zhes bya ba rnam pa gang yang rung bas rig par byas na yang rung ngo / /phan par 'gyur</text></item>
<item><p>28b4</p><section></section><text>ba'i dngos gzhi ma gtogs pa sbyor ba dang nyes byas la sogs pa ltung ba gzhan thams cad la yang bcabs pa yod na sngar bcabs pa'i nyes pa phyir bcos par bya zhing / phyis ltung ba nyid phyir bcos par shes par bya'o/ /bcabs pa'i nyes pa phyir bcos pa ni ltung ba ming dang rigs gang byung ba</text></item>
<item><p>28b5</p><section></section><text>dang / ji srid bcabs pa de gnyis ji mthol bar bya'o/ /dge 'dun lhag ma la ni bcabs pa'i nyes pa yod na spo ba zhes bya ba'i las kyis de med par bya dgos so/ /mthol ba dang bshags par bya ba'i skabs yod bzhin du mi mthol mi 'chags na zhag re nyes byas re rer 'gyur ro/ /gang la</text></item>
<item><p>28b6</p><section></section><text>mthol ba'i gang zag dge slong bsnyen par rdzogs pa rang bzhin du gnas pa lta ba dang mtshan mthun pa mtshams kyi nang na 'dug pa ltung ba ming dang rigs las mi mthun pa yod na chos 'di pa gzhan la mthol bar mi bya'o/ /bshags par ni chos 'di pa gzhan la rnam pa thams cad du</text></item>
<item><p>28b7</p><section></section><text>mi bya'o/ /de ltar ltung byed kyi sbyor ba'i sbyor ba'i nyes byas phra mo dang / sbyor ba nyes byas dang / dngos gzhi phyir bcos pa'i cho ga dang sngags de dag ni ltung byed dgu bcu po thams cad dang ci rigs par sbyar te/ bye brag tu na ltung ba'i sde tshan gyi ming dang / gang byung ba'i rigs tha dad pa</text></item>
<item><p>29a1</p><section></section><text>so sor smos par bya ba'i cho ga gzhan thams cad ni 'dra'o/ /brdzun du smra ba'i ltung byed de dang po bshad zin to// //so sor thar pa'i mdo rgya cher 'grel pa 'dul ba kun las btus pa/ bam po bcu dgu pa/ skyon nas smra ba'i ltung byed kyi gleng gzhi ni sangs rgyas</text></item>
<item><p>29a2</p><section></section><text>bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na dge slong drug sde dag dge slong rnams la 'di lta ste/ zhar ba dag /theng po dag /smad 'chal dag /lag sor rdum po dag /sgur po dag /mi'u thung dag /lba ba can dag/</text></item>
<item><p>29a3</p><section></section><text>lkugs pa dag /'on pa dag /rten 'phye dag /rkang bam dag /gyol po dag /mchu 'phyangs dag /mgo bo che dag ces mi'i skyon nas smra ba kun tu spyod par byed do/ /des dge slong dag spa gong ba dang / gzengs dma' ba dang / zhum par gyur nas/ lung nod pa dang / klag pa dang / kha ton</text></item>
<item><p>29a4</p><section></section><text>dang / rnal 'byor dang / yid la bya ba dang / nang gi sems kyi zhi gnas btang zhing / sdug bsngal dang yid mi bde ba mang bar gnas nas/ dge slong don nyung ngu dag smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la</text></item>
<item><p>29a5</p><section></section><text>gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la smras nas dge sbyong gi tshul ma yin pa rjes su mthun pa ma yin pa/ rung ba ma yin pa/ tshul dang mthun pa ma yin pa de ni</text></item>
<item><p>29a6</p><section></section><text>rab tu byung bas bya ba ma yin no zhes rnam grangs du mar smad de/ dud 'gro'i skye gnas su skyes pa'i srog chags dag kyang skyon nas smra bas kun du spyad pa na byams pa'i rgyun gcod par byed na mi rnams lta smos kyang ci dgos/ zhes sngon byung ba'i bka' mchid dag bka' stsal nas/</text></item>
<item><p>29a7</p><section></section><text>bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ mi'i skyon nas smra ba na ltung byed do zhes bca' ba mdzad de/ yul ni mnyan yod/ gang zag ni drug sde/ nyon mongs pa ni ngag yang dag par ma bsdams pa/ /</text></item>
<item><p>29b1</p><section></section><text>nyes pa ni mi'i skyon nas smra ba'o/ /de la mi'i skyon nas smra na zhes bya ba ni mi'i skyon nas smra ba'i bsams pas ngag dang / tshig dang / tha snyad dang / skad dang / brjod pa dang / nges pa'i tshig dang / tshig gi lam dang / tshig gi sgra dang / ngag gi las dang / ngag gi rnam par rig byed smra ba'o/ ltung byed</text></item>
<item><p>29b2</p><section></section><text>do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / /phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i</text></item>
<item><p>29b3</p><section></section><text>ltung ba je rnam par gzhag pa ni dge slong gis dge slong gi skyon nyid brjod par 'dod pas tshig 'jam pos kyang rung / rtsub pos kyang rung ste/ skyon gyi rnam pa rung ba ma yin par bsam pa gang yang rung bas smra na mi dga' ba nyid du ma gyur na yang skyon nas smra ba'i ltung byed kyi dngos gzhir 'gyur ro/ /dge</text></item>
<item><p>29b4</p><section></section><text>slong bsnyen par rdzogs pa tsam ma nyams pa nyid kyi yul la na smad pa med do/ /skyon nyid brjod par 'dod pa'i bsam pa gang yang rung bas brjod pa la na smad pa med do/ /tshig 'jam rtsub gang yang rung bas brjod pa la na smad pa med do/ /'di'i byed pa po ni skyon rung ba ma yin par bsam pa gang yang</text></item>
<item><p>29b5</p><section></section><text>rung ba smras pa lan smad pa med do/ /mi dga' ba nyid du gyur kyang rung ma gyur kyang rung ba la na smad pa med do/ /gzhi gcig la du ma nyid bcas pa la na smad pa med do/ /'di'i byed pa po ni/ skyon nyid brjod par 'dod pa dang / pha rol po dge slong nyid do/ /'di la yan lag lngas dngos gzhi'i ltung</text></item>
<item><p>29b6</p><section></section><text>bar 'gyur te/ pha rol po dge slong nyid dang / skyon nyid brjod par 'dod pa dang / rang gi tshig gang yang rung ba dang / skyon rung ba ma yin par bsam pa gang yang rung ba smras pa dang / pha rol pos don go ba nyid do/ /de dag las yan lag mtshang na ci rigs par na smad do/ /sbyor ba'i ltung ba ni</text></item>
<item><p>29b7</p><section></section><text>nyes byas te/ ji srid du skyon nas smra ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ mi'i skyon nas smra bar 'dod pa na 'di snyam du skyon nas smra bar bya'o snyam pa ni sbyor ba yin pas de la</text></item>
<item><p>30a1</p><section></section><text>nyes byas so/ /mi'i 'gro ba pa ni tha snyad du byas pa nyid kyi yan lag yin pas mi ma yin pa'i 'gro ba pa la nyes byas so/ /dud 'gro la nyes byas na smad do/ /rnam par rig byed la ni don go ba nyid yan lag yin pas nyan pa po rang bzhin nyams pa la sogs pas</text></item>
<item><p>30a2</p><section></section><text>don ma go ba la nyes byas so/ /khyim pa dang phyi rol pa'i rab tu byung ba dang chos 'di pa'i rab tu byung ba nyams pa dang / mtshan mi mthun pa dang / bsnyen par ma rdzogs pa dag la nyes byas so/ /skyon rung ba ma yin par bsams pa las gzhan la rgyal rigs nyid dang bram ze nyid la sogs pa</text></item>
<item><p>30a3</p><section></section><text>dag la nyes byas so/ /skyon ma yin pa tshig kyal ba 'ba' zhig smra ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas phra mo'o/ /ltung ba med pa ni skyon nyid brjod par</text></item>
<item><p>30a4</p><section></section><text>'dod pa ma yin pas bstod pa'i phyogs la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du skyon nas smra ba'i ltung byed du 'gyur</text></item>
<item><p>30a5</p><section></section><text>ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /skyon nas smra ba'i ltung byed de gnyis pa bshad zin to// //phra ma byed pa'i ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi</text></item>
<item><p>30a6</p><section></section><text>kun dga' ra ba na bzhugs so/ /de'i tshe na dge slong drug sde dag dge slong rnams la phra mas kun du spyod par byed de/ des dge slong dag spa gong ba dang / gzengs dma' ba dang / zhum par gyur nas lung mnod pa dang / klag pa dang / kha ton dang / rnal 'byor dang / yid la bya ba dang /</text></item>
<item><p>30a7</p><section></section><text>nang gi sems kyi zhi gnas kyang gtong bar byed/ 'di ltar dus yun ring po nas nye bar bsags pa chos dang ldan pa'i gcugs pa'i rgyun yang gcod par byed nas/ dge slong don nyung ngu dag smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom</text></item>
<item><p>30b1</p><section></section><text>ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la smras nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa</text></item>
<item><p>30b2</p><section></section><text>ma yin pa de ni rab tu byung bas bya ba ma yin no zhes rnam grangs du mar smad de/ dud 'gro'i skye gnas su skyes pa'i srog chags dag kyang phra mas kun tu spyad pa na gsod par sems na/ mi rnams la lta smos kyang ci dgos zhes sngon byung ba'i bka' mchid dag bka' stsal nas/ bslab pa</text></item>
<item><p>30b3</p><section></section><text>bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge slong la phra ma byed na ltung byed do zhes bca' ba mdzad de/ yul ni mnyan yod/ gang zag ni drug sde/ nyon mongs pa ni dbyen gyi bsam pa/</text></item>
<item><p>30b4</p><section></section><text>nyes pa ni dge slong la phra ma byed pa'o/ /de la dge slong la phra ma byed na zhes bya ba ni dge slong la phra ma bya ba'i bsam pas ngag dang / tshig dang / tha snyad dang / skad dang / brjod pa dang / nges pa'i tshig dang / tshig gi lam dang / tshig gi sgra dang / ngag gi las dang / ngag gi</text></item>
<item><p>30b5</p><section></section><text>rnam par rig byed smra na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis</text></item>
<item><p>30b6</p><section></section><text>'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong phra ma byed 'dod pas dge slong gzhan la dge slong che ge mo zhig 'di skad ces zer ro zhes phra ma'i tshig gang yang rung ba smras na phra ma byed pa'i ltung byed kyi dngos gzhir 'gyur ro/ /dbye</text></item>
<item><p>30b7</p><section></section><text>bar bya ba gnyi ga dge slong bsnyen par rdzogs pa can mnyams pa nyid kyi yul la na smad pa med do/ /'dir brdzun dang skyon dang / rung ba ma yin par bsam pa yan lag ma yin te/ dbye ba'i bsam pa nyid yan lag yin pas dbye bar 'dod pa'i bsam pa gang yang rung bas</text></item>
<item><p>31a1</p><section></section><text>bden pa dang / brdzun pa gang yang rung ba smras pa la na smad pa med do/ /dge slong ming 'di zhes bya ba 'di skad ces zer ro zhes smras pa la na smad pa med do/ /gzhi gcig la du ma nyid bcas pa la na smad pa med do/ /'di'i byed pa po ni dbye ba'i bsam pa nyid dang /</text></item>
<item><p>31a2</p><section></section><text>dbye bar bya ba gnyi ga dge slong nyid yin pa'o/ /'di la yan lag lngas dngos gzhi'i ltung bar 'gyur te/ dbye ba'i bsam pa nyid dang / dbye bar bya ba gnyi ga dge slong nyid dang / rang gi tshig gang yang rung ba dang / ngor smras pa dang pha rol pos don go ba'o/ /de dag las</text></item>
<item><p>31a3</p><section></section><text>yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du phra ma byed pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /mi ma yin</text></item>
<item><p>31a4</p><section></section><text>pa'i 'gro ba pa la nyes byas so/ /dud 'gro la nyes byas na smad do/ /nyan pa po rang bzhin nyams pa la sogs pas don ma go ba la nyes byas so/ /gnyi ga khyim pa dang phyi rol pa'i rab tu byung ba dang / chos 'di pa'i rab tu byung ba nyams pa dang / mtshan mi mthun pa dang / bsnyen</text></item>
<item><p>31a5</p><section></section><text>par ma rdzogs pa dag la nyes byas so/ /ming nas ma smos par dper na rgyal rigs dang / bram ze'am/ 'od srungs kyi rigs shig 'di skad zer ro zhes smras pa lta bu la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de</text></item>
<item><p>31a6</p><section></section><text>snyed de/ /sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni dbye bar 'dod pa'i bsam pa ma yin pas 'phrin la sogs pa bzlas pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag</text></item>
<item><p>31a7</p><section></section><text>gis nyen pa la ltung ba med do/ /bslab par bya ba ni dge slong gi yul thams cad la gnas skabs thams cad du phra ma byed pa'i ltung byed du 'gyur ba rnam pa thams cad du mi bsten par bslab par bya'o/ /phyir bcos pa ni snga ma bzhin no/ /phra ma byed pa'i ltung byed de gsum pa</text></item>
<item><p>31b1</p><section></section><text>bshad zin to// //skyo sngogs byed pa'i ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na dge slong drug sde dag dge 'dun mthun pas chos bzhin du rtsod pa sbyangs par shes bzhin</text></item>
<item><p>31b2</p><section></section><text>du/ rtsod pa 'di ni shad kyis ma byang ba dang / legs par shad kyis ma byang ba yin gyis yang shad kyis sbyang bar bya'o/ /rtsod pa 'di ni nges par ma brtags pa dang / legs par nges par ma brtags pa yin gyi yang nges par brtags par bya'o/ /rtsod pa 'di ni nye bar ma zhi ba dang / legs</text></item>
<item><p>31b3</p><section></section><text>par nye bar ma zhi ba yin gyi yang nye bar zhi bar bya'o zhes yang las kyis skyo sngogs byed de/ dge slong dag yang dang yang du rtsod pa nye bar zhi bar byed pa na/ bya ba mang ba dang / byed pa mang bar gyur nas/ lung nod pa dang / klag pa dang / kha ton dang / rnal 'byor dang / yid la bya ba dang / nang gi</text></item>
<item><p>31b4</p><section></section><text>sems kyi zhi gnas gzhan gtong bar byed nas/ dge slong don nyung ngu dag smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs</text></item>
<item><p>31b5</p><section></section><text>'di la dge slong gi dge 'dun bsdu ba mdzad de/ drug sde dag la smras nas/ dge sbyong gi tshul ma yin pa/ rjes su mthun pa ma yin pa rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar smad de/ bslab pa bca' ba'i phan yon bcu</text></item>
<item><p>31b6</p><section></section><text>yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge 'dun mthun pas chos bzhin du rtsod pa sbyangs par shes bzhin du yang las kyis skyo sngogs byed na ltung byed do zhes bca' ba mdzad de/ yul ni mnyan</text></item>
<item><p>31b7</p><section></section><text>yod/ gang zag ni drug sde/ nyon mongs pa ni rtsod pa la dga' ba/ nyes pa ni skyo sngogs byed pa'o/ /de la yang dge slong gang zhes bya ba ni drug sde'am/ /gzhan yang de lta bu gang yin pa'o/ /dge 'dun zhes bya ba ni de bzhin gshegs pa'i nyan thos kyi dge 'dun no/ /mthun pas zhes bya ba ni</text></item>
<item><p>32a1</p><section></section><text>blo mthun pas so/ /chos bzhin du zhes bya ba ni chos ji lta ba dang / 'dul ba ji lta ba dang / ston pa'i bstan pa ji lta ba bzhin du'o/ /rtsod pa zhes bya ba ni rtsod pa bzhi po 'gyed pa'i phyir rtsod pa dang / mi gdams pa'i phyir rtsod pa dang / ltung ba'i phyir rtsod pa dang /</text></item>
<item><p>32a2</p><section></section><text>bya ba'i phyir rtsod pa'o/ /sbyangs par zhes bya ba ni nye bar zhi bar byas par ro/ /shes bzhin du zhes bya ba ni rang nyid kyis de yongs su rig pa'am/ gzhan dag gis brjod pas so/ /yang las kyis skyo sngogs byed na zhes bya ba ni yang byed na'o/ /ltung byed do zhes bya ba ni snga ma bzhin no/ /</text></item>
<item><p>32a3</p><section></section><text>de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung pa med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa</text></item>
<item><p>32a4</p><section></section><text>ni dge slong gnyug mar gnas pa dang / las byed pa dang / 'dun pa 'bul ba dag gis dge slong gnyis kyi rtsod pa gang yang rung ba dge 'dun gyis legs par zhi bar byas par shes par bya'o de bzhin du yang las kyis skyo sngogs byed na skyo sngogs byed pa'i ltung byed kyi dngos gzhir 'gyur</text></item>
<item><p>32a5</p><section></section><text>ro/ /dge slong rtsod pa chos 'di pa bsnyen par rdzogs pa can rang bzhin du gnas pa lta ba dang mtshan mthun pa gnyis yan chad kyi rtsod pa lan smad pa med do/ /'gyed pa'i phyir rtsod pa dang / mi gdams pa'i phyir rtsod pa dang / ltung ba'i phyir rtsod pa dang / bya ba'i phyir rtsod pa lan smad</text></item>
<item><p>32a6</p><section></section><text>pa med do/ /dge 'dun gyis chos bzhin du legs par zhi bar byas pa nyid la na smad pa med do/ /'khrug long gi rgyu bzhi po dngos po'i de bzhin nyid la log par sgrub pa dang / gdams ngag la sogs pa 'jog pas gzhan spong ba dang / ltung ba dang bcas pa nyid dang / las</text></item>
<item><p>32a7</p><section></section><text>la mthun pa mi sbyin pas 'khrug long byed cing yang rtsod pa zhi bar bya ba'i chos bdun po gang yang rung ba'i las kyis skyo sngogs byed pa lan smad pa med do/ /ltung ba 'byin par byed pa dge slong gnyug mar gnas pa dang las byed pa dang 'dun pa dbul ba dag la na smad pa med do/ /</text></item>
<item><p>32b1</p><section></section><text>rtsod pa gzhan nyid la rtsod pa gzhan du 'du shes pa la na smad pa med do/ /'di'i byed pa po ni dge slong gnyis kyi rtsod pa nyid dge 'dun gyis legs par zhi bar byas pa nyid la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ rgol</text></item>
<item><p>32b2</p><section></section><text>ba dang phyir rgol ba gnyi ga dge slong nyid yin pa dang / rtsod pa bzhi po gang yang rung ba dang / dge 'dun gyis legs par zhi bar byas pa dang / ltung ba 'byin pa pos de ltar shes pa dang / yang las kyis skyo sngogs byed pa'o/ /de dag las yan lag ma tshang na ci rigs par na</text></item>
<item><p>32b3</p><section></section><text>smad do/ /sbyor ba'i ltung ba ni nyes byas te/ ji srid du skyo sngogs byed pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /rtsod pa gnyis khyim pa dang / phyi rol pa'i rab tu</text></item>
<item><p>32b4</p><section></section><text>byung ba dang / chos 'di pa'i rab tu byung ba nyams pa dang / mtshan mi mthun pa dang / bsnyen par ma rdzogs pa dag la nyes byas so/ /rtsod pa bzhi po dag las gzhan pa dag la nyes byas so/ /dge 'dun gyis legs par zhi bar ma byas pa nyid la nyes byas so/ /rtsod pa zhi bar bya ba'i</text></item>
<item><p>32b5</p><section></section><text>chos bdun po dag gi las las gzhan pas yang bya bar skyo sngogs byed pa la nyes byas so/ /ltung ba 'byin par byed pa dge slong gnyug mar gnas pa dang las byed pa dang 'dun pa 'bul ba dag las gzhan pa la nyes byas so/ /lta ba smra ba dang glo bur du 'ongs pa dag la 'du shes pas</text></item>
<item><p>32b6</p><section></section><text>skyo sngogs byed pa la nyes byas so/ /bslab pa byin pa la khyod bslab pa byin pa ma yin no zhes zer na nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra</text></item>
<item><p>32b7</p><section></section><text>mo'o/ /ltung ba med pa ni dge 'dun gyis chos ji lta ba dang / 'dul ba ji lta ba dang / ston pa'i bstan pa ji lta ba bzhin du legs par zhi bar byas pa nyid ma yin pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen ba la</text></item>
<item><p>33a1</p><section></section><text>ltung ba mod do/ /bslab par bya ba ni dge slong gi yul thams cad la gnas skabs thams cad du skyo sngogs byed pa'i mtshan nyid ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /skyo sngogs byed pa'i ltung byed</text></item>
<item><p>33a2</p><section></section><text>de bzhi pa bshad zin to// //ston pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /tshe dang ldan pa 'char ka sha mtshan gyi rig pa shes zer te/ snga dro sham thabs bgos ltung</text></item>
<item><p>33a3</p><section></section><text>bzed dang chos gos thogs te mnyan yod du bsod snyoms la zhugs shing / bram ze dang khyim bdag dag la chos bstan nas mna' ma la dris pa/ sru mo khyod kyi sgyug mo ci 'dra/ des smras pa/ 'phags pa ri bong mo mdas phog pa ci 'dra ba de 'dra ro/ /'char kas smras pa/ sru</text></item>
<item><p>33a4</p><section></section><text>mo ci 'dra ba de de'i nyes pa yin snyam mam/ 'di ltar de la gtum pa'i mtshan nu ma'i bar dang / mdoms kyi bar dang / rked pa'i bar dag na sha rman dang / mdzer bu dang / sme ba dang / sme ba dmar po dang / spu 'khyil pa dag yod pas de ni de'i nyes pa yin no/ /de'i 'og tu sgyug</text></item>
<item><p>33a5</p><section></section><text>mo'i gan du song ste dris pa/ sru mo khyod kyi mna' ma ci 'dra/ des smras pa/ 'phags pa de'i skyon ni seg dar gyis bdar 'tshal te/ le lo can sgrub mi phod pa gtum pa gshe ba/ sbyor bar bgyid pa lags/ 'char kas smras pa/ sru mo ci de de'i nyes pa yin snyam mam/</text></item>
<item><p>33a6</p><section></section><text>'di ltar de la gtum pa'i mtshan nu ma'i bar dang / mdoms kyi bar dang / rked pa'i bar dag na sha rman dang / mdzer bu dang / sme ba dang / sme ba dmar po dang / spu 'khyil pa dag yod pa de ni de'i nyes pa yin no/ /des bram ze dang / khyim bdag gzhan dag la chos bstan nas/</text></item>
<item><p>33a7</p><section></section><text>sgyug mo la dris pa/ sru mo khyod kyi mna' ma ci 'dra/ des smras pa/ 'phags pa bu mo'am nu mo ci 'dra ba de 'dra'o/ /'char kas smras pa/ sru mo de ni 'di'i yon tan ma yin te/ 'di ltar de la nges pa'i mtshan nu ma'i bar dang / mdoms kyi bar dang / rked pa'i bar dag na dpal</text></item>
<item><p>33b1</p><section></section><text>be+e'u dang / bum pa gang ba dang / bkra shis dang / g.yung drung dag yod pas de ni de'i yon tan dag yin no/ /de'i 'og tu mna' ma'i gan du song ste dris pa/ sru mo khyod kyi sgyug mo ci 'dra des smras pa/ 'phags pa ma'am bu mo ci 'dra ba de 'dra'o/ /'char kas smras pa/ sru mo de ni 'di'i</text></item>
<item><p>33b2</p><section></section><text>yon tan ma yin te/ 'di ltar de la nges pa'i mtshan nu ma'i bar dang / mdoms kyi bar dang / rked pa'i bar dag na dpal be'u dang / bum pa gang ba dang / bkra shis dang / g.yung drung dag yod pas de ni de'i yon tan dag yin no/ /des na dus gzhan zhig na bud med de dag bsku mnye</text></item>
<item><p>33b3</p><section></section><text>dang / dril phyis dang / khrus byed pa'i tshe gcig la gcig gsang ba'i gnas kyi mtshan ma rtog par byed pa na/ tshe dang ldan pa 'char kas ji skad bstan pa de kho na lta bu'i mtshan bzang po dang ngan pa dag mthong nas/ ma dum zhing gang gi tshe de dag 'thab pa'i tshe gcig la gcig skur pa yang 'debs</text></item>
<item><p>33b4</p><section></section><text>shing / 'dum pa'i tshe phebs par yang smra ste/ tshe dang ldan pa 'char ka la smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis 'di snyam du dgongs te/ gang gi phyir nyes dmigs</text></item>
<item><p>33b5</p><section></section><text>gang chung zad ci byung ba de dag thams cad ni dge slong bud med la chos ston pa las gyur pa yin par dgongs nas/ dge slong gis bud med la chos bstan par mi bya ba dang / tshig lngas chos bstan par bya ba dang / tshig drug gis chos bstan par bya ba dang / skyes pa gzhag ste ji tsam 'dod</text></item>
<item><p>33b6</p><section></section><text>par chos bstan par bya'o zhes bka' stsal pa dang / drug sde dag gis khyi dang / spre'u dang / be'u dang / phyi rgan du nyal ba dang / gog pa dang / khye'u dag drung du gzhag ste/ ji tsam 'dod par bud med la chos ston cing / des rlom pa dang / khengs par byed nas dge slong</text></item>
<item><p>33b7</p><section></section><text>don nyung ngu dag smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to / /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la</text></item>
<item><p>34a1</p><section></section><text>smras nas/ dge sbyong gi tshul ma yin pa/ rjes su mthun pa ma yin pa/rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar smad do/ /bslab pa bca' ba'i phan yon bcu yang dag par gzigs pas nga'i</text></item>
<item><p>34a2</p><section></section><text>nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang bud med la tshig lnga'am/ drug las lhag par chos ston na rig pa'i skyes pa ma gtogs te ltung byed do zhes bca' ba mdzad de/ yul ni mnyan yod/ gang zag ni 'char ka /nyon</text></item>
<item><p>34a3</p><section></section><text>mongs pa ni sred pa/ nyes pa ni bud med la rig pa'i skyes pa med par tshig lnga'am/ drug las lhag par chos ston na/ de la yang dge slong gang zhes bya ba ni drug sde'am/ gzhan yang de lta bu gang yin pa'o/ /bud med la zhes bya ba ni bud med gzhon nu ma legs nu ma legs par smra ba dang /</text></item>
<item><p>34a4</p><section></section><text>nyes par smras pa'i chos rnams kyi don kun shes par nus pa la'o/ /tshig lnga'am/ drug las lhag par zhes bya ba ni tshig lngas chos ston pa na bsams bzhin du tshig drug las thal bar byed pa dang / tshig drug gis chos bstan pa na yang bsams bzhin du tshig bdun pa las thal</text></item>
<item><p>34a5</p><section></section><text>bar byed pa'o/ /chos zhes bya ba ni sangs rgyas kyis gsungs pa'am/ sangs rgyas kyi nyan thos kyis bshad pa'o/ /ston na zhes bya ba ni 'chad na'o/ /rig pa'i skyes pa ma gtogs te zhes bya ba ni rig pa'i skyes pa gzhag ste'o/ /ltung byed do zhes bya ba ni snga ma bzhin no/ /de la</text></item>
<item><p>34a6</p><section></section><text>ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung pa rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni</text></item>
<item><p>34a7</p><section></section><text>dge slong gi khyim pa mo bud med dang / gzhon nu ma legs par smras pa dang / nyes par smras pa'i chos rnams kyi don kun shes par nus pa la/ gnas gcig tu sangs rgyas sam/ sangs rgyas kyi nyan thos kyis gsungs pa'i chos tshig drug pa las lhag pa shes bzhin du rig</text></item>
<item><p>34b1</p><section></section><text>pa'i skyes pa med par ston na ston pa'i ltung byed kyi dngos gzhir 'gyur ro/ /mi'i 'gro bar gtogs pa'i bud med khyim pa mo khyim so bzung ba dang / khyim so ma bzung ba legs par smras pa dang / nyes par smras pa'i chos rnams kyi don kun shes par nus pa la na smad pa med do/ /khyams dang sgo phugs la</text></item>
<item><p>34b2</p><section></section><text>sogs pa gnas gzhan ma yin pa gcig tu bstan pa la na smad pa med do/ /sangs rgyas sam/ sangs rgyas kyi nyan thos kyis gsungs pa'i chos nyid la na smad pa med do/ /tshig 'di lta ste/ smra bar 'dod pa'i dbang gis gzugs mi rtag pa bye brag dang bcas pa ni tshig</text></item>
<item><p>34b3</p><section></section><text>gcig go/ /mdor bstan pa rgyas par bshad pa'i dbang gis phung po ni 'di lta ste zhes bya ba rgyas par bshad pa dang bcas pa ni/ tshig gi gzhan gcig go zhes bya ba ni de lta bu drug pa las lhag pa lan smad pa med do/ /tshig kyang drug pa las lhag pa nyid yin la der 'du shes</text></item>
<item><p>34b4</p><section></section><text>pa nyid dang yid gnyis za ba la na smad pa med do/ /rig pa'i skyes pa/ mi'i 'gro bar gtogs pa brda phrad pa nyid med par ston pa la na smad pa med do/ /rig pa'i skyes pa de lta bu yod kyang bud med mi rung ba 'di lta ste/ spyir ma'i spyod pa gang dag yin pa de dag la nye bar</text></item>
<item><p>34b5</p><section></section><text>ston pa la na smad pa med do/ /'di'i byed pa po ni bud med dam gzhon nu ma legs par smras pa dang / nyes par smras pa'i chos rnams kyi don kun shes par nus pa la chos tshig drug las lhag par ston pa la 'du shes gtso cher byed pa po nyid yin no/ /'di la yan lag drug</text></item>
<item><p>34b6</p><section></section><text>gis dngos gzhi'i ltung bar 'gyur te/ bud med khyim pa mo legs par smras pa dang / nyes par smras pa'i chos rnams kyi don kun shes par nus pa dang / gnas gcig tu bstan pa dang / sangs rgyas kyi chos dang / tshig drug pa las lhag pa dang / rig pa'i skyes pa med</text></item>
<item><p>34b7</p><section></section><text>pa dang / shes bzhin du ston pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du ston pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re</text></item>
<item><p>35a1</p><section></section><text>la nyes byas re re'o/ /khyim pa mo bud med dam gzhon nu ma rang bzhin nyams pa dang / skad brda mi phrad pa dang / gnyid log pa dang / snyoms par zhugs pa la sogs pa don kun shes par mi nus pa la nyes byas so/ /rab tu byung ba mo dang / za ma dang / ma ning</text></item>
<item><p>35a2</p><section></section><text>dang / mtshan gnyis pa la nyes byas so/ /mi ma yin pa'i 'gro ba mo don kun shes par nus pa la nyes byas so/ /mi nus pa la nyes byas na smad do/ /dud 'gro mo don kun shes par nus pa dang mi nus pa gnyi ga la nyes byas na smad do/ /khyams dang sgo phugs la sogs pa gnas</text></item>
<item><p>35a3</p><section></section><text>gzhan dang gzhan du bstan pa spyir bsdoms pa la tshig drug pa las lhag pa nyes byas so/ /sangs rgyas dang / sangs rgyas kyi nyan thos kyis gsungs pa'i chos las slob dpon la sogs pas btus pa dang / snyan dngags su sbyar ba la nyes byas so/ /tshig drug pa las ma lhag pa dang</text></item>
<item><p>35a4</p><section></section><text>rig pa'i gnas skyes pa med par ston pa la nyes byas so/ /tshig drug pa las ma lhag par 'du shes pa dang / yid gnyis za ba la nyes byas so/ /rig pa'i skyes pa brda mi phrad pa dang / mi rung ba dang / gling gzhan nas skyes pa dang / 'gyur ba bsten pa dang / bud med dang / za ma dang /</text></item>
<item><p>35a5</p><section></section><text>ma ning dang / mtshan gnyis pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni bud med mkhas pas gong nas gong du dris</text></item>
<item><p>35a6</p><section></section><text>pa gtan la dbab par byas pa dang / slob gnyer gsod pa dang / kha ton zhu ba dang / dmigs kyis 'dri ba dang / dus khrims dbog pa dang / yon bshad pa dag byed pa la ltung ba med do/ /gnas tha dad pa gzhan dang gzhan du tshig drug pa las ma lhag par bstan pa la</text></item>
<item><p>35a7</p><section></section><text>ltung ba med do/ /lam dri ba la sogs pa la lam rgyus ston pa la sogs pa gzhan la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs</text></item>
<item><p>35b1</p><section></section><text>thams cad du ston pa'i ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /ston pa'i ltung byed de lnga pa bshad zin to// //'don pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed</text></item>
<item><p>35b2</p><section></section><text>kyi tshal mgon med zas sbyin gyi kun dga' ra ba na bzhugs so/ /de'i tshe na dge slong drug sde dag gang zag bsnyen par ma rdzogs pa dag dang tshig gis chos 'don par byed/ des kun dga' ra ba'i mthar sgra mthon po dang / sgra chen po dang skye bo phal po che 'tshogs pa'i sgra lta bu</text></item>
<item><p>35b3</p><section></section><text>'di lta ste dper na bram ze rnams bram ze'i gsang tshig 'don pa lta bu dang / rtsis mkhan rnams rtsis kyi gnas na smra ba lta bur grags par 'gyur ba bcom ldan 'das kyis gsan te/ tshe dang ldan pa kun dga' bo la smras nas/ kun dga' bos ji ltar gyur pa rgya cher gsol to/ /</text></item>
<item><p>35b4</p><section></section><text>de nas bcom ldan 'das kyis byung ba 'di dang gleng gzhi 'di dang skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung</text></item>
<item><p>35b5</p><section></section><text>bas bya ba ma yin no zhes rnam grangs du mar smad de/ bslab pa bca' ba'i phan yon bcu yang dag par gzigs pas/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang gang zag bsnyen par ma rdzogs pa dang /</text></item>
<item><p>35b6</p><section></section><text>tshig gis chos 'don na ltung byed do zhes bca' ba mdzad de/ yul ni mnyan yod/ gang zag ni drug ste/ nyon mongs pa ni ma zhi ba/ nyes pa ni gang zag bsnyen par ma rdzogs pa dang / tshig gis chos 'don pa'o/ /de la yang dge slong gang zhes bya ba ni drug sde'am/ gzhan</text></item>
<item><p>35b7</p><section></section><text>yang de lta bu gang yin pa'o/ /gang zag bsnyen par ma rdzogs pa dang zhes bya ba la bsnyen par rdzogs pa ni gnyis te/ dge slong dang dge slong ma'o/ /de las gzhan pa ni bsnyen par ma rdzogs pa'o/ /tshig gis zhes bya ba ni tshig mnyam pa dang / tshig snga ba dang yi ge mnyam</text></item>
<item><p>36a1</p><section></section><text>pa dang yi ge snga bas so/ /ji ltar tshig mnyam pas she na/ slob dpon 'di skad ces sdig pa thams cad mi bya ste zhes 'don pa na nye gnas kyang dus gcig tu sdig pa thams cad mi bya ste zhes 'don pa ste/ de ltar tshig mnyam pas so/ /ji ltar tshig snga bas she na/ slob</text></item>
<item><p>36a2</p><section></section><text>dpon gyis re zhig sdig pa thams cad mi bya ste zhes ma bton par nye gnas dge ba phun sum tshogs par bya zhes 'don pa ste/ de ltar tshig snga bas so/ /ji ltar yi ge mnyam pas she na/ slob dpon a zhes 'don pa na nye gnas kyang dus gcig tu a zhes 'don pa ste/ de ltar yi ge</text></item>
<item><p>36a3</p><section></section><text>mnyam pas so/ /ji ltar yi ge snga bas she na/ slob dpon gyis re zhig /a zhes ma bton par nye gnas a zhes 'don pa ste/ de ltar yi ge snga bas so/ /chos zhes bya ba ni sangs rgyas kyis gsungs pa'am/ sangs rgyas kyi nyan thos kyis bshad pa'o/ /'don na zhes bya ba ni 'dzin du</text></item>
<item><p>36a4</p><section></section><text>'dzud na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid</text></item>
<item><p>36a5</p><section></section><text>shes par bya'o/ /de la 'dir dngos gzhi'i ltung ba rnam par gzhag pa ni dge slong gang zag bsnyen par ma rdzogs pa dang / cig car ram de'i mjug thogs su de'i lung gi chos sam yi ge klag pa'i phyir 'don na 'don pa'i ltung byed kyi dngos gzhir 'gyur ro/ /gang zag</text></item>
<item><p>36a6</p><section></section><text>bsnyen par ma rdzogs pa chos 'di pa'i rab tu byung ba dang lta ba dang mtshan mthun pa la na smad pa med do/ /cig car ram de'i mjug thogs su dge slong gis 'don pa la na smad pa med do/ /lung gi chos sangs rgyas sam/ sangs rgyas kyi chos nyan thos kyis gsungs pa ming</text></item>
<item><p>36a7</p><section></section><text>dang tshig gi bdag nyid la na smad pa med do/ /lung gi yi ge sangs rgyas sam/ sangs rgyas kyi nyan thos kyis gsungs pa a A i I la sogs pa la na smad pa med do/ /lung nod pa'i bsam pas klag pa'i phyir 'don pa la na smad pa med do/ /'di'i byed pa po ni gang zag</text></item>
<item><p>36b1</p><section></section><text>bsnyen par ma rdzogs pa dang lung gi chos dang yi ge'o/ /'di la yan lag lngas dngos gzhi'i ltung bar 'gyur te/ gang zag bsnyen par ma rdzogs pa dang / lung gi chos sam yi ge dang / cig car ram/ de'i mjug thogs dang / klag pa'i ched dang / 'don pa'o/ /de dag las</text></item>
<item><p>36b2</p><section></section><text>yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du 'don pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /gang zag bsnyen</text></item>
<item><p>36b3</p><section></section><text>par ma rdzogs pa dang lta ba dang / mtshan mi mthun pa dang / khyim pa'i rtags can dang / phyi rol pa'i rab tu byung ba la nyes byas so/ /dge slong gis bsnyen par ma rdzogs pa las lung nod cing de dang cig car ram mjug thogs su 'don pa la nyes byas so/ /lung du gtogs pa</text></item>
<item><p>36b4</p><section></section><text>nyid ma yin pa lung las btus pa'i chos dper na chos thams cad bdag med do/ /'dus byas thams cad skad cig ma'o zhes bya ba la sogs pa lta bu dang / lung gi don las btus shing lung gi yi ge med pa ming dang tshig dang yi ge gzhan gyi bye brag dang ldan pa/ dper na</text></item>
<item><p>36b5</p><section></section><text>slob dpon dpa' bos byas pa'i skyes pa'i rabs kyi rgyud la sogs pa lta bu la nyes byas so/ /yi ge zhes bya ba ni yi ge'i 'bru'o/ /ming zhes bya ba ni sangs rgyas chos dang dge 'dun zhes bya ba la sogs pa lta bu'o/ tshig ces bya ba ni dper na/ bsod nams dag gi rnam smin bde/ /</text></item>
<item><p>36b6</p><section></section><text>zhes bya ba la sogs pa lta bu'o/ /de dag kyang lung du gtogs pa nyid yin na dngos gzhi'o/ /lung las btus na nyes byas so/ /lung nod cing klag pa'i phyir ma yin par 'don pa la nyes byas so/ /'don pa ma rdzogs na nyes byas so/ /mi ma yin pa la nyes byas na smad do/ /dud</text></item>
<item><p>36b7</p><section></section><text>'gro la nyes byas te de bas kyang na smad do/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyis sbyor ba'i sbyor ba yang nyes byas te/ nyes byas phra mo'o/ /ltung ba med pa ni mi 'dod bzhin du grub pa la ltung</text></item>
<item><p>37a1</p><section></section><text>ba med do/ /kho bo'i rjes su phyis thon cig ces rjes su nyan du bcug pa 'don pa la ni ltung ba med do/ /kha ton zhu ba dang / slob gnyer gsod pa dang / dmigs kyis 'dri ba la ltung ba med do/ /las dang po pa dang / smyos pa dang / sems 'khrugs pa dang / tshor</text></item>
<item><p>37a2</p><section></section><text>ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du 'don pa'i ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /'don pa'i ltung byed de drug pa bshad</text></item>
<item><p>37a3</p><section></section><text>zin to// //gnas ngan len brjod pa'i ltung byed kyi gleng gzhi ni/ bcas pa dang gnang ba'i dbang gis rnam pa gnyis te/ bcas pa'i gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /'dod</text></item>
<item><p>37a4</p><section></section><text>chags dang bral ba med pa na nyon mongs pa rnams ma spangs pa'i phyir dge slong dag dge 'dun lhag ma'i ltung ba 'byin par byed pa dang / kha cig ni lam gol par rgas pas de dag gang gi tshe/ dge slong mdo sde 'dzin pa dang / 'dul ba 'dzin pa dang / ma mo 'dzin pa rnams las thos</text></item>
<item><p>37a5</p><section></section><text>pa de'i tshe na de dag ltung ba de chos bzhin du phyir byed cing / spo ba dang mgu bar bya ba spyod pa na dge 'dun la chu 'brim pa'i tshe bram ze dang khyim bdag dang pa can dag gis smras pa/ gang dag rin po che rtog pa dag kyang de las nye bar brtags shing nye bar brtags shing rin po che dag sdud par</text></item>
<item><p>37a6</p><section></section><text>byed do/ /dge slong gnas brtan gnas brtan bsod nams 'dod pa 'di dag kyang dge 'dun la chu 'brim zhing bsod nams sogs par byed do/ /drug sde tshon po de dag ni za zhing 'khong par byed do zhes zer bas drug sde dag gis thos nas de dag gis smras pa/ shes ldan dag ji 'di dag</text></item>
<item><p>37a7</p><section></section><text>chos bzang po'i chos kyis dge 'dun la chu 'brim par byed snyam mam/ 'di ltar 'di dag ni chad pa'i las byed pa yin no/ /de dag gis dris pa/ 'di dag gis ci byas drug sde dag gis lag pas bya ba ma yin pa byas te/ 'di ltar 'di ltar byas so zhes smras nas/ de dag dge</text></item>
<item><p>37b1</p><section></section><text>slong gnas brtan gnas brtan gang dag yin pa de dag gi gnas skabs kyang re zhig 'di 'dra na dge slong par ma dang gsar bu gang dag yin pa de dag gi gnas skabs ci 'dra bar 'gyur zhes smod par byed/ phyar ka gtong bar byed/ kha zer bar byed do/ /dge slong spo ba byed pa de dag</text></item>
<item><p>37b2</p><section></section><text>gis phyi dro dbu skra dang / sen mo'i mchod rten dag lci ba 'jam po'i byug pas nyug par byed pa dag gi lhan cig gi gnas pa dang / nye gnas dag la yang drug sde dag gis de dag gi gnas ngan len brjod nas/ gang gi tshe de dag ltung ba de las langs par gyur pa de'i tshe na de dag</text></item>
<item><p>37b3</p><section></section><text>gi rang rang gi dge tshul dag la las gyis shig ces bsgo ba dang / dge tshul de dag 'di skad ces las 'di ni khyed cag gnas ngan len kun du spyod pa dag gis bya ba yin gyi kho bo cag mi byed do zhes zer ba na dge slong don nyung ngu dag ci'i phyir dge slong dag gang zag bsnyen par ma rdzogs pa</text></item>
<item><p>37b4</p><section></section><text>la gnas ngan len gyi ltung ba ci'i phyir rjod par byed ces smod par byed phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi</text></item>
<item><p>37b5</p><section></section><text>dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar smad de bslab pa bca' ba'i phan yon bcu yang dag par</text></item>
<item><p>37b6</p><section></section><text>gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ba ste/ yang dge slong gang gang zag bsnyen par ma rdzogs pa la dge slong gnas ngan len gyi ltung ba brjod na ltung byed do zhes bca' ba mdzad de/ yul ni mnyan yod/ gang zag ni drug sde/</text></item>
<item><p>37b7</p><section></section><text>nyon mongs pa ni gzhan gyi bsngags pa la phrag dog byed pa/ nyes pa ni gang zag bsnyen par ma rdzogs pa la dge slong gi gnas ngan len brjod pa'o/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na</text></item>
<item><p>38a1</p><section></section><text>bzhugs so/ /mnyan yod na dge slong 'phral ba dang / dge slong ma gsal ma zhes bya ba ci nas kyang skye bo phal po che'i tshogs ma dad par rig par 'gyur ba de lta de ltar khyim rnams su spyod par byed pa'i skabs de dge slong rnams kyis bcom ldan 'das la gsol pa</text></item>
<item><p>38a2</p><section></section><text>dang / bcom ldan 'das kyis bka' stsal pa/ dge slong dag khyed kyis dge slong 'phral ba dang / dge slong ma gsal ma khyim rnams su so sor go bar byed pa'i dge slong bsko bar bya ste/ khyim rnams su so sor go bar byed pa'i dge slong chos lnga dang ldan pa ni ma bskos pa yang bsko bar</text></item>
<item><p>38a3</p><section></section><text>mi bya la/ bskos pa yang dbyung bar bya ste/ lnga gang zhe na/ 'dun pas 'gro ba dang / zhe sdang gis 'gro ba dang / gti mug gis 'gro ba dang / 'jigs pas 'gro ba dang / go bar byas pa dang / ma byas pa'i khyim mi shes pa'o/ /khyim rnams su so sor go bar byed pa'i dge slong</text></item>
<item><p>38a4</p><section></section><text>chos lnga dang ldan pa ni ma bskos pa yang bsko bar bya la/ bskos pa yang dbyung bar mi bya ste/ lnga gang zhe na/ 'dun pas mi 'gro ba dang / zhe sdang gis mi 'gro ba dang / gti mug gis mi 'gro ba dang / 'jigs pas mi 'gro ba dang / go bar byas pa dang / ma byas pa'i khyim shes pa'o/ /'di</text></item>
<item><p>38a5</p><section></section><text>ltar bsko bar bya'o/ /je dang por spro bar bya ste/ dge slong 'di zhes bya ba khyod dge slong 'phral ba dang / dge slong ma gsal ma khyim rnams su so sor go bar byed pa spro'am ma zhes dri bar bya'o/ /gal te spro na des spro'o zhes brjod par bya'o/ /de'i 'og tu des gnas mal bsham pa byas nas</text></item>
<item><p>38a6</p><section></section><text>gaN+DI brdungs te dris pa'i tshig gis dge slong rnams la yang dag par bsgo nas/ dge 'dun thams cad 'dug cing mthun par 'gyur ba la dge slong gcig gis gsol ba byas te las bya'o/ /'di lta ste/ 'dug la 'di skad ces brjod par bya'o/ /dge 'dun btsun pa rnams gsan du</text></item>
<item><p>38a7</p><section></section><text>gsol/ dge slong 'phral ba dang / dge slong ma gsal ma gnyis ci nas kyang skye bo phal po che'i tshogs ma dad par rig par gyur pa de lta de ltar khyim rnams su so sor go bar bgyid de/ dge slong ming 'di zhes bgyi ba 'di dge slong 'phral ba dang / dge slong ma gsal ma khyim rnams</text></item>
<item><p>38b1</p><section></section><text>su so sor go bar bgyid par spro na/ gal te dge 'dun gyi dus la bab cing bzod na dge 'dun gyis gnang bar mdzod cig dang dge 'dun gyis dge slong ming 'di zhes bgyi ba 'di khyim rnams so sor go bar bgyid par bsko ste/ dge slong ming 'di zhes bgyi ba 'di dge slong 'phral ba dang /</text></item>
<item><p>38b2</p><section></section><text>dge slong ma gsal ma khyim rnams su so sor go bar bgyid do/ /'di ni gsol ba'o/ /las ni 'di ltar bya ste/ dge 'dun btsun pa rnams gsan du gsol/ dge slong 'phral ba dang / dge slong ma gsal mas ci nas kyang skye bo phal po che'i tshogs ma dad par rig par 'gyur ba de lta de</text></item>
<item><p>38b3</p><section></section><text>ltar khyim rnams su spyod par bgyid nas/ dge slong ming 'di zhes bgyi ba 'di dge slong 'phral ba dang / dge slong ma gsal ma khyim rnams su so sor go bar bgyid par spro ste/ de'i slad du dge 'dun gyis dge slong ming 'di zhes bgyi ba 'di khyim rnams su so sor go bar bgyid</text></item>
<item><p>38b4</p><section></section><text>par bsko ste/ dge slong ming 'di zhes bgyi ba 'di dge slong 'phral ba dang / dge slong ma gsal ma khyim rnams su so sor go bar bgyid na/ tshe dang ldan pa gang dag dge slong ming 'di zhes bgyi ba 'di khyim rnams su so sor go bar bgyid par bsko bar bzod pa de dag ni cang ma gsung</text></item>
<item><p>38b5</p><section></section><text>shig /gang zag mi bzod pa de dag ni gsungs shig /dge 'dun gyis bzod cing gnang nas/ dge 'dun gyis dge slong ming 'di zhes bgyi ba 'di khyim rnams su so sor go bar bgyid par bskos lags te/ 'di ltar cang mi gsung bas de de bzhin du 'dzin to/ /dge slong</text></item>
<item><p>38b6</p><section></section><text>khyim rnams su so sor go bar byed pa'i kun tu spyod pa'i chos ni 'di ltar bya ste/ dge slong khyim rnams su so sor go bar byed pas khyim rnams su 'di skad ces brjod par bya ste/ tshe dang ldan pa dag khyod nyon cig /khyim rnams su khyim sun par byed pa dang / gnas rnams su gnas sun</text></item>
<item><p>38b7</p><section></section><text>par byed pa 'di lta ste/ dper na 'bras sA lu'i zhing phun sum tshogs pa la ser ba'i 'khor lo mi bzad pa bab na de ltar 'bras sA lu de nyid shin te ma dang / chud za ba dang / tshul ma yin pas ma rung bar 'gyur ba dang / bur ma shing gi zhing phun sum tshogs pa la nad kyi rigs dmar po</text></item>
<item><p>39a1</p><section></section><text>zhes bya ba byung na 'di ltar bu ram shing de nyid shin te ma dang / chud za ba dang / tshul ma yin pas ma rung bar 'gyur ba lta bu dag yod kyi/ tshe dang ldan pa dag khyed cag dge slong 'di dang dge slong ma 'dis bstan pa'i tshod ma 'dzin cig /'di ltar dge slong 'di dang /</text></item>
<item><p>39a2</p><section></section><text>dge slong ma 'di ni yos tshig pa bzhin du chos 'dul ba 'di la skyer mi rung ba'i chos can yin gyi/ bcom ldan 'das dang / gnas brtan kun shes kauN+Di n+ya dang / rlangs pa dang / rta thul dang / bzang ldan dang / ming chen dang / gnas brtan grags pa dang / gang po dang / dri med</text></item>
<item><p>39a3</p><section></section><text>dang / ba lang bdag dang / lag bzangs dang / shA ri'i bu dang / maud gal gyi bu chen po dang / gsus po che chen po dang / skul byed chen po dang / kA t+yA'i bu chen po dang / lteng rgyas 'od srungs dang / chu klung 'od srungs dang / ga ya 'od srungs dang / 'gab ma 'od srungs dang / 'ong</text></item>
<item><p>39a4</p><section></section><text>srungs chen po dang / dga' byed dang / kim pi li dang / legs skyes dang / nam gru dang / sa ri dang / nye sde dang / som nyi nam gru dang / lam bstan dang / lam phran bstan dang / brtag pa'i shing rta dang / chen po pa dang / grags byin dang / de dag la sogs pa dge</text></item>
<item><p>39a5</p><section></section><text>slong gnas brtan gnas brtan rnams la ltos shig ces brjod par bya'o/ /dge slong khyim rnams su so sor go bar byed pa de khyim rnams su so sor go bar byed du song ba dang / dge slong 'phral bas dge 'dun gyis dge slong ming 'di zhes bya ba dang / de khyim rnams su so sor go bar byed par bskos</text></item>
<item><p>39a6</p><section></section><text>so zhes thos nas/ de de'i gan du song nas smras pa/ khyod khyim rnams su kho bo sun 'byin du 'gro'am/ des smras pa/ dge 'dun gyi chos dang ldan pa'i bka' bsgrub par bya'o/ /kho bos de dang de byar rung na/ khyod kyi lto dral te rgyu ma dag gis rgyal byed kyi tshal dkri bar bya ba dang / mgo</text></item>
<item><p>39a7</p><section></section><text>yang 'bru mar gyi snod bzhin du rgyal byed kyi tshal gyi sgor dpyang la gdags par ci ma rung ba ci yod ces zer nas dge slong des dge slong rnams la 'phral bas bdag spyos te/ de na re de skad zer gyis bdag khyim rnam su so sor go bar byed par mi spro'o zhes zer ba'i skabs de dge slong rnams kyis</text></item>
<item><p>39b1</p><section></section><text>bcom ldan 'das la gsol pa dang / bcom ldan 'das kyis bka' stsal pa/ dge slong dag mi gti mug can des gang zag ni gsod par nus kyi dge 'dun ni mi nus pas de'i phyir dge 'dun gyis khyim rnams su so sor go bar bya'o/ /'di ltar so sor go bar bya ste/ gsol ba 'ba' zhig gi las bya'o/ /</text></item>
<item><p>39b2</p><section></section><text>de yang 'di ltar bya ste/ gnas mal bsham pa byas nas/ gaN+DI brdungs te dris pa'i tshig gis dge slong rnams la yang dag par bsgo nas dge 'dun thams cad 'dug cing mthun par 'gyur ba la/ dge slong gcig gis gsol ba byas te/ dge 'dun btsun pa rnams gsan du gsol/ dge slong</text></item>
<item><p>39b3</p><section></section><text>'phral ba 'di dang / dge slong ma gsal ma 'di ci nas kyang skye bo phal po che'i tshogs ma dad par rig par 'gyur ba de lta de ltar khyim rnams su spyod par bgyid de/ dge slong 'phral ba dang / dge slong ma gsal ma ci nas kyang skye bo phal po che'i tshogs ma dad par rig par 'gyur ba de lta de ltar</text></item>
<item><p>39b4</p><section></section><text>khyim rnams su spyod par bgyid kyang / dge slong 'phral ba dang / dge slong ma gsal ma khyim rnams su so sor go bar bgyid par spro ba su yang ma mchis na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'phral</text></item>
<item><p>39b5</p><section></section><text>ba dang / dge slong ma gsal ma ci nas kyang skye bo phal po che'i tshogs ma dad par rig par 'gyur ba de lta de ltar khyim rnams su spyod par bgyid pa gang gis mthong zhing gang du mthong ba des khyim der khyed dge slong 'di dang / dge slong ma 'dis bstan pa'i tshod ma 'dzin cig dge slong 'di dang</text></item>
<item><p>39b6</p><section></section><text>dge slong ma 'di ni yos tshig pa bzhin du chos 'dul ba 'di la skyer mi rung ba'i chos can yin gyi/ bcom ldan 'das dang dge slong gnas brtan gnas brtan rnams la ltos shig ces so sor go bar bgyid du stsal to/ /'di ni gsol ba'o/ /bcom ldan 'das kyis so sor rig pa'i khyim dag tu</text></item>
<item><p>39b7</p><section></section><text>so sor go bar bya'o zhes bka' stsal nas/ de dag so sor ma rig pa dang / so sor ma rig pa'i khyim dag tu yang so sor go bar byed pa na de dag bsod snyoms kyis phongs par gyur pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal</text></item>
<item><p>40a1</p><section></section><text>pa/ so sor rig pa'i khyim dag tu so sor go bar bya'i/ so sor ma rig pa'i khyim dag tu so sor go bar mi bya ste/ de lta bas na dge 'dun gyis gnang ba ma gtogs so/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la</text></item>
<item><p>40a2</p><section></section><text>yo byad bsnyungs pa'i bsngags pa brjod nas de dang mthun pa dang / de'i shas che ba dang de dang 'tsham pa'i chos dang ldan pa'i bka' mchid mdzad nas/ dge slong rnams la bka' stsal pa/ dge slong dag de lta bas na snga ma ni bcas pa yin la 'di ni gnang ba yin te/ nga'i nyan thos rnams kyis 'dul ba</text></item>
<item><p>40a3</p><section></section><text>la bslab pa'i gzhi 'di ltar gdon par bya ste/ yang dge slong gang zag bsnyen par ma rdzogs pa la gnas ngan len gyis ltung ba brjod na dge 'dun gyis gnang ba ma gtogs te ltung byed do zhes bca' ba mdzad de/ yul ni mnyan yod/ gang zag ni chos 'di pa/ nyon mongs pa dang nyes pa ni</text></item>
<item><p>40a4</p><section></section><text>med do/ /de la yang dge slong gang zhes bya ba ni drug sde'am/ gzhan yang de lta bu gang yin pa'o/ /gang zag bsnyen par ma rdzogs pa la zhes bya ba la/ bsnyen par rdzogs pa ni gnyis te/ dge slong dang dge slong ma'o/ /de las gzhan pa ni bsnyen par ma rdzogs pa'o/ /gnas ngan len</text></item>
<item><p>40a5</p><section></section><text>zhes bya ba la/ gnas ngan len ni gnyis te/ pham par 'gyur ba kun nas slong ba dang / dge 'dun lhag ma kun nas slong ba'o/ /ci'i phyir de dag gnas ngan len zhes bya zhe na ngo bo nyid las dang kun nas slong ba las so/ /ltung ba brjod na zhes bya ba ni smra na'o/ /dge 'dun gyis gnang ba ma</text></item>
<item><p>40a6</p><section></section><text>gtogs te zhes bya ba ni dge 'dun gyis gnang ba gzhag ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir</text></item>
<item><p>40a7</p><section></section><text>bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong dge 'dun gyis gnas ngan len brjod par ma bskos pas nyan pa po bsnyen par ma rdzogs pa la pham par 'gyur ba dang / dge 'dun lhag ma'i ltung ba mi shes pa nyid du</text></item>
<item><p>40b1</p><section></section><text>shes pa la pham par 'gyur ba dang / dge 'dun lhag ma dag so so yang rung bsdus pa yang rung ba smras na/ gnas ngan len brjod pa'i ltung byed kyi dngos gzhir 'gyur ro/ /ltung ba 'byin pa po'i dge slong dge 'dun gyis gnas ngan len brjod par ma bskos pa lan smad pa med do/ /gnas</text></item>
<item><p>40b2</p><section></section><text>ngan len brjod pa'i phyir dge 'dun la ma gsol ba la na smad pa med do/ /nyan pa po bsnyen par ma rdzogs pa mi'i 'gro ba khyim pa dang rab tu byung ba mtshan dang lta ba mthun pa dang / mi mthun pa la na smad pa med do/ /nyan pa pos snga nas dge slong gis pham par 'gyur ba dang / dge 'dun</text></item>
<item><p>40b3</p><section></section><text>lhag ma zhes bya ba'i ltung ba mi shes pa la na smad pa med do/ /pham par 'gyur ba dang / dge 'dun lhag ma dag so so yang rung bsdus pa yang rung ba la na smad pa med do/ /de gnyis gang yang rung ba rang gis smras pa la na smad pa med do/ /de gnyis so sor yang rung / bsdus</text></item>
<item><p>40b4</p><section></section><text>par yang rung / sbyor ba gcig gis tshig gcig tu yang smras pa la ni don du ma yod kyang dngos gzhi gcig tu rnam par gzhag pa la na smad pa med do/ /'di'i byed pa po ni nyan pa po bsnyen par ma rdzogs pa pham par 'gyur ba dang / dge 'dun lhag ma'i ltung ba mi shes pa nyid la 'du</text></item>
<item><p>40b5</p><section></section><text>shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ dge slong dge 'dun gyis gnas ngan len brjod par ma bskos pa dang / des nyan pa po bsnyen par ma rdzogs pa gnas ngan len mi shes pa nyid du shes pa dang / nyan pa po mi'i 'gro ba pa</text></item>
<item><p>40b6</p><section></section><text>bsnyen par ma rdzogs pa nyid dang / gnas ngan len pham par 'gyur ba dang / dge 'dun lhag ma dag so so'am/ bsdus pa gang yang rung ba smas pa dang / pha rol pos don go ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te</text></item>
<item><p>40b7</p><section></section><text>ji srid du gnas ngan len brjod pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /nyan pa po mi ma yin pa'i 'gro ba la nyes byas so/ /dud 'gro la nyes byas na smad do/ /</text></item>
<item><p>41a1</p><section></section><text>pham par 'gyur ba dang / dge 'dun lhag ma'i gnas ngan len las gzhan pa'i ltung ba brjod pa la nyes byas so/ /bsnyen par ma rdzogs pa'i gnas ngan len brjod pa la nyes byas so/ /bden par smras pa la kha na ma tho ba 'dir 'gyur gyis/ brdzun du</text></item>
<item><p>41a2</p><section></section><text>smras na ni ltung ba gzhan smras pa yang yin no/ /pha rol pos don ma go ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni</text></item>
<item><p>41a3</p><section></section><text>dge 'dun gyis gnas ngan len brjod par bskos pa la ltung ba med do/ /dge 'dun la gsol ba la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gi yul thams cad la</text></item>
<item><p>41a4</p><section></section><text>gnas skabs thams cad du gnas ngan len brjod pa'i ltung byed du 'gyur ba rnam pa thams cad mi bsten par bslab par bya'o/ /dge 'dun gyis dge slong dang dge slong ma sdig pa can dag khyim du so sor go bar byed pa'i dge slong spro bar byas te/ gsol ba dang gnyis kyi las kyis bsko bar bya'o/ /</text></item>
<item><p>41a5</p><section></section><text>khyim rnams su so sor go bar byed pas dge slong gis gnas ngan len so sor rig pa dag tu 'di skad ces tshe dang ldan pa dag khyed nyon cig /khyim rnams su khyim sun par byed pa dang / gnas rnams su gnas sun par byed pa 'di lta ste/ dper na 'bras sA lu'i zhing phun sum</text></item>
<item><p>41a6</p><section></section><text>tshogs pa la ser ba'i 'khor lo mi bzad pa bab na 'di ltar 'bras sA lu de nyid shin te ma dang / chud za ba dang / tshul ma yin pas ma rung bar 'gyur ba dang / bu ram shing gi zhing phun sum tshogs pa la nad kyi rigs dmar po zhes bya ba byung na 'di ltar bu ram shing de nyid shin te ma dang /</text></item>
<item><p>41a7</p><section></section><text>chud za ba dang / tshul ma yin pas ma rung bar 'gyur ba lta bu dag yod kyi/ tshe dang ldan pa dag khyed cag dge slong 'di dang dge slong ma 'dis bstan pa'i tshod ma 'dzin cig /'di ltar dge slong 'di dang / dge slong ma 'di ni yos tshig pa bzhin du chos 'dul ba 'di la skyer mi rung ba'i</text></item>
<item><p>41b1</p><section></section><text>chos can yin gyi/ bcom ldan 'das dang dge slong gnas brtan gnas brtan rnams la ltos shig ces smra bar bya'o/ /gal te dge slong khyim du so sor go bar byed pa khyim rnams su so sor go bar byed par mi spro na de'i tshe dge slong thams cad kyis dge slong dang dge slong ma 'di gnyis sdig can</text></item>
<item><p>41b2</p><section></section><text>yin no zhes khyim du so sor go bar bya ba'i phyir/ gsol ba 'ba' zhig gi las bya'o/ /phyir bcos ba ni snga ma bzhin no/ /gnas ngan len brjod pa'i ltung byed de bdun pa bshad zin to// //mi'i chos bla ma brjod pa'i ltung byed kyi gleng gzhi ni sangs rgyas bcom ldan</text></item>
<item><p>41b3</p><section></section><text>'das yangs pa can na/ spre'u rdzing gi 'gram khang pa brtsegs pa'i khang bzangs na bzhugs so/ /gang gi tshe bcom ldan 'das kyis nya pa lnga brgya chu klung yid 'ong ldan la brten cing 'khod pa dag gis chu srin nya'i rigs gzung ba'i gleng gzhi las de dag legs par gsungs pa'i</text></item>
<item><p>41b4</p><section></section><text>chos 'dul ba la rab tu byung zhing bsnyen par rdzogs par mdzad nas/ de dag gis dgra bcom pa nyid mngon sum du byas te/ de dag mu ge byung ba'i tshe nya ba'i grong gi nye 'khor du dbyar gnas par khas blangs pa dag gis mi'i chos bla ma ji ltar thob pa nye du dag la brjod</text></item>
<item><p>41b5</p><section></section><text>nas/ 'jig rten ni yon tan la dga' ba yin pas nye du dag gis re zhig rang gi bu dag las kyang phrogs te/ de dag la bsod snyoms legs par bstabs pas 'tshag brtas par gyur to/ /gang gi tshe dbyar 'das nas 'dus pa chen po'i tshe dge slong rnams bcom ldan 'das kyi zhabs</text></item>
<item><p>41b6</p><section></section><text>la phyag 'tshal du 'dod ba'i tshe tshe dang ldan pa kun dga' bos dge slong gang dag spong byed kyi grong du dbyar gnas par khas blangs pa de dag ni bsod snyoms kyis brel pas rid pa dang / nyam chung ba dang / rke ba dang / skoms pa dang / lus ma thob pa dang / pags pa dang / sha dang</text></item>
<item><p>41b7</p><section></section><text>khrag bri bar mthong / dge slong gang dag nye ba'i grong gi nye 'khor du dbyar gnas par khas blangs pa de dag ni bsod snyoms kyis brel ba med pas tsho ba dang / pags pa dang / sha dang / khrag rgyas par mthong nas/ de ci las gyur pa'i rgyu dris pa dang / de dag gis kyang rgyas par</text></item>
<item><p>42a1</p><section></section><text>smras pa dang / tshe dang ldan pa kun dga' 'bos de dag la khyed cag gang zag bsnyen par ma rdzogs pa la mi'i chos bla ma bden pa brjod du rung ngam zhes dris pa dang / de dag gis smras pa/ rung yang srid/ mi rung yang srid de/ 'di ltar bdag cag gis ni smras</text></item>
<item><p>42a2</p><section></section><text>so zhes zer ba dang / dge slong don nyung ngu dag ci'i phyir dge slong gang zag bsnyen par ma rdzogs pa la mi'i chos bla ma bden pa brjod ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom</text></item>
<item><p>42a3</p><section></section><text>ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ chu klung yid 'ong ldan gyi 'gram na gnas pa'i dge slong rnams la rmas nas/ mi brtson pa dang mi sbyor ba dang ma brtags par sbyor ba rnam par smad pa mdzad de/ brtson pa dang</text></item>
<item><p>42a4</p><section></section><text>sbyor ba dang / brtags te spyod pa'i bsngags pa brjod nas/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste yang dge slong gang gang zag bsnyen par ma rdzogs pa la mi'i chos bla ma</text></item>
<item><p>42a5</p><section></section><text>bden pa smras na ltung byed do zhes bca' ba mdzad de/ yul ni yangs pa can/ gang zag ni nya pa las rab tu byung ba'i dge slong dgra bcom pa lnga brgya/ nyon mongs pa ni bag chags ma byang bas ma brtags pa/ nyes pa ni gang zag bsnyen par ma rdzogs pa la mi'i chos bla ma</text></item>
<item><p>42a6</p><section></section><text>bden pa smras pa'o/ /de la yang dge slong gang zhes bya ba ni chos 'di pa'o/ /gang zag bsnyen par ma rdzogs pa la zhes bya ba ni bsnyen par rdzogs pa ni gnyis te/ dge slong dang / dge slong ma'o/ /de las gzhan pa ni bsnyen par ma rdzogs pa'o/ /mi'i chos bla ma zhes bya ba ni mi</text></item>
<item><p>42a7</p><section></section><text>rnams kyi chos mya ngan las 'das pa ste/ de ni mi rnams kyis 'thob kyi/ za ma dang ma ning dang / mtshan gnyis pa dag gis kyang mi 'thob na sems can dmyal ba dang / dud 'gro dang yi dags rnams kyis lta smos kyang ci dgos pa'i phyir ro/ /bla ma zhes bya ba ni 'dod pa'i</text></item>
<item><p>42b1</p><section></section><text>khams pas gzugs kyi khams bla ma yin la/ gzugs kyi khams pas gzugs med pa'i khams bla ma yin pa'o/ /yang na mi'i chos zhes bya ba ni sgrib pa lnga dag go/ /bla ma zhes bya ba ni de dag spangs pa gang yin pa'o/ /bden pa zhes bya ba ni de'i dngos po bden pa kho na yin pa'o/ /</text></item>
<item><p>42b2</p><section></section><text>smra na zhes bya ba ni brjod na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i</text></item>
<item><p>42b3</p><section></section><text>mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis 'du shes ma bsgyur bar bdag nyid mi'i chos bla ma dang ldan pa bden pa nyid gang zag bden pa ma mthong ba bsnyen par ma rdzogs pa la brjod na mi'i chos bla ma brjod pa'i ltung byed kyi dngos</text></item>
<item><p>42b4</p><section></section><text>gzhir 'gyur ro/ /mi'i chos bla ma brjod pa'i ltung byed 'di dang / sngar smras pa'i pham par 'gyur ba'i rnam par bstan pa gzhan thams cad ni 'dra'o/ /khyad par du na snga ma ni 'du shes bsgyur te/ brdzun du smras pa dang / nyan pa po gang yang rung ba'o/ /'di ni 'du shes ma bsgyur bar</text></item>
<item><p>42b5</p><section></section><text>bden par smras pa dang / nyan pa po bden pa ma mthong ba bsnyen par ma rdzogs pa la smras na dngos gzhi rnam par gzhag go/ /de'i phyir 'du shes ma bsgyur bar bden par smras pa la na smad pa med do/ /bdag nyid mi'i chos bla ma gang yang rung ba dang ldan par smras pa la na smad pa med de/ /</text></item>
<item><p>42b6</p><section></section><text>mi'i chos bla ma dang de'i 'bras bu la na smad pa med do/ /nyan pa po mi'i 'gro ba po bden pa ma mthong ba dang / bsnyen par ma rdzogs pa la na smad pa med do/ /'di'i byed pa po ni mi'i 'gro ba pa'i gang zag ni bden pa ma mthong ba dang bsnyen par ma rdzogs pa dang / mi'i chos bla ma bden pa nyid</text></item>
<item><p>42b7</p><section></section><text>do/ /'di la yan lag lngas dngos gzhi'i ltung bar 'gyur te mi'i chos bla ma dang / bden pa nyid dang / nyan pa po mi'i 'gro ba bden pa ma mthong ba bsnyen par ma rdzogs pa dang / rang gis brjod pa dang / pha rol pos don go ba'o/ /de dag las yan lag ma tshang na ci rigs par</text></item>
<item><p>43a1</p><section></section><text>na smad do/ /sbyor ba'i ltung ba ni nyes byas te/ ji srid du mi'i chos bla ma brjod pa'i ltung byed kyi sbyor ba brtsams nas dngos gzhi la ma thug gi bar du nyes byas so/ dngos gzhi la sbyor ba tha dad pa ji snyed pa brtsams pa re re la nyes byas re re'o/ /gzhan de dang ldan</text></item>
<item><p>43a2</p><section></section><text>par smras pa la nyes byas so/ /nyan pa po mi'i 'gro ba pa dang rang bzhin nyams pa la sogs pas smra mi shes pa dang / don brda mi 'phrad pa la nyes byas so/ /mi ma yin pa'i 'gro ba pa la nyes byas so/ /dud 'gro la nyes byas na smad do/ /sbyor ba'i sbyor ba'i ltung ba ni nyes</text></item>
<item><p>43a3</p><section></section><text>byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni mi'i chos bla ma ma yin pa la ltung ba med do/ /nyan pa po bden pa mthong ba dang / bsnyen par rdzogs pa la</text></item>
<item><p>43a4</p><section></section><text>ltung ba med do/ las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gi yul thams cad la gnas skabs thams cad du mi'i chos bla ma brjod pa'i ltung byed du 'gyur ba rnam pa thams</text></item>
<item><p>43a5</p><section></section><text>cad mi bsten par bslab par bya'o/ /gdul ba'i don nyid ma gtogs par khyim pa'i mdun du rdzu 'phrul rnam par bstan par mi bya'o/ /dge slong ma ston pa'i spyan sngar rdzu 'phrul rnam par bstan par mi bya'o/ /phyir bcos pa ni snga ma bzhin no/ /mi'i chos bla ma brjod pa'i</text></item>
<item><p>43a6</p><section></section><text>ltung byed de brgyad pa bshad zin to// //so sor thar pa'i mdo rgya cher 'grel ba 'dul ba kun las btus pa/ bam po nyi shu ba/ skur ba 'debs pa'i ltung byed kyi gleng gzhi ni/ sangs rgyas bcom ldan 'das rgyal po'i khab na 'od ma'i tshal bya ka lan dka'i gnas na</text></item>
<item><p>43a7</p><section></section><text>bzhugs so/ /gang gi tshe tshe dang ldan pa gyad bu nor gnas mal 'bogs pa dang / zas la bsko bar bskos pa'i tshe na/ de dad pa dang ldan zhing bzang la dge ba'i bsam pa can yin pas dge 'dun la chos dang ldan pas zhal ta byed pa'i las la brtson pa yin la des sangs rgyas sam</text></item>
<item><p>43b1</p><section></section><text>chos sam/ /dge 'dun nam yid du 'thad pa'i dge slong rnams la ma phul ba'am/ yongs su ma btang ba ci yang med de/ des de ltar phul zhing yongs su btang bas chos gos gsum ngan cing snam sbyar rnyings nas/ dge slong rnams kyis bcom ldan 'das la gsol to/ /de la</text></item>
<item><p>43b2</p><section></section><text>gsol ba'i las kyis ras yug chen byin pa dang / dge slong mdza' bo dang sa las skyes gnyis tshe dang ldan pa gyad bu nor dang / tsher bas tsher bas nas rjes su 'brel pa'i khon yod pas de gnyis dge slong rnams kyi mdun na tshe dang ldan pa dag 'di ltar dge 'dun gyi rnyed pa rnyed do cog</text></item>
<item><p>43b3</p><section></section><text>gcig gis gang zag la yongs su sngo bar byed na dge 'dun gyis rnyed pa bsgrub par ga la 'gyur zhes smod par byed nas dge slong rnams kyis de gnyis la smras nas tshe dang ldan pa dag khyed gnyis der ma 'dus sam/ 'dus so/ /'o na ci'i phyir smod par byed/ de gnyis kyis smras pa/ ji</text></item>
<item><p>43b4</p><section></section><text>kho bo cag gnyis ngur yang mi gnang ngam zhes zer ba na/ dge slong don nyung ngu dag ci'i phyir dge slong dag sngar legs par rung bar byas nas de'i 'og tu 'di skad ces tshe dang ldan pa dag gis 'di ltar bshes ngor byas te/ dge 'dun gyi rnyed par bsngos pa bdag gis gang zag la bsngos</text></item>
<item><p>43b5</p><section></section><text>so zhes smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ dge slong mdza'</text></item>
<item><p>43b6</p><section></section><text>bo dang / sa las skyes gnyis la smras nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar smad de/ bslab pa bca' ba'i phan yon bcu yang dag par</text></item>
<item><p>43b7</p><section></section><text>gzigs pas/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang sngar legs par rung bar byas nas de'i 'og tu 'di skad ces tshe dang ldan pa dag gis 'di ltar bshes ngor byas te/ dge 'dun gyi rnyed par bsngos pa bdag</text></item>
<item><p>44a1</p><section></section><text>gis gang zag la bsngos so zhes zer na ltung byed do zhes bca' ba mdzad de/ yul ni rgyal po'i khab/ gang zag ni mdza' bo dang sa las skyes gnyis/ nyon mongs pa ni mi bzod pa/ nyes pa ni skur ba 'debs pa'o/ /de la yang dge slong gang zhes bya ba ni mdza' bo</text></item>
<item><p>44a2</p><section></section><text>dang sa las skyes sam gzhan yang de lta bu gang yin pa'o/ /sngar legs par rung bar byas nas zhes bya ba ni sngar dad pa phul nas so/ /de'i 'og tu zhes bya ba ni dus gzhan na'o/ /'di skad ces zhes bya ba ni 'di skad ces zer na'o/ /tshe dang ldan pa dag gis 'di ltar bshes dor byas</text></item>
<item><p>44a3</p><section></section><text>te zhes bya ba ni dge slong gi bshes pa gang zhe na/ mkhan po'i ni lhan cig gnas pa'o/ /lhan cig gnas pa'i ni mkhan po'o/ /slob dpon gyi ni nye gnas so/ /nye gnas kyi ni slob dpon no/ /mkhan po gcig pa'i ni mkhan po gcig pa'o/ /slob dpon gcig pa'i ni slob</text></item>
<item><p>44a4</p><section></section><text>dpon gcig pa'o/ /mdza' bo'i ni mdza' bo'o/ /dge 'dun gyi zhes bya ba ni de bzhin gshegs pa'i nyan thos kyi dge 'dun gyi'o/ /rnyed pa zhes bya ba la/ rnyed pa ni gnyis te/ gos kyi rnyed pa dang / zas kyi rnyed pa ste/ don 'dir ni gos kyi rnyed pa yin par dgongs so/ /</text></item>
<item><p>44a5</p><section></section><text>bsngos pa zhes bya ba ni/ dge 'dun gyi nang du grub pa'o/ /bdag gis gang zag la bsngos so zhes zer na zhes bya ba ni bdag gis gang zag gi don du'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang sbyor ba'i sbyor</text></item>
<item><p>44a6</p><section></section><text>bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni ltung ba 'byin pa po bdag nyid kyang dge 'dun gyi las de'i nang du gtogs</text></item>
<item><p>44a7</p><section></section><text>pa'i dge slong gi dge 'dun gyis gos kyi rnyed pa gang zag gzhan la byin pa'i 'og tu 'di skad ces dge slong 'dis dge slong gi dge 'dun gyi zas kyi rnyed pa ma yin pa gos kyi rnyed pa gang zag la log par bsngos so zhes yang dag pa ma yin pa'i don de nyid dam/ gzhan gyi mdun du ming nas</text></item>
<item><p>44b1</p><section></section><text>smos kyang rung / ma smos kyang rung ste smras na skur pa 'debs pa'i ltung byed kyi dngos gzhir 'gyur ro/ /ltung ba 'byen pa po bdag nyid kyis dad pas phul ba la na smad pa med do/ /dge slong gi dge 'dun la mnga' ba'i rnyed pa la na smad pa med do/ /gos kyi rnyed pa rung ba nyid dang / tshad</text></item>
<item><p>44b2</p><section></section><text>dang ldan pa dang / tshad las lhag pa la na smad pa med do/ /mi'i 'gro bar gtogs pa'i gang zag rab tu byung ba'am/ khyim pa la byin pa la na smad pa med do/ /log par mi rigs par bsngos so zhes zer ba la na smad pa med do/ /yang dag pa ma yin pa'i don brdzun pa nyid la na smad</text></item>
<item><p>44b3</p><section></section><text>pa med do/ /skur pa gdab par bya ba'i dge slong de nyid dam/ gzhan gyi mdun du smras pa la na smad pa med do/ /gang la skur ba gdab par bya ba'i dge slong de'i ming nas smos pa dang / ma smos pa la na smad pa med do/ /rang gis smras pa la na smad pa med do/ /'di'i byed pa po ni dge</text></item>
<item><p>44b4</p><section></section><text>'dun gyi gos kyi rnyed pa dang gang la bsngos pa'i gang zag mi'i 'gro bar gtogs pa rab tu byung ba'am/ khyim pa gang yang rung ba'o/ /'di la yan lag lngas dngos gzhi'i ltung bar 'gyur te/ sngar dad pas phul ba dang / dge 'dun gyi gos kyi rnyed pa dang gang la bsngos pa'i mi'i</text></item>
<item><p>44b5</p><section></section><text>'gro ba pa gang yang rung ba dang / brdzun du smras pa dang / pha rol pos thabs gang yang rung bas don go ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du skur pa 'debs pa'i ltung byed kyi sbyor ba brtsams nas dngos gzhi la</text></item>
<item><p>44b6</p><section></section><text>ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /mtshan dang lta ba mi mthun pa dang bsnyen par ma rdzogs pa la gzhi 'dis skur pa 'debs pa la nyes byas so/ dge slong gi dge 'dun gyi rnyed pa la nyes byas so/ /zas kyi rnyed pa la</text></item>
<item><p>44b7</p><section></section><text>nyes byas so/ /gos kyi rnyed pa mi rung ba nyid dang / tshad las chung ba la ni nyes byas so/ /dge 'dun la log par bsngos so zhes zer ba la nyes byas so/ /gang zag gis rnyed pa gang zag gzhan la log par bsngos so zhes zer ba la nyes byas so/ /gang la bsngos pa'i gang zag mi ma</text></item>
<item><p>45a1</p><section></section><text>yin pa'i 'gro ba la nyes byas so/ /dud 'gro la nyes byas na smad do/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni</text></item>
<item><p>45a2</p><section></section><text>dad pas ma phul ba la ltung ba med do/ /log par bsngos pa bden na ltung ba med do/ /las dang po pa dang / smyos pa dang sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du skur ba</text></item>
<item><p>45a3</p><section></section><text>'debs pa'i ltung byed du 'gyur ba rnam pa thams cad mi bsten par bslab par bya'o/ /gnas mal stobs pa la sogs pa 'dul bar gtogs pa'i bya ba la gal te bstan pa nyid du dgos na gsol ba sngar btang ba'i don gyi las bya'o/ /dge slong chos gos gsum ngan cing snam sbyar</text></item>
<item><p>45a4</p><section></section><text>yang yongs su rnyings pa la dge 'dun gyis gsol ba 'ba' zhig gi las byas te ras yug chen sbyin par bya'o/ /de ni 'di ltar bya ste/ gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas/ dge 'dun thams cad 'dug</text></item>
<item><p>45a5</p><section></section><text>cing mthun par gyur ba la dge slong gcig gis gsol ba bya'o/ /'di ltar bya ste 'dug la 'di skad ces brjod par bya'o/ dge 'dun btsun pa rnams gsan du gsol/ /tshe dang ldan pa gyad bu nor 'di ni dad pa ldan zhing bzang la dge ba'i bsam pa can te/ dge 'dun la</text></item>
<item><p>45a6</p><section></section><text>yang chos kyis zhal ta bgyid pa'i las la brtsom pa la gsal/ des sangs rgyas sam/ chos sam/ dge 'dun nam/ yid du 'thad pa'i dge slong rnams la ma phul ba'am/ yongs su ma btang ba ci yang ma mchis te/ des de ltar phul zhing yongs su btang bas chos gos</text></item>
<item><p>45a7</p><section></section><text>gsum ngan cing snam sbyar yang yongs su rnyings la/ dge 'dun la ni ras yug chen 'byor par mnga' na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis tshe dang ldan pa gyad bu nor la ras yug chen stsol to/ /'di ni</text></item>
<item><p>45b1</p><section></section><text>gsol ba'o/ /phyir bcos pa ni snga ma bzhin no/ /skur pa 'debs pa'i ltung byed de dgu pa bshad zin to/ /khyad du gsod pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ bcom ldan</text></item>
<item><p>45b2</p><section></section><text>'das kyis zla ba phyed phyed cing so sor thar ba'i mdo gdon pa gdon par bya'o zhes bka' stsal nas/ dge slong rnams zla ba phyed phyed cing so sor thar pa'i mdo gdon pa 'don par byed pa na/ drug sde dag pham par 'gyur ba bzhi po dag 'don pa'i tshe na cad mi smra bar 'khod do/ /dge 'dun lhag</text></item>
<item><p>45b3</p><section></section><text>ma bcu gsum dang / ma nges pa gnyis dang / spang ba'i ltung byed kyi chos sum cu dang / ltung byed kyi chos dgu bcu dang / so sor bshags par bya ba'i chos bzhi dang / bslab par bya ba'i chos mang po dang / rtsod pa zhi bar bya ba'i chos bdun po dag 'don pa'i tshe na ni/ /'di skad ces tshe</text></item>
<item><p>45b4</p><section></section><text>dang ldan pa dag gang la gzhi nges pa dang / gang zag nges par rab tu shes pa yod bzhin du bdag cag gi rma sos pa dag ci'i phyir 'dral bar byed/ gang dag gis dge slong rnams 'gyod pa dang / yid la gcags pa dang / gnod par 'gyur ba bslab pa'i gzhi phran tshegs rab tu phra ba 'di dag</text></item>
<item><p>45b5</p><section></section><text>gis zla ba phyed phyed cing so sor thar pa'i mdo gdon pa bton pa dag gis ci bya zhes zer nas/ dge slong rnams kyis smras pa/ tshe dang ldan pa dag gi phyir kho bo cag zla ba phyed phyed cing so sor thar pa'i mdo gdon pa 'don pa yin gyis/ 'di ltar kho bo cag ni ston pa'i bka' lung gis 'don</text></item>
<item><p>45b6</p><section></section><text>to/ /gal te khyed cag sdug bsngal ba dang / yid mi bde ba skye na ci'i phyir lhag par spyod ces tshar bcad cing dge slong don nyung ngu dag kyang drug sde dag la smod par byed phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom</text></item>
<item><p>45b7</p><section></section><text>ldan 'das kyis byung ba 'di dang gling gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge slong gi tshul ma yin pa rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes</text></item>
<item><p>46a1</p><section></section><text>rnam grangs du mar smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang zla ba phyed phyed cing so sor thar pa'i mdo gdon pa 'don pa na 'di skad ces tshe dang</text></item>
<item><p>46a2</p><section></section><text>ldan pa dag gang dag gis dge slong rnams 'gyod pa dang / yid la gcags pa dang / gnod par 'gyur ba bslab pa'i gzhi phran tshogs rab tu phra ba 'di dag gis zla ba phyed phyed cing so sor thar pa'i mdo gdon pa bton pa dag gis ci bya zhes zer zhing bslab pa khyad du gsod na ltung byed do zhes</text></item>
<item><p>46a3</p><section></section><text>bca' ba mdzad de/ yul ni mnyan yod gang zag ni drug sde/ nyon mongs pa ni bag med pa/ nyes pa ni bslab pa khyad du gsod pa'o/ /de la yang dge slong gang zhes bya ba ni drug sde'am/ gzhan yang de lta bu gang yin pa'o/ /zla ba phyed phyed cing zhes bya ba ni gso sbyong gi dus kyi zla ba phyed</text></item>
<item><p>46a4</p><section></section><text>phyed cing ngo / /so sor thar pa'i zhes bya ba ni pham par 'gyur pa'i chos bzhi dang / dge 'dun lhag ma'i chos bcu gsum dang / ma nges pa'i chos gnyis dang / spang pa'i ltung byed kyi chos sum cu dang / ltung byed kyi chos dgu bcu dang / so sor bshags par bya ba'i chos bzhi dang /</text></item>
<item><p>46a5</p><section></section><text>bslab pa'i chos mang po dang / rtsod pa zhi bar byed pa'i chos bdun po dag gi'o/ /mdo zhes bya ba ni des nye bar sbyar ba'i mdo'o/ /yang na mdo yang dag par sbyor ba'o/ gdon pa 'don pa zhes bya ba ni/ so sor thar pa'i mdo gdon pa lnga po dag rab tu bton pa na'o/ /'di skad ces tshe</text></item>
<item><p>46a6</p><section></section><text>dang ldan pa dag gang dag gis dge slong rnams 'gyod pa dang / yid la gcags pa dang / gnod par 'gyur ba bslab pa'i gzhi phran tshogs rab tu phra ba 'di dag gis zla ba phyed phyed cing so sor thar pa'i mdo gdon pa bton pa dag gis ci bya zhes zer zhing bslab pa khyad du gsod na zhes bya ba ni</text></item>
<item><p>46a7</p><section></section><text>bslab pa khyad du gsod pa'i bsam pas ngag dang tshig dang tha snyad dang skad dang / brjod pa dang nges pa'i tshig dang / tshig gi lam dang / tshig gi sgra dang / ngag gi las dang / ngag gi rnam par rig byed brjod na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur</text></item>
<item><p>46b1</p><section></section><text>zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis sde snod gsum</text></item>
<item><p>46b2</p><section></section><text>las mdo sde ma gtogs pa la 'dul ba nyid dang / chos mngon pa las 'dul bar gtogs pa gang yang rung ba la brnyas thabs su gyur pa brjod pa na khyad du gsod pa'i ltung byed kyi dngos gzhir 'gyur ro/ /'dul ba dang ldan pa nyid du gtogs pa so so thar pa dang / de rnam par 'byed pa dang /</text></item>
<item><p>46b3</p><section></section><text>gzhi dang / phran tshegs dang / gzhung bla ma'i tshig la brnyas thabs su gyur pa brjod pa'i tshig re re la na smad pa med do/ /'dir brnyas thabs kyi bye brag las tshig gi bye brag sbyor ba gcig pa re re la ltung ba bye brag re rer rnam par gzhag gi gdon pa'i bye brag las ni ma yin no/ /gang dag</text></item>
<item><p>46b4</p><section></section><text>gis dge slong rnams 'gyod pa dang / yid la gcags pa dang / gnod par 'gyur ba bslab pa'i gzhi phran tshegs rab tu phra ba 'di dag gis zla ba phyed phyed cing so sor thar pa'i mdo gdon pa bton pa dag gis ci bya zhes zer ba'i tshig re re la na smad pa med do/ /'di'i byed pa po ni sde snod gsum</text></item>
<item><p>46b5</p><section></section><text>las 'dul bar gtogs pa thams cad dang khyad du gsod pa'i bsam pa'o/ /'di la yan lag lngas dngos gzhi'i ltung bar 'gyur te/ khyad du gsod pa'i bsam pa dang / tshig tu smras pa dang / 'dul bar gtogs pa nyid dang / rang gi tshig dang / gzhan gyis don go ba'o/ /de</text></item>
<item><p>46b6</p><section></section><text>dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid khyad du gsod pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed pa brtsams pa re re la nyes byas re re'o/ /khyad du</text></item>
<item><p>46b7</p><section></section><text>gsod pa bsams pa tsam la nyes byas te/ tshig ma rdzogs pa la nyes byas so/ /mdo sde la nyes byas so/ /gzhan smrar bcug pa la nyes byas so/ /gzhan gyis don ma go ba la nyes byas so/ /dge slong ma'i bslab pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba</text></item>
<item><p>47a1</p><section></section><text>ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni khyad du gsod pa'i bsam pa med pa dang / tshig tu ma smras pa la ni ltung ba med do/ /las dang po pa dang / smyos pa dang / sems</text></item>
<item><p>47a2</p><section></section><text>'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du khyad du gsod pa'i ltung byed du 'gyur ba rnam pa thams cad mi bsten par bslab par bya'o/ /sde snod gsum gyi bye brag dang / bslab par bya ba'i</text></item>
<item><p>47a3</p><section></section><text>mtshan nyid la mkhas par bya'o/ /phyir bcos pa ni snga ma bzhin no/ /khyad du gsod pa'i ltung byed de bcu pa bshad zin to// //sdom la/ sa bon 'phya ba bsgo ba dang / /khri dang gding dang skrod pa dang / /phyis gnon 'byung ba 'debs pa dang / /rim pa gnyis su brtsegs pa'o/ /zhes</text></item>
<item><p>47a4</p><section></section><text>bya ba ni bcu pa gnyis te/ sdom la zhes bya ba ni/ tshig gi don dang dgos pa ni snga ma bzhin no/ /bcu pa gnyis pa 'dis kyang ltung byed kyi chos bcu bstan te/ sa bon dang / skye ba 'jig pa dang / 'phya ba dang / bsgo ba rnal gzon pa dang / gnas mal dang / gding ba dang / skrod pa dang /</text></item>
<item><p>47a5</p><section></section><text>phyis gnon dang / rtse ba 'byung ba la 'dug pa dang / srog chags dang bcas pa la spyod pa dang / gtsug lag khang gi ltung byed do/ /de las sa bon dang skye ba 'jig pa'i ltung byed kyi gleng gzhi ni byung ba dang bcas pa'i dbang gis rnam pa gnyis te/ byung ba'i gleng gzhi ni sangs rgyas bcom ldan</text></item>
<item><p>47a6</p><section></section><text>'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na sngon shing mkhan rgan zhugs byis pa rmongs pa mi mkhas pa mi gsal ba zhig gis shing ljon pa bcad nas dge 'dun gyi gtsug lag khang byed du bcug go/ /de shing ljon pa de la gnas pa'i</text></item>
<item><p>47a7</p><section></section><text>lha kha dog shin tu 'das pa gang yin pa de mtshan mo nam sros pa dang / bcom ldan 'das ga la ba der song ste phyin nas/ bcom ldan 'das kyi zhabs gnyis la mgo bos phyag 'tshal te/ mtha' gcig tu 'dug pa dang / 'di ltar lha de'i kha dog gi mthus rgyal byed kyi tshal thams cad snang ba</text></item>
<item><p>47b1</p><section></section><text>rgya chen pos khyab par gyur to/ /de nas bcom ldan 'das la lha des 'di skad ces gsol to/ /btsun pa sngon shing mkhan rgan zhugs byis pa rmongs pa mi gsal ba mi mkhas pa zhig gis bdag gis gnas dang / gling dang / skyob pa dang / skyabs dang / dpung gnyen dang / gnas mal dang / gzhi</text></item>
<item><p>47b2</p><section></section><text>dang / rten gyi zhugs shing ljon pa gang lags pa de bkum nas dge 'dun gyi gtsug lag khang bgyid du stsal te/ btsun pa dgun gyi dgun ni ring / /dgun smad kyi dus kyi tshe ni tshes brgyad kyi bar la 'od ma 'gas pa'i gser ma dag ldang zhing / btsun pa bdag gi bu phrug dag ni chung na bdag gis ji</text></item>
<item><p>47b3</p><section></section><text>ltar bgyi/ de nas bcom ldan 'das kyis lha zhig la bka' stsal pa/ lha khyod kyi gnas su lha 'di'i gnas byin cig /lha des 'di lta ste ston pa'i bka' lung gis rang gi gnas su lha de'i gnas byin no/ /de nas bcom ldan 'das de nyid kyi mtshan mo 'das pa dang / dge slong gi dge 'dun gyi gung la</text></item>
<item><p>47b4</p><section></section><text>gdan bshams pa nyid la bzhugs so/ /bzhugs nas bcom ldan 'das kyis dge slong rnams la bka' stsal pa/ dge slong dag ma dang lha kha dog shin tu 'das pa zhig mtshan mo nam sros pa dang de'i gan du 'ongs te 'di skad ces zer ro zhes lha des ji skad gsol pa'i tshig bzlas nas bka'</text></item>
<item><p>47b5</p><section></section><text>stsal pa/ dge slong dag 'di ltar lha dag de skad ces kye ma shAkya'i bu'i dge sbyong rnams ni 'di lta ste/ dge ba'i chos rnams kyis yongs su nyams par 'gyur ro zhes smod par byed/ phyar ka gtong bar byed/ kha zer bar byed pa de ni mi mdzes shing tshul dang mthun pa ma yin no/ /de nas bcom</text></item>
<item><p>47b6</p><section></section><text>ldan 'das 'di snyam du dgongs te/ nyes dmigs gang cung zad ci byung ba de ni dge slong shing ljon pa gcod par byed pa las gyur pa yin no snyam du dgongs nas dge slong rnams la bka' stsal pa/ dge slong dag de lta bas na/ dge slong gis shing ljon pa gcad par mi bya'o/ /gcod pa</text></item>
<item><p>47b7</p><section></section><text>na 'gal tshabs can du 'gyur ro/ /sangs rgyas bcom ldan 'das 'brog gnas na 'brog gi gnas mchog na bzhugs so/ /bcom ldan 'das kyis dge slong gis shing ljon pa gcad par mi bya'o zhes bka' stsal nas/ dge slong lag gi bla dag gis shing med pas mkhar lan dag</text></item>
<item><p>48a1</p><section></section><text>gtang bar gyur to/ /sangs rgyas bcom ldan 'das rnams ni mkhyen bzhin du rmed pa mdzad pas/ sangs rgyas bcom ldan 'das kyis tshe dang ldan pa kun dga' bo la bka' stsal pa/ kun dga' bo ci'i phyir dge slong lag gi bla dag gis mkhar len dag btang bar gyur/</text></item>
<item><p>48a2</p><section></section><text>btsun pa bcom ldan 'das kyis dge slong gis shing ljon pa bcad par mi bya'o zhes bka' stsal nas/ dge slong lag gi bla dag gis zhugs shing ma mchis pas mkhar lan dag btang bar gyur to/ /kun dga' bo ngas dge slong lag gi bla'i kun du spyad pa'i chos dag bca' bar bya ste/ dge slong</text></item>
<item><p>48a3</p><section></section><text>lag gi blas zhag bdun nam brgyad kyis shing ljon pa gcod par 'gyur pa ni shing ljon pa de'i drung du dkyil 'khor bya zhing spos dang / me tog dang / gtor ma yang sbyin par bya/ rgyun chags gsum pa yang klag par bya/ yon bshad pa yang bya zhing dge ba bcu'i las kyi lam dag gis bsngags</text></item>
<item><p>48a4</p><section></section><text>pa yang brjod par bya/ mi dge ba bcu'i las kyi lam dag gi bsngags pa ma yin pa yang brjod par bya'o/ /'di skad ces shing ljon pa 'di la lha gang gnas pa de gnas gzhan tshol cig /shing ljon pa 'dis mchod rten gyi'am/ chos kyi'am/ dge 'dun gyi bya ba</text></item>
<item><p>48a5</p><section></section><text>byed par 'gyur ro zhes kyang brjod par bya'o/ /de'i 'og tu nyi ma bdun nam brgyad kyis shing ljon pa de gcad par bya'o/ /gal te 'gyur ba ston na gcad par mi bya'o/ /'on te mi ston na gcad par bya'o/ /dge slong lag gi blas kun du spyad pa'i chos ji ltar bcas pa dag yang dag par</text></item>
<item><p>48a6</p><section></section><text>blangs te 'jug par mi byed na 'gal tshabs can du 'gyur ro/ /'di ni re zhig byung ba yin te/ sangs rgyas bcom ldan 'das re zhig 'dul ba la nyan thos rnams kyi bslab pa'i gzhi bca' bar ni mdzad do/ /bcas pa'i gleng gzhi ni sangs rgyas bcom ldan 'das mnyan yod</text></item>
<item><p>48a7</p><section></section><text>na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na dge slong drug sde dag rang gi lag gis shing ljon pa gcod cing gcod du 'jug par yang byed/ rtswa sngon po rnga zhing brngar 'jug par yang byed/ me tog dag 'thog cing 'thog tu 'jug par yang</text></item>
<item><p>48b1</p><section></section><text>byed nas/ /gzhan mu steg can dag shes ldan dag shAkya'i bu'i dge sbyong 'di dag ni de ltar byed de/ bram ze dang khyim bdag 'di dag kyang de ltar byed pas/ shAkya'i bu'i dge sbyong 'di dag dang / bram ze dang khyim bdag 'di dag la bye brag ni ci yod/ bsam pa ni ci yod/ tha dad</text></item>
<item><p>48b2</p><section></section><text>du bya ba ni ci yod/ su zhig dge sbyong mgo reg 'di dag la bsod snyoms sbyin pa dag bya bar sems zhes smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang gleng</text></item>
<item><p>48b3</p><section></section><text>gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar smad de bslab pa</text></item>
<item><p>48b4</p><section></section><text>bca' ba'i phan yon bcu yang dag par gzigs las nga'i nyan thos rnams kyis 'dul ba la bslab pa'i gzhi 'di ltar gdon par bya ste/ sa bon gyi tshogs dang / 'byung po'i gnas 'jig gam/ 'jig tu 'jug na ltung byed do zhes bca' ba mdzad do/ /yul ni mnyan yod/</text></item>
<item><p>48b5</p><section></section><text>gang zag ni drug ste/ nyon mongs pa ni 'dod zhen/ nyes pa ni sa bon gyi tshogs dang / 'byung po'i gnas 'jig pa'o/ /de las sa bon gyi tshogs zhes bya ba ni sa bon lnga ste rtsa ba'i sa bon dang / sdong bu'i sa bon dang / thog gu'i sa bon dang / 'gas pa'i sa bon dang / sa</text></item>
<item><p>48b6</p><section></section><text>bon gyi sa bon nyid ni lnga pa'o/ /rtsa ba'i sa bon gang zhe na/ gla sgang dang / shu dag dang / yung ba dang / sge'u gsher dang / bong nga dkar po dang / gzhan yang rtsa ba btab pa las rtsa ba nyid skye ba gang yin pa'o/ /sdong bu'i sa bon gang zhe na/ shing kany+tsa na dang / ka pi ta la</text></item>
<item><p>48b7</p><section></section><text>dang / a shwad tha dang / u dum wA ra dang / n+ya gro d+ha dang / gzhan yang sdong bu btab pa las sdong bu nyid skye ba gang yin pa'o/ /thog gu'i sa bon gang zhe na/ bu ram shing dang / 'dam bu dang / smyig ma dang / rgya mtsho nas 'byung ba dang / gzhan yang thog gu btab pa las thog</text></item>
<item><p>49a1</p><section></section><text>gu nyid skye ba gang yin pa'o/ /'gas pa'i sa bon gang zhe na/ ardza ka dang / sardza ka dang / pha niny+dza ka dang / b+hu s+t+ri na dang / dzaM b+hi ra dang / gzhan yang 'gas pa btab pa las 'gas pa nyid skye ba gang yin pa'o/ /sa bon gyi sa bon gang zhe na/ sA lu dang / nas dang /</text></item>
<item><p>49a2</p><section></section><text>gro dang / mon sran gre'u dang / mon sran sde'u dang / yungs kar dang / gzhan yang sa bon btab pa las sa bon nyid skye ba gang yin pa'o/ /'byung po'i gnas zhes bya ba la/ /'byung po zhes bya ba ni grog sbur dag dang / phye ma leb dag dang /sbrang bu dag dang / til dang phub ma za ba</text></item>
<item><p>49a3</p><section></section><text>dag dang / sbrul dang sdig pa dag dang / sbrang bu tre ma bu ga dag dang / trail ta ka dag go/ /de dag gi gnas zhes bya ba ni shing ljon pa'o/ /de dag 'jig gam/ 'jig tu 'jug na zhes bya ba ni 'byin pa dang / snyol ba dang / gcod pa dang / 'bigs pa dang / 'tsheg pa dag bdag nyid</text></item>
<item><p>49a4</p><section></section><text>kyis byed dam gzhan byed du 'jug na'o/ /ltung byed do zhes bya ba ni/ sems can dmyal ba dang / dud 'gro dang / yi dags ngan song dang / ngan 'gro dang log par ltung ba dag tu sreg par byed/ 'tshe par byed/ ltung bar byed pa'o/ /gzhan yang ji srid ltung ba de ma bshags shing</text></item>
<item><p>49a5</p><section></section><text>so sor ma bshags na/ dge ba'i chos rnams la sgrib par byed pa ste/ des na ltung byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang /</text></item>
<item><p>49a6</p><section></section><text>phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni/ dge slong gis sa bon gyi tshogs dang / 'byung po'i gnas kyis bon dang / khye'u kha 'thon par rung bar ma byas pa ma nyams pa nyid du shes bzhin du tha na rtsa rgyud yan</text></item>
<item><p>49a7</p><section></section><text>chad thabs ji ltar yang rung bas nyams par 'dun pas rang ngam gzhan gyis kyang nyams par byas na/ nyams par bya ba'i sdong bu dang / 'brul la sogs pa'i grangs ji snyed pa de snyed kyi sa bon gyi tshogs dang / 'byung po'i gnas 'jig pa'i ltung byed kyi dngos gzhir 'gyur ro/ /sa bon</text></item>
<item><p>49b1</p><section></section><text>lnga po rtsa ba'i sa bon dang / sdong bu'i sa bon dang / thog gu'i sa bon dang / 'gas pa'i sa bon dang / sa bon gyi sa bon ma nyams pa nyid du rung bar ma byas pa la na smad pa med do/ /shing ljon pa dang / rtswa la sogs pa skye ba dag gi tha na rtsa rgyud yan chad ma nyams pa nyid rung bar ma byas pa</text></item>
<item><p>49b2</p><section></section><text>dag la na smad pa med do/ /nyams par bya ba'i thabs sprug par bya ba la sogs pa ji ltar rung ba la na smad pa med do/ /nyams par byed pa'i yo byad rtswa dang / 'dam rdzab dang / sa rdul dang / khu tshan dang / 'chag pa dang / 'dren pa dang / dkyil 'khor dang / skyang nul dang /</text></item>
<item><p>49b3</p><section></section><text>rlung dang / nyi ma dang / sa gzhi skam por 'jog pa la sogs pa la na smad pa med do/ /gzhan yang lus kyi yan lag dang / de dang 'brel pa dang / des 'phangs pa sems can dang sems can du bgrang ba ma yin pa gang yang rung ba la na smad pa med do/ /sa bon dang skye ba nyams</text></item>
<item><p>49b4</p><section></section><text>par 'dun pa'i bsam pa gang yang rung ba la na smad pa med do/ /rang dang gzhan gang yang rung pas byas sam/ byed du bcug pa lan smad pa med do/ /nyams par gyur pa na dngos gzhi la na smad pa med do/ /sa bon la ni sbubs dang / thog gu dang / snye ma'i nang dang / phyi rol na</text></item>
<item><p>49b5</p><section></section><text>nyams par bya ba'i 'bru grangs ji snyed pa re re la ltung ba re rer rnam par gzhag go/ /skye ba la ni nyams par bya ba'i sdong bu'i grangs ji snyed pa re re la ltung ba re rer rnam par gzhag go/ /nyams par byed pa'i yo byad kyang sa de na 'bru gcig gam/ sdong bu drung pa gcig la bsnun pa'i</text></item>
<item><p>49b6</p><section></section><text>rdzas ji snyed pa re re la/ ltung ba re rer rnam par gzhag go/ /shing ljon pa la sogs pa rang gi gnas nas rtsa ba bton du gdon pa la sogs pa'i rnam pas bton na bton pa de gnas gzhan du bskyed par bya ba nyid yin du zin kyang na smad pa med do/ /nya lcibs dang / nya tshong</text></item>
<item><p>49b7</p><section></section><text>dag chu nas bton na skyer rung ba'i chos nyid yin du zin kyang na smad pa med do/ /sa bon dang skye ba gzhan dag la gzhan nyid du 'du shes pa la na smad pa med do/ /sa bon dang skye ba la der 'du shes pa dang / yid gnyis za ba la na smad pa med do/ /shun pa dang / phri dang / 'dab ma skya bo dang /</text></item>
<item><p>50a1</p><section></section><text>me tog kha bye ba dang / 'bras bu smin pa de dag gi rtsa bar gyur ba rang bzhin las ma bye ba la na smad pa med do/ /'di'i byed pa po ni sa bon dang / khye'u kha 'thon pa rung bar ma byas pa dag gis ma nyams pa nyid la 'du shes gtso cher byed pa po nyid yin no/ /</text></item>
<item><p>50a2</p><section></section><text>'di la yan lag lngas dngos gzhi'i ltung bar 'gyur ro/ /sa bon dang / khye'u kha 'thon ba rung ba ma byas pa dang / ma nyams pa nyid dang / rang dang gzhan gang yang rung ba dang / thabs gang yang rung ba dang / nyams par byas pa nyid do/ /de dag las yan lag ma tshang</text></item>
<item><p>50a3</p><section></section><text>na ci rigs par na smad do/ /sbyor ba'i ltung ba ni nyes byas te/ ji srid du sa bon dang / skye ba 'jig pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /sa bon</text></item>
<item><p>50a4</p><section></section><text>dang sdong bu nyams bar bya ba'i grangs ji snyed pa re re la sbyor ba'i nyes byas re re'o/ /de dag la nyams par byed pa'i yo byad bsnun pa'i rdzas kyi grangs re re'i sbyor ba la nyes byas re re'o/ /tshi gu ma bcom par ril mid byed pa la nyes byas so/ /gal te 'di bcad par gyur</text></item>
<item><p>50a5</p><section></section><text>na legs so zhes gzhogs kyis bcol na nyes byas so/ /sa bon dang skye ba ma yin pa la der 'du shes pa dang / yid gnyis za ba la nyes byas so/ /shun pa dang / phri dang / 'dab ma skya bo dang / me tog kha bye ba dang / 'bras bu smin pa rnams ni phyed shi ba nyid du rjes su</text></item>
<item><p>50a6</p><section></section><text>tha snyad gdags pas de dag la nyes byas so/ /ut+pa la la sogs pa kha bye ba'i chu ba gcod pa dang / pha bong gi dreg pa 'chu na nyes byas so/ /sa bon gyi khams btab pa la rtsa ba ma skyes pa ni phyed skyes pa nyid du rjes su tha snyad gdags pas de la nyes byas so/ sa 'bus pa dang /</text></item>
<item><p>50a7</p><section></section><text>sha mo dang / sha bal dang / snod dang gos la sogs pa'i rlan rnams kyang phyed skyes ba nyid du rjes su tha snyad 'dogs pas de dag la yang nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi</text></item>
<item><p>50b1</p><section></section><text>sbyor ba'i sbyor ba yang nyes byas te/ nyes byas phra mo'o/ /ltung ba med pa ni nyams pa nyid dang / rung bar byas pa dag la ltung ba med do/ /der 'dun pa dang / der 'du shes med pa la ltung ba med do/ /phongs pa'i tshe rdzu 'phrul gyis gcod pa la ltung ba med do/ /'u sha'i khu tshan</text></item>
<item><p>50b2</p><section></section><text>la sogs pa dbo ba dang / 'chag pa dang / yan lag la sogs pa 'dren pa dang / dkyil 'khor dang skyang nul dag byed pa la de dag gi bsam pa nyid la ltung ba med do/ /phongs pa'i tshe rtswa ku sha la sogs pas bcings pa de ni mi thar na bcad pa la yang ltung ba med do/ /dge</text></item>
<item><p>50b3</p><section></section><text>slong du ma rtswa ku sha la sogs pas bcings pa de dag gis mi thar na de dag las dge slong gcig gis bcad pa la ltung ba med do/ /sa bon gyi chos nyid med pa ni nyes pa med pa nyid yin pas sa bon gyi chos nyid med pa de nyams par byas kyang ltung ba med do/ /mes reg pa dang /</text></item>
<item><p>50b4</p><section></section><text>mtshon dang / sen mo dang / ne tso dag gis rma phyung ba dang / rnyis pa dang / phyung ba dang / bkrum pa dang / bkas pa dang / bcad pa lta bu dag gis rung ba nyid yin pas/ des de dag la dge slong gis brtag pa gzhan gyis rung bar bya ba la ltos kyang mi dgos la/ de dag</text></item>
<item><p>50b5</p><section></section><text>nyams par byas pa la yang ltung ba med do/ /'bru la sogs pa dag brtag pas rung bar byed pa na ji srid du sa bon ma yin pa nyid du gyur gyi bar de srid du de la bsdad mi dgos te/ brtag pa tsam byas pa nyid rung ba yin pas de la ltung ba med do/ /'bru la sogs pa dag brtag pas</text></item>
<item><p>50b6</p><section></section><text>rung bar bya ba la me dang rlangs pa nyid ni 'dra bas de gnyis gang gis brtags kyang rung ba nyid yin pas de la ltung ba med do/ /rgun 'bru la sogs pa'i 'bras bu dag me'i brtag pas rung bar byas pa la spyi'i tshoms spyi bungs su bcer ba la mes phyogs gnyis sam/ gsum la</text></item>
<item><p>50b7</p><section></section><text>brtags na thams cad rung ba nyid yin pas de la ltung ba med do/ /dge slong gzhan gyis mes rung bar byas pa ma gtogs pa mtshon dang / sen mo la sogs pas sa bon gyi rigs lnga po dag rung bar byas pa nyid ni dge slong gzhan la rung ba nyid yin pas de la yang ltung ba med do/ /</text></item>
<item><p>51a1</p><section></section><text>rung bar byed pa'i dge slong nyid la ni sa bon gyi tshogs 'jig pa'i ltung byed du 'gyur ro/ /mes rung bar byas pa ni de byed pa'i dge slong la yang sa bon gyi tshogs 'jig pa'i ltung byed du 'gyur la de za ba la yang dge slong gis btsos pa za ba'i gsog 'jog gi</text></item>
<item><p>51a2</p><section></section><text>ltung byed du 'gyur ro/ /rung ba'i khang pa ma yin pa'i sa rung ba ma yin par 'bru la sogs pa gzhag ste/ dge tshul la sogs pas mes rung bar byed pa gang yin pa de yang rung bar byas pa nyid yin pas/ de la yang ltung ba med do/ /sman zhag bdun pa dang / 'tsho ba'i bar du</text></item>
<item><p>51a3</p><section></section><text>bcangs pa chu grang mos ma gtor bar bza' bar mi bya ste/ des gtor na rung ba nyid yin pas de la yang ltung ba med do/ /thun tshod du rung ba yang chu grang mos ma gtor bar btung bar mi bya ste/ des gtor na rung ba nyid yin pas de la yang ltung ba med do/ /zhag bdun pa la ni mes</text></item>
<item><p>51a4</p><section></section><text>rung bar bya ba mi srid do/ /rung bar bya ba ni gang gis dus su byas kyang rung ba nyid yin gyi/ bza' ba'i dus kho nar bya bar ni ma nges so/ /de dag ni rung bar bya ba dang 'brel pa yin pas zhar la smos par zad kyi skabs 'di'i ltung ba rnam par gzhag par gtogs pa ni ma yin</text></item>
<item><p>51a5</p><section></section><text>no/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du sa bon dang / skye ba 'jig pa'i ltung byed du 'gyur ba rnam pa thams</text></item>
<item><p>51a6</p><section></section><text>cad mi bsten par bslab par bya'o/ /dge slong lag gi blas mchod rten dang / chos dang / dge 'dun gyi don du shing ljon pa dag gcad par bya'o/ /gcad par bya ba'i phyir sta gon bya ba ni de'i mdun rol du nyi ma bdun nam/ brgyad nas de'i drung du dkyil 'khor dang /</text></item>
<item><p>51a7</p><section></section><text>dri dang / ma tog dang / bdug pa dang / mar me dang gtor ma sbyin pa dang / rgyun chags gsum pa gdon pa dang sbyin pa bshad par byas nas/ lha gang dag shing ljon pa 'di la gnas pa 'di dag gnas gzhan tshol cig /shing ljon pa 'dis mchod rten dang / chos</text></item>
<item><p>51b1</p><section></section><text>sam/ dge 'dun gyi bya ba byed par 'gyur ro zhes brjod nas/ dge slong lag gi bla/ smra ba pos rang gi lag dar te mi gcad par khyim pa shing mkhan la sogs pa la shes par gyis shig ces zur gyis bsgo ste gcod du gzhug par bya'o/ /de ltar shing ljon pa de gcod du bcug pa</text></item>
<item><p>51b2</p><section></section><text>na gal te me 'byung ba'am/ khrag 'dzag pa'am/ yal ga 'gul ba'am/ lo ma lhags pa la sogs pa rnam par 'gyur ba ston na/ de'i tshe lag gi bla des mchod rten nam/ chos sam/ dge 'dun bsod nams kyi zhing la sbyin pa dang / ser sna dag gis bsngags pa dang /</text></item>
<item><p>51b3</p><section></section><text>bsngags pa ma yin pa brjod par bya'o/ /de ltar byas kyang me 'byung ba la sogs pa'i rnam par 'gyur ba mi gtong na shing ljon pa de gcad par mi bya'o/ /phyir bcos pa ni snga ma bzhin no/ /sa bon dang skye ba 'jig pa'i ltung byed de bcu gcig pa bshad zin to// //'phya ba'i ltung</text></item>
<item><p>51b4</p><section></section><text>byed kyi gleng gzhi ni/ sangs rgyas bcom ldan 'das rgyal po'i khab na 'od ma'i tshal bya ka lan dka'i gnas na bzhugs so/ /gang gi tshe tshe dang ldan pa gyad bu nor dge 'dun gyis gnas mal 'bogs pa dang / zas la bsko bar bskos pa'i tshe na/ dge slong mdza' bo dang /</text></item>
<item><p>51b5</p><section></section><text>sa las skyes gnyis tshe dang ldan pa gyad bu nor dang tshe rabs tshe rabs nas rjes su 'brel pa'i khon yod pas/ dge slong mdza' bo dang / sa las skyes gnyis tshe dang ldan pa nye dga' dang lhan cig tu 'du 'dzi'i gtam gyis 'khod pa na/ tshe dang ldan pa gyad bu nor phyogs der</text></item>
<item><p>51b6</p><section></section><text>'ongs pa dang / de gnyis kyis nye dga' la smras pa tshe dang ldan pa nye dga' khyod kyang gal te dge 'dun gyis gnas mal 'bogs pa dang / zas la bsko bar bskos par gyur na/ kho bo cag la 'di lta ste/ dper na tshe dang ldan pa gyad bu nor ram/ kha cig bzhin du tho</text></item>
<item><p>51b7</p><section></section><text>'tshams bar 'gyur ro/ /nye dgas de gnyis la smras pa/ tshe dang ldan pa dag khyed gnyis dge 'dun mthun pas dge slong gang gnas mal 'bogs pa dang / zas la bsko bar bskos par shes bzhin du/ de la ngor 'phya ba dang / gzhogs 'phyas byed dam/ de gnyis</text></item>
<item><p>52a1</p><section></section><text>kyis smras pa/ kho bo cag gnyis ngur yang mi dbang ngam zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis dge slong mdza' bo dang / sa las skyes gnyis</text></item>
<item><p>52a2</p><section></section><text>sam/ gzhan yang de lta bu gang yin pa de gsol ba 'ba' zhig gi las kyis ngor 'phya ba dang / gzhogs 'phyas byed pa'i grangs su chug shig/ /dge slong rnams kyis de gnyis gsol ba 'ba' zhig gi las kyis ngor 'phya ba dang / gzhogs 'phyas byed pa'i grangs su</text></item>
<item><p>52a3</p><section></section><text>bcug kyang / de gnyis tshe dang ldan pa gyad bu nor la ngor 'phya ba dang / gzhogs 'phyas byed nas/ dge slong don nyung ngu dag ci'i phyir dge slong dag dge 'dun mthun pas dge slong gang gnas mal 'bogs pa dang / zas la bsko bar bskos par shes bzhin du de la ngor</text></item>
<item><p>52a4</p><section></section><text>'phya ba dang / gzhogs 'phyas byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi</text></item>
<item><p>52a5</p><section></section><text>dge 'dun bsdu ba mdzad de/ dge slong mdza' bo dang / sa las skyes gnyis la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar smad</text></item>
<item><p>52a6</p><section></section><text>de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ 'phya ba'am gzhogs 'phyas byed na ltung byed do zhes bca' ba mdzad de/ yul ni rgyal po'i khab/ gang zag ni</text></item>
<item><p>52a7</p><section></section><text>mdza' bo dang sa las skyes gnyis/ nyon mongs pa ni mi bzod pa/ nyes pa ni dge 'dun gyi las byed pa'i dge slong la 'phya ba dang / gzhogs 'phyas byed pa'o/ /de la 'phya'am gzhogs 'phyas byed na zhes bya ba ni 'phya ba dang gzhogs 'phyas bya ba'i bsam pas ngag</text></item>
<item><p>52b1</p><section></section><text>dang / tshig dang / tha snyad dang / skad dang / brjod pa dang / nges pa'i tshig dang / tshig gi lam dang / tshig gi sgra dang / ngag gi las dang / ngag gi rnam par rig byed brjod na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/</text></item>
<item><p>52b2</p><section></section><text>'dir yang dngos gzhi dang / sbyor ba dang / sbyor ba'i sbyor bas ltung rnam par gzhag pa dang / ltung ba med pa dang / bsrab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni/ dge slong</text></item>
<item><p>52b3</p><section></section><text>gang dge 'dun gyis gang zag bcu gnyis kyi las su bskos pa las kyi sbyor ba bag yangs su byas pa yang rung / ma bskos pa las kyi sbyor ba bag yangs su ma byas pa yang rung la/ bdag dang 'brel pa'i don gyis skur bas ngor 'phya yang rung / gzhogs 'phyas</text></item>
<item><p>52b4</p><section></section><text>byed kyang rung ba'i dge 'dun gyis de'i grangs su bcug nas/ yang byed na 'phya ba'i ltung byed kyi dngos gzhir 'gyur ro/ /dge slong gi dge 'dun gyis gsol ba dang gnyis kyi las kyis gang zag bcu gnyis kyi las su bskos pa gang yang rung ba las kyi sbyor ba btang ba</text></item>
<item><p>52b5</p><section></section><text>dang / ma bskos pa las kyi sbyor ba btang ba dag la na smad pa med do/ /de dag nyid bsnyen par rdzogs pa can ma nyams pa mtshan dang khas blangs pas rang gi phyogs su gyur ba nyid la na smad pa med do/ /bdag dang 'brel pa'i don gyis 'phya ba'am/ gzhogs</text></item>
<item><p>52b6</p><section></section><text>'phyas byed pa la na smad pa med do/ /'phya ba dang gzhogs 'phyas bya ba'i don brdzun gyis skur ba nyid la na smad pa med do/ /de dge 'dun gyis gsol ba'i las kyis 'phya ba dang gzhogs 'phyas byed pa'i grangs su bcug pa la na smad pa med do/ /'di'i byed</text></item>
<item><p>52b7</p><section></section><text>pa po ni dge slong gang zag bcu gnyis kyi las su bskos pa las kyi sbyor ba bag yangs su byas pa dang / ma bskos pa las kyi sbyor ba bag yangs su ma byas pa dang / skur bas 'phya ba dang / gzhogs 'phyas byed pa'o/ /'di la yan lag lngas dngos gzhi'i</text></item>
<item><p>53a1</p><section></section><text>ltung bar 'gyur te/ dge slong dge 'dun gyis gang zag bcu gnyis kyi las su bskos pa la sbyor ba bag yangs su byas pa'am/ ma bskos pa sbyor ba bag yangs su ma byas pa dang / skur ba nyid dang / 'phya'am gzhogs 'phyas sam/ gnyi</text></item>
<item><p>53a2</p><section></section><text>ga byed pa dang / bdag dang 'brel ba'i don dang / dge 'dun gyis de'i grangs su bcug pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du 'phya ba'i ltung byed kyi sbyor ba brtsams nas dngos gzhi la ma</text></item>
<item><p>53a3</p><section></section><text>thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong dge 'dun gyis gang zag bcu gnyis kyi las su ma bskos pa las kyi sbyor ba bag yangs su byas pa la nyes byas so/ /dge slong nyams pa dang /</text></item>
<item><p>53a4</p><section></section><text>ma chags pa la nyes byas so/ /dge slong ma la nyes byas so/ /bsnyen bar ma rdzogs pa dag la nyes byas so/ /phyi rol pa'i rab tu byung ba dang / khyim pa'i rtags can dang / mi ma yin pa'i 'gro ba pa dang / dud 'gro la nyes byas na smad do/ /gzhan gyi don du</text></item>
<item><p>53a5</p><section></section><text>'phya'am gzhogs 'phyas byed na nyes byas so/ /skur ba'i don brdzun pa la der 'du shes pa dang / yid gnyis za ba la nyes byas so/ /'phya ba dang gzhogs 'phyas nyid ma yin pa'i zur gzhan la nyes byas so/ /dge 'dun gyis 'phya ba dang / gzhogs 'phyas</text></item>
<item><p>53a6</p><section></section><text>byed pa'i grangs su ma bcug pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed do/ /sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni ma skur bar bden</text></item>
<item><p>53a7</p><section></section><text>pa nyid yin na ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du 'phya ba'i ltung byed du 'gyur ba rnam</text></item>
<item><p>53b1</p><section></section><text>pa thams cad du mi bsten par bslab par bya'o/ /gang zag rigs pa'i tshig cung zad tsam yang bzod cing dang du len par mi nus pa la bskul ba dang / dran par bya ba la sogs pa mngon sum du brjod par mi bya'o/ /cung zad tsam yang dang du len par mi nus pa'i</text></item>
<item><p>53b2</p><section></section><text>gang zag de zhe sdang bar 'gyur na dge 'dun gyis las byed pa'i dge slong rang gis dge 'dun gyi las su bsko bar mi bya ste/ brgyud pas ni bsko bar bya'o/ /ngor 'phya ba dang / gzhogs 'phyas byed pa'i dge 'dun gyi gsol ba 'ba' zhig gi las kyis ngor 'phya ba dang /</text></item>
<item><p>53b3</p><section></section><text>gzhogs 'phyas byed pa'i grangs su mi gzhag par mi bya'o/ /'phya ba'i grangs su gzhug pa ni 'di ltar bya ste/ gnas mal bsham pa byas nas gaN+DI brdungs nas dris pa'i tshig gi sa dge slong rnams la yang dag par bsgo nas/ dge 'dun thams cad 'dug cing mthun par gyur pa la</text></item>
<item><p>53b4</p><section></section><text>dge slong gcig gis gsol ba bya'o/ /'di lta ste/ 'dug la 'di skad ces brjod par bya'o/ /dge 'dun btsun pa rnams gsan du gsol/ dge slong mdza' bo dang sa las skyes 'di gnyis 'tshal bzhin du/ dge slong gang dge 'dun mthun pas gnas mal 'bogs</text></item>
<item><p>53b5</p><section></section><text>pa dang / zas la bsko bar bskos pa tshe dang ldan pa gyad bu nor de la ngor 'phya na gal te dge 'dun gyi dus la bab cing bzod na dge 'dun gyis gnang bar mdzod cig dang dge 'dun gyis dge slong mdza' bo dang sa las skyes gnyis ngor 'phya ba'i grangs su stsal to/ /'di</text></item>
<item><p>53b6</p><section></section><text>ni gsol ba'o/ /gzhogs 'phyas byed pa'i grangs su gzhug pa ni 'di ltar bya ste/ gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas dge 'dun thams cad 'dug cing mthun par gyur pa la dge slong</text></item>
<item><p>53b7</p><section></section><text>gcig gis gsol ba bya'o/ 'di ltar bya ste/ 'dug la 'di skad ces brjod par bya'o/ /dge 'dun btsun pa rnams gsan du gsol/ dge slong mdza' bo dang sa las skyes 'di gnyis 'tshal bzhin du dge slong gang dge 'dun mthun pas gnas mal 'bogs pa dang /</text></item>
<item><p>54a1</p><section></section><text>zas la bsko bar bskos pa tshe dang ldan pa gyad bu nor de la gzhogs 'phyas bgyid na gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong mdza bo dang sa las skyes gzhogs 'phyas byed</text></item>
<item><p>54a2</p><section></section><text>pa'i grangs su stsal to/ /'di ni gsol ba'o/ /phyir bcos pa ni snga ma bzhin no/ /'phya ba'i ltung byed de bcu gnyis pa bshad zin to// //bsgo ba rna la gzon pa'i ltung byed kyi gleng gzhi ni sangs rgyas bcom ldan 'das kau shAm+bI na gdangs can gyi kun dga' ra ba na</text></item>
<item><p>54a3</p><section></section><text>bzhugs so/ /de'i tshe na tshe dang ldan pa 'dun pa ltung ba byung ba chos bzhin du phyir mi byed nas de la dge slong don 'dod pa/ phan pa 'dod pa/ bde ba la reg par 'dod pa/ grub pa dang bde ba 'dod pa rnams kyis smras pa/ tshe dang ldan pa 'dun pa ltung ba</text></item>
<item><p>54a4</p><section></section><text>byung ba chos bzhin du phyir gyis shig /des smras pa/ su la ltung ba byung ba dang su 'gyod pa'i phyir byed par 'gyur ro/ /gal te tshe dang ldan pa khyed cag la ltung ba byung na kho bo'i mdun du ma 'chags par gzhan gyi mdun du shogs shig /tshe dang ldan pa khyed cag ni 'di lta ste/</text></item>
<item><p>54a5</p><section></section><text>dper na shing ljon pa dag gi lo ma sna tshogs rlung gi blags pa dag gcig tu ltung zhing gcig pu 'dug pa bzhin du rigs sna tshogs dang rus sna tshogs dang / khyim sna tshogs nas rab tu byung ba dag yin gyi/ kho bo'i 'phags pas ni byang chub thugs su chud pa yin no/ /zhes</text></item>
<item><p>54a6</p><section></section><text>dge slong rnams kyis bsgo ba rnal gzon pa dang cang mi smra bas rnal gzon par byed pa'i skabs de dge slong rnams kyis bcom ldan 'das la gsol ba dang / bcom ldan 'das kyis bka' stsal pa/ dge slong dag khyed kyis dge slong 'dun pa dang / gzhan yang de lta bu</text></item>
<item><p>54a7</p><section></section><text>gang yin pa de gsol ba 'ba' zhig gi las kyis bsgo ba rnal gzon pa dang cang mi smra bas rnal gzon pa'i grangs su chug shig /dge 'dun gyis de gsol ba 'ba' zhig gi las kyis bsgo ba rnal gzon pa dang cang mi smra bas rnal gzon pa'i grangs su bcug kyang / de dge</text></item>
<item><p>54b1</p><section></section><text>slong rnams kyis bsgo ba rnal gzon pa dang / cang mi smra bas rnal gzon par byed nas/ dge slong don nyung ngu dag ci'i phyir dge slong dag dge slong rnams kyis bsgo ba rnal gzon pa dang cang mi smra bas rnal gzon par byed ces smod par byed/ phyar ka gtong bar byed/</text></item>
<item><p>54b2</p><section></section><text>kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'dun pa la rmas nas/ dge sbyong gi tshul ma yin pa/</text></item>
<item><p>54b3</p><section></section><text>rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i</text></item>
<item><p>54b4</p><section></section><text>gzhi 'di ltar gdon par bya ste/ bsgo ba rnal gzon na ltung byed do zhes bca' ba mdzad de/ yul ni kau shAm+bI/ gang zag ni 'dun pa/ nyon mongs pa ni log thabs byed pa/ nyes pa ni dge slong gis bsgo ba rnal gzon pa'o/ /de la bsgo ba rnal gzon na</text></item>
<item><p>54b5</p><section></section><text>zhes bya ba ni bsgo ba rnal gzon pa'i bsam bas/ ngag dang / tshig dang / tha snyad dang / skad dang / brjod pa dang / nges pa'i tshig dang / tshig gi lam dang / tshig gi sgra dang / ngag gi las dang / ngag gi rnam par rig byed brjod na'o/ /ltung byed do zhes bya ba ni snga ma bzhin</text></item>
<item><p>54b6</p><section></section><text>no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i</text></item>
<item><p>54b7</p><section></section><text>ltung ba rnam par gzhag pa ni dge slong gis gleng bar gtogs pa bsgo ba tshig gis rnal gzon par 'dun pas gzhan brjod pas rnal gzon na bsgo ba rnal gzon pa'i ltung byed kyi dngos gzhir 'gyur ro/ /dge slong rnams kyis gleng bar gtogs pa'i bsgo ba</text></item>
<item><p>55a1</p><section></section><text>tshig gis rnal gzon pa la na smad pa med do/ /rnal gzon par 'dun pa'i bsam pa gang yang rung ba la na smad pa med do/ /ci tsam du gzhan 'dri ba la lan gzhan 'debs pa thams cad la na smad pa med do/ /'dis log thabs</text></item>
<item><p>55a2</p><section></section><text>smras so/ /zhes nyan pa pos don go ba la na smad pa med do/ /'di'i byed pa po ni dge slong gis gleng bar gtogs pa'i bsgo ba tshig gis rnal gzon pa'o/ /'di la yan lag lngas dngos gzhi'i ltung bar 'gyur te/ dge slong gis dang / gleng bar gtogs pa'i</text></item>
<item><p>55a3</p><section></section><text>bsgo ba dang / de'i tshig gis rnal gzon pa dang / der 'dun pa dang / dge 'dun gyis de'i grangs su bcug pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du bsgo ba rnal gzon pa'i ltung byed kyi sbyor ba</text></item>
<item><p>55a4</p><section></section><text>brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong nyams pa dang / ma chags pa'i bsgo ba la nyes byas so/ /dge slong ma'i bsgo ba la nyes byas so/ /bsnyen par ma</text></item>
<item><p>55a5</p><section></section><text>rdzogs pa'i bsgo ba la nyes byas so/ /phyi rol pa'i rab tu byung ba dang / khyim pa'i rtags can dang / mi ma yin pa'i 'gro ba pa dang / dud 'gro'i bsgo ba la nyes byas na smad do/ /gleng bar gtogs pa'i bsgo ba ma yin pa la nyes byas so/ /cang mi smra bas rnal gzon na</text></item>
<item><p>55a6</p><section></section><text>nyes byas so/ /mi dran no zhes rnal gzon na nyes byas so/ /nyan pa pos don ma go ba la nyes byas so/ /dge 'dun gyis de'i grangs su ma bcug pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor</text></item>
<item><p>55a7</p><section></section><text>ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni der 'dun pa med pa dang / gzhan la brjod pa la ltung ba med do/ /gal te brjod par bya ba ni sdug bsngal bar gyur pa yin na gzhan brjod pa la ltung ba med do/ /de'i</text></item>
<item><p>55b1</p><section></section><text>phyir gsad par bya ba mthong ngam zhes 'dri ba la re zhig me 'di shig /re zhig skom 'thung shig /re zhig ngal so shig /nam mkha' mthong ngo / /sen mo mthong ngo / /don dam par ni sems can nam gsad par bya ba ma mthong ngo zhes smra na ltung ba med do/ /</text></item>
<item><p>55b2</p><section></section><text>las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du bsgo ba rnal gzon pa'i ltung byed du 'gyur ba rnam pa thams cad mi bsten par</text></item>
<item><p>55b3</p><section></section><text>bslab par bya'o/ /gang du che bzhi nyid bya dgos par gyur pa'i gnas der bsten par mi bya'o/ /gnod pa'i sgo ma bcad pas che bzhi dbye bar mi bya'o/ /dge slong gis bsgo ba'i tshig gis rnal gzon pa dang cang mi smra bas rnal gzon pa dge 'dun gyis gsol ba 'ba'</text></item>
<item><p>55b4</p><section></section><text>zhig gi las kyis bsgo ba rnal gzon pa dang cang mi smra bas rna la gzon pa'i grangs su mi gzhug par mi bya'o/ /bsgo ba rna la gzon pa'i grangs su gzhug pa ni 'di ltar bya ste/ gnas mal bsham pa byas nas gaN+DI rdungs te dris pa'i tshig gis dge slong rnams la</text></item>
<item><p>55b5</p><section></section><text>yang dag par bsgo nas/ dge 'dun thams cad 'dug cing mthun par gyur pa la dge slong gcig gis gsol ba bya'o/ /'di ltar bya ste/ 'dug la 'di skad ces brjod par bya'o/ /dge 'dun btsun pa rnams gsan du gsol/ tshe dang ldan pa 'dun pa ni ltung</text></item>
<item><p>55b6</p><section></section><text>ba byung yang chos bzhin du slar mi bgyid de/ 'di la dge slong don 'tshal ba/ phan pa 'tshal ba/ bde ba 'tshal ba/ bde ba la reg par 'tshal ba/ grub pa dang / bde ba 'tshal ba rnams kyis gzhi des glengs kyang / dge slong rnams kyis bsgo ba rna la gzon</text></item>
<item><p>55b7</p><section></section><text>na gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis tshe dang ldan pa 'dun pa bsgo ba rnal gzon pa'i grangs su stsal to/ /'di ni gsol ba'o/ /cang mi smra bas rnal gzon pa'i grangs su gzhug pa ni 'di</text></item>
<item><p>56a1</p><section></section><text>ltar bya ste/ gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas/ dge 'dun thams cad 'dug cing mthun par gyur pa la dge slong gcig gis gsol ba bya'o/ /'di ltar bya</text></item>
<item><p>56a2</p><section></section><text>ste/ 'dug la 'di skad ces brjod par bya'o/ /dge 'dun btsun pa rnams gsan du gsol/ tshe dang ldan pa 'dun pa 'di ltung ba byung yang / chos bzhin du slar mi bgyid de/ 'di la dge slong don 'tshal ba/ phan pa 'tshal pa/ bde ba 'tshal ba/ bde ba la reg par</text></item>
<item><p>56a3</p><section></section><text>'tshal ba/ grub pa dang bde bar 'tshal ba rnams kyis gzhi des glengs kyang / dge slong rnams la cang mi smra bas rna la gzon na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis tshe dang ldan pa 'dun pa cang</text></item>
<item><p>56a4</p><section></section><text>mi smra bas rna la gzon pa'i grangs su stsal to/ /'di ni gsol ba'o/ /phyir bcos pa ni snga ma bzhin no/ /bsgo ba rna la gzon pa'i ltung byed de bcu gsum pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po nyi shu</text></item>
<item><p>56a5</p><section></section><text>gcig pa/ gnas mal gyi ltung byed kyi gleng gzhi ni bcas pa dang gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na khyim</text></item>
<item><p>56a6</p><section></section><text>bdag gcig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs pa dang / dge slong gi dge 'dun ni zhugs so/ /bcom ldan 'das ni rdzas las byung ba na bzhugs shing bsod snyoms mngon par bsgrubs so/ sangs rgyas bcom ldan 'das</text></item>
<item><p>56a7</p><section></section><text>rnams ni rgyu lngas rdzas las byung ba na bzhugs shing bsod snyoms mngon par sgrub par mdzad de/ lnga gang zhe na/ nang du yang dag 'jog bzhed pa dang / lha rnams la chos ston par bzhed pa dang / nad pa la lta bar bzhed pa dang / gnas mal la rtog par bzhed pa dang /</text></item>
<item><p>56b1</p><section></section><text>'dul ba la nyan thos rnams kyi bslab pa'i gzhi 'cha' bar bzhed pa dang / don 'di ni bcom ldan 'das gnas mal la rtog par bzhed pa dang / 'dul ba la nyan thos rnams kyi bslab pa'i gzhi 'cha' bar bzhed pas rdzas las byung ba na bzhugs shing bsod snyoms</text></item>
<item><p>56b2</p><section></section><text>mngon par sgrub pa mdzad do/ de nas bcom ldan 'das kyis dge slong gi dge 'dun song nas ring po ma lon par thugs su chud nas lde mig bsnams te kun dga' ra ba nas kun dga' ra bar/ gtsug lag khang nas gtsug lag khang du/ khang khyim nas khang khyim du/ 'chag sa nas 'chag sar dang /</text></item>
<item><p>56b3</p><section></section><text>gol bar gshegs shing mthar gyis gshegs pa na khang pa chen po'i gtsug lag khang zhig ga la ba der gshegs so/ /de'i tshe na khang pa chen po'i gtsug lag khang de na gnas mal rab tu mang po dag bla gab med par gzhag cing dus ma yin pa'i sprin chen po yang 'dus</text></item>
<item><p>56b4</p><section></section><text>par gzigs nas/ e ma'o zhes gsungs shing smad nas/ 'di snyam du dgongs te/ bram ze dang khyim bdag dad pa can dag gis pags pa dang sha dang / khrag dag btsir cing btsir cing sbyin pa dag sbyin/ bsod nams dag byed pa gang yin pa de la dge slong</text></item>
<item><p>56b5</p><section></section><text>dag drod mi shes pa dang / so sor mi rtog par yongs su longs spyod par byed do snyam du dgongs nas/ rdzu 'phrul gyis dus ma yin pa'i sprin chen po de phyir dgag pa mdzad de/ bcom ldan 'das kyis rdzu 'phrul gyis dgag pa mdzad pas de steng gi bar snang la chu lon lta</text></item>
<item><p>56b6</p><section></section><text>bur gyur te/ mtha' nar bar 'dug cing shas cher bcom ldan 'das la sdod cing 'dug go/ /de nas bcom ldan 'das kyis gnas mal rab tu mang po de dag skyabs yod par brubs nas/ dbyar gyi na bza' ras chen bsnams te/ sku bsil bar bzhed nas bang rim na</text></item>
<item><p>56b7</p><section></section><text>bzhugs so/ /de nas bcom ldan 'das kyis dus ma yin pa'i sprin chen po de dgag pa'i rdzu 'phrul de slar bsdu ba mdzad de/ bcom ldan 'das kyis rdzu 'phrul de slar bsdu bar mdzad nas 'brug grags shing char gyis gshong dang thang thams cad tshim par gyur to/ /de</text></item>
<item><p>57a1</p><section></section><text>nas bcom ldan 'das sku bsil nas zhabs gnyis bsil te/ nang du yang dag 'jog gi slad du gtsug lag khang du gshegs so/ /de nas dge slong bsod snyoms sgrub pas bsod snyoms blangs nas bcom ldan 'das ga la ba der song ngo / /</text></item>
<item><p>57a2</p><section></section><text>sangs rgyas bcom ldan 'das rnams ni chos nyid kyis bsod snyoms sgrub pa'i dge slong la dge slong ji ltar zas bsod dam/ dge slong gi dge 'dun tshim par byas sam zhes so sor kun dga' bar mdzad pa 'dis so sor kun dga' bar mdzad pa yin pas/ bcom ldan 'das</text></item>
<item><p>57a3</p><section></section><text>kyis dge slong bsod snyoms sgrub pa la dge slong ji ltar zas bsod dam/ dge slong gi dge 'dun tshim par byas sam zhes so sor kun dga' bar mdzad pa dang / des gsol pa/ btsun pa te por zas bsod cing dge slong gi dge 'dun tshim par bgyis so/ /de nas</text></item>
<item><p>57a4</p><section></section><text>bcom ldan 'das zhal zas kyi bya ba mdzad nas gtsug lag khang gi slad rol du zhabs gnyis bsil te/ nang du yang dag 'jog gi slad du gtsug lag khang du gshegs so/ /de nas bcom ldan 'das phyi dro nang du yang dag 'jog las bzhengs nas dge slong gi dge</text></item>
<item><p>57a5</p><section></section><text>'dun gyi gung la gdan bshams pa nyid la bzhugs so/ /bzhugs nas bcom ldan 'das kyis dge slong rnams la bka' stsal pa/ dge slong dag ngas 'di na dge slong gi dge 'dun song nas ring po ma lon par shes nas lde mig khyer te/ kun dga' ra ba nas</text></item>
<item><p>57a6</p><section></section><text>kun dga' ra bar/ gtsug lag khang nas gtsug lag khang du/ khang khyim nas khang khyim du/ 'chag sa nas 'chag sar dang / gol bar song zhing mthar gyis 'gro ba na/ khang pa chen po'i gtsug lag khang zhig ga la ba der phyin nas/ khang pa chen po'i gtsug</text></item>
<item><p>57a7</p><section></section><text>lag khang de na gnas mal rab tu mang po dag bla gab b+hu med par gzhag cing dus ma yin pa'i sprin chen po 'dus par mthong ngo / /mthong nas kyang e ma'o zhes byas te smad nas/ 'di snyam du bram ze dang / khyim bdag dad pa can dag gis pags pa dang / sha dang / khrag</text></item>
<item><p>57b1</p><section></section><text>dag btsir cing btsir cing sbyin pa dag sbyin/ bsod nams dag byed pa gang yin pa de la dge slong ngag drod mi shes pa dang so sor mi rtog par yongs su longs spyod do snyam du dgongs shing dge slong dag khyed kyis dad pas sbyin par bya ba la drod ran par yongs su longs spyod pa dang /</text></item>
<item><p>57b2</p><section></section><text>spang zhing yongs su longs spyod pa dang / dus su yongs su longs spyod pa dang / brtag cing yongs su longs spyod pa dang / khad kyis yongs su longs spyod na legs so/ /de nas bcom ldan 'das kyis drod ran pa dang / spangs pa dang / dus dang / brtag pa dang /</text></item>
<item><p>57b3</p><section></section><text>khad kyis yongs su longs spyod pa'i bsngags pa brjod nas/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge 'dun gyi khri'am/ khri'u 'am/</text></item>
<item><p>57b4</p><section></section><text>stan nang tshangs can nam/ la ba'am/ sngas sam/ gor bu bla gab med par bting ngam/ 'ding du bcug nas ma bsdus sam/ sdud du ma bcug gam/ dge slong 'khod pa la ma bcol bar de nas song na ltung byed do zhes bca' ba mdzad de/ yul ni mnyan yod/</text></item>
<item><p>57b5</p><section></section><text>gang zag ni dge slong rab tu mang po/ nyon mongs pa ni drod mi shes pa dang / so sor mi rtog par yongs su longs spyod par byed pa/ nyes pa ni gnas mal rab tu mang po dag bla gab med par gzhag pa'o/ /gnang ba'i gleng gzhi ni sangs rgyas bcom ldan 'das</text></item>
<item><p>57b6</p><section></section><text>mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dge slong rab tu mang po dag 'gron pa don mthun dang lhan cig ljongs rgyur 'dong ba na ri brags shig tu phyin nas/ de dag gis ri brags der gnas btsal bar brtsams pa dang /</text></item>
<item><p>57b7</p><section></section><text>ri brags de na gtsug lag khang zhig yod na de dag la mi zhig gis smras pa/ 'phags pa dag khyed cag gtsug lag khang du mi gnas sam/ bzhin bzangs mi gnas te/ kho bo cag ni 'gron pa don mthun la rag las pa yin pas/ gal te kho bo cag gtsug</text></item>
<item><p>58a1</p><section></section><text>lag khang du gnas par gyur na 'gron pa don mthun gyis kho bo cag bor te 'gro bar 'gyur ro/ /des smras pa/ 'phags pa dag bzhud la gtsug lag khang du gzims shig dang / 'gron pa don mthun cha ba'i dus kyi tshe bdag gis 'phags</text></item>
<item><p>58a2</p><section></section><text>pa dag bslab bar bgyi'o/ /de dag gtsug lag khang du dong ste gnas mal bshams nas nyal lo/ /nang par 'gron pa don mthun chas te glang tha ma bkal zin pa dang / de nas mi des de nas song ste dge slong de dag la smras pa/ 'phags pa dag 'gron pa don mthun</text></item>
<item><p>58a3</p><section></section><text>chas kyis myur du spyon cig /de dag ji srid du lag pa dag snyol bar byed/ so shing 'dor bar byed/ gnas mal dag gtod par byed pa de srid du/ 'gron pa don mthun thal bar gyur nas/ de dag phyi bzhin 'brang zhing 'dong ba na chom rkun pa dag gis bcom par gyur nas</text></item>
<item><p>58a4</p><section></section><text>de dag mthar gyis gtsug lag khang du phyin pa dang / de dag dge slong rnams kyis mthong nas smras pa/ tshe dang ldan pa dag 'ongs pa legs so 'ongs pa legs so/ /ji ltar bde bar brgyus sam/ tshe dang ldan pa dag bde bar brgyus re skan/ ci nyes/ tshe dang ldan pa dag</text></item>
<item><p>58a5</p><section></section><text>kho bo cag chom rkun pa dag gis bcom mo zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong 'khod pa dag la bcol bar bya'o/ /bcom ldan 'das kyis dge slong 'khod pa dag la</text></item>
<item><p>58a6</p><section></section><text>bcol bar bya'o zhes bka' stsal nas mnyan yod na khyim bdag gnyis shig 'khod pa de gnyis phan tshun khon yod cing / gcig ni dad pa dang ldan pa yin la/ gcig ni ma dad pa dang ldan pa yin nas/ dad pa can gyis bsams pa/ kho na spel bas ci bya ste/</text></item>
<item><p>58a7</p><section></section><text>kho na zhi bar byas te song la rab tu 'byung bar bya'o snyam nas/ de rgyal byed kyi tshal du song nas dge slong zhig gi gan du rab tu byung ngo / /khyim bdag ma dad pa shos des rgyal byed kyi tshal du rab tu byung ngo zhes mi zhig las thos nas smras pa/ ci de mi 'jigs pa'i grong</text></item>
<item><p>58b1</p><section></section><text>khyer yin nam/ kho bo der yang song la gnod par bya'o/ /dge slong des thos nas de rgyal po'i khab tu 'phags pa dang / des bsnyags so/ /dge slong ni dus su 'gro zhing dus ma yin par mi 'gro la/ khyim pa ni dus su yang 'gro /dus ma yin par yang 'gro bas dge</text></item>
<item><p>58b2</p><section></section><text>slong de ri brags kyi gtsug lag khang zhig tu zhugs pa dang / khyim bdag des mthong ngo / /dge slong de nang par snga bar langs te/ dge slong rnams la gnas mal gtad pa dang / dge slong rnams kyis smras pa/ tshe dang ldan pa lam 'di ni dogs pa dang bcas pa yin</text></item>
<item><p>58b3</p><section></section><text>gyi 'di nas ma 'gro shig /'di ni lam gzhan yin gyi de nas song shig /de lam de nas song ba dang / khyim bdag des bsnyegs nas shin tu brdegs te/ lhung bzed kyang bcag /chos gos kyang dral nas/ tha ma ma shi tsam du byas te btang nas de gtsug lag</text></item>
<item><p>58b4</p><section></section><text>khang de nyid du phyir phyin pa dang / dge slong rnams kyis smras pa/ tshe dang ldan pa ci'i phyir khyod gnas skabs 'di lta bur gyur/ des gnas skabs 'di dge slong rnams la rgyas par brjod nas yang smras pa/ gal te kho bos tshe dang ldan pa dag gis bstan pa ltar ma byas</text></item>
<item><p>58b5</p><section></section><text>na kho bo gnas skabs 'di 'dra bar mi 'gyur ro zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal ba/ de 'dra ba'i rkyen ma gtogs so/ /de nas bcom ldan 'das kyis bslab ba 'dod pa dang / bslab</text></item>
<item><p>58b6</p><section></section><text>pa la gus pa dang / bslab pa la yo byad bsnyungs pa'i bsngags pa brjod nas dge slong rnams la de dang mthun pa dang / de'i shas che ba dang / de dang 'tsham pa'i chos dang ldan pa'i bka' mchid mdzad nas/ dge slong rnams la bka' stsal pa/ dge slong dag de lta bas</text></item>
<item><p>58b7</p><section></section><text>na snga ma ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dag dge 'dun gyi khri'am/ khri'u'am/ stan nang tshangs can nam/ la ba'am/ sngas sam/ gor bu</text></item>
<item><p>59a1</p><section></section><text>bla gab med par bting ngam/ 'ding du bcug nas ma bsdus sam sdud du ma bcug gam dge slong 'khod pa la ma bcol bar de nas song na de 'dra ba'i rkyen ma gtogs te ltung byed do zhes bca' ba mdzad de/ yul ni mnyan yod/ gang zag</text></item>
<item><p>59a2</p><section></section><text>ni chos 'di pa/ nyon mongs pa dang nyes pa ni med do/ /de la yang dge slong gang zhes bya ba ni chos 'di pa'o/ /dge 'dun gyi zhes bya ba ni de bzhin gshegs pa'i nyan thos kyi dge 'dun gyi'o/ /khri'am zhes bya ba ni khri nyid do/ /khri'u'am zhes bya ba yang khri'u nyid do/ /stan nang</text></item>
<item><p>59a3</p><section></section><text>tshangs can nam zhes bya ba ni shing bal can no/ /la ba'am zhes bya ba ni la ba nyid do/ /sngas sam zhes bya ba ni sngas su gzhug pa'o/ /gor bu zhes bya ba ni gru bzhi'o/ /bla gab med pa zhes bya ba ni ma g.yogs par ro/ /bting ngam zhes bya ba ni rang gis so/ /'ding du</text></item>
<item><p>59a4</p><section></section><text>bcug nas zhes bya ba ni gzhan no/ /ma bsdus sam zhes bya ba ni rang gis so/ /sdud du ma bcug gam zhes bya ba ni gzhan no/ /dge slong 'khod ba la zhes bya ba ni de na dge slong gang 'dug pa la'o/ /ma bcol bar zhes bya ba ni bcol ba ni rnam pa lnga ste/ gtsug lag khang 'od</text></item>
<item><p>59a5</p><section></section><text>re zhes bya ba dang / gtsug lag khang ltos shig ces bya ba dang / gnas mal 'de re zhes bya ba dang / gnas mal sdus shig ces bya ba dang / sgo lcags chug cig ces bya ba nyid ni lnga pa'o/ /gal te dge slong med na dge tshul la bcol bar bya'o/ /gal te dge</text></item>
<item><p>59a6</p><section></section><text>tshul med na khyim bdag la bcol bar bya'o/ /gal te khyim bdag med na phyogs bzhir rnam par bltas te lde mig sbas te 'gro bar bya'o/ /gal te lam khar dge slong mthong na kho bos phyogs che ge mo zhig tu lde mig sbas kyi long shig ces brjod par bya'o/ /de nas</text></item>
<item><p>59a7</p><section></section><text>song nas zhes bya ba ni nye 'khor spangs na'o/ /de'i nye 'khor ni 'dom bzhi bcu dgu tshun chad de/ de yang rtsig pa la sogs pas ma bskor ba la ni drung nyid nas so/ /bskor ba la ni sgo gang nas so/ /de 'dra ba'i rkyen ma gtogs te zhes bya ba ni de 'dra ba'i rkyen bzhag</text></item>
<item><p>59b1</p><section></section><text>ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan</text></item>
<item><p>59b2</p><section></section><text>nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis dge 'dun gyi gnas mal khri dang / khri'u dang / stan nang tshangs can dang / la ba dang / sngas dang / gor bu la sogs pa gnas mal gyi yan lag tu gtogs pa gang yang rung</text></item>
<item><p>59b3</p><section></section><text>ba rang ngam bskos pas bla gab med par gzhag pa ma bsdus sam/ sdud du ma bcug gam/ dge slong 'khod pa la ma bcol bar 'dom bzhi bcu rtsa dgu'i mtha' las 'das par song na gnas mal phan tshun du ma gyur kyang rung de nyid du gnyid log gam snyoms par zhugs te</text></item>
<item><p>59b4</p><section></section><text>gnas mal phan tshun du gyur na nye 'khor las ma 'das kyang rung ste/ gnas mal gyi ltung byed kyi dngos gzhir 'gyur ro/ /dge 'dun thams cad kyi gnas mal la na smad pa med do/ /gnas mal khri dang / /khri'u dang / stan nang tshangs can dang / la ba dang / sngas</text></item>
<item><p>59b5</p><section></section><text>dang / gor bu dang / dre'u rdog dang / dbyam po dang / be'u ras la sogs pa gnas mal gyi yan lag tu gtogs pa gang yang rung ba la na smad pa med do/ /dge 'dun gyi gnas mal nyid rang ngam bskos pas bla gab med par gzhag pa la na smad pa med do/ /ma bsdus</text></item>
<item><p>59b6</p><section></section><text>sam sdud du ma bcug gam dge slong 'khod pa la ma bcol ba la na smad pa med do/ /brjed pas kyang rung ma brjed par blo sngon du btang bas kyang rung ste/ 'dom bzhi bcu rtsa dgu'i mtha' las 'das par song na gnas mal phan tshun du ma gyur pa la yang na smad pa med</text></item>
<item><p>59b7</p><section></section><text>do/ /de nyid du gnyid log gam snyoms par zhugs pa la sogs pas gnas mal phan tshun du gyur na 'dom bzhi bcu rtsa dgu'i mtha' las ma 'das kyang na smad pa med do/ /'dom bzhi bcu rtsa dgu'i mtha' las kyang 'das la gnas mal phan tshun du yang gyur pa la</text></item>
<item><p>60a1</p><section></section><text>na smad pa med do/ /spyod pa ni byed pa dang 'dra bas gzhan gyis gnas mal bla gab med par bting ba la spyod pa gang yin pa de 'gro ba dang / de nyid na 'dug pa ni rang gis 'ding bar byed pa dang 'dra ste/ gal te bdag gcig pu spyod spyod na bdag</text></item>
<item><p>60a2</p><section></section><text>nyid la na smad pa med do/ /gzhan yang gnyis cig car spyod spyod pa la ni/ phyis langs pa la na smad pa med do/ /gal te gnyi ga mnyam du langs na gzhon pa shos la na smad pa med do/ gal te gnyi ga lo mnyam pa yin na gnyi ga la na smad pa med do/ /gnas mal gyi</text></item>
<item><p>60a3</p><section></section><text>nye 'khor ni 'dom bzhi bcu rtsa dgu tshun chad de/ de yang rtsig pa la sogs pas ma bskor ba la ni drung nyid nas so/ /bskor ba la ni sgo gang nas te/ de las 'das pa la na smad pa med do/ /gnas mal gyi phan tshun ni rnam pa gsum ste/ rlung gis bzlog pa dang / char pas</text></item>
<item><p>60a4</p><section></section><text>rim pa gzhan slebs pa dang / sril la sogs pas rim pa gzhan slebs pa ste/ phan tshun rnam pa de gsum las gang byung yang rung ste na smad pa med do/ /bcol ba'i yul ni dge slong ngo tsha med pa dang / nad dang bcas pa dang / rgas pa dang / na ba dang / bsnyen par ma</text></item>
<item><p>60a5</p><section></section><text>rdzogs pa ma gtogs pa dge slong bsnyen par rdzogs pa rang bzhin du gnas pa/ lta ba dang mtshan mthun pa la bcol ba rnam pa lnga po gtsug lag khang 'di re zhes bya ba dang / gtsug lag khang ltos shig ces bya ba dang / gnas mal 'de re zhes bya ba dang / /gnas</text></item>
<item><p>60a6</p><section></section><text>mal sdus shig ces bya ba dang / sgo lcags chug cig ces bya ba dag las gang yang rung ba ma byas pa la na smad pa med do/ /bsod snyoms kyi don nyid du song ba la na smad pa med do/ /phan tshun du gyur pa dang nye 'khor gyi mtshams las 'das pa gnyi ga'am gang</text></item>
<item><p>60a7</p><section></section><text>yang rung ba la na smad pa med do/ /'di'i byed pa po ni dge 'dun gyi gnas mal nyid rang ngam/ bskos pas bla gab med par gzhag pa byas pa lta bu ni byed pa lta bu ni byed pa po dag yin no/ /'di la yan lag lngas dngos gzhi'i ltung bar 'gyur te/ dge 'dun gyi gnas</text></item>
<item><p>60b1</p><section></section><text>mal nyid/ rang ngam bskos pas bla gab med par gzhag pa dang / ma bsdus sam sdud du ma bcug gam/ dge slong 'khod pa la ma bcol ba dang / nye 'khor las 'das sam/ de nyid du gnyid log gam/ snyoms par zhugs pa la sogs pa dang / phan tshun gsum po</text></item>
<item><p>60b2</p><section></section><text>rlung gis bzlog gam/ char pas rim pa gzhan slebs sam/ sril la sogs pas rim pa gzhan slebs pa gang byung yang rung ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du gnas mal gyi ltung byed kyi</text></item>
<item><p>60b3</p><section></section><text>sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /gang zag gi gnas mal la nyes byas so/ /dge slong ma'i dge 'dun gyi gnas mal la nyes byas so/ /phan tshun dang nye 'khor</text></item>
<item><p>60b4</p><section></section><text>gyi mtshams las 'das pa'i mdun rol du sbyor ba'i nyes byas so/ /spyod pa ni byed pa dang 'dra bas gzhan dang gnyis cig car spyod spyod pa la ni sngar langs pa la nyes byas so/ /gal te gnyi ga mnyam du langs na rgan pa shos la nyes byas so/ /bcol ba'i yul dge slong ngo tsha med pa dang / nad dang</text></item>
<item><p>60b5</p><section></section><text>bcas pa dang / rgas pa dang / na ba dang / bsnyen par ma rdzogs pa rnams la bcol ba la nyes byas so/ /bcol ba rnam pa lnga po gtsug lag khang 'di re zhes bya ba dang / gtsug lag khang ltos shig ces bya ba dang / gnas mal 'de re zhes bya ba dang / gnas mal</text></item>
<item><p>60b6</p><section></section><text>sdus shig ces bya ba dang / sgo lcags chug cig ces bya ba dag las gang yang rung ba dngos su ma smras pa la nyes byas so/ /re zhig gi dus su gzhan 'dug pa'i bar du yang phan tshun du gyur na nyes byas so/ /sbyor ba thams cad la nyes byas so/ /bslab par bya ba</text></item>
<item><p>60b7</p><section></section><text>las 'das pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni/ brtul ba byas sam byed du bcug pa</text></item>
<item><p>61a1</p><section></section><text>la ltung ba med do/ /bcol ba'i dge slong yod pa la ltung ba med do/ /gser la sogs pa rin po che dge slong gis reg par bya ba ma yin pa nyid bla gab med par gzhag ste ma brtul lam/ brtul du ma bcug par de nas song ba la ltung ba med</text></item>
<item><p>61a2</p><section></section><text>do/ /tshul khrims dang / srog gi bar chad la sogs pa'i nyam nga ba dang / phrad pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams</text></item>
<item><p>61a3</p><section></section><text>cad la gnas skabs thams cad du gnas mal gyi ltung byed du 'gyur pa rnam pa thams cad du mi bsten par bslab bar bya'o/ /nye 'khor las 'das pa'i phyir 'gro ba dang / de nyid du gnyid log pa dang / snyoms par 'jug pa la sogs pa mi bya bar bslab par bya'o/ /</text></item>
<item><p>61a4</p><section></section><text>brtul ba dang brtul du gzhug par bya'o/ /dge slong 'khod pa la bcol bar bya'o/ /dge slong ngo tsha med pa dang / nad dang bcas pa dang / rgas pa dang / na ba dang / bsnyen par ma rdzogs pa rnams la bcol bar mi bya'o/ /bcol ba rnam pa lnga po las gang ya</text></item>
<item><p>61a5</p><section></section><text>nga rung ba dag bya'o/ /brtul bar bya ba bting ste bsod snyoms la zhugs pa na/ gal te rlung dang char ba 'ong na gtsug lag khang na 'khod pa rnams kyis brtul bar bya'o/ /gal te brjed pas lam ring du 'das sam phyin nas dran pa rnyed na phyin chad 'di ltar</text></item>
<item><p>61a6</p><section></section><text>mi bya'o zhes sems bskyed par bya zhing tshig tu yang brjod par bya'o/ /gal te dge slong lam nas tshur 'ong ba zhig dang phrad par gyur na de la bcol bar bya'o/ /khas blangs pas son pa nyid ni de bya ba nyid do/ /gnas nas 'phags par gyur pa ni nyam nga ba dang</text></item>
<item><p>61a7</p><section></section><text>phrad par mi 'gyur ba lta na gnas mal bsdu bar bya'o/ /gal te dri ma can du gyur na sprug par bya'o/ /gnas mal g.yar por spyad pa 'gro khar dbul bar bya'o/ /gal te dus kyis mi mthun cing nyam nga ba dang phrad par 'gyur ba lta na gzhan la bcol bar bya'o/ /</text></item>
<item><p>61b1</p><section></section><text>su la bcol zhe na/ dge slong la'o/ /de med na dge tshul la'o/ /de yang med na khyim bdag la'o/ /thams cad med na phyogs bzhir rnam par bltas te lde mig sbas nas 'gro bar bya'o/ /gal te lam kar dge slong mthong na phyogs de de la brjod par bya'o/ /gal</text></item>
<item><p>61b2</p><section></section><text>te 'ongs pa na khyim gzhan du mgron du bos shing sgo bcad par gyur na rtsig drung ngam shing ljon pa'i drung du stan gzhag ste 'jug par bya'o/ /dge slong dag mgron du 'bod pa'i khyim gzhan der gtsug lag khang dang 'brel ba'i stan dag g.yar por sbyin no/ /dge</text></item>
<item><p>61b3</p><section></section><text>slong dag rang nyid kyis khyim gzhan de nas stan de dag phyir bskur bar mi bya'o/ /gnas mal khyim gzhan nas gtsug lag khang du phyir bskur ba de ni khyim pa dang dge tshul dag gi las yin no/ /khyim pa dang dge tshul dag med na bskyal ba'i phyir khyim bdag</text></item>
<item><p>61b4</p><section></section><text>la bcol te 'dod bar bya'o/ /gal te khyim bdag dag bdag cag gis bskyal lo zhes zer na gzhag ste 'dong bar bya'o/ /de dag gis ma bskyal na nye gnas dag gis blang bar bya'o/ /nye gnas dag med na gnas brtan dang / dge slong dag rang gis blang bar bya'o/ /</text></item>
<item><p>61b5</p><section></section><text>gal te dge slong thams cad kyis blang bar bya dgos na gaN+DI brdung bar bya'o/ /yon bdag dag gtsug lag khang du lhags te rang gi don du stan dag g.yar po byed na g.yar por sbyin par bya'o/ /de dag bsrung ba'i phyir dge slong yang gzhag par bya'o/ /dge</text></item>
<item><p>61b6</p><section></section><text>slong srung mar gzhag pa des khyim pa dag bza' btung byed cing gtam zer ba'i nang du mi 'jug par phyogs gcig tu bsdad par bya'o/ /des rang gi las bsam gtan dang kha ton dang klog pa dang 'dri ba la sogs pa gang yin pa de dag kyang bya'o/ /des gdan cha de</text></item>
<item><p>61b7</p><section></section><text>dag la sems gtad cing ye mig cher bya'o/ /yon bdag dag dong na gdan cha de dag brtul bar bya'o/ /gdan cha khyim pas ma rung bar byas pa yod na dge skos la sogs pas byi dor bya'o/ /chang gis ma rung na chu dag gis bkru'o/ /snum gyis ma rung na</text></item>
<item><p>62a1</p><section></section><text>chal gyis byi dor bya'o/ /mi gtsang bas ma rung na sa'am 'dag rdzas sam lci bas sbyang ngo / /'breng bu la sogs pa las byas pa'i thags ma dag mi gtsang bar 'gyur ba 'dag rdzas kyis ma dag na bcad de bor zhing sar ba dag gis yang glan</text></item>
<item><p>62a2</p><section></section><text>bar bya'o/ /gdan cha gang dag la khyim pa 'dug 'dug pas gal te ma brtul bar 'dug pa mthong na dge slong gang gis mthong ba de nyid kyis de dag brtul bar bya ba nyid yin no/ /gal te mthong ba rgas pa'am/ na ba yin na des dge skos la sbran cing brtul</text></item>
<item><p>62a3</p><section></section><text>tu gzhug par bya ba nyid yin no/ /mtshams der gtogs pa'i dge slong mi na ba thams cad kyis nad pa blta bar bya'o/ /nad pa'i drung du 'dug ste blta bar bya'o/ /nad pa blta ba de rang gi stan thogs te 'gro bar mi bya'o/ /nad pa'i nad g.yog gis der stan</text></item>
<item><p>62a4</p><section></section><text>dag bsham par bya'o/ /mkhan po'am slob dpon dge ba'i phyogs la 'gro na slob ma dang nye gnas dag gis gal te gzhan gyis dge pa'i phyogs mi 'phel na phyi bzhin 'gro bar bya'o/ /slob ma'am nye gnas des bdag kyang slad bzhin mchi'o zhes ma zhus</text></item>
<item><p>62a5</p><section></section><text>par mkhan po'am slob dpon gyi stan mi bskur ro/ /slob ma la sogs pas stan phar khyer ba de slob dpon la sogs pas rang nyid kyis phyir bskur bar bya'o/ /bla gab med par chos nyan pa na rlung dang char byung na rang rang gi stan brtul bar bya'o/ /rgan po</text></item>
<item><p>62a6</p><section></section><text>rnams kyi gnas mal gzhon rabs kyi bas mtho zhing che bas lci ba nyid kyi phyir rang gis brtul mi nus na gzhon nu rnams dang brtul ba'i las brje bar bya'o/ /gnas mal mthun pa dang mthun par gzhag par bya ste/ gor bu yang gor bu dag dang / dbyam</text></item>
<item><p>62a7</p><section></section><text>po yang dbyam po dag dang / khri la sogs pa yang khri la sogs pa dag dang mthun mthun du gzhag par bya'o/ /gtsug lag khang gzhan du dge slong dag gdan cha dang / mchod pa'i rdzas dag rnyed na dge 'dun du langs pa'i dge slong dag gis bskur bar bya'o/ /gal te de'i</text></item>
<item><p>62b1</p><section></section><text>tshe char 'bab pa dang char 'bab tu dogs pa med na bskur bar bya'o/ /gal te lam kar rlung dang char byung na shing ljon pa'am rtsig drung du bcer bar bya'o/ /bcer ba de srung ba dag gis rdzas ngan pa cig gis g.yogs par bya'o/ /gtsug lag khang du phyin nas rdzas rnams</text></item>
<item><p>62b2</p><section></section><text>skam bsrad bya'o/ /gang yang rung bar me shor tam chu byung na dang por rang gi lhung bzed dang / chos gos dang gang zag gi rdzas gdon par bya zhing / phyis dge 'dun gyi yang gdon par bya'o/ /bton zin pa bsrung ba'i phyir dge slong chen po mi nus pa gzhag</text></item>
<item><p>62b3</p><section></section><text>par bya'o/ /me dang chu dang brnag mi bzod pa khyad du bsad du mi rung ba'i nang du rdzas gdon pa'i ched du 'jug par mi bya'o/ /phyir bcos pa ni snga ma bzhin no/ /gnas mal gyi ltung byed de bcu bzhi ba bshad zin to// //gding ba'i ltung byed kyi gleng gzhi ni</text></item>
<item><p>62b4</p><section></section><text>bcas pa dang gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /lho phyogs nas dge slong rgan pa dang gzhon pa gnyis shig</text></item>
<item><p>62b5</p><section></section><text>bcom ldan 'das kyi zhabs la phyag 'tshal du mnyan yod du 'ongs nas rgan pa shos kyi gtsug lag khang ni gnas mal dang bcas pa zhig tu bskos/ gzhon pa shos kyi gtsug lag khang ni gnas mal med pa zhig tu bskos pa dang / gzhon pa shos de sgrub phod</text></item>
<item><p>62b6</p><section></section><text>pa zhig yin pas des rtswa mang po zhig blangs nas pus mo nub tsam gyi gding ba bshams so/ /rgan pa des bsams pa/ gzhon nu de'i gtsug lag khang ji lta bu zhig tu bskos pa ji bltas 'gro'o snyam nas de der song ba dang / ji tsam na gding ba bzang po</text></item>
<item><p>62b7</p><section></section><text>bshams pa mthong nas des bsams pa/ bdag ji srid du gnas mal phyir gtod par byed pa de srid du yang 'gro ba 'phyis par 'gyur gyi 'di nyid du 'dug go snyam nas/ des gnas mal dang bcas pa'i gtsug lag khang de dge slong gnas mal 'bogs</text></item>
<item><p>63a1</p><section></section><text>pa la phyir gtad nas/ de gnyi ga gtsug lag khang der mtshan mo gnas nas nang par sngar langs te dong ngo / /phyogs de snum zhing dngar ba yin pas rtswa bting ba dag la sril dag chags nas gtsug lag khang de'i phyi nang bcas pa thams</text></item>
<item><p>63a2</p><section></section><text>cad sril gyis khyab par gyur to/ /de'i tshe na khyim bdag cig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs ba dang / dge slong gi dge 'dun ni zhugs so/ /bcom ldan 'das ni rdzas las byung ba na bzhugs shing</text></item>
<item><p>63a3</p><section></section><text>bsod snyoms mngon par bsgrubs so/ /sangs rgyas bcom ldan 'das rnams ni rgyu lngas rdzas las byung ba na bzhugs shing bsod snyoms mngon par sgrub par mdzad de/ lnga gang zhe na/ nang du yang dag 'jog bzhed pa dang / lha rnams la chos ston par</text></item>
<item><p>63a4</p><section></section><text>bzhed pa dang / nad pa la lta bar bzhed pa dang / gnas mal la rtog par bzhed pa dang / 'dul ba la nyan thos rnams kyi bslab pa'i gzhi bca' bar bzhed pa'o/ /don 'dir ni bcom ldan 'das gnas mal la rtog par bzhed pa dang / 'dul ba la</text></item>
<item><p>63a5</p><section></section><text>nyan thos rnams kyi bslab pa'i gzhi 'cha' bar bzhed pas rdzas las byung ba na bzhugs shing bsod snyoms mngon par sgrub par mdzad do/ /de nas bcom ldan 'das kyis dge slong gi dge 'dun song nas ring po ma lon par thugs su chud nas lde mig</text></item>
<item><p>63a6</p><section></section><text>bsnams te kun dga' ra ba nas kun dga' ra bar/ gtsug lag khang nas gtsug lag khang du/ khang khyim nas khang khyim du/ 'chag sa nas 'chag sar dang / gol bar gshegs shing mthar gyis gshegs pa na/ gtsug lag khang de ga la ba der gshegs</text></item>
<item><p>63a7</p><section></section><text>pa dang / bcom ldan 'das kyis gtsug lag khang de sril dag gis phyi nang thams cad khyab par gzigs so/ /gzigs nas kyang e ma zhes gsungs shing smad nas 'di snyam du dgongs te/ bram ze dang khyim bdag dad pa can dag gis pags pa dang /</text></item>
<item><p>63b1</p><section></section><text>sha dang khrag dag btsir zhing btsir zhing sbyin pa dag sbyin/ bsod nams dag byed pa gang yin pa de la dge slong dag drod mi shes pa dang / so sor mi rtog par yongs su longs spyod par byed do snyam du dgongs so/ /de nas bcom ldan 'das kyis ci nas kyang sril</text></item>
<item><p>63b2</p><section></section><text>dag kyang logs shig tu 'gyur zhing rtswa dag kyang logs shig tu 'gyur ba de lta bu'i rdzu 'phrul mngon par 'du bya ba mngon par 'du mdzad nas/ 'khor lo dang bkra shis dang g.yung drung dang / lcags kyo dag dang ldan pa'i phyag dra bas 'brel pa bsod</text></item>
<item><p>63b3</p><section></section><text>nams brgya phrag du ma las 'khrungs pa gnyis kyis sril de dag legs par bsdus te bsil ba'i phyogs su gzhag par mdzad do/ /de nas bcom ldan 'das kyis gtsug lag khang de chag chag btab ste/ phyag dar mdzad nas nyal nyil gtsug</text></item>
<item><p>63b4</p><section></section><text>lag khang gi phyi rol du bor te/ phyag dang zhabs gnyis bsil nas nang du yang dag 'jog gi slad du gtsug lag khang du gshegs so/ /de nas dge slong bsod snyoms sgrub pas bsod snyoms blangs nas bcom ldan 'das ga la ba der song ngo / /sangs rgyas bcom</text></item>
<item><p>63b5</p><section></section><text>ldan 'das rnams ni chos nyid kyis bsod snyoms sgrub pa'i dge slong la dge slong ji ltar zas bsod dam/ dge slong gi dge 'dun tshim par byas sam zhes so sor kun dga' bar mdzad pa 'dis so sor kun dga' bar mdzad pa yin pas bcom ldan 'das</text></item>
<item><p>63b6</p><section></section><text>kyis dge slong bsod snyoms sgrub pa la dge slong ji lta zas bsod dam dge slong gi dge 'dun tshim par byas sam zhes so sor kun dga' bar mdzad pa dang / des gsol pa/ btsun pa te bor zas bsod cing dge slong gi dge 'dun tshim par bgyis so/ /</text></item>
<item><p>63b7</p><section></section><text>de nas bcom ldan 'das zhal zas kyi bya ba mdzad nas gtsug lag khang gi slad rol du zhabs gnyis bsil te/ nang du yang dag 'jog gi slad du gtsug lag khang du gshegs so/ /de nas bcom ldan 'das phyi dro nang du yang dag 'jog las bzhengs</text></item>
<item><p>64a1</p><section></section><text>nas dge slong gi dge 'dun gyi gung la gdan bshams pa nyid la bzhugs so/ /bzhugs nas bcom ldan 'das kyis dge slong rnams la bka' stsal pa/ dge slong dag ngas 'di na dge slong gi dge 'dun song nas ring po ma lon par</text></item>
<item><p>64a2</p><section></section><text>shes nas/ lde mig khyer te/ kun dga' ra ba nas kun dga' ra bar/ gtsug lag khang nas gtsug lag khang du/ khang khyim nas khang khyim du/ 'chags nas 'chag sar dang / gol bar song zhing mthar gyis 'gro ba na/ gtsug lag khang zhig</text></item>
<item><p>64a3</p><section></section><text>ga la ba der phyin nas/ ngas gtsug lag khang de sril dag gis phyi nang bcas pa thams cad khyab par mthong ngo / /mthong nas kyang e ma zhes byas te smad nas 'di snyam du bram ze dang khyim bdag dad pa can dag gis pags pa dang / sha dang khrag dag btsir</text></item>
<item><p>64a4</p><section></section><text>zhing btsing zhing sbyin pa dag sbyin/ bsod nams dag byed pa gang yin pa de la/ dge slong dag drod mi shes pa dang so sor mi rtog par yongs su longs spyod do snyam du dgongs kyi/ dge slong dag khyed kyis dad pas sbyin par bya ba la drod ran par yongs su longs</text></item>
<item><p>64a5</p><section></section><text>spyad pa dang spang zhing yongs su longs spyad pa dang / /dus su yongs su longs spyad pa dang / brtag cing yongs su longs spyad pa dang / khad kyis yongs su longs spyad na legs so/ /de nas bcom ldan 'das kyis drod ran pa dang / spang ba dang / dus dang / brtag pa dang / khad kyis yongs su longs spyad pa'i</text></item>
<item><p>64a6</p><section></section><text>bsngags pa brjod nas bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge 'dun gyi gtsug lag khang du rtswa'i gding ba'am lo ma'i gding</text></item>
<item><p>64a7</p><section></section><text>ba gding ngam 'ding du bcug nas ma bsdus sam sdud du ma bcug par de nas song na ltung byed do zhes bca' ba mdzad de/ yul ni mnyan yod gang zag ni lho phyogs pa'i dge slong gnyis/ nyon mongs pa ni drod mi shes pa dang / so sor mi rtog par</text></item>
<item><p>64b1</p><section></section><text>yongs su longs spyod par byed pa/ nyes pa ni dge 'dun gyi gtsug lag khang du gding ba mang po dag bting nas ma bsdus par de nas song ba'o/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi</text></item>
<item><p>64b2</p><section></section><text>kun dga' ra ba na bzhugs so/ /dge slong rab tu mang po dag 'gron pa don mthun pa dang lhan cig ljongs rgyur 'dong ba na ri brags shig tu phyin nas/ der de dag gis khyim bdag la gnas mal g.yar ba dang / khyim bdag gis smras pa/ 'phags</text></item>
<item><p>64b3</p><section></section><text>pa dag dam tshig gis g.yar bar bgyi ste/ gal te bdag gis bsod snyoms gsol te gshegs na g.yar ro/ /dge slong rnams kyis smras pa/ khyim bdag kho bo cag ni 'gron ba don mthun pa la rag las pa yin pas gal te de dag sdong na bza' bar</text></item>
<item><p>64b4</p><section></section><text>bya'o/ /de na khri dang khri'u dag med nas de dag gis rtswa bam mang po blangs nas pus mo nub pa tsam gyi gding ba bshams so/ /'gron pa don mthun pa dag nam ma langs pa nyid du 'phags nas/ dge slong de dag gis kyang gding ba ma bor bar dong ngo / /</text></item>
<item><p>64b5</p><section></section><text>khyim bdag de chung ma dang bcas pas gding ba de dag 'dor ba na snga dro ril gyis yol bar gyur to/ /yang dge slong rab tu mang po gzhan dag der 'ongs te khyim bdag de la gnas brnyas pa dang / khyim bdag gis smras pa/ 'phags pa dag dam tshig</text></item>
<item><p>64b6</p><section></section><text>gis g.yar bar bgyi ste/ gal te khyed cag ran gyi gding ba mi 'ding na g.yar ro/ /dge slong rnams kyis smras pa/ khyim bdag 'di na khri dang khri'u dag med na/ kho bo cag sa sgre bo la ji ltar nyal bar bya/ 'phags pa dag khyed cag dag gi tshangs pa</text></item>
<item><p>64b7</p><section></section><text>mtshungs par spyod pa dag 'dir lhags pas ran gyi gding ba bting ba ma bor bar dong nas/ bdag mchis brang dang bcas pas de 'dor ba na snga dro ril gyis yol bar gyur to/ /dge slong de dag sa sgre bo la mtshan thog thag 'gre ldog bas 'da' bar byas nas/ nang</text></item>
<item><p>65a1</p><section></section><text>par sngar langs te dong nas dge slong rnams la khyim bdag des dge slong snga ma dag gis khyim gzhan du gding ba bting ba ma bor bar dong ba la smod pa dang / bdag cag sa sgre bo la mtshan thog thag 'gre ldog pa byas so zhes zer ba'i</text></item>
<item><p>65a2</p><section></section><text>skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ khyim gzhan nas kyang gding ba bor bar bya'o/ /bcom ldan 'das kyis khyim gzhan nas kyang gding ba bor bar bya'o zhes bka' stsal nas/ dge</text></item>
<item><p>65a3</p><section></section><text>slong rab tu mang po dag 'gron pa don mthun pa dang lhan cig ljongs rgyur 'dong ba ni ri brags shig tu phyin nas/ de nas khyim bdag cig gis dge sbyong dang bram ze glo bur du lhags pa rnams kyi don du thag ring po nas rtswa mang po dag blangs te/ gding ba bshams</text></item>
<item><p>65a4</p><section></section><text>pa der de dag nyal nas/ nam ma langs pa kho nar khyim bdag la ma dris par gding ba bor te dong ngo / /khyim bdag de nang par sngar langs te bltas nas/ phyogs mi gtsang bar bor ba mthong nas des de ma blangs so/ /yang der dge slong rab tu mang po gzhan</text></item>
<item><p>65a5</p><section></section><text>dag 'ongs nas de dag gis khyim bdag de la gnas brnyas pa dang / des gnas brnyas nas/ dge slong rnams kyis smras pa/ 'dir ni gnas mal dag med na kho bo cag sa sgre bo la ji ltar nyal bar bya/ 'phags pa dag bdag gis dge sbyong dang bram ze glo</text></item>
<item><p>65a6</p><section></section><text>bur du lhags pa rnams kyi don du thag ring po nas rtswa mang po blangs te gding ba bshams par gyur pa las/ khyed cag nyid kyi tshangs pa mtshungs par spyod pa dag lhags par gyur te/ de dag der nyal nas nam ma langs pa kho nar bdag la ma dris par gding ba de</text></item>
<item><p>65a7</p><section></section><text>dag phyogs mi gtsang bar bor te dong ngo / /de dag der sa sgre bo la nyal te dong nas/ de dag dge slong rnams la dge slong snga ma dag gis khyim bdag la ma dris par gding ba phyogs mi gtsang bar bor te dong ba la khyim bdag de smod pa dang / bdag cag sa sgre bo la</text></item>
<item><p>65b1</p><section></section><text>mtshan thog thag 'gre ldog ste/ nam langs so zhes zer ba'i skabs de dge slong rnams kyis bcom ldan 'das la gsol ba dang / bcom ldan 'das kyis bka' stsal pa/ khyim bdag 'dug pa la dri bar bya'o/ /gal te de dag dor cig zer na dor</text></item>
<item><p>65b2</p><section></section><text>bar bya'o/ /gal te ma dor shig ces na dor bar mi bya'o/ /ri brags shig na gtsug lag khang gnas mal med pa zhig yod pa der dge slong rnams kyis dge slong glo bur du lhags pa rnams kyi don du thag ring po nas rtswa mang po dag blangs te gding ba bshams</text></item>
<item><p>65b3</p><section></section><text>bar dge slong rab tu mang po dag 'gron pa don mthun dang lhan cig ljongs rgyur 'dong ba na der lhags te nyal nas/ nang par sngar langs te gding ba de dor bar brtsams pa dang / dge slong rnams ma dor cig ces byas na/ de dag gis de dag spyos te gding ba de dag mthus</text></item>
<item><p>65b4</p><section></section><text>bor nas dong ngo / /yang dge slong rab tu mang po gzhan dag 'gron pa don mthun dang lhan cig ljongs rgyur 'dong ba na der lhags te/ dge slong rnams la gtsug lag khang 'di na gnas mal med dam zhes dris pa dang / de dag gis smras pa/ kho bo cag gis tshangs pa</text></item>
<item><p>65b5</p><section></section><text>mtshungs par spyod pa glo bur du lhags pa rnams kyi don du thag ring po nas rtswa mang po dag blangs te gding ba bshams par gyur pa las/ tshangs pa mtshungs par spyod pa gzhan dag cig 'dir lhags te/ der nyal nas nang par sngar langs te gding ba dor bar brtsams pa</text></item>
<item><p>65b6</p><section></section><text>dang / kho bo cag gis ma dor cig ces byas na/ de dag gis kho bo cag spyos te mthus dor nas dong ngo / /dge slong de dag kyang der sa sgre bo la nyal nas nang par sngar langs te dong nas/ dge slong dag la der de dag gis gnas mal de mthus bor nas dong ba la/ tshangs pa</text></item>
<item><p>65b7</p><section></section><text>mtshungs par spyod pa de dag spyo bar byed pa dang / bdag cag mtshan thog thag sa sgre bo la 'gre ldog byed de/ nam langs so zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de bzhin du dor</text></item>
<item><p>66a1</p><section></section><text>bar mi bya bar dge slong 'khod pa dag la dri bar bya'o/ /dge slong rab tu mang po dag 'gron pa don mthun dang lhan cig ljongs rgyu zhing 'dong ba na/ dgon pa'i drung zhig tu mtshan mo rtswa'i gding ba bshams te nyal lo/ /de dang ha cang thag mi ring bar</text></item>
<item><p>66a2</p><section></section><text>bram ze zhig kyang mtshan mo nyal lo/ /dge slong de dag ni nang par sngar langs te dong ngo / /bram ze de ni 'gron pa don mthun phyir 'gro ba dang lhan cig de'i nub mo yang dge slong dag gis longs spyad pa'i gding ba de dag gi thog tu nyal ba dang / de na gcer bu pa zhig sril</text></item>
<item><p>66a3</p><section></section><text>gyis zin nas des smras pa/ gding ba 'di la su nyal bar gyur/ de dang ha cang thag mi ring ba zhig na bram ze de nyal bas smras pa/ shAkya'i bu'i dge slong dag go/ /de dag gis smras pa/ shes ldan dag shAkya'i bu'i dge sbyong dag 'jig rten la bdag nyid mkhas par</text></item>
<item><p>66a4</p><section></section><text>bgrang bar byed na/ 'di ltar dgon par gding ba dor bar bya ba de yang mi shes so zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dgon par yang rtswa'i gding ba dor bar bya'o/ /bcom ldan</text></item>
<item><p>66a5</p><section></section><text>'das kyis dgon par yang rtswa'i gding ba dor bar bya'o zhes bka' stsal nas dge slong rab tu mang po dag 'gron pa don mthun dang lhan cig ljongs rgyu zhing 'dong ba dang / dgon pa'i gnas shig tu bzhag pa dang / don mthun de nam ma langs pa nyid du/ 'phags nas dge</text></item>
<item><p>66a6</p><section></section><text>slong de dag ji srid du gding ba 'dor bar byed pa de srid du don mthun thal nas de dag phyi bzhin du 'brang zhing 'dong ba na chom rkun pa dag gis bcom pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ thams</text></item>
<item><p>66a7</p><section></section><text>cad kyi thams cad du dor bar mi bya bar glongs te 'gro bar bya'o/ /dge slong dag tshon rtsi'i las byed pa na/ dag ra dag tu rtswa dag bkram ste/ gos dag skem par byed cing de dag rtswa de dag 'dor bar mi byed nas/ der sril dag byung bar gyur nas bcom ldan</text></item>
<item><p>66b1</p><section></section><text>'das kyis bka' stsal pa/ rtswa dag dor bar bya'o/ /dge slong gzhan dag tshon rtsi'i las byed par 'dod nas de dag gis smras pa/ tshe dang ldan pa dag rtswa 'di dag ma dor cig dang kho bo cag gis kyang 'dir gos dag bskam par bya'o/ /de dag gis de dag la mi ster</text></item>
<item><p>66b2</p><section></section><text>nas/ bcom ldan 'das kyis bka' stsal pa/ sbyin par bya'o/ /de dag gis de dang de dag tu gos dag bskams nas/ kho bo cag gis ma bting ngo zhes rtswa de dag 'dor bar mi byed nas/ bcom ldan 'das kyis bka' stsal pa/ de dag la rtswa 'dor ram mi 'dor zhes</text></item>
<item><p>66b3</p><section></section><text>'dri bar bya zhing / gal te 'dor ro zhes zer na sbyin par bya'o/ gal te mi 'dor ro zhes zer na sbyin par mi bya'o/ /dge slong dag 'chag sa dag tu 'chag pa na de nas rtsub pas de dag gi rkang mthil tsha nas/ bcom ldan 'das kyis bka' stsal pa/ der rtswa dag gding bar</text></item>
<item><p>66b4</p><section></section><text>bya'o/ rtswa dag bting ba dang der sril dag byung nas/ bcom ldan 'das kyis bka' stsal pa/ dor bar bya'o/ /de dag nyi ma re re zhing 'dor bar byed nas/ bcom ldan 'das kyis bka' stsal pa/ nyi ma re re zhing dor bar mi bya bar 'di ltar dus dang dus su so sor brtag</text></item>
<item><p>66b5</p><section></section><text>par bya'o/ /gal te thams cad du 'dong na de'i tshe bsdus te 'dong bar bya'o/ /dge slong dag 'chag sa dag tu rtswa'i chun po dag sa la 'jog par byed pa na/ der sril dag byung nas/ bcom ldan 'das kyis bka' stsal pa/ thag pas bcings nas shing ljon pa</text></item>
<item><p>66b6</p><section></section><text>dag la dpyangs te gzhag par bya'o/ /dge slong dag lci ba dag sa la 'jog par byed pa na/ de dag tu sril dag byung nas bcom ldan 'das kyis bka' stsal pa/ gyo mor gzhag par bya'o/ /de nas bcom ldan 'das kyis bslab pa 'dod pa rnams dang bslab pa la</text></item>
<item><p>66b7</p><section></section><text>gus pa dang bslab pa la yo byad bsnyungs ba'i bsngags pa brjod nas/ dge slong rnams la de dang mthun pa dang / de'i shas che ba dang de dang 'tsham pa'i chos dang ldan pa'i bka' mchid mdzad nas dge slong rnams la bka' stsal pa/ dge slong dag de lta bas na snga ma</text></item>
<item><p>67a1</p><section></section><text>ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge 'dun gyi gtsug lag khang du rtswa'i gding ba'am lo ma'i gding ba bting ngam/ 'ding</text></item>
<item><p>67a2</p><section></section><text>du bcug nas ma bsdus sam/ sdud du ma bcug gam/ dge slong 'khod pa la ma bcol bar de nas song na de 'dra ba'i rkyen ma gtogs te ltung byed do zhes gnang ba mdzad de/ /yul ni mnyan yod/ gang zag ni chos 'di pa/ nyon mongs pa dang nyes pa ni med do/ /de la</text></item>
<item><p>67a3</p><section></section><text>yang dge slong gang zhes bya ba ni chos 'di pa'o/ /dge 'dun gyi zhes bya ba ni de bzhin gshegs pa'i nyan thos kyi dge 'dun gyi'o/ /gtsug lag khang zhes bya ba ni/ gang du spyod lam bzhis 'gro ba dang / 'greng ba dang / 'dug pa dang / nyal ba dag byar rung bar</text></item>
<item><p>67a4</p><section></section><text>ro/ /rtswa'i gding ba'am zhes bya ba ni rtswa dag go/ /lo ma'i gding ba zhes bya ba ni lo ma dag go/ /bting ngam zhes bya ba ni bdag nyid kyis so/ /'ding du bcug nas zhes bya ba ni gzhan no/ /ma bsdus sam zhes bya ba ni bdag nyid kyis so/ /sdud du ma bcug</text></item>
<item><p>67a5</p><section></section><text>gam zhes bya ba ni gzhan no/ /dge slong 'khod pa la zhes bya ba ni de na dge slong gang yod pa la'o/ /ma bcol bar zhes bya ba ni ma gtad par ro/ /de nas song nas zhes bya ba ni nye 'khor spangs nas so/ /de'i nye 'khor ni 'dom bzhi bcu rtsa dgu tshun chad do/ de yang</text></item>
<item><p>67a6</p><section></section><text>rtsig pa la sogs pas ma bskor ba la ni drung nyid nas so/ /bskor ba la sgo gang nas so/ /de 'dra ba'i rkyen ma gtogs te zhes bya ba ni de 'dra ba'i rkyen bzhag ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba</text></item>
<item><p>67a7</p><section></section><text>dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis dge 'dun gyi gtsug lag khang</text></item>
<item><p>67b1</p><section></section><text>rdo ba dang / bye ma'i gzhi nyid la sogs pa'i bdag nyid ma yin pas snum zhing dngar ba sril la sogs pa'i srog chags skye ba de lta bu'i nyes dmigs yod pa nyid kyis gzhir rang ngam bskos pas rtswa'am lo ma'i gding ba bting ba ma bsdus sam/ sdud du ma bcug</text></item>
<item><p>67b2</p><section></section><text>gam/ dge slong 'khod pa la ma bcol bar 'dom bzhi bcu rtsa dgu'i mtha' las 'das par song na gtsug lag khang du nyes dmigs su ma gyur kyang rung / de nyid du gnyid log gam snyoms par zhugs te/ gtsug lag khang du nyes dmigs su gyur na nye 'khor las</text></item>
<item><p>67b3</p><section></section><text>ma 'das kyang rung ste/ gding ba'i ltung byed kyi dngos gzhir 'gyur ro/ /dge 'dun gyi gtsug lag khang la na smad pa med do/ /gding ba dang rtswa dang lo ma la sogs pa sril la sogs pa'i srog chags skye ba'i nyes dmigs yod pa la na smad pa med do/ /dge 'dun</text></item>
<item><p>67b4</p><section></section><text>gyi gtsug lag khang nyid rdo ba dang / bye ma'i gzhi nyid la sogs pa'i bdag nyid ma yin pa nyid dang / de lta bu'i nyes dmigs yod pa nyid kyis gzhir rang ngam bskos pas bting ba la na smad pa med do/ /ma bsdus sam sdud du ma bcug gam dge slong 'khod pa la</text></item>
<item><p>67b5</p><section></section><text>ma bcol ba la na smad pa med do/ /brjed pas kyang rung ma brjed par blo sngon du btang bas kyang rung ste/ 'dom bzhi bcu rtsa dgu'i mtha' las 'das par song na gtsug lag khang du nyes dmigs su ma gyur pa la yang na smad pa med do/ /de nyid du gnyid log gam snyoms par</text></item>
<item><p>67b6</p><section></section><text>zhugs pa la sogs pas gtsug lag khang du nyes dmigs su gyur na 'dom bzhi bcu rtsa dgu'i mtha' las ma 'das kyang na smad pa med do/ /'dom bzhi bcu rtsa dgu'i mtha' las kyang 'das la/ gtsug lag khang du nyes dmigs su yang gyur pa la na smad pa med do/ /cig</text></item>
<item><p>67b7</p><section></section><text>car spyod pa ni 'dra ba nyid yin pas cig car spyod spyod na thams cad kyis dor ba la sogs pa bya bar 'dra ba nyid yin te/ ji ltar gnas mal gyi skabs su gnyi ga cig car spyod spyod pa la ni phyis langs pas bya ba ma yin la/ gal te gnyi ga mnyam du langs na ni gzhon pa</text></item>
<item><p>68a1</p><section></section><text>shos kyis bya ba lta bu ma yin te/ 'di la ni cha gang la gang gis longs spyod pa de de nyid kyis dor ba la sogs pa bya ba yin pas de la na smad pa med do/ /gding ba'i nye 'khor ni 'dom bzhi bcu rtsa dgu tshun chad do/ /de yang rtsig pa la</text></item>
<item><p>68a2</p><section></section><text>sogs pas ma bskor ba la ni drung nyid nas so/ /bskor ba la ni sgo khang nas te/ de las 'das pa la na smad pa med do/ /gding ba'i nyes dmigs ni sril la sogs pa srog chags kyis gtsug lag khang gi phyi nang bcas pa khyab pa ste/ 'dir srog chags kyi rigs gtso</text></item>
<item><p>68a3</p><section></section><text>cher yan lag tu bzhag pas grang gcig gam gnyis sam rab tu mang po yan chad nas gtsug lag khang phyi nang bcas pa thams cad khyab pa'i bar la na smad pa med do/ /sbyor ba'i sbyor ba gcig pa'i dngos gzhi la ltung ba gcig rnam par gzhag go/ /bcol ba'i</text></item>
<item><p>68a4</p><section></section><text>yul ni dge slong ngo tsha med pa dang / nad dang bcas pa dang / rgas pa dang / na ba dang / bsnyen par ma rdzogs pa ma gtogs pa dge slong bsnyen par rdzogs pa rang bzhin du gnas pa lta ba dang mtshan mthun pa la/ bcol ba rnam pa lnga po gtsug lag khang 'di re zhes</text></item>
<item><p>68a5</p><section></section><text>bya ba dang / gtsug lag khang ltos shig ces bya ba dang / gding ba 'di re zhes bya ba dang / gding ba sdus shig ces bya ba dang / sgo lcags chug shig ces bya ba dag las gang yang rung ba ma byas pa la na smad pa med do/ /bsod snyoms kyi don nyid du song ba la na smad</text></item>
<item><p>68a6</p><section></section><text>pa med do/ /nyes dmigs su gyur pa dang / nye 'khor gyi mtshams las 'das pa gnyi ga'am gang yang rung ba la na smad ba med do/ /'di'i byed pa po ni dge 'dun gyi gtsug lag khang nyid dang / rdo ba dang bye ma'i gzhi nyid la sogs pa'i bdag nyid ma yin pa nyid dang /</text></item>
<item><p>68a7</p><section></section><text>sril la sogs pa skye ba de lta bu'i nyes dmigs yod pa nyid kyi gzhir rang ngam bskos pas rtswa dang lo ma la sogs pa'i gding ba byed pa nyid lta bu ni byed pa po dag yin no/ /'di la yan lag lngas dngos gzhi'i ltung bar 'gyur te/ dge 'dun gyi gtsug lag</text></item>
<item><p>68b1</p><section></section><text>khang nyid dang / rang ngam bskos pas de lta bu'i nyes dmigs yod pa nyid kyi sa gzhir bting ba dang / ma bsdus sam/ sdud du ma bcug gam/ dge slong 'khod pa la ma bcol ba dang / nye 'khor las 'das sam/ de nyid du gnyid log gam/ snyoms par</text></item>
<item><p>68b2</p><section></section><text>zhugs pa dang / nyes dmigs sril la sogs pa gang byung yang rung ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du gding ba'i ltung byed kyi sbyor ba brtsams nas dngos gzhi la ma thug gi bar</text></item>
<item><p>68b3</p><section></section><text>du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /gang zag gi gtsug lag khang la nyes byas so/ dge slong ma'i dge 'dun gyi gtsug lag khang la nyes byas so/ /nyes dmigs dang nye 'khor gyi mtshams las 'das</text></item>
<item><p>68b4</p><section></section><text>pa'i mdun rol du sbyor ba'i nyes byas so/ /bcol ba'i yul ni dge slong ngo tsha med pa dang / nad dang bcas pa dang / rgas pa dang / na ba dang / bsnyen par ma rdzogs pa rnams la bcol ba la nyes byas so/ /bcol ba rnam pa lnga po gtsug lag khang 'de re</text></item>
<item><p>68b5</p><section></section><text>zhes bya ba dang / gtsug lag khang ltos shig ces bya ba dang / gding ba 'de re zhes bya ba dang / gding bsdus shig ces bya ba dang / sgo lcags chug shig ces bya ba dag las gang yang rung ba dngos su ma smras pa la nyes byas so/ /re zhig gi dus su gzhan</text></item>
<item><p>68b6</p><section></section><text>'dug pa'i bar du yang nyes dmigs su gyur na yang nyes byas so/ /sbyor ba thams cad la nyes byas so/ /bslab par bya ba las 'das pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas</text></item>
<item><p>68b7</p><section></section><text>kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni bsdu ba byas sam byed du bcug pa la ltung ba med do/ /bcol ba'i dge slong yod pa la ltung ba med do/ /tshul khrims dang srog gi bar chad la sogs pa nyam nga ba dang phrad pa la ltung ba med do/ /</text></item>
<item><p>69a1</p><section></section><text>las dang po pa dang / smyos pa dang / sems 'khrugs pa dang / tshor ba dag gis nyen pa dag la ltung ba med do/ /bslab par bya ba ni dge slong gis yul thams cad la gnas skabs thams cad du gding ba'i ltung byed du 'gyur ba rnam pa thams cad du mi</text></item>
<item><p>69a2</p><section></section><text>bsten par bslab par bya'o/ /nye 'khor las 'das pa'i phyir 'gro ba dang / de nyid du gnyid log pa dang / snyoms par 'jug pa la sogs pa mi bya bar bslab par bya'o/ /bsdu ba dang / sdud du gzhug pa dag bya'o/ /dge slong 'khod pa la bcol bar bya'o/ /dge slong ngo</text></item>
<item><p>69a3</p><section></section><text>tsha med pa dang / nad dang bcas pa dang / rgas pa dang / na ba dang / bsnyen par ma rdzogs pa rnams la bcol bar mi bya'o/ /bcol ba rnam pa lnga po dag las gang yang rung ba dag bya'o/ /bsdu bar bya ba bting ste/ bsod snyoms la zhugs pa na/ gal te nyes</text></item>
<item><p>69a4</p><section></section><text>dmigs byung na gtsug lag khang na 'khod pa rnams kyis bsdu bar bya'o/ /gal te brjed pas lam ring du 'das sam phyi nas dran pa rnyed na phyin chad 'di ltar mi bya'o zhes sems bskyed par bya zhing tshig tu brjod par yang bya'o/ /gal te dge slong lam nas tshur 'ong ba</text></item>
<item><p>69a5</p><section></section><text>zhig dang phrad par gyur na de la bcol bar bya'o/ /khas blangs pas son pa nyid na de bya ba nyid do/ /gnas nas 'phags par 'gyur ba na nyam nga ba dang phrad par mi 'gyur ba lta na gding ba bsdu bar bya'o/ /khyim gzhan du gding ba byas pa khyim bdag la dris te dor bar</text></item>
<item><p>69a6</p><section></section><text>bya'o/ /dgon par ni yang na dor bar bya yang na glong bar bya'o/ /glong ba de ni rtswa la sogs pa'i mgo 'am mjug bzlog pa tsam byas pa nyid na byas pa nyid do/ /gos dag bskem pa'i phyir rtswa bting ba gang zag 'ga' zhig slong ba la dor bar khas len na sbyin no/ /'chag</text></item>
<item><p>69a7</p><section></section><text>sa dag tu rkang mthil gnyis la rtsub na rtswa dag gding bar bya'o/ /de dag kyang dor bar bya'o/ /'chag sa gtong zhing gud du 'gro ba'i dus nye bar gnas par gyur pa na sngar 'chag sar bting ba'i rtswa dag rdog shags la sogs pas phye mar brlags shing srogs chags</text></item>
<item><p>69b1</p><section></section><text>dag mi skye ba ma gtogs pa gzhan dor bar bya'o/ /'chag sa mi gtong zhing gud du mi 'gro ba'i tshe ni/ 'chag sar bting ba'i rtswa dag la dus dus su so sor brtag pa dang / bsgyur bzlog bya'o/ /de yang sa snum pa dang dngar bar ni nyin re zhing ngo / /gzhan du</text></item>
<item><p>69b2</p><section></section><text>zla ba phyed cing ngo / /'chag sa dag tu rtswa'i chun po dag 'chag sar dgram pa'i thog tu thag pas bcings shing ljon pa la dpyangs shing gzhag par bya'o/ /'dag rdzas kyi rgyu lci ba dag gyo mor gzhag par bya'o/ /phyir bcos pa ni snga ma bzhin no/ /gding ba'i</text></item>
<item><p>69b3</p><section></section><text>ltung byed de bco lnga pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po nyi shu gnyis pa/ skrong ba'i ltung byed kyi gleng gzhi ni/ bcas pa dang gnang ba'i dbang gis rnam pa gnyis te/ bcas pa'i gleng gzhi ni</text></item>
<item><p>69b4</p><section></section><text>sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na tshe dang ldan pa 'char kas dge slong gsar bu gsar bu dag la/ tshe dang ldan pa dag tshur shog ljongs rgyur 'dong dang / der bdag</text></item>
<item><p>69b5</p><section></section><text>cag gis rgol ba dag kyang tshar gcad par bya/ rang gi grags pa yang bsgrags par bya/ rnyed pa yang bsgrub par bya zhing / khyed cag kyang lhung bzed dang chos gos dang dra ba dang phor bu dang ska rags dang / lung dbog pa dang klag pa dang kha ton dang rnal 'byor</text></item>
<item><p>69b6</p><section></section><text>dang yid la bya bas brel ba med par bya'o zhes spro bar byas nas 'char kas de dag rang la gnas 'char bcug nas/ ri brags kyi gtsug lag khang zhig gi 'dab tu phyin pa na gtsug lag khang der dge 'dun gyi gnas mal gyi gaN+DI brdungs nas 'char ka'i nye</text></item>
<item><p>69b7</p><section></section><text>gnas rnams ni nang du dong ste/ 'char ka dang rang rang gi gnas mal mnos te bsdang na 'char ka phyi rol na 'du 'dzi'i gtam la yengs pa nam sros kyi bar du ma 'ongs nas de dag gis 'char ka'i gnas mal gud du bshams te gcig la gcig zhus nas nyal</text></item>
<item><p>70a1</p><section></section><text>ba dang / ji tsam mig lam chad pa'i dus kyi tshe 'char ka 'ongs nas sgo brdungs te nye gnas de dag phyi rol du bskrad do/ /de dag de na mtshan thog thag bla gab med par lhags pas nyen cing na bar gyur nas nang par sngar langs te mnyan yod du</text></item>
<item><p>70a2</p><section></section><text>dong nas bdag cag ji ltar gyur pa dge slong rnams la rgyas par brjod pa dang / dge slong don nyung ngu dag ci'i phyir dge slong dag dge 'dun gyi gtsug lag khang nas dge slong skrod par byed ces smod par byed/ phyar ka gtong bar byed/ kha zer bar byed pa'i</text></item>
<item><p>70a3</p><section></section><text>skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang skabs 'di la dge slong gi dge 'dun bsdu ba mdzad de/ 'char ka la rmas nas/ dge sbyong gi tshul ma yin pa/ rjes su mthun</text></item>
<item><p>70a4</p><section></section><text>pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i</text></item>
<item><p>70a5</p><section></section><text>gzhi 'di ltar gdon par bya ste/ yang dge slong gang khros 'khrugs rngam par gyur te yi ma rangs nas dge 'dun gyi gtsug lag khang nas dge slong skrod dam skrod du 'jug na ltung byed do zhes bca' ba mdzad de/ yul ni mnyan yod/ gang zag ni</text></item>
<item><p>70a6</p><section></section><text>'char ka/ nyon mongs pa ni gnod sems/ nyes pa ni dge 'dun gyi gtsug lag khang nas dge slong skrod pa'o/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /</text></item>
<item><p>70a7</p><section></section><text>mnyan yod na sa'i gtsug lag khang zhig yod pa de na dge slong nad pa zhig 'dug nas ji tsam na sprin kha dog lnga pa 'dus nas dge slong rnams kyis de la smras pa/ tshe dang ldan pa sprin kha dog lnga pa 'dus pas gtsug lag khang rdib par 'gyur srid kyi phyir byung zhig</text></item>
<item><p>70b1</p><section></section><text>kho bo rang 'byung mi nus so/ /dge slong rnams kyi 'gyod pas ma phyung nas char babs te gtsug lag khang rdib nas dge slong de non te dus la bab pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis bslab pa 'dod</text></item>
<item><p>70b2</p><section></section><text>pa dang / bslab pa la gus pa dang / bslab pa la yo byad bsnyungs pa'i bsngags pa brjod nas/ de dge slong rnams la de dang mthun pa dang / de'i shas che ba dang / de dang 'tsham pa'i chos dang ldan pa'i bka' mchid mdzad nas dge slong rnams la bka' stsal</text></item>
<item><p>70b3</p><section></section><text>pa/ dge slong dag de lta bas na snga ma ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang khros 'khrugs rngam par gyur te/ yi ma rangs nas dge 'dun gyi gtsug</text></item>
<item><p>70b4</p><section></section><text>lag khang nas dge slong skrod dam skrod du bcug na de 'dra ba'i rkyen ma gtogs te ltung byed do zhes gnang ba mdzad de/ yul ni mnyan yod/ gang zag ni chos 'di pa/ nyon mongs pa dang nyes pa ni med do/ /de la yang dge slong gang zhes bya ba 'di ni 'char ka'am gzhan</text></item>
<item><p>70b5</p><section></section><text>yang de lta bu gang yin ba'o/ /khros 'khrugs rngam par gyur te/ yi ma rangs nas zhes bya ba ni khro zhing khro ba'i zil gyis non nas so/ /dge 'dun gyi zhes bya ba ni de bzhin gshegs pa'i nyan thos kyi dge 'dun gyi'o/ /gtsug lag khang nas zhes bya ba ni gang</text></item>
<item><p>70b6</p><section></section><text>du spyod lam bzhi po gro ba dang / 'greng ba dang / 'dug pa dang / nyal ba dag byar rung ba nas so/ /dge slong zhes bya ba ni chos 'di pa'o/ /skrod dam zhes bya ba ni bdag nyid kyis so/ /skrod du 'jug na zhes bya ba ni gzhan no/ /de 'dra ba'i rkyen ma gtogs te zhes bya ba ni</text></item>
<item><p>70b7</p><section></section><text>de 'dra ba'i rkyen gzhag ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang sbyor ba'i sbyor bas ltung ba rnam par gzhag pa dang / lhung ba med pa dang / bslab par bya ba dang / phyir bcas pa</text></item>
<item><p>71a1</p><section></section><text>rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis dge 'dun gyi gtsug lag khang nas rang ngam/ dge slong gzhan nam/ dge slong ma'am/ bsnyen par ma rdzogs pas dge</text></item>
<item><p>71a2</p><section></section><text>slong bskrad par bya ba de la gnod pa srog gi bar chad la sogs pa bskyed par dogs pa yod dam/ skyes pa nye bar zhi bar mi 'gyur ba'i dogs pa yod pa dang / dge 'dun 'khrug pa skye bar dogs pa yod dam/ skyes pa nye bar zhi bar mi 'gyur bar dogs pa yod pa'i</text></item>
<item><p>71a3</p><section></section><text>gnyen por 'dod pa ma yin pa'i bsam pa gang yang rung bas dge slong skrod na skrod pa'i ltung byed kyi dngos gzhir 'gyur ro/ /gtsug lag khang nas bskrad par bya ba'i gtsug lag khang de dge 'dun gyi gtsug lag khang gang yin na de la na smad pa med do/ /ltung ba 'byin</text></item>
<item><p>71a4</p><section></section><text>pa rang ngam dge slong gzhan gyis dge slong skrod dam skrod du 'jug pa la na smad pa med do/ /bskrad par bya ba dge slong bsnyen par rdzogs pa ma nyams pa rang bzhin du gnas pa la na smad pa med do/ /gal te dge slong bskrad par bya ba de la gnod pa srog gi bar chad</text></item>
<item><p>71a5</p><section></section><text>la sogs pa skye bar dogs pa yod dam/ skyes pa nye bar zhi bar mi 'gyur bar dogs pa yod pa dang / dge 'dun 'khrug pa skye bar dogs pa yod dam/ skyes pa nye bar zhi bar mi 'gyur bar dogs pa yod pa'i gnyen po 'dod pa ma yin pa'i bsam pa gang yang</text></item>
<item><p>71a6</p><section></section><text>rung ba la na smad pa med do/ /gzhan gyi dring 'jog pas dge slong gis dge 'dun gyi gtsug lag khang nas skrod pa la na smad pa med do/ /dge slong gis dge slong ma dang / dge slob ma dang / dge tshul dang / dge tshul ma dang / khyim pa dang / khyim pa mos dge slong skrod du</text></item>
<item><p>71a7</p><section></section><text>bcug pa la na smad pa med do/ /'di'i byed pa po ni bskrad par bya ba dge slong nyid dang / gang nas bskrad par bya ba dge 'dun gyi gtsug lag khang nyid dag ni byed pa po nyid do/ /'di la yan lag lngas dngos gzhi'i ltung bar 'gyur te/ bskrad par bya ba dge slong nyid dang /</text></item>
<item><p>71b1</p><section></section><text>gang nas bskrad par bya ba dge 'dun gyi gtsug lag khang nyid dang / rang ngam dge slong gzhan nam dge slong ma'am bsnyen par ma rdzogs pa gang yang rung bas bskrad pa dang / gal te de la gnod pa dang / dge 'dun 'khrug pa skye ba dang / nye bar zhi bar mi</text></item>
<item><p>71b2</p><section></section><text>'gyur ba'i gnyen po 'dod pa ma yin pa'i bsam pa gang yang rung bas skrod pa dang bskrad pa mthar thug pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du skrod pa'i ltung byed kyi sbyor ba brtsams nas dngos gzhi</text></item>
<item><p>71b3</p><section></section><text>la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /gang zag gi gtsug lag khang la nyes byas so/ /dge slong ma'i dge 'dun gyi gtsug lag khang la nyes byas so/ /bskrad par bya ba dge</text></item>
<item><p>71b4</p><section></section><text>slong nyid ma yin pa dang / nyams pa dang / lta ba dang / mtshan mi mthun pa dang / bsnyen par ma rdzogs pa dang / phyi rol pa'i rab tu byung ba dang / khyim pa la nyes byas so/ /mi ma yin pa'i 'gro ba pa dang / dud 'gro la nyes byas na smad do/ /bzhad gad kyis skrod na</text></item>
<item><p>71b5</p><section></section><text>nyes byas so/ /bskrad pa mthar ma thug na nyes byas so/ /dge slong gis bskos pa'i dge slob ma dang / dge tshul dang / dge tshul ma dag la yang nyes byas so/ /bskrad par bya ba de dag nyid la yang nyes byas so/ /khyim pa rnams la ni bsod nams ma yin pa mang ngo / /</text></item>
<item><p>71b6</p><section></section><text>sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni/ gal te de la gnod pa dang / dge 'dun 'khrug pa skye ba dang / nye bar</text></item>
<item><p>71b7</p><section></section><text>zhi bar mi 'gyur ba'i gnyen por 'dod pa'i bsam pas skrod pa la ltung ba med do/ /dge slong dang dge tshul nyams pa nyid chos bzhin du skrod pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab</text></item>
<item><p>72a1</p><section></section><text>par bya ba ni dge slong gis yul thams cad la gnas skabs thams cad du skrod pa'i ltung byed du 'gyur ba rnam pa thams cad mi bsten par bslab par bya'o/ /gang du nyes dmigs 'byung ba'i gnas su 'dug par mi bya'o/ /phyir bcos pa ni snga ma</text></item>
<item><p>72a2</p><section></section><text>bzhin no/ /skrod pa'i ltung byed de bcu drug pa bshad zin to// //phyis gnon gyi ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na tshe dang ldan pa</text></item>
<item><p>72a3</p><section></section><text>'char kas dge slong gsar bu dag la tshe dang ldan pa dag tshur shog ljongs rgyur 'dong ba dang / der bdag cag gis rgol ba dag kyang tshar gcad par bya/ rang gi grags pa yang bsgrags par bya/ rnyed pa yang bsgrub par bya zhing / khyed cag kyang lhung bzed</text></item>
<item><p>72a4</p><section></section><text>dang / chos gos dang / dra ba dang / phor bu dang / ska rags dang / lung dbog pa dang / klag pa dang / kha ton dang / rnal 'byor dang / yid la bya bas brel ba med par bya'o zhes spro bar byas nas 'char kas de dag rang la gnas 'char bcug ste/ ri brags</text></item>
<item><p>72a5</p><section></section><text>kyi gtsug lag khang zhig gi 'dab tu phyin pa na gtsug lag khang der dge 'dun gyi gnas mal gyi gaN+DI brdungs nas 'char ka'i nye gnas rnams ni nang du dong ste/ 'char ka dang rang rang gi gnas mal mnos te bsdad na/ 'char ka phyi rol na 'du 'dzi'i gtam la</text></item>
<item><p>72a6</p><section></section><text>yengs pa nam sros kyi bar du ma 'ongs nas/ de dag gis 'char ka'i gnas mal gud du bshams te/ gcig la gcig zhus nas nyal ba dang / ji tsam mig lam 'chad pa'i dus kyi tshe 'char ka 'ongs nas sgo brdungs te nang du zhugs nas/ des de dag</text></item>
<item><p>72a7</p><section></section><text>kha cig la gru mos bsnun/ kha cig la ni pus mos bsnun nas su la gnod pa de 'gro bar 'gyur ba de nyid rkyen du byas te phyis gnon byas nas nye gnas de dag phyi rol du phyung ngo / /de dag de na mtshan thog thag bla gab med par lhags pas nyen cing na bar gyur</text></item>
<item><p>72b1</p><section></section><text>nas/ nang par sngar langs te mnyan yod na dong nas bdag cag ji ltar gyur pa dge slong rnams la rgyas par brjod pa dang / dge slong don nyung ngu dag ci'i phyir dge slong dag dge 'dun gyi gtsug lag khang na dge slong dag snga na 'khod par shes bzhin du phyis 'ongs</text></item>
<item><p>72b2</p><section></section><text>nas su la gnod pa de 'gro bar 'gyur ba de nyid rkyen du byas te/ phyis gnon byed cing stan la nyal ba dang 'dug par byed ces smod par byed/ phyar ka gtong bar byed kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan</text></item>
<item><p>72b3</p><section></section><text>'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'char ka la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni/ rab tu byung</text></item>
<item><p>72b4</p><section></section><text>bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge 'dun gyi gtsug lag khang na dge slong</text></item>
<item><p>72b5</p><section></section><text>dag snga na 'khod par shes bzhin du phyis 'ongs nas su la gnod pa de 'gro bar 'gyur ba de nyid rkyen du byas te phyis gnon byas nas stan la nyal lam 'dug na ltung byed do zhes bca' ba mdzad de/ yul ni mnyan yod/ gang zag ni 'char ka /nyon mongs pa ni tho</text></item>
<item><p>72b6</p><section></section><text>'tshams pa/ nyes pa ni dge slong la phyis gnon byed pa'o/ /de la yang dge slong gang zhes bya ba ni 'char ka'am/ gzhan yang de lta bu gang yin pa'o/ /dge 'dun gyi zhes bya ba ni/ de bzhin gshegs pa'i nyan thos kyi dge 'dun gyi'o/ /gtsug lag khang na zhes bya ba</text></item>
<item><p>72b7</p><section></section><text>ni/ gang du spyod lam bzhi po 'gro ba dang / 'greng ba dang / 'dug pa dang / nyal ba dag byar rung ba na'o/ /dge slong dag ces bya ba ni/ chos 'di pa dag go/ /snga nas 'khod par zhes bya ba ni snga na gnas par ro/ /shes bzhin du zhes bya ba ni de rang gis rig par</text></item>
<item><p>73a1</p><section></section><text>gyur pa'am/ gzhan dag gis brjod pas so/ /phyis 'ongs nas zhes bya ba ni/ de'i 'og tu 'ongs nas so/ /su la gnod pa zhes bya ba ni su bde ba la reg par mi 'gyur ba'o/ /de 'gro bar 'gyur ba zhes bya ba ni de de nas gzhan du 'gro bar 'gyur</text></item>
<item><p>73a2</p><section></section><text>ba'o/ /de nyid rkyen du byas te zhes bya ba ni/ gzhan ma yin pa'o/ /phyis gnon byas nas zhes bya ba ni gnod pas zil gyis mnan nas so/ /stan la zhes bya ba ni gnas mal la'o/ /nyal lam zhes bya ba ni lus bsnyal na'o/ /'dug na zhes bya ba ni rkub tshos gzhag na'o/ /</text></item>
<item><p>73a3</p><section></section><text>ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid</text></item>
<item><p>73a4</p><section></section><text>shes par bya'o/ /de la 'dir dngos gzhi'i ltung ba rnam par gzhag pa ni dge slong na ba dang 'jigs pa'i dbang ma gtogs par tho 'tshams pa'i bsam pas dge 'dun gyi gtsug lag khang gi gnas su dge slong sngar zhugs pa nyid du shes bzhin du/ phyis 'ongs nas</text></item>
<item><p>73a5</p><section></section><text>su la gnod pa de 'gro bar 'gyur ba de nyid rkyen du byas te/ phyis gnon byas nas stan la nyal lam 'dug na phyis gnon gyi ltung byed kyi dngos gzhir 'gyur ro/ /dge slong phyis gnon byed pa na ba dang 'jigs pa dang na ba'i dbang ma gtogs pa la na smad pa med do/ /tho 'tshams par</text></item>
<item><p>73a6</p><section></section><text>'dun pa'i bsam pa gang yang rung ba la na smad pa med do/ /bsam pa de lta bus phyis gnon byed pa ni dpe tsam du zad de/ rnam par 'byed pa'i bar sdom las/ nan dang gsod dang grang dro dang / /chol zangs dang ni bkru sman dang / /rnal 'byor mthun dang kha ton</text></item>
<item><p>73a7</p><section></section><text>dang / /'jigs dang bcas dang 'jigs med do/ /zhes gsungs pa lta bu dag gis dge slong la ji tsam cung zad tho 'tshams par byed pa thams cad bslab pa'i gzhi 'dir gtogs pa'i ltung byed la na smad pa med do/ /gang du phyis gnon bya ba'i gnas dge 'dun</text></item>
<item><p>73b1</p><section></section><text>gyi gtsug lag khang nyid yin na de la na smad pa med do/ /phyis gnon pa'i dge slong gzhan dge slong bsnyen par rdzogs pa ma nyams pa nyid la na smad pa med do/ /dge 'dun gyi gtsug lag khang gi gnas su dge slong gzhan sngar zhugs pa nyid la der 'du shes dang yid</text></item>
<item><p>73b2</p><section></section><text>gnyis za ba la na smad pa med do/ /phyis 'ongs nas su la gnod pa de 'gro bar 'gyur ba de nyid rkyen du byas pa nyid la na smad pa med do/ /phyis gnon byas nas stan la nyal lam/ 'dug pa la na smad pa med do/ /dus yun ring thung dang nyin mtshan dang skya rengs la sogs</text></item>
<item><p>73b3</p><section></section><text>pa'i cha la na smad pa med do/ /'di'i byed pa po ni dge slong na ba dang 'jigs pa'i dbang ma gtogs par dge 'dun gyi gtsug lag khang gi gnas su dge slong gzhan sngar zhugs pa nyid la 'du shes gtso cher byed pa po nyid ma yin no/ /'di la yan lag lngas dngos gzhi'i</text></item>
<item><p>73b4</p><section></section><text>ltung bar 'gyur te/ gang la phyis gnon bya ba dge slong nyid dang / gang du phyis gnon bya ba dge 'dun gyi gtsug lag khang nyid dang / der 'du shes pa dang / tho 'tshams pa'i bsam pa dang / na ba dang 'jigs pa'i dbang ma gtogs par phyis gnon byed pa'o/ /</text></item>
<item><p>73b5</p><section></section><text>de dag las yan lag ma tshad na ci rigs par na smad do/ /sbyor ba'i ltung ba ni nyes byas te/ ji srid du phyis gnon gyi ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la</text></item>
<item><p>73b6</p><section></section><text>nyes byas re re'o/ /gang la phyis gnon bya ba de dge slong nyid ma yin pa dang / mtshan dang lta ba mi mthun pa dang / bsnyen par ma rdzogs pa la nyes byas so/ /gang du phyis gnon bya ba gang zag gi gtsug lag khang la nyes byas so/ /</text></item>
<item><p>73b7</p><section></section><text>dge slong ma'i dge 'dun gyi gtsug lag khang dang / mu stegs can dang / khyim pa'i gnas la nyes byas so/ /dge 'dun gyi gtsug lag khang gi gnas su dge slong sngar ma zhugs pa nyid la zhugs par 'du shes pa dang yid gnyis za ba la nyes byas so/ /tho 'tshams pa'i bsam pa nyid ma yin pa ma</text></item>
<item><p>74a1</p><section></section><text>brtags par spyod pa tsam la nyes byas so/ /sbyor ba'i sbyor ba'i ltung ba ni nyes byas phra mo'o/ /sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni tho 'tshams pa'i bsam</text></item>
<item><p>74a2</p><section></section><text>pa med pa dang / der 'du shes pa med pa la ltung ba med do/ /na ba dang 'jigs pa'i dbang gis ni ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad</text></item>
<item><p>74a3</p><section></section><text>la gnas skabs thams cad du phyis gnon gyi ltung byed du 'gyur ba rnam pa thams cad mi bsten par bslab par bya'o/ /gtsug lag khang dang grong la sogs par shes bzhin du 'jug par bya'o/ /phyir bcos pa ni snga ma bzhin no/ /phyis gnon gyi ltung byed de bcu bdun</text></item>
<item><p>74a4</p><section></section><text>pa bshad zin to// //rtsa ba 'byung ba la 'dug pa'i ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na tshe dang ldan pa nye dgas dge slong gsar bu</text></item>
<item><p>74a5</p><section></section><text>gsar bu dag la tshe dang ldan pa dag tshur shog ljongs rgyur 'dong dang / der bdag cag gis rgol ba dag kyang tshar gcad par bya/ rang gi grags pa yang bsgrags par bya/ rnyed pa yang bsgrub par bya zhing / khyed cag kyang lhung bzed dang / chos gos dang / dra ba dang /</text></item>
<item><p>74a6</p><section></section><text>phor bu dang / ska rags dang / lung dbog pa dang / klag pa dang / kha ton dang / rnal 'byor dang / yid la bya ba dang / nad g.yog gis brel ba med par bya'o zhes spro bar byas pa dang / de gang gi tshe na dge slong rnams kyis 'di gnas ngan len kun du spyod</text></item>
<item><p>74a7</p><section></section><text>pa yin no zhes bya bar shes par gyur pa de'i tshe na 'ga' yang de dang lhan cig ljongs rgyur 'gro bar spro ba med do/ /bsod snyoms pa zhig gis smras pa/ btsun pa nye dga' kho bo khyod dang lhan cig ljongs rgyur 'dong ngo / dge slong rnams kyis bsod snyoms pa de la smras</text></item>
<item><p>74b1</p><section></section><text>pa/ bsod snyoms pa de ni gnas ngan len kun du spyod pa yin pas khyod la tho 'tshams par 'gyur ro/ /bsod snyoms pas smras pa kho bo ni lo 'das pa yin pas/ kho bo de la gnas bca' ba dang / lung ma nod pa dang / klag pa dang / kha ton dang / rnal 'byor</text></item>
<item><p>74b2</p><section></section><text>dang / yid la bya ba'i rag lus pa cung zad kyang med pas des kho bo la ci byar yod ces des dge slong de dag gi tshig tshig ma yin par byas te/ de dang lhan cig ljongs rgyur song ngo / /nye dgas gang gi tshe phyi rol gyi mtshams 'das pa de'i tshe na smras pa/ bsod</text></item>
<item><p>74b3</p><section></section><text>snyoms pa gtur bu 'di re zhig khyer cig /btsun pa nye dga' ci khyod kyis sangs rgyas dang chos dang dge 'dun ma mthong ngam/ yo byad don med pa 'dis ci bya/ nye dgas smras pa/ bsod snyoms pa khyod re zhig mi khyer ba ni yus na/ ci khyod kho bo bas kyang mkhas</text></item>
<item><p>74b4</p><section></section><text>pa yin snyam mam ci na khyod kho bo la de skad zer/ bsod snyoms pas smras pa/ mkhas pa ma yin yang rigs pa tsam smra'o/ /nye dgas bsams pa/ bsod snyoms pa 'di mi dga' bar bya'o snyam nas de gnyis mthar gyis ljongs rgyu zhing 'gro ba na/ ri brags kyi gtsug</text></item>
<item><p>74b5</p><section></section><text>lag khang zhig gi 'dab tu phyin pa na/ gtsug lag khang der dge 'dun gyi gnas mal gyi gaN+DI brdungs nas bsod snyoms pa ni nang du song ste/ nye dga' dang rang gi gnas mal mnos te bsdad na/ nye dga' phyi rol na 'du 'dzi'i gtam la yengs pa nam sros kyi bar du ma</text></item>
<item><p>74b6</p><section></section><text>'ongs nas/ bsod snyoms pa des khang thog tu nye dga'i gdan bshams nas/ rkang pa'i chu dang / rkang pa bkru ba mtha' gcig tu bzhag nas/ bdag nyid gtsug lag khang gi phyi rol du rkang pa gnyis bkrus nas 'og khang du mal bshams par zhugs te nyal ba dang /</text></item>
<item><p>74b7</p><section></section><text>ji tsam mig lam chad pa'i dus kyi tshe nye dga' 'ongs nas sgo brdungs pa dang / bsod snyoms pas sgo ma phye bar/ steng du mal bshams par nyol cig ces smras so/ /nye dga' khang thog tu 'dzegs nas rkang pa gnyis bkrus te/ gnas khang du zhugs nas/ bsod</text></item>
<item><p>75a1</p><section></section><text>snyoms pa zhes bos pa dang / bsod snyoms pas btsun pa nye dga' ci zer zhes byas so/ /nye dga' sgra la mkhas pas/ des bsod snyoms pa'i dpral ba'i thad kar khri rkang gtad de/ ci nas kyang khri rkang gis khang thog brtol bas bsod snyoms</text></item>
<item><p>75a2</p><section></section><text>pa de'i dpral bar 'bab par 'gyur ba de ltar shugs drag pos mnan pa dang / des bsod snyoms pa de'i dpral bar phog ste/ dpral ba zho mo/ /bsod snyoms pas smras pa/ btsun pa nye dga' kho bo gnad do/ /nye dgas smras pa/ kwa ye bsod snyoms pa ci zer/</text></item>
<item><p>75a3</p><section></section><text>bsod snyoms pas bsams pa/ gal te skad phyung na 'dis rgan rims kyi bdag gi khri yang phrog par 'gyur ro snyam nas de cang mi smra bar 'dug 'dug nas nang par sngar langs te/ mnyan yod du song nas bdag nyid ji ltar gyur pa de dge slong rnams la rgyas par brjod</text></item>
<item><p>75a4</p><section></section><text>pa dang / dge slong don nyung ngu dag ci'i phyir dge slong dag dge 'dun gyi gtsug lag khang gi steng gi nam mkha' la thog bor bar khri'am khri'u rtsa ba 'byung ba la shes bzhin du ljid kyis phab ste/ 'dug pa dang nyal bar byed ces smod par byed phyar ka gtong bar byed/ kha</text></item>
<item><p>75a5</p><section></section><text>zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ nye dga' la rmas nas/ dge slong gi tshul</text></item>
<item><p>75a6</p><section></section><text>ma yin ba/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul</text></item>
<item><p>75a7</p><section></section><text>ba la bslab pa'i gzhi 'di ltar gdon par bya ste/ yang dge slong gang dge 'dun gyi gtsug lag khang gi steng gi nam mkha' la thog bor bar khri'am khri'u rtsa ba 'byung ba la shes bzhin du ljid kyis phab ste 'dug gam nyal na ltung byed do zhes bca' ba mdzad de/ yul</text></item>
<item><p>75b1</p><section></section><text>ni mnyan yod/ gang zag ni nye dga'/ nyon mongs pa ni tho 'tshams pa/ nyes pa ni dge 'dun gyi gtsug lag khang gi yang thog tu rtsa ba 'byung ba la 'dug pa'o/ /de la yang dge slong gang zhes bya ba ni shAkya'i bu nye dga' 'am/ gzhan yang de lta bu gang yin pa'o/ /</text></item>
<item><p>75b2</p><section></section><text>dge 'dun gyi zhes bya ba ni de bzhin gshegs pa'i nyan thos kyi dge 'dun gyi'o/ /gtsug lag khang gi zhes bya ba ni gang du spyod lam bzhi po 'gro ba dang / 'greng ba dang / 'dug pa dang / nyal ba dag byar rung ba'i'o/ /steng gi nam mkha' la zhes bya ba ni steng gi</text></item>
<item><p>75b3</p><section></section><text>nam mkha' la'o/ /thog bor bar zhes bya ba ni rtswa'i thog gam/ lo ma'i thog bor bar ro/ /khri'am zhes bya ba ni khri nyid do/ /khri'u zhes bya ba ni khri'u nyid do/ /rtsa ba 'byung ba la zhes bya ba ni rkang pa 'byung ba la'o/ /shes bzhin du zhes bya ba ni de rang nyid kyis rig par gyur</text></item>
<item><p>75b4</p><section></section><text>pa'am/ gzhan dag gis brjod pas so/ /ljid kyis phab ste zhes bya ba ni mthus mnan te'o/ /'dug gam zhes bya ba ni rkub tshos 'jog par byed na'o/ /nyal na zhes bya ba ni lus bsnyal na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/</text></item>
<item><p>75b5</p><section></section><text>'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya ste/ de la 'dir dngos gzhi'i ltung ba rnam par gzhag pa ni/ dge slong gis</text></item>
<item><p>75b6</p><section></section><text>dge 'dun gyi gtsug lag khang gi thog byin gyis gzhol ba nyid dam/ spang leb nyid dam/ de dang 'dra bas g.yogs pa nyid ma yin par mnan par 'os pa khri la sogs pa'i rtsa ba phur bu ltar phyung ba dang / gzhug tu rung ba ma bkan pa nyid dang / rkang rten bcug pa nyid</text></item>
<item><p>75b7</p><section></section><text>ma yin par shes bzhin du ljid kyis phab ste gnon par byed pa rtsa ba 'byung ba la 'dug pa'i ltung byed kyi dngos gzhir 'gyur ro/ /dge 'dun gyi gtsug lag khang nyid la na smad pa med do/ /steng gi thog byin gyis gzhol bar g.yogs pa ma yin pa nyid dang / spang leb kyis</text></item>
<item><p>76a1</p><section></section><text>g.yogs pa ma yin pa nyid dang de dang 'dra bar sra bas g.yogs pa ma yin pa nyid dag la na smad pa med do/ /mnan par 'os pa khri la sogs pa'i rtsa ba phur bu ltar dbyung ba dang / gzhug tu rung ba la na smad pa med do/ /de ma bkan pa nyid dang rkang</text></item>
<item><p>76a2</p><section></section><text>rten ma bcug pa nyid la na smad pa med do/ /dge 'dun gyi gtsug lag khang gi thog dang mnan par 'os pa khri la sogs pa'i rtsa ba yang de lta bu nyid yin la/ dge slong gis kyang de ltar 'du shes pa dang / yid gnyis za ba la na smad pa med do/ /de la ljid kyis phab ste gnon pa la na smad</text></item>
<item><p>76a3</p><section></section><text>pa med do/ /'di'i byed pa po ni dge 'dun gyi gtsug lag khang gi thog nyid dang / mnan par 'os pa khri la sogs pa'i rtsa ba 'byung ba nyid gnon pa la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ dge 'dun gyi gtsug</text></item>
<item><p>76a4</p><section></section><text>lag khang gi steng gi thog byin gyis gzhol ba nyid dam/ spang leb nyid dam/ de dang 'dra bas g.yogs pa nyid ma yin pa dang / mnan par 'os pa khri la sogs pa'i rtsa ba 'byung ba bkan pa nyid dang / rkang rten bcug pa nyid ma yin pa dang / der 'du shes pa dang / ljid</text></item>
<item><p>76a5</p><section></section><text>kyis phab pa dang / gnon pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du rtsa ba 'byung ba la 'dug pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba</text></item>
<item><p>76a6</p><section></section><text>tha dad pa ji snyed brtsams pa re re la nyes byas re re'o/ /gang zag gi gtsug lag khang la nyes byas so/ /dge slong ma'i dge 'dun gyi gtsug lag khang dang / mu stegs can dang / khyim pa'i gnas la nyes byas so/ /dge 'dun gyi gtsug lag khang ma yin pa dang /</text></item>
<item><p>76a7</p><section></section><text>mnan par 'os pa'i rtsa ba 'byung ba ma yin pa nyid la de nyid yin par 'du shes pa dang / yid gnyis za ba la nyes byas so/ /ljid kyis mi gnon par gyi na 'dug pa tsam la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba</text></item>
<item><p>76b1</p><section></section><text>yang de snyed do/ /sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni dge 'dun gyi gtsug lag khang gi thog byin gyis gzhol ba nyid dang / spang leb nyid dang / de dang 'dra bas g.yogs pa la ltung ba med do/ /mnan</text></item>
<item><p>76b2</p><section></section><text>par 'os pa'i rtsa ba mi 'byung ba nyid dang / bkan pa nyid dang / rkang rten bcug pa nyid la ltung ba med do/ /der 'du shes med pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab</text></item>
<item><p>76b3</p><section></section><text>par bya ba ni dge slong gis yul thams cad la gnas skabs thams cad du rtsa ba 'byung ba la 'dug pa'i ltung byed du 'gyur ba rnam pa thams cad mi bsten par bslab par bya'o/ /khri la sogs pa la shes bzhin du 'dug par bya'o/ /phyir bcos pa ni snga ma bzhin no/ /</text></item>
<item><p>76b4</p><section></section><text>rtsa ba 'byung ba la 'dug pa'i ltung byed de bco brgyad pa bshad zin to// //srog chags dang bcas pa la spyod pa'i ltung byed kyi gleng gzhi ni/ sangs rgyas bcom ldan 'das kau shAm+bI na gdangs can gyi kun dga' ra ba na bzhugs so/ /de'i tshe na tshe dang ldan pa</text></item>
<item><p>76b5</p><section></section><text>'dun pa shes bzhin du srog chags dang bcas pa'i chus rtswa dang lci ba dang sa la 'debs par byed/ 'debs su 'jug par byed nas dge slong rnams kyis de la smras pa/ tshe dang ldan pa 'dun pa khyod shes bzhin du srog chags dang bcas pa'i chus rtswa dang lci ba dang /</text></item>
<item><p>76b6</p><section></section><text>sa la ma 'debs shig /'debs su ma 'jug cig /'dun pas smras pa/ kho bo la 'ga' zhig gis bgrangs te/ gtad dam ci/ shar gyi rgya mtsho chen por 'dong na ci nyes/ lho dang / nub dang / byang gi rgya mtsho chen por 'dong na ci nyes/ 'bab chu dang / mtsho dang /</text></item>
<item><p>76b7</p><section></section><text>lteng ka dag tu 'jug na ci nyes zhes zer nas/ dge slong don nyung ngu dag ci'i phyir dge slong dag shes bzhin du/ srog chags dang bcas pa'i chus rtswa dang lci ba dang sa la 'debs pa dang / 'debs su 'jug par byed ces smod par byed/ phyar ka gtong bar byed/ kha</text></item>
<item><p>77a1</p><section></section><text>zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'dun pa la rmas nas/ dge slong</text></item>
<item><p>77a2</p><section></section><text>gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul</text></item>
<item><p>77a3</p><section></section><text>ba la bslab pa'i gzhi 'di ltar gdon par bya ste/ yang dge slong gang shes bzhin du srog chags dang bcas pa'i chus rtswa 'am/ lci ba'am/ sa la 'debs sam/ 'debs su 'jug na ltung byed do zhes bca' ba mdzad de/ yul ni kau shAm+bI/ gang zag ni 'dun pa/</text></item>
<item><p>77a4</p><section></section><text>nyon mongs pa ni bag med pa/ nyes pa ni shes bzhin du srog chags dang bcas pa'i chu dang spyod pa'i don las gzhan du spyod pa'o/ /de la yang dge slong gang zhes bya ba ni 'dun pa'am gzhan yang de lta bu gang yin pa'o/ /shes bzhin du zhes bya ba ni/ de rang nyid kyis rig</text></item>
<item><p>77a5</p><section></section><text>par gyur pa'am gzhan dag gis brjod pas so/ /srog chags dang bcas pa zhes bya ba la srog chags dang bcas pa ni gnyis te/ gang dag mig gis mthong bar 'gyur ba dang / gang dag chu tshags kyis zin par 'gyur ba'o/ /chu zhes bya ba ni chu nyid kyis so/ /rtswa'am zhes</text></item>
<item><p>77a6</p><section></section><text>bya ba ni rtswa nyid do/ /lci ba zhes bya ba yang lci ba nyid do/ /sa la zhes bya ba yang sa nyid la'o/ /'debs sam zhes bya ba ni rang gis so/ /'debs su 'jug na zhes bya ba ni gzhan no/ /ltung byed do zhes bya ba ni snga ma bzhin no/ /'dir srog chags dang bcas pa la spyod</text></item>
<item><p>77a7</p><section></section><text>pa'i ltung byed dang / 'og nas srog chags dang bcas pa'i chu la spyod pa'i ltung byed ces 'byung na/ de gnyis kyi spyi'i mtshan nyid ni 'dra'o/ /bye brag tu na 'di ni rang spyod pa ma yin pa'i don nyid la 'jug pa dang / 'jug tu 'jug pa de gnyis kyi yul la rnam par</text></item>
<item><p>77b1</p><section></section><text>gzhag go/ /'og ma ni rang spyod pa'i don nyid la 'jug pa dang / 'jug tu 'jug pa de gnyis kyi yul la rnam par gzhag go/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang sbyor ba'i sbyor bas ltung ba rnam par gzhag pa dang / ltung ba med</text></item>
<item><p>77b2</p><section></section><text>pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis shes bzhin du srog chags dang bcas pa'i chus rtswa'am/ lci ba'am sa la sogs pa dang rang spyod pa</text></item>
<item><p>77b3</p><section></section><text>ma yin pa'i yul la 'debs sam 'debs su 'jug na/ dud 'gro'i skyes gnas su skyes pa'i srog chags re re shi ba'i mthar srog chags dang bcas pa la spyod pa'i ltung byed kyi dngos gzhir 'gyur ro/ /chu yang srog chags dang bcas pa nyid yin la/ dge slong gis</text></item>
<item><p>77b4</p><section></section><text>kyang de ltar 'du shes pa dang / yid gnyis za ba la na smad pa med do/ /chu dang rtsab mo dang / 'o ma dang / rtswa dang shing la sogs pa rang spyod pa ma yin pa chag chag dang / me shing la sogs pa dang / khrus la sogs pa phyi rol gyi don du yod do cog la na smad pa med do/ /</text></item>
<item><p>77b5</p><section></section><text>dud 'gro'i skyes gnas su gtogs pa'i srog chags gang yang rung ba la na smad pa med do/ /rang nyid 'jug pa dang gzhan 'jug tu bcug pa la na smad pa med do/ /dud 'gro'i skye gnas su skyes pa'i srogs chags re re shi ba la na smad pa med do/ /'di'i byed pa po ni rang</text></item>
<item><p>77b6</p><section></section><text>spyod pa ma yin pa'i don du srog chags dang bcas pa'i chu la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ rang spyod pa ma yin pa'i don gang yang rung ba dang / dud 'gro'i skye gnas su gtogs pa'i srog chags gang</text></item>
<item><p>77b7</p><section></section><text>yang rung ba dang bcas pa dang / der 'du shes pa dang / spang ba dang srog chags ji snyed shi ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du srog chags dang bcas pa la spyod pa'i ltung byed kyi sbyor ba</text></item>
<item><p>78a1</p><section></section><text>brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /srog chags med pa nyid la srog chags dang bcas par 'du shes pa dang / yid gnyis za ba la nyes byas so/ /srog</text></item>
<item><p>78a2</p><section></section><text>chags ma shi na sbyor ba'i nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed do/ /sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni srog chags med pa nyid la ltung ba med do/ /</text></item>
<item><p>78a3</p><section></section><text>sha'i mig gis mi mthong ba'i srog chags la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du srog</text></item>
<item><p>78a4</p><section></section><text>chags dad bcas pa la spyod pa'i ltung byed du 'gyur ba rnam pa thams cad mi bsten par bslab par bya'o/ /chu dang / sa dang / lci ba dang / shing la sogs pa phyi rol gyi don du spyod do cog la srog chags med par legs par brtag par bya'o/ /phyir bcos pa</text></item>
<item><p>78a5</p><section></section><text>ni snga ma bzhin no/ /srog chags dang bcas pa la spyod pa'i ltung byed de bcu dgu pa bshad zin to// //gtsug lag khang gi ltung byed kyi gleng gzhi ni/ sangs rgyas bcom ldan 'das kau shAm+bI na/ gdangs can gyi kun dga' ra ba na bzhugs so/ /de'i tshe</text></item>
<item><p>78a6</p><section></section><text>na drug sde dag gzhan gyis byed du bcug pa'i gtsug lag khang na gnas shing 'phyas 'dogs pa dge slong rnams kyis smras pa dang / tshe dang ldan pa 'dun pa nga rgyal skyes nas/ des kau shAm+bI na bram ze phyug pa/ nor mang ba longs spyod che ba/ yongs su bzung</text></item>
<item><p>78a7</p><section></section><text>ba yangs shing rgya che la/ ser sna can mig phra ba bya rog la yang gtor ma mi ster ba yo byad kun 'dzin pa de dad pa skyes nas rdzas las byung ba'i bsod nams bya ba'i gzhi bdun po dag gi bsngags pa brjod pa dang / gtsug lag khang brtsig par khas blangs te/</text></item>
<item><p>78b1</p><section></section><text>kAr ShA pa Na dag sbyar te smras pa btsun pa bdag la kAr ShA pa Na dag ni mchis na bsod nams kyi grogs bgyid pa ma mchis so/ /'dun pas smras pa/ kho bos khyod kyi bsod nams kyi grogs bya'i/ 'di ltar khyod kyis kho bo dge 'dun gyi lag gi blar bskor</text></item>
<item><p>78b2</p><section></section><text>chug shig /bram ze dag gtsug lag khang du song ste dge 'dun la gsol pa dang / de na dge 'dun gyi nang na tshe dang ldan pa shA ri'i bu dge 'dun gyi gnas brtan byed pas 'dun pa la smras pa/ tshe dang ldan pa 'dun pa/ gang gi tshe kho bos rgyal byed kyi tshal brtsig tu</text></item>
<item><p>78b3</p><section></section><text>bcug pa de'i tshe na yang kho bo sus kyang lag gi blar ma bskos so/ /gang gi tshe tshe dang ldan pa skul byed chen pos gdangs can gyi kun dga' ra ba brtsig tu bcug pa de'i tshe na yang sus kyang lag gi blar ma bskos/ khyod kyang gal te gtsug lag khang byed du 'jug</text></item>
<item><p>78b4</p><section></section><text>par 'dod na ma bskos pa nyid du chug shig /tshe dang ldan pa 'dun pas bsams pa lhung bzed nag po can bdag cag mthong bar yang mi dga' na/ lag gi blar bsko bar ga na 'gyur snyam nas de bram ze'i gan du song ste/ kAr ShA pa Na dag blangs nas so phag</text></item>
<item><p>78b5</p><section></section><text>mkhan dang / phyag mkhan dang / shing mkhan dang / zhal zhal mkhan dang / ri mo mkhan dang / bla ma'i gan du song ste/ kAr ShA pa Na dag byin nas/ de nyi ma gcig kha nas gtsug lag khang sum brtsegs sgo'i sbubs kyi gnas dang / gtan pa'i</text></item>
<item><p>78b6</p><section></section><text>gnas dang / skar khung dang chu khung gi gnas dag kyang ma bzhag par/ de bzhin kho nar sbyang 'dra bar brtsigs te/ de bram ze de'i gan du song nas smras pa/ bram ze khyod kyi gtsug lag khang zin gyi tshur shog /dge 'dun la phul cig /bram zes smras</text></item>
<item><p>78b7</p><section></section><text>pa/ 'phags pa deng bdag gis zhal zas sta gon ma bgyis kyi/ sang bdag gis zhal zas sta gon bgyis te mchi'o/ bcom ldan 'das kyis dgongs pa/ gtsug lag khang 'di deng nyid du rdib par 'gyur te/ gal te yongs su ma spyod pa kho nar</text></item>
<item><p>79a1</p><section></section><text>rdib par gyur na bram ze de khrag tsha ba skyugs te dus byed par 'gyur ba gang yin pa de lta bu'i gnas yod par 'gyur ro snyam du dgongs nas/ de nas bcom ldan 'das kyis dge slong snyoms par 'jug pa'i gnas pa thob pa dag mtshan mo'i thun dang</text></item>
<item><p>79a2</p><section></section><text>po la gtsug lag khang der bzhag nas bcom ldan 'das nyid brgya byin dang / tshangs pa la sogs pa lha rnams kyi 'khor dang bcas pa mtshan mo'i gung thun la der chos bstan pa mdzad nas slar gshegs so/ /mtshan mo'i thun tha ma la sprin kha dog lnga pa 'dus nas/</text></item>
<item><p>79a3</p><section></section><text>des gtsug lag khang de dper na sbyang chus gang bar gyur pa bzhin du chus gang bar gyur nas rdib par gyur to/ /drug sde dag gis de thos nas skrag ste bros so/ /bram ze des kyang phyi de nyin par bca' ba dang / bza' ba gtsang zhing bsod pas shing rta bkang ste der</text></item>
<item><p>79a4</p><section></section><text>'ongs pa na/ rang gi gtsug lag khang rdib par mthong nas brgyal te sa la 'gyel lo/ /de nas bcom ldan 'das kyis tshe dang ldan pa kun dga' bo las bram ze de la bka' stsal te/ mang po dag gis de bzhin gshegs pa la bsngos te gtsug lag khang dag byed</text></item>
<item><p>79a5</p><section></section><text>du bcug pa de dag ni de bzhin gshegs pas yongs su ma spyad kyi/ khyod kyi gtsug lag khang gang yin pa de ni mdang mtshan mo'i thun dang po la dge slong gnas brtan gnas brtan dag gis yongs su longs spyad/ 'di lta bu mtshan mo'i gung thun la yang</text></item>
<item><p>79a6</p><section></section><text>bcom ldan 'das brgya byin dang / tshangs pa la sogs pa rnams kyi 'khor dang bcas pas yongs su longs spyad pas/ khyed kyis ni rnyed pa legs par rnyed do zhes bsgo'o/ /de nas bram za des btsun pa kun dga' bo gal te de lta na bdag gdugs re re zhing gtsug</text></item>
<item><p>79a7</p><section></section><text>lag khang 'di lta bu sha stag bgyid du stsol par yang spro'i zhes zer ba drug sde dag gis thos nas der lhags pa dang / bram ze des de dag la ras yug chen sar pa re re bskon zhing / yo byad thams cad kyis kyang bstabs pa dang / drug sde dag kho bo cag</text></item>
<item><p>79b1</p><section></section><text>gis de ltar bram ze de'i nor de snyed chud gsan du zin kyang / 'on kyang des kho bo cag la ras yug chen sar pa re re bskon zhing yo byad thams cad kyis kyang bstabs par gyur pa de ltar kho bo cag gis bram ze mngon par dad par byas so zhes rlom par byed nas/</text></item>
<item><p>79b2</p><section></section><text>dge slong don nyung ngu dag ci'i phyir dge slong dag yan lag gang gis ngo tsha bar byas pa'i yan lag de nyid kyis rlom par byed ces smod par byed/ phyar ka gtong bar byed kha zer bar byed pa'i skabs de dge slong rnams kyis bcom ldan 'das la gsol to/ /de nas bcom</text></item>
<item><p>79b3</p><section></section><text>ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ mi mdzes so zhes rnam grangs du mas rnam par smad de/ bslab pa bca' ba'i phan yon bcu yang dag par</text></item>
<item><p>79b4</p><section></section><text>gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge slong gis gtsug lag khang chen po zhig rtsig tu 'jug na sgo'i sbubs dang / gtan pa dang / snang ba'i gnas ji tsam pa'i 'du shes kyis sa brtag pa nas</text></item>
<item><p>79b5</p><section></section><text>bzung ste/ pha gu'i rim pa 'jim pa dang bcas pa gnyis sam gsum pa brtsig par bya'o/ /de las lhag par brtsigs na ltung byed do zhes bca' ba mdzad de/ yul ni kau shAm+bI gang zag ni drug sde/ nyon mongs pa ni las ngan pa la dga' ba/ nyes pa ni</text></item>
<item><p>79b6</p><section></section><text>gtsug lag khang pha gu'i rim pa 'jim pa dang bcas pa gnyis sam gsum las lhag par brtsig pa'o/ /de la dge slong gis zhes bya ba ni drug sde'am/ gzhan yang de lta bu gang yin pas so/ /gtsug lag khang zhes bya ba ni gang du spyod lam bzhi po 'gro</text></item>
<item><p>79b7</p><section></section><text>ba dang / 'greng ba dang / 'dug pa dang nyal ba dag byar rung ba'o/ /chen po zhes bya ba ni chen po gnyis te/ sbyin par bya ba las dang tshad las te/ don 'dir ni gnyis ka yin par dgongs so/ /rtsig tu 'jug na zhes bya ba ni bdag nyid kyis sam</text></item>
<item><p>80a1</p><section></section><text>gzhan no/ /sgo sbubs dang / gtan pa zhes bya ba ni sgo'i sbubs dang gtan gzhug par bya'o/ /snang ba'i gnas ji tsam pa'i 'du shes kyis zhes bya ba ni skar khung gi dag dang chu khung gi gnas ji tsam gdod par bya ba'i 'du shes kyis so/ /</text></item>
<item><p>80a2</p><section></section><text>sa brtag pa nas bzung ste pha gu'i rim pa 'jim pa dang bcas pa gnyis sam gsum zhes bya ba la/ pha gu'i rim pa zhes bya ba ni pha gu rtseg ma'o/ /'jim pa dang bcas pa zhes bya ba ni sa 'jim pa dang bcas pa'o/ /brtsig par bya'o zhes bya ba ni gzhag par</text></item>
<item><p>80a3</p><section></section><text>bya ba'o/ /de las lhag par brtsigs na zhes bya ba ni de las lhag par 'jog na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor ba rnams kyis ltung ba rnam par gzhag</text></item>
<item><p>80a4</p><section></section><text>pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis gtsug lag khang spyod lam bzhi shong ba yan chad thams cad rdo'am</text></item>
<item><p>80a5</p><section></section><text>so phag gam shing las byas pa ma yin pa char chu bskyab pa'i g.yogs par byas pa dge 'dun gyi 'am/ gang zag gi'am/ khyim pa dbang ba yang rung ba yin/ bdag gis byas sam zin nas blta'o zhes smras pa chu khung dag ma btod pa'am brkos</text></item>
<item><p>80a6</p><section></section><text>te rmang gi rtsa ba ma btsugs pa'am/ sgo cha gong ma ma bcug pa gang yang rung ba las rang ngam gzhan gyis nyi ma de nyid la pha gu'i rim pa 'jim pa dang bcas pa gsum las lhag par rtsig gam/ nyi ma gzhan la yang pha gu 'jim pa med par rim pa gsum</text></item>
<item><p>80a7</p><section></section><text>las lhag par brtsigs na gtsug lag khang gi ltung byed kyi dngos gzhir 'gyur ro/ /gtsug lag khang nyid la na smad pa med do/ /spyod lam bzhi po shong pa yan chad la na smad pa med do/ /thams cad rdo ba'am so phag gam shing las byas pa yin pa la na</text></item>
<item><p>80b1</p><section></section><text>smad pa med do/ /char chu bskyab pa'i g.yogs pa ma byas pa la na smad pa med do/ /yon bdag gis byas sam zin nas blta'o zhes ma smras pa la na smad pa med do/ /nyin gcig la pha gu 'jim pa dang bcas pa rim pa gsum las lhag par rtsig pa byas pa</text></item>
<item><p>80b2</p><section></section><text>la na smad pa med do/ /bdag gis brtsigs pa dang / gzhan rtsig tu bcug pa la na smad pa med do/ /nyi ma gzhan la yang pha gu 'jim pa med par rim pa gsum las lhag par rtsig pa byas pa la na smad pa med do/ /rang gi gnas su chu khung dag ma btod pa</text></item>
<item><p>80b3</p><section></section><text>la na smad pa med do/ /brkos te rmang gi rtsa ba ma btsugs pa nyid la na smad pa med do/ /sgo skyes la sogs pa sgo cha gong ma ma bcug pa la na smad pa med do/ /dge 'dun gyi'am gang zag gi'am/ khyim pa dbang ba gang yang rung ba la na smad pa med do/ /'di'i</text></item>
<item><p>80b4</p><section></section><text>byed pa po ni gtsug lag khang spyod lam bzhi shong ba yan chad thams cad rdo'am so phag gam shing las byas pa ma yin pa char chu bskyab pa'i g.yogs pa ma byas pa dge 'dun gyi'am/ gang zag gi'am/ khyim pa dbang ba'o/ /'di la yan lag lngas</text></item>
<item><p>80b5</p><section></section><text>dngos gzhi'i ltung bar 'gyur te/ gtsug lag khang spyod lam bzhi shong ba yan chad thams cad rdo'am so phag gam shing las byas pa ma yin pa char chu bskyab pa'i g.yogs pa ma byas pa dge 'dun gyi'am/ gang zag gi'am/ khyim pa dbang ba yang rung ba</text></item>
<item><p>80b6</p><section></section><text>dang / yon bdag gis byas nas blta'o zhe'am zin nas blta'o zhes dge slong la ma smras pa/ chu khung dag ma btod pa'am/ brkos te rmang gi rtsa ba ma btsugs sa ba sgo cha gong ma ma bcug pa gang yang rung ba dang / rang ngam gzhan gang yang rung bas rtsig</text></item>
<item><p>80b7</p><section></section><text>pa dang / nyi ma de nyid la pha gu'i rim pa 'jim pa dang bcas pa gsum las lhag par rtsig gam/ nyi ma gzhan la yang pha gu 'jim pa med pa rim pa gsum las lhag par rtsig pa'o/ /de dag las yan lag ma tshang na ci rigs par na smad do/ /sbyor ba'i ltung</text></item>
<item><p>81a1</p><section></section><text>ba ni nyes byas te/ ji srid du gtsug lag khang gi ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /gtsug lag khang ma yin pa la nyes</text></item>
<item><p>81a2</p><section></section><text>byas so/ /spyod lam bzhi mi shong ba la nyes byas so/ /sgo cha gong ma las gzhan ma bcug pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes</text></item>
<item><p>81a3</p><section></section><text>byas te/ nyes byas phra mo'o/ /ltung ba med pa ni gal te thams cad rdo ba'am so phag gam/ shing las byas pa yin na ltung ba med do/ /char chu bskyab pa'i g.yogs pa byas pa la ltung ba med do/ /yon bdag gis byas sam zin nas blta'o zhes smras pa la ltung ba med do/ /</text></item>
<item><p>81a4</p><section></section><text>nyin gcig la pha gu 'jim pa dang bcas pa rim pa gsum man chad brtsigs pa la ltung ba med do/ /nyi ma gzhan la yang pha gu 'jim pa med pa rim pa gsum man chad brtsigs pa la ltung ba med do/ /rang gi gnas su chu khung dag btod pa la ltung ba med do/ /</text></item>
<item><p>81a5</p><section></section><text>brkos te rmang gi rtsa ba btsugs pa nyid la ltung ba med do/ /sgo skyes la sogs pa'i sgo cha gong ma btsug pa la ltung ba med do/ /nyi ma snga ma la rim pa snga ma dag brtsigs pa la ltung ba med do/ /las dang po pa dang / smyos pa dang / sems 'khrugs pa dang / tshor</text></item>
<item><p>81a6</p><section></section><text>ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gtsug lag khang gi ltung byed du 'gyur ba rnam pa thams cad du mi bsten par bslab par bya'o/ /sgo cha dang po gzhug par bya'o/ /sgo</text></item>
<item><p>81a7</p><section></section><text>glegs dag kyang gzhug par bya'o/ /skar khung dag kyang gdod par bya'o/ /chu khung dag kyang gdod par bya'o/ /phyir bcos pa ni snga ma bzhin no/ /gtsug lag khang gi ltung byed de nyi shu pa bshad zin to// //so sor thar pa'i mdo rgya cher 'grel</text></item>
<item><p>81b1</p><section></section><text>pa 'dul ba kun las btus pa/ bam po nyi shu gsum pa/ sdom la/ ma bskos nyi ma nub pa dang / /zas dang chos gos gnyis dag dang / /don mthun gru dang dben pa gnyis/ /dge slong ma yis sbyor bcug pa'o/ /zhes bya ba ni bcu pa gsum</text></item>
<item><p>81b2</p><section></section><text>pa yin te/ sdom la zhes bya ba'i tshig gi don dang / dgos pa ni snga ma bzhin no/ /bcu pa gsum pa 'dis kyang ltung byed kyi chos bcu bstan te/ ma bskos par ston pa dang / nyi ma nub kyi bar du ston pa dang / zas cung zad tsam gyi phyir ston pa dang / gos</text></item>
<item><p>81b3</p><section></section><text>sbyin pa dang / gos byed pa dang / dge slong ma dang lhan cig 'gron lam du 'jug pa dang / dge slong ma dang lhan cig grur 'jug pa dang / gcig pu 'dug pa dang / gcig pu 'greng ba dang / dge slong mas sbyor du bcug pa za ba'i ltung byed do/ /de la</text></item>
<item><p>81b4</p><section></section><text>ma bskos par ston pa'i ltung byed kyi gleng gzhi ni byung ba dang bcas pa dang gnang ba'i dbang gis rnam pa gsum ste/ byung ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /</text></item>
<item><p>81b5</p><section></section><text>de'i tshe na dge slong ma 'phags ma nyan thos chen mo gnas brtan mo gnas brtan mo 'di lta ste/ skul byed ma dang / min da dang / maN Da ba dang / pa thad tsa ra dang / 'brog gnas dang / bde ba dang / zla ba dang / gau ta mi skem mo dang / ut+pa la'i mdog dang /</text></item>
<item><p>81b6</p><section></section><text>dge slong ma skye dgu'i bdag mo chen mo gau ta ma'i dang / de dag dang / gzhan yang dge slong ma 'phags ma nyan thos chen mo gnas brtan mo gnas brtan mo dag mnyan yod du dge slong ma'i dbyar khang rgyal po'i kun dga' ra bar dbyar gnas par khas blangs</text></item>
<item><p>81b7</p><section></section><text>so/ /de nas skye dgu'i bdag mo chen mo gau ta mI'i 'khor dge slong ma lnga brgya dang bcom ldan 'das ga la ba der song ste phyin nas/ bcom ldan 'das kyi zhabs gnyis la mgo bos phyag 'tshal te/ mtha' gcig tu 'dug go/ /mtha' gcig tu 'dug</text></item>
<item><p>82a1</p><section></section><text>nas bcom ldan 'das skye dgu'i bdag mo chen mo gaunya mI la chos dang ldan pa'i bka' mchid kyis yang dag par ston par mdzad yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga'</text></item>
<item><p>82a2</p><section></section><text>bar mdzad do/ /rnam grangs du mar chos dang ldan pa'i bka' mchid kyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas gau ta mI khyod kyi dus yin gyi song shig ces bskul</text></item>
<item><p>82a3</p><section></section><text>bar mdzad do/ /de nas skye dgu'i bdag mo chen mo gau ta mIs bcom ldan 'das kyis bka' stsal pa la mngon par dga' ba dang rjes su yi rang ba byas te/ bcom ldan 'das kyi zhabs gnyis la mgo bos phyag 'tshal nas bcom ldan 'das kyi spyan snga nas song</text></item>
<item><p>82a4</p><section></section><text>ngo / /de nas bcom ldan 'das kyis skye dgu'i bdag mo chen mo gau ta ma'i song nas ring po ma lon par thugs su chud nas/ dge slong rnams la bka' stsal pa/ dge slong dag /nga ni rgan po rgas pa dgog tu gyur pa yin pas 'khor bzhi po dag la chos ston na ngal</text></item>
<item><p>82a5</p><section></section><text>bar 'gyur gyi/ dge slong dag de lta bas na deng phyin chad dge slong gnas brtan gnas brtan rnams kyis dge slong ma la ston cig /de'i tshe na dge slong gnas brtan gnas brtan rnams res kyis dge slong ma la ston par byed do/ /tshe dang ldan pa dga' byed ni res</text></item>
<item><p>82a6</p><section></section><text>babs pa na dge slong ma la ston par mi btub po/ /de nas skye dgu'i bdag mo chen mo gau ta ma'i 'khor lnga brgya dang / bcom ldan 'das kyi spyan sngar 'ongs nas/ bcom ldan 'das kyis de la chos bstan nas song ngo / /de nas bcom ldan 'das kyis skye dgu'i</text></item>
<item><p>82a7</p><section></section><text>bdag mo chen mo gau ta ma'i song nas ring po ma lon par thugs su chud nas/ tshe dang ldan pa kun dga' bo la bka' stsal pa/ kun dga' bo dge slong gnas brtan gnas brtan gang dag dge slong ma la res kyis ston par byed dam/ btsun pa dge slong gnas</text></item>
<item><p>82b1</p><section></section><text>brtan gnas brtan dag phal cher dge slong ma la res kyis ston par bgyid de/ tshe dang ldan pa dga' byed ni res babs kyang dge slong ma la ston bar mi 'tshal lo/ /de'i tshe na tshe dang ldan pa dga' byed 'khor de nyid na 'dug cing mthun par gyur to/ /de nas bcom</text></item>
<item><p>82b2</p><section></section><text>ldan 'das kyis tshe dang ldan pa dga' byed la bka' stsal pa/ dga' byed khyod kyis dge slong ma la thoms shig dge slong ma la rjes su ston cig /dge slong ma la chos dang ldan pa'i gtam gyis shig de ci'i phyir zhe na dga' byed/ dge slong ma la da'am/ khyod kyis gtams kyang rung zhing</text></item>
<item><p>82b3</p><section></section><text>rjes su bstan kyang rung la/ chos dang ldan pa'i gtam byar yang rung ba'i phyir ro/ /tshe dang ldan pa dga' byed kyis cang mi smra bas bcom ldan 'das las dang du blangs so/ /de nas tshe dang ldan pa dga' byed kyis bcom ldan 'das kyis bka' stsal pa la mngon par dga'</text></item>
<item><p>82b4</p><section></section><text>ba dang / rjes su yi rang bar byas te/ bcom ldan 'das kyi zhabs gnyis la mgo bos phyag 'tshal te/ bcom ldan 'das kyi spyan snga nas song ngo / /de nas tshe dang ldan pa dga' byed de nyid kyi mtshan mo 'das nas snga dro sham thabs bgos lhung bzed dang chos gos</text></item>
<item><p>82b5</p><section></section><text>thogs te/ mnyan yod du bsod snyoms la zhugs so/ /de nas mnyan yod du bsod snyoms brgyus nas zas kyi bya ba byas te/ phyi dro bsod snyoms mi byed nas lhung bzed dang chos gos mkhos su phab ste/ rkang pa gnyis bkrus nas nang du yang dag 'jog</text></item>
<item><p>82b6</p><section></section><text>gi phyir gtsug lag khang du zhugs so/ /de nas tshe dang ldan pa dga' byed phyi ma red nang du yang dag 'jog las langs nas/ snam sbyar thogs te phyi bzhin 'brang ba'i dge sbyong dge slong zhig dang / dge slong ma'i dbyar khang rgyal po'i kun dga' ra ba ga</text></item>
<item><p>82b7</p><section></section><text>la ba der song ngo / /dge slong ma de dag gis tshe dang ldan pa dga' byed thag ring po kho na nas mthong ngo / /mthong nas kyang tshe dang ldan pa dga' byed kyi phyir stan shom par byed cing 'di skad ces kyang smras so/ /btsun pa dga' byed tshur gshegs/ btsun pa</text></item>
<item><p>83a1</p><section></section><text>dga' byed byon pa legs so/ /btsun pa dga' byed gdan bshams pa nyid la bzhugs su gsol tshe dang ldan pa dga' byed stan bshams pa nyid la 'dug go/ /de nas dge slong ma de dag gis tshe dang ldan pa dga' byed kyi rkang pa gnyis la phyag 'tshal</text></item>
<item><p>83a2</p><section></section><text>te mtha' gcig tu 'khod do/ /mtha' gcig tu 'khod nas tshe dang ldan pa dga' byed kyis/ dge slong ma de dag la 'di skad ces smras so/ /sring mo dag khyed cag rnam par sel ba yongs su dris shig dang / chos dang ldan pa'i gtam brjod par bya'o/ /de la khyod</text></item>
<item><p>83a3</p><section></section><text>kyis kun shes pa dag gis kyang kun shes so zhes brjod par gyis shig /kun mi shes pa dag gis kyang kun mi shes so zhes brjod par gyis shig /gang gis smras pa dang / gang gi don kun shes pa des ni de kho na bzhin du zung shig /gang gis smras pa/ gang gi don kun</text></item>
<item><p>83a4</p><section></section><text>mi shes pa de ni bdag nyid la btsun pa dga' byed smras pa 'di'i don ci lags/ 'di ji lta bu lags zhes yongs su dris shig ces nang gi skye mched drug dang / phyi'i skye mched drug dang / rnam par shes pa'i tshogs drug dang / reg pa'i tshogs drug dang / tshor ba'i</text></item>
<item><p>83a5</p><section></section><text>tshogs drug dang / sred pa'i tshogs drug po dag la bdag dang bdag gi med par chos bstan pas/ bcom ldan 'das kyis dge slong ma lnga brgya po de dag phyir mi 'ong ba nyid du lung bstan to/ /de nas yang tshe dang ldan pa dga' byed kyis de dag la chos dang ldan pa'i</text></item>
<item><p>83a6</p><section></section><text>gtam gyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas bcom ldan 'das kyis dge slong ma lnga brgya po de dag mchog nyid du lung bstan to/ /'di ni re zhig 'byung ba yin te/ sangs</text></item>
<item><p>83a7</p><section></section><text>rgyas bcom ldan 'das re zhig 'dul ba la nyan thos rnams kyis bslab pa'i gzhi 'cha' bar ni mi mdzad do/ /bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /bcom ldan</text></item>
<item><p>83b1</p><section></section><text>'das kyis dge slong gnas brtan gnas brtan dag gis res kyis dge slong ma la bstan par bya'o zhes bka' stsal nas dge slong drug sde dag la dge slong ma la ston pa'i res bab pa na de dag ji tsam pa de tsam bstan nas de dag dang lhan cig tho 'tshams par byed/ kun</text></item>
<item><p>83b2</p><section></section><text>du rtse bar byed/ kun du ca co 'don par byed/ gzhogs stegs dang 'phyar g.yeng dang / lus la rdeg pa dag byed de de nas gang dag bdag gir byed pa de dag ni de dag dang lhan cig tho 'tshams par byed/ kun du rtse bar byed/ kun du ca co 'don par byed/</text></item>
<item><p>83b3</p><section></section><text>gzhogs stegs dang / 'phyar g.yeng dang / lus la rdeg pa dag byed do/ /gang dag bdag gir mi byed pa de dag ni 'chags dang dag ra dang / sgo gang dag na gnas ngan len kun du spyod pa 'di lta bu dag bdag cag la ston par byed do zhes smod par byed/</text></item>
<item><p>83b4</p><section></section><text>phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong drug sde dag dge slong ma'i ston par bsko bar mi bya'o/ /de ltar bcom ldan 'das kyis</text></item>
<item><p>83b5</p><section></section><text>drug sde dag dge slong ma'i ston par bsko bar mi bya'o zhes bka' stsal nas/ de dag gcig gis gcig bskos pa dang / mtshams kyi phyi rol du dong ste/ gcig gis gcig bskos pa dang / mtshams kyi nang du dge slong nad pa rnams kyis 'dun pa</text></item>
<item><p>83b6</p><section></section><text>blangs te lhag ma rnams dang mi mthun par byas te gcig gis gcig bskos te/ dge slong ma la ston par byed pa na nyes dmigs de nyid du gyur pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal</text></item>
<item><p>83b7</p><section></section><text>pa/ ma bskos pa dang mtshams kyi phyi rol du bskos pa dang / mtshams kyi nang du dge slong nad pa rnams kyis 'dun pa blangs te lhag ma rnams dang mi mthun par byas nas gcig gis gcig bskos te dge slong ma la bstan par mi bya ba dang 'di ltar gso</text></item>
<item><p>84a1</p><section></section><text>sbyong bco lnga pa de nyid kyi tshe dge 'dun thams cad 'dun cing mthun par gyur pa na dge slong chos lnga dang ldan pa bsko bar bya ste/ lnga gang zhe na/ tshul khrims dang ldan pa dang / mang du thos pa dang / gnas brtan rgyal tshab lta bu dang / grong</text></item>
<item><p>84a2</p><section></section><text>khyer ba'i skad dang ldan pa dang / des dge slong ma la lus kyis reg pas sun ma phyung zhing / gal te sun phyung na yang des ltung ba de chos bzhin du phyir byas pa'am/ yang na dge slong ma'i ston pa phyi ma ni sring mo dag ci khyed cag dge slong ma'i dge 'dun tshogs</text></item>
<item><p>84a3</p><section></section><text>sam/ yongs su dag gam/ mthun nam/ kha na ma tho ba med dam/ khyed cag la dge 'dun gyis ma bskos pa'i gang zag 'ga' zhig ston par mi byed dam/ khyed cag la ston pa'i gang zag ni 'ga' zhig dge 'dun las 'ong ngo / /khyed cag la dge slong 'ga'</text></item>
<item><p>84a4</p><section></section><text>yang ston par mi spro'o/ /khyed cag gi gdams ngag dang rjes su bstan pa ni dge 'dun las so/ /sring mo dag gis bag yod par sgrubs shig ces bya ba de ston nus pa ste/ de lta bus spro bar bya zhing gsol ba dang gnyis kyi las kyis bsko bar bya'o/ /bcom ldan</text></item>
<item><p>84a5</p><section></section><text>'das kyis de skad ces bka' stsal nas/ drug sde dag ma bskos pa kho nar dge slong ma la ston par byed nas/ dge slong don nyung ngu dag ci'i phyir dge slong dag ma bskos pa kho nar dge slong ma la ston par byed ces smod par byed/ phyar ka gtong bar byed/ kha zer bar</text></item>
<item><p>84a6</p><section></section><text>byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su</text></item>
<item><p>84a7</p><section></section><text>mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di</text></item>
<item><p>84b1</p><section></section><text>ltar gdon par bya ste/ yang dge slong gang dge 'dun gyis ma bskos par dge slong ma la ston na ltung byed do zhes bca' ba mdzad de/ yul ni mnyan yod/ gang zag ni drug sde/ nyon mongs pa ni gtogs 'dod/ nyes pa ni ma bskos par dge slong ma la ston pa'o/ /gnang</text></item>
<item><p>84b2</p><section></section><text>ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /mnyan yod na bram ze zhig 'dug pa des rigs mnyam pa las chung ma blangs nas/ de de dang lhan cig rtse bar byed/ dga' bar byed/</text></item>
<item><p>84b3</p><section></section><text>dga' mgur spyod bar byed do/ /de'i bu btsas so cog dus byas nas/ dus gzhan zhig na de'i chung ma la sems can zhugs par gyur nas/ de nas bram ze de lag pa 'gram pa la gtad de sems khong du chud cing 'dug pa dang / de dang ha cang thag mi ring ba na bud med</text></item>
<item><p>84b4</p><section></section><text>rgan mo zhig 'dug pa des de mthong nas des smras pa/ bram ze ci'i slad du khyod lag pa la 'gram pa gtad de sems khong du chud cing bzhugs/ bram ze des smras pa/ kho bo'i bu btsas so cog dus byas te/ nga yang kho bo'i chung ma la sems can zhugs par gyur pas</text></item>
<item><p>84b5</p><section></section><text>bu gzhan btsa' bar 'gyur ba gang yin pa de yang dus byed par 'gyur bas mya ngan mang po 'byin te 'gro bar 'gyur ro/ /rgan mo des smras pa/ gang gi tshe khyod kyi btsun mo btsa' bar 'gyur ba de'i tshe na kho mo sbron cig /de nas dus gzhan zhig na de'i chung ma btsa' ba'i</text></item>
<item><p>84b6</p><section></section><text>dus la bab nas bram ze des bud med rgan mo de bos nas de yang 'ongs so/ /ji tsam na de'i chung ma btsas pa dang de las khye'u zhig byung nas bud med rgan mo des khye'u de khrus byas te/ ras dkar pos dkris nas de'i kha zhun mar gyis bkang ste bu mo zhig gi lag tu byin</text></item>
<item><p>84b7</p><section></section><text>nas des bu mo de la smras pa/ bu mo khye'u 'di lam po che'i bzhi mdor zung la gal te dge slong ngam bram ze 'ga' snang na de la rjes dang bcas gus pa dang bcas pas rkang pa la phyag 'tshol la/ de la 'di skad ces khye'u 'di 'phags pa dag gi zhabs la phyag 'tshal</text></item>
<item><p>85a1</p><section></section><text>lo zhes gyis shig /nyi ma nub pa na gal te gson na khyer te shog shig /gal te dus byed na de nyid du 'or cig /bu mo de grims pa sgrub phod pa yin pas/ des khye'u de khyer nas lam po che'i bzhi mdor song nas 'dug go/ /mu stegs</text></item>
<item><p>85a2</p><section></section><text>can dag gi kun tu spyod pa ni nang par sngar langs te chu ngogs su nye reg gi phyir 'gro ba yin pas mu stegs can chu ngogs su nye reg gi phyir 'dong ba dang der lhags nas bu mo des rdzas dang bcas gus pa dang bcas pas rkang pa la phyag 'tshal te smras pa/ 'phags pa</text></item>
<item><p>85a3</p><section></section><text>dag khye'u 'di 'phags pa dag gi zhabs la phyag 'tshal lo/ /de dag gis smras pa/ yun ring du 'tsho bar gyur cig /tshe ring du skyong bar gyur cig /pha ma gnyis kyi yid la bsams pa yongs su rdzogs par gyur cig /dge slong gnas brtan gnas brtan dag</text></item>
<item><p>85a4</p><section></section><text>kyang snga dro sham thabs bgos lhung bzed dang chos gos thogs te mnyan yod du bsod snyoms la zhugs pa dang / bu mo des rjes dang bcas gus pa dang bcas pas gnas brtan gnas brtan dag gi rkang pa la phyag 'tshal te/ smras pa/ 'phags pa dag khye'u 'di</text></item>
<item><p>85a5</p><section></section><text>'phags pa dag gi zhabs la phyag 'tshal lo/ /gnas brtan gnas brtan dag gis smras pa/ yun ring du 'tsho bar gyur cig /tshe ring du skyong bar gyur cig /pha ma gnyis kyi yid la bsams pa yongs su rdzogs par gyur cig /bu mo des khye'u de rgyal byed kyi tshal</text></item>
<item><p>85a6</p><section></section><text>gyi lam kar khyer ba dang / bcom ldan 'das kyis snga dro sham thabs gsol lhung zed dang chos gos bsnams te/ mnyan yod du bsod snyoms la gshegs nas/ bu mo des rgya cher rjes dang bcas gus pa dang bcas pas bcom ldan 'das kyi zhabs gnyis la</text></item>
<item><p>85a7</p><section></section><text>phyag 'tshal te gsol pa/ bcom ldan 'das khye'u 'di bcom ldan 'das kyi zhabs gnyis la phyag 'tshal lo/ /bcom ldan 'das kyis bka' stsal pa/ yun ring du 'tsho bar gyur cig /tshe ring du skyong bar gyur cig /pha ma gnyis kyi chos dang ldan pa'i bsams pa yongs su</text></item>
<item><p>85b1</p><section></section><text>rdzogs par gyur cig /bu mo des nyi ma nub kar bltas na de gson par mthong nas/ des khye'u de khyer te khyim du 'ongs pa dang / de dag gis bu mo de la dris pa khye'u gson nam/ bu mos smras pa/ gson no/ /de dag gis smras pa/ khyod kyis gang du bzung / lam po</text></item>
<item><p>85b2</p><section></section><text>che ga ge mo zhig tu'o/ /de dag gis smras pa/ khye'u 'di'i ming cir gdags khye'u 'di lam po cher bzung bas/ 'di'i ming lam chen pa zhes gdags so zhes de'i ming lam chen pa lnga zhes bya bar btags so/ /khye'u lam chen pa de bsrings shing bskyed de chen por gyur</text></item>
<item><p>85b3</p><section></section><text>to/ /de gang gi tshe chen por gyur pa de'i tshe na yi ge dang grangs dang / rtsis dang / lag rtsis dang / dbyung ba dang / gzhug pa dang / gzhag pa dang / 'byed pa dang / klog pa'i pha rol du son cing / de'i tshe na bram ze'i spyod tshul dang / spyod pa dang / gtsang sbra dang /</text></item>
<item><p>85b4</p><section></section><text>kun du spyod pa dang / thal ba blang ba dang / bya ma bum blang ba dang / sa blang ba dang / lag stangs dang / thor tshugs dang rab bsngags bya ba dang / kye zhes bya ba dang / nges brjod kyi rig byed dang / mchod sbyin gyi rig byed dang / snyan tshig gi rig byed dang / srid srung gi rig byed</text></item>
<item><p>85b5</p><section></section><text>dang / bram ze'i las drug po/ mchod sbyin byed pa dang / mchod sbyin byed du 'dzud pa dang / klog pa dang / klog du 'dzud pa dang / sbyin pa dang / lan pa la mkhas pa'i bram ze rig byed dang / rig byed kyi yan lag gi pha rol du son pa me lta bu'i shes pas rang gi</text></item>
<item><p>85b6</p><section></section><text>smra ba gsal bar byed pa/ gzhan gyi smra ba tshar gcod nus par gyur to/ /de'i tshe na bram ze lam chen pa des bram ze'i khye'u lnga brgya tsam dag bram ze'i gsang tshig dag 'don du bcug go/ /ji tsam dus gzhan zhig na yang bram ze de/ chung ma dang lhan cig rtse bar byed/</text></item>
<item><p>85b7</p><section></section><text>dga' bar byed dga' dgur spyod par byed pa de'i chung ma la sems can zhugs par gyur nas de btsa' ba'i dus la bab pa'i tshe bram ze des bud med rgan mo de bos nas de yang 'ongs so/ /ji tsam na de'i chung ma btsas pa dang / de las khye'u zhig byung nas bud med rgan mo</text></item>
<item><p>86a1</p><section></section><text>des khye'u de khrus byas te/ ras dkar pos dkris nas de'i kha zhun mar gyis bkang ste bu mo zhig gi lag tu byin nas/ des bu mo de la smras pa/ bu mo khye'u 'di lam po che'i bzhi mdor zung la/ gal te dge slong ngam/ bram ze 'ga' snang na de la</text></item>
<item><p>86a2</p><section></section><text>rjes dang bcas gus pa dang bcas pas rkang pa la phyag 'tshol la/ de la 'di skad ces khye'u 'di 'phags pa dag gi zhabs la phyag 'tshal lo zhes gyis shig /nyi ma nub pa na gal te gson na khyer te shog shig /gal te dus byed na de nyid du 'or cig /bu mo de blun</text></item>
<item><p>86a3</p><section></section><text>mo le lo can yin bas/ des khye'u de khyer te lam phran du song ste 'dug go/ /mu stegs can dag kun du spyod pa na nang par sngar langs te chu ngogs su nye reg gi phyir 'gro ba yin pas mu stegs can chu ngogs su nye reg gi phyir 'dong ba dag der lhags nas bu mo des rjes</text></item>
<item><p>86a4</p><section></section><text>dang bcas gus pa dang bcas pas rkang pa la phyag 'tshal te smras pa/ 'phags pa dag khye'u 'di 'phags pa dag gi zhabs la phyag 'tshal lo/ /de dag gis smras pa/ yun ring du 'tsho bar gyur cig /tshe ring du skyod bar gyur cig /pha ma gnyis kyi yid la</text></item>
<item><p>86a5</p><section></section><text>bsams pa yongs su rdzogs par gyur cig /bu mo des nyi ma nub kar bltas te gson par mthong nas des khyer te khyim du 'ongs pa dang / de dag gis bu mo de la dris pa/ khye'u gson nam/ bu mos smras pa/ gson no/ /de dag gis smras pa/ khyod kyis gang du</text></item>
<item><p>86a6</p><section></section><text>bzung / lam phran ga ge mo zhig tu'o/ de dag gis smras pa/ khye'u 'di'i ming cir gdags/ khye'u 'di lam phran du bzung bas 'di'i ming lam phran pa zhes btags so zhes de'i ming lam phran pa zhes bya bar btags so/ /khye'u lam phran pa de bsrings shing</text></item>
<item><p>86a7</p><section></section><text>bskyed de chen por gyur to/ /de gang gi tshe chen por gyur pa de'i tshe na yi ge la bcug na des sid ces brjod na d+ham brjed par byed la/ d+ham zhes brjod nas sid brjed par byed nas de'i slob dpon des bram ze la smras pa/ kho bos bram ze'i khye'u mang po gzhan</text></item>
<item><p>86b1</p><section></section><text>dag kyang klog tu gzhug dgos pas/ kho bos lam phran pa klog tu 'jug mi nus so/ /bram zes bsams pa/ bram ze thams cad yi ge dang 'bru la mkhas pa ma yin te/ 'di rigs kyi bram zer 'gyur ro snyam nas/ des de klog mkhan la rig byed slob par phul ba</text></item>
<item><p>86b2</p><section></section><text>dang / des oM zhes brjod na b+hu brjed par byed la/ b+hu zhes brjod na oM brjed par byed pas klog mkhan gyis bram ze la smras pa/ bram ze kho bos bram ze'i khye'u mang po gzhan dag kyang klog tu gzhug dgos pas/ kho bos lam phran la klog tu 'jug mi nus</text></item>
<item><p>86b3</p><section></section><text>so/ /bram ze des bsams pa bram ze thams cad rig byed klog pa ma yin te/ mkhas kyang rung / mi mkhas kyang rung gtsang yang rung mi gtsang yang rung ste/ bram ze gang yin pa de nyid lha yin pas 'di ni rigs bram ze kho nar 'gyur ro snyam mo/ de bul ba mchog tu bul ba/ chung ba</text></item>
<item><p>86b4</p><section></section><text>mchog tu chung ba yin pas de'i ming lam chung ba lam chung ba zhes bya bar yang gyur to/ /bram ze de gang du chung zad cig mgron du bos pas lam chung ba de khrid de 'gro'o/ /dus gzhan zhig na/ bram ze de na bar gyur nas/ des rtsa ba dang sdong bu dang / 'dab ma dang /</text></item>
<item><p>86b5</p><section></section><text>me tog dang / 'bras bu'i sman dag gis bsnyen bkur byas kyang nyams pa nyid du gyur nas/ des lam chen pa bos te smras pa/ bu kho bo 'das nas khyod ni mya ngan bya mi dgos kyi/ khyod kyi nu bo lam chung ba 'di la khyod kyis mkho ba bstabs par gyis shig ces smras nas/</text></item>
<item><p>86b6</p><section></section><text>bsags pa kun gyi mtha' zad cing / /mthon po rnams kyi mtha' ltung 'gyur/ /phrad pa'i mtha' ni 'bral ba ste/ /gson pa'i mtha' ni 'chi ba yin/ /zhes bya ba yin pas de dus kyi chos dang ldan par gyur to/ /de gnyis kyis gos sngon po dang / ser po dang / dmar po dang /</text></item>
<item><p>86b7</p><section></section><text>dkar po dag gis khyogs spyil brgyan te dur khrod du bskyal nas bsregs te/ de'i 'og tu mya ngan bsang bar byas te 'khod do/ /bram ze lam chen pa mnyan yod dang rgyal byed kyi tshal gyi bar na gnas kyi shing ljon pa zhig yod pa de'i drung na bram ze'i khye'u lnga brgya</text></item>
<item><p>87a1</p><section></section><text>bram ze'i gsang tshig klog tu 'jug cing 'dug pas/ tshe dang ldan pa shA ri'i bu dang / tshe dang ldan pa mod gal gyi bu chen po gnyis kyis gdul ba'i bya ba byas nas 'khor lnga brgya dang ko sa la dag tu ljongs rgyu zhing 'dong ba na/ mnyan yod du phyin</text></item>
<item><p>87a2</p><section></section><text>nas/ mnyan yod pa'i skye bo phal po che'i tshogs kyis de thos nas/ srog chags brgya phrag du ma dag der 'dong ba mthong nas bram ze lam chen pa yang rgyal byed kyi tshal du song ba dang dge slong zhig dang phrad nas/ dge slong des de la dge ba bcu'i las kyi lam</text></item>
<item><p>87a3</p><section></section><text>dang / mi dge ba bcu'i las kyi lam dang / rten cing 'brel bar 'byung ba'i yan lag bcu gnyis lugs su 'byung ba dang / lugs las bzlog pa rgya cher bstan to/ /bram ze lam chen pa mngon par dad par gyur nas des smras pa/ dge slong dag rab tu dbyung</text></item>
<item><p>87a4</p><section></section><text>du gsol/ dge slong des bram ze de ljongs su khrid de rab tu phyung zhing / bsnyen par rdzogs par byas nas smras pa/ bzhin bzangs dge slong gi las ni gnyis te/ bsam gtan dang / klog pa yin na khyod gang 'dod/ lam chen pas smras pa/ mkhan po</text></item>
<item><p>87a5</p><section></section><text>gnyis yang bgyi ste/ gdugs la ni klag par bgyi/ dgung la ni bsam gtan bgyi'o/ /de bzhin gyis shig /de nas tshe dang ldan pa lam chen pas nyin mo klog pa dang / kha ton byas pas sde snod gsum po dag rtogs par gyur te/ sde snod gsum dang</text></item>
<item><p>87a6</p><section></section><text>ldan pa chos sgrog pa rigs pa dang / grol ba'i spobs pa can du gyur to/ /mtshan mo bsam gtan byas pas gong nas gong du yid la byed pa'i khyad par thob nas 'khor ba'i 'khor lo cha lnga pa g.yo ba dang mi g.yo ba 'di nyid rig ste/ 'du byed kyi rnam pa</text></item>
<item><p>87a7</p><section></section><text>thams cad nyams pa dang / ltung ba dang / rnam par 'thor ba dang / rnam par 'jig pa'i chos nyid kyis zil gyis mnan nas nyon mongs pa thams cad spangs pas rigs kyi bu dag gang gi phyir skra dang kha spu bregs te gos ngur smrig bgos nas yang dag pa kho nar</text></item>
<item><p>87b1</p><section></section><text>dad pas khyim nas khyim med par rab tu 'byung bar byed pa tshangs par spyod pa'i mtha' bla na med pa de/ tshe de nyid la rang gi mngon par shes pas mngon sum du byas te bsgrubs nas bdag gi skye ba zad do/ /tshangs par spyod pa spyad do/ /bya ba byas so/ /srid pa 'di las</text></item>
<item><p>87b2</p><section></section><text>gzhan mi shes so zhes go bar byed cing / dgra bcom pa khams gsum pa las 'dod chags dang bral ba/ bong ba dang gser du mnyam pa/ nam mkha' dang lag mthil du mnyam pa'i sems dang ldan pa/ tsan dan zhag lon par bzhag pa lta bu rig pas sgo nga'i sbubs</text></item>
<item><p>87b3</p><section></section><text>dral bar gyur cing / rig pa dang mngon par shes pa dang / so so yang dag par rig pa thob pa/ srid pa dang 'dod pa'i rnyed pa dang / bkur sti la rgyab kyis phyogs pa/ dbang po dang nye dbang dang bcas pa'i lha rnams kyis mchod par bya ba dang / rjed par bya ba dang / mngon</text></item>
<item><p>87b4</p><section></section><text>du smra bar bya bar gyur to/ /gang gi tshe tshe dang ldan pa lam chen pa rab tu byung ba de'i tshe na/ lam chung ba'i longs spyod bsrabs pa dang / yongs su zad pa dang / yongs su gtugs par gyur nas/ des tshegs chen pos 'tsho ba sbyar bar brtsams so/ /de nas tshe dang ldan pa</text></item>
<item><p>87b5</p><section></section><text>lam chen pa 'di snyam du sems te/ bdag gis thob par bya ba gang yin pa de bdag gis thob kyi/ bdag mnyan yod du song la bcom ldan 'das la bsnyen bkur bya'o snyam mo/ /de nas tshe dang ldan pa lam chen pa 'khor lnga brgya dang / ko sa la ngag tu ljongs rgyu zhing</text></item>
<item><p>87b6</p><section></section><text>'gro ba na mnyan yod du phyin pa dang / mnyan yod pa'i skye bo phal po che'i tshogs kyis de thos nas srog chags brgya phrag du ma dag der dong ba lam chung bas mthong nas de yang der song ba dang / lam chen pas de mthong nas smras pa dang / de yang rab tu 'byung bar</text></item>
<item><p>87b7</p><section></section><text>gsol to/ /tshe dang ldan pa lam chen pas de la dge ba'i rtsa ba bcud zad yod dam zhes bltas na yod par mthong ngo / su la rag las snyam na bdag nyid la rag las par mthong nas des smras pa/ lam pa thub pa'i dbang po'i gsung rab 'di la ni rigs gces pa ma yin</text></item>
<item><p>88a1</p><section></section><text>rus gces pa ma yin/ thos pa gces pa ma yin gyi/ sgrub pa gces pa yin gyis gal te 'dod na rab tu byung zhig /'phags ba rab tu 'byung ngo / /tshe dang ldan pa lam chen pos lam chung ba de rab tu byung zhing bsnyen par rdzogs par</text></item>
<item><p>88a2</p><section></section><text>byas nas/ des de klog tu gzhug par brtsams pa dang / lus ngag yid kyis sdig pa mi bya zhing / /'jig rten kun la yongs 'dzin 'dod bral ba/ /dran dang ldan zhing shes bzhin can gyis ni/ /snod ldan sdug bsngal gang yin bsten mi bya/ /zhes bya ba'i</text></item>
<item><p>88a3</p><section></section><text>tshigs su bcad pa 'di zla ba gsum gyis kyang lobs par ma gyur to/ /ba lang rdzi dang phyugs rdzi gzhan dag gis thos nas lobs par gyur pa la/ de rjes dang bcas gus pa dang bcas pas de dag gi gan du song ste dris pa dang / de dag gis de la bstan to/ /gang</text></item>
<item><p>88a4</p><section></section><text>gi tshe bcom ldan 'das dang / nyan thos chen po rnams kyi nyan thos 'dus pa chen po'i tshe tshe dang ldan pa lam chen po'i lhan cig gnas pa dang nye gnas gang dag ljongs su dbyar gnas par khas blangs pa de dag dbyar gyi zla ba gsum po dag 'das nas chos gos byas</text></item>
<item><p>88a5</p><section></section><text>pa dang ldan chos gos zin pa dang ldan zhing / lhung bzed dang chos gos thogs te tshe dang ldan pa lam chen pa ga la ba der dong nas phyin pa dang / tshe dang ldan pa lam chen pa'i rkang pa gnyis la phyag 'tshal te mtha' gcig tu 'khod do/ /mtha' gcig tu 'khod nas</text></item>
<item><p>88a6</p><section></section><text>de dag kha cig ni ji ltar thob pa rjod par byed do/ /kha cig ni mdo sde dang 'dul ba dang chos mngon pa dag gi kha ton dag dang / yongs su dri ba dag tshol bar byed do/ /de na gang dag bul ba mchog tu bul ba/ chung ba mchog tu chung ba de de dag drug sde dag la rten</text></item>
<item><p>88a7</p><section></section><text>par byed/ bsnyen par byed/ bsnyen bkur byed pas tshe dang ldan pa lam pa yang drug sde dag la rten par byed/ bsnyen par byed/ bsnyen bkur byed pa na/ nye dgas de la smras pa/ lam pa khyod kyi mkhan po gcig pa 'di dag kyang mkhan po las kha ton dag</text></item>
<item><p>88b1</p><section></section><text>dang / yongs su dri ba dag tshol bar byed kyi khyod kyang song la re zhig mkhan po las kha ton dag dang yongs su dri ba dag tshol cig /bcom ldan 'das kyis kyang gsang tshig gi dri ba ni mi klog pa yin no zhes ma gsungs sam/ re zhig lhogs shig dang tshigs su bcad</text></item>
<item><p>88b2</p><section></section><text>pa ci'i phyir lobs par mi 'gyur tshol cig /lam pa song ste smras pa/ mkhan po bdag la re zhig kha ton dag stsol cig /tshe dang ldan pa lam chen pas/ de smad pas 'dul ba yin par mkhyen nas/ des de'i gnya' ba nas bzung ste/ rgyal byed kyi tshal gyi phyi</text></item>
<item><p>88b3</p><section></section><text>rol du bskrad nas smras pa/ khyod ni re zhig bul ba mchog tu bul ba/ chung ba mchog tu chung ba yin na khyod bcom ldan 'das kyi bstan pa la rab tu byung nas ci bya 'di nyid na 'dug shig /lam pas bsams pa 'di na bdag dge sbyong yang ma yin la/ bram ze yang ma yin</text></item>
<item><p>88b4</p><section></section><text>no snyam nas des du bar brtsams pa dang / bcom ldan 'das kyis gzigs nas bkas rmas te tshigs su bcad pa bka' stsal pa/ byis pa bstod pa gang yin dang / /mkhas par dmod pa gang yin pa/ /'di ni mkhas dmod mchog yin gyi/ /byis pa bstod pa ma</text></item>
<item><p>88b5</p><section></section><text>yin no/ /de nas bcom ldan 'das kyis bka' stsal pa/ lam pa khyod de bzhin gshegs pa las klog nus sam/ gsol pa btsun pa bdag ni bul ba mchog tu bul ba chung ba mchog tu chung ba lags so/ /de nas bcom ldan 'das kyis byung ba 'di la tshigs su</text></item>
<item><p>88b6</p><section></section><text>bcad pa bka' stsal pa/ gang gis byis pa byis nyid rig /de la des na de mkhas yin/ /byis pa mkhas par rlom byed pa/ /de 'dir shin tu byis pa yin/ /sangs rgyas bcom ldan 'das rnams tshig re re nas chos 'don par mdzad pa ni gnas ma yin/ skabs</text></item>
<item><p>88b7</p><section></section><text>ma yin te/ de ni gnas med pas/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis lam pa klog tu chug shig /tshe dang ldan pa kun dga' bos lam pa klog tu gzhug par brtsams pa dang / des klog ma</text></item>
<item><p>89a1</p><section></section><text>nus nas/ kun dga' bos gsol pa/ btsun pa bdag gis re zhig ston pa la yang bsnyen bkur bgyi 'tshal/ thos pa yang bzung 'tshal/ tshogs dag kyang klog tu stsal 'tshal/ bram ze dang khyim bdag mchis shing lhags pa rnams la</text></item>
<item><p>89a2</p><section></section><text>yang chos bstan par bgyi 'tshal bas bdag gis lam pa klog tu stsol ba'i rngo mi thogs so/ /bcom ldan 'das kyis de la rdul spang ngo / /dri ma spang ngo zhes bya ba'i tshig gnyis bka' stsal nas des tshig de gnyis ma zin nas/ bcom ldan 'das kyis 'di'i las sbyang</text></item>
<item><p>89a3</p><section></section><text>bar bya'o snyam du dgongs nas bka' stsal pa/ lam pa khyod kyis dge slong rnams kyi mchil lham dang / lham sgrog gu can dag phyis shig /dge slong rnams la yang bka' stsal pa dge slong dag dge slong lam pa khyed kyi mchil lham dang lham sgrog gu can dag phyir</text></item>
<item><p>89a4</p><section></section><text>chug la 'di la tshig gnyis kyi kha ton dag kyang rjes su slobs shig /lam pas dge slong rnams kyi mchil lham dang lham sgrog gu can dag 'phyi ba na dge slong rnams kyis de la rdul spang ngo / /dri ma spang ngo zhes bya ba'i kha ton gnyis po dag kyang bslabs nas lam pas</text></item>
<item><p>89a5</p><section></section><text>dus gzhan zhig na/ kha ton gnyis po de yang lobs par gyur to/ /de nas tshe dang ldan pa lam pa mtshan mo'i nam langs pa'i tshe 'di snyam du sems te/ bcom ldan 'das kyis rdul spang ngo / /dri ma spang ngo zhes bka' stsal pa gang yin pa de bcom ldan 'das kyis</text></item>
<item><p>89a6</p><section></section><text>nang gi rdul la dgongs te bka' stsal tam/ 'on te phyi rol gyi rdul la dgongs te bka' stsal snyam mo/ /de de ltar sems pa na/ de'i tshe de la sngon ma thos pa'i tshigs su bcad pa gsum po 'di dag blo la snang bar gyur to/ /rdul 'di 'dod chags de ni sa rdul</text></item>
<item><p>89a7</p><section></section><text>min/ /rdul ni 'dod chags ming ste rdul gyi min/ /mkhas pa gang gis rdul de rnam spangs pa/ /de dag bde gshegs bstan la bag yod 'gyur/ /rdul 'di zhe sdang de ni sa rdul min/ /rdul ni zhe sdang ming ste rdul gyi min/ /mkhas pa gang gis rdul de</text></item>
<item><p>89b1</p><section></section><text>rnam spangs pa/ /de dag bde gshegs bstan la bag yod 'gyur/ /rdul 'di gti mug de ni sa rdul min/ /rdul ni gti mug ming ste rdul gyi min/ /mkhas pa gang gis rdul de rnam spangs pa/ /de dag bde gshegs bstan la bag yod 'gyur/ /des spro ba dang</text></item>
<item><p>89b2</p><section></section><text>'bad pa dang brtsal ba byas pas gong nas gong du yid la byed pa'i khyad par thob nas/ 'khor ba'i 'khor lo cha lnga pa g.yo ba dang mi g.yo ba 'di nyid rig ste/ 'du byed kyi rnam pa thams cad nyams pa dang / ltung ba dang / rnam par 'thor ba dang / rnam par 'jig pa'i</text></item>
<item><p>89b3</p><section></section><text>chos nyid kyis zil gyis mnan nas nyon mongs pa thams cad spangs pas rigs kyi bu dag gang gi phyir skra dang kha spu bregs te gos ngur smrig dag bgos nas yang dag pa kho nar dad pas khyim nas khyim med par rab tu 'byung bar byed pa tshangs par spyod pa'i mtha'</text></item>
<item><p>89b4</p><section></section><text>bla na med pa de/ tshe de nyid la rang gi mngon par shes pas mngon sum du byas te bsgrubs nas bdag gi skye ba zad do/ /tshangs par spyod pa spyad do/ /bya ba byas so/ /srid pa 'di las gzhan mi shes so zhes go bar byed cing / dgra bcom pa khams gsum pa las 'dod</text></item>
<item><p>89b5</p><section></section><text>chags dang bral ba/ bong ba dang gser du mnyam pa/ nam mkha' dang lag mthil du mtshungs pa'i sems dang ldan pa/ tsan dan zhag lon par bzhag pa lta bu rig pas sgo nga'i sbubs dral bar gyur cing rig pa dang mngon par shes pa dang so so yang dag par rig pa</text></item>
<item><p>89b6</p><section></section><text>thob pa/ srid pa dang 'dod pa'i rnyed pa dang bkur sti la rgyab kyis phyogs pa/ dbang po dang nye dbang dang bcas pa'i lha rnams kyis mchod par bya ba dang / rjed par bya ba dang / mngon du smra bar byed par gyur to/ /thams cad du bcom ldan 'das kyis lam chung ba rab</text></item>
<item><p>89b7</p><section></section><text>tu phyung ngo zhes sgra grags nas/ rgyal po'i khab kyi 'tsho byed gzhon nus gsos kyis de thos nas bsams pa/ bcom ldan 'das rgyal po'i khab tu gshegs par gyur na/ btsun pa lam pa ma gtogs pa sangs rgyas la sogs pa dge slong gi dge 'dun khyim</text></item>
<item><p>90a1</p><section></section><text>gzhan du spyan drangs te/ gdugs tshod gsol lo snyam mo/ /gzhan mu stegs can dag kyang shes ldan dag dge slong gau ta ma 'di skad ces nga'i chos ni zab pa/ zab par snang ba mthong bar dka' ba/ rtogs par dka' ba/ brtag mi nus</text></item>
<item><p>90a2</p><section></section><text>pa/ rtog ge'i spyod yul ma yin pa/ zhib mor brtags pa/ mkhas pa mdzangs pas rig par bya ba yin no zhes zer na/ 'di ltar lam chung ba la sogs pa bul ba mchog tu bul ba/ chung ba mchog tu chung ba dag kyang rab tu 'byin par byed na/ de'i chos ji ltar</text></item>
<item><p>90a3</p><section></section><text>zab pa yin zhes smod par byed/ phyar ka gtong bar byed/ kha zer bar byed do/ /bcom ldan 'das kyis dgongs pa nyan thos chen po ri rab dang 'dra ba la skye bo phal po che'i tshogs kyis smras pa skyed par byed kyi 'di'i yon tan bsgrag par bya'o snyam nas/ de nas bcom</text></item>
<item><p>90a4</p><section></section><text>ldan 'das kyis tshe dang ldan pa kun dga' bo la bka' stsal pa/ kun dga' bo song la lam pa la de bzhin gshegs pa'i zhal nas khyod kyis dge slong ma la chos ston cig ces bka' stsal to zhes gyis shig /tshe dang ldan pa kun dga' bos tshe dang ldan pa lam pa la 'di</text></item>
<item><p>90a5</p><section></section><text>skad ces bsgo'o/ /de'i tshe na dge slong ma gso sbyong 'bul ba gnyis rgyal byed kyi tshal du 'ongs te de gnyis kyis smras pa/ bdag cag dge slong ma'i ston pa su mchis/ dge slong rnams kyis smras pa/ tshe dang ldan pa lam pa'o/ /ci lags 'phags pa lam chen</text></item>
<item><p>90a6</p><section></section><text>pa'am/ tshe dang ldan pa lam pa'o/ /de gnyis kyis smras pa/ phu nu mo ji ltar bud med brnyas pa la ltos/ des zla ba gsum gyis tshigs su bcad pa gcig klags na yang ma lobs pa yin la/ dge slong ma rnams ni sde snod gnyis pa dang / sde snod gsum pa chos</text></item>
<item><p>90a7</p><section></section><text>sgrog pa rigs pa dang grol ba'i spobs pa can dag yin na/ de dge slong ma la ston par 'gyur ro/ /ji ltar byed pa bltas 'dong ngo zhes tshe dang ldan pa lam pa ga la ba der song ste phyin nas tshe dang ldan pa lam pa'i rkang pa gnyis la mgo pos phyag 'tshal te smras pa/ btsun</text></item>
<item><p>90b1</p><section></section><text>pa lam pa dgongs su gsol/ rgyal po'i kun dga' ra ba'i dge slong ma'i dge 'dun mthun pa rgyal byed kyi tshal gyi dge slong gi dge 'dun mthun pa'i zhabs la mgo bos phyag 'tshal lo/ /gnod pa nyung ngam/ nyam nga ba nyung ngam/ bskyod pa yang ngam/ 'tsho'am stobs</text></item>
<item><p>90b2</p><section></section><text>dang ldan nam/ bde'am/ kha na ma tho ba ma mchis sam/ bde ba la reg par gnas sam zhes bsnyun gsol lo/ /zla ba phyed phyed cing gdams ngag dang rjes su bstan pa gsol lo/ /'dun pa'i gso sbyong bgyi bar gsol ba 'debs so/ /gsol ba yang ngam mkhyen</text></item>
<item><p>90b3</p><section></section><text>par gsol lo/ /thabs yin no/ /de gnyis kyis smras pa/ thabs yin no zhes bya ba tsam yang shes pa lta zhes de gnyis dbyar khang du 'dong ba dang / dge slong ma rnams kyis mthong nas smras pa/ bdag cag dge slong ma'i ston par su byon de gnyis kyis smras pa/ 'phags</text></item>
<item><p>90b4</p><section></section><text>pa lam pa'o/ /ci 'phags pa lam chen pa'am/ ma yin te/ 'di ltar lam pa'o/ /de dag gis smras pa/ phu nu mo dag ji ltar bud med brnyas pa la ltos/ des zla ba gsum gyis tshigs su bcad pa gcig klags na de yang ma lobs pa yin la/ dge slong ma rnams ni</text></item>
<item><p>90b5</p><section></section><text>sde snod gnyis pa dang / sde snod gsum pa chos sgrog pa dang / rigs pa dang grol ba'i spobs pa can dag yin na des ji ltar dge slong ma la ston par 'gyur/ bdag cag ji ltar bcom ldan 'das kyis zil gyis mnan pa ltar ni ya mtshan can dgu bcu rtsa drug po dag</text></item>
<item><p>90b6</p><section></section><text>gis kyang bud med gzhan 'ga' yang zil gyis ma mnan to/ /dge slong ma bcu gnyis sde dag gis smras pa/ phu nu mo dag bdag cag gis ci nas kyang phyin chad thos pa nyung ngu 'ga' yang dge slong ma la ston par mi 'gyur ba de ltar bu zan mo'i bu de mi dge bar bya'o zhes</text></item>
<item><p>90b7</p><section></section><text>de dag gis smras pa/ phu nu mo dag /bdag cag las mi mo drug gis ni yal ga khru bcu gnyis pa dag las seng ge'i khri shoms shig /mi mo drug gis ni mnyan yod du zhugs la lam po che dang / srang dang / bzhi mdo dang / sum mdo dag tu skye bo phal bo che'i tshogs</text></item>
<item><p>91a1</p><section></section><text>la sang bdag cag dge slong ma'i ston pa nyan thos chen po 'di 'dra ba zhig byon par 'gyur gyi/ khyed cag las gang gis der bden pa dag mthong bar ma gyur pa des yun ring por 'khor bar 'khor ba bya dgos so zhes sgrogs shig /bcu gnyis</text></item>
<item><p>91a2</p><section></section><text>sde dag las drug gis ni seng ge'i khri de lta bu bshams shing / drug gis ni mnyan yod du de skad ces bsgrags so/ /de nas srog chags 'bum phrag du ma dag las kha cig ltad mo skyes pa na/ kha cig ni sngon gyi dge ba'i rtsa ba dag gis bskul ba na des 'dul bar</text></item>
<item><p>91a3</p><section></section><text>gyur to/ /de nas tshe dang ldan pa lam pa de nyid kyi mtshan mo 'das nas snga dro sham thabs bgos/ lhung bzed dang chos gos thogs nas mnyan yod du bsod snyoms la zhugs so/ /de mnyan yod du bsod snyoms la brgyus nas zas kyi bya ba byas te/ phyi dro bsod snyoms</text></item>
<item><p>91a4</p><section></section><text>mi byed pas lhung bzed dang chos gos mkhos su phab ste/ rkang pa gnyis bkrus nas nang du yang dag 'jog gi phyir gtsug lag khang du zhugs so/ /de nas tshe dang ldan pa lam pa phyi 'bred nang du yang dag 'jog las langs te snam sbyar thogs nas phyi bzhin 'brang ba'i</text></item>
<item><p>91a5</p><section></section><text>dge slong zhig dang / dge slong ma'i dbyar khang rgyal po'i kun dga' ra ba ga la ba der song ngo / /skye bo phal po che'i tshogs kyis de mthong nas de dag gis smras pa/ dge slong ma'i ston pa de gang yin/ ci dge sbyong snga ma yin nam/ 'on te phyi bzhin 'brang ba'i</text></item>
<item><p>91a6</p><section></section><text>dge slong yin/ gzhan dag gis smras pa/ khyed kyis phyi bzhin 'brang ba'i dge slong 'ga' zhig dge slong ma la ston par byed ces thos sam/ dge slong snga ma nyid dge slong ma'i ston pa yin no/ /de dag gis smras pa/ 'dis zla ba gsum gyis tshigs su bcad pa gcig klags</text></item>
<item><p>91a7</p><section></section><text>na de yang ma lobs pa yin na/ des dge slong ma sde snod gnyis pa dang gsum pa chos sgrog pa rigs pa dang grol ba'i spobs pa can dag la ji ltar ston par 'gyur/ dge sbyong ma sgre byi mo 'di dag gis bdag cag brid par gyur gyis tshur shog 'dong ngo / /gzhan</text></item>
<item><p>91b1</p><section></section><text>dag gis smras pa/ ji ltar byed pa yang bltas re zhig sdod cig /de nas tshe dang ldan pa lam pa 'khor de'i nang du zhugs nas seng ge'i khri ga la ba der song ba dang / ji tsam na yal ga khru bcu gnyis pa dag la seng ge'i khri bshams pa mthong nas des bsams pa/ ci re zhig</text></item>
<item><p>91b2</p><section></section><text>dad par gyur pa dag gis bshams par gyur pa yin nam/ 'on te tho 'tshams pa'i bsam pa can dag gis bshams pa yin snyam na/ ji tsam na tho 'tshams pa'i bsam pa can dag gis bshams par mthong ngo / /de nas tshe dang ldan pa lam pas/ glang po che'i sna lta</text></item>
<item><p>91b3</p><section></section><text>bu'i lag pa brkyang ste seng ge'i khri de ji ltar gnas su bshams pa/ de ltar bzhugs nas tshe dang ldan pa lam pa ci nas kyang kha cig gis mthong / kha cig gis ma mthong ba de ltar seng ge'i khri la 'dug go/ /de nas tshe dang ldan pa lam pa ting nge 'dzin 'di lta bu la</text></item>
<item><p>91b4</p><section></section><text>snyoms par zhugs te/ ji ltar sems mnyam par gzhag na rang gi stan las mi snang bar gyur cing / shar phyogs kyi steng gi nam mkha' la mngon par 'phags te/ spyod lam bzhi po 'di lta ste/ 'gro ba dang / 'greng ba dang / 'dug pa dang / nyal ba dag byed do/</text></item>
<item><p>91b5</p><section></section><text>me'i khams la yang snyoms par 'jug ste/ tshe dang ldan pa lam pa me'i khams la snyoms par zhugs pa'i lus las 'od zer sna tshogs 'di lta ste/ sngon po dag dang / ser po dag dang / dmar po dag dang / dkar po dag dang / btsod ka dag dang / shel dang dngul</text></item>
<item><p>91b6</p><section></section><text>gyi kha dog lta bu dag byung ngo / /cho 'phrul zung dag kyang rnam par ston te/ lus kyi smad nas me 'bar zhing lus kyi stod nas chu grang mo'i rgyun dag 'byin par byed do/ /lus kyi stod nas me 'bar zhing lus kyi smad nas chu grang mo'i rgyun dag 'byin par byed do/ /shar phyogs</text></item>
<item><p>91b7</p><section></section><text>su ji lta ba de bzhin du lho dang nub dang byang phyogs su yang de bzhin te/ des phyogs bzhir rdzu 'phrul gyi cho 'phrul rnam pa bzhi bzhi bstan nas/ rdzu 'phrul mngon par 'du bya ba de phyir bsdus te/ 'khor gyi gung la seng ge'i khri bshams pa nyid la 'dug go/ /'dug nas</text></item>
<item><p>92a1</p><section></section><text>tshe dang ldan pa lam pas dge slong ma rnams la smras pa/sring mo dag kho bo zla ba gsum gyis/ lus ngag yid kyis sdig pa mi bya zhing / /'jig rten kun la yongs 'dzin 'dod bral ba/ /dran dang ldan zhing shes bzhin can gyis ni/ /snod ldan sdug bsngal</text></item>
<item><p>92a2</p><section></section><text>gang yin bsten mi bya/ /zhes bya ba'i tshigs su bcad pa gcig bzung ste/ kho bo tshigs su bcad pa de nyin mtshan bdun gyi bar du tshig gzhan dag dang / tshig dang yi ge gzhan dag gis don rnam par 'byed par spro'o/ /sring mo dag de la lus zhes bya bas ni bcom</text></item>
<item><p>92a3</p><section></section><text>ldan 'das kyis lus kyis nyes par spyod pa gsum mi bya bar bstan to/ /ngag ces bya bas ni bcom ldan 'das kyis ngag gis nyes par spyod pa bzhi mi bya ba bstan to/ /yid kyis zhes bya bas ni bcom ldan 'das kyis yid kyis nyes par spyod pa gsum mi bya ba bstan to/</text></item>
<item><p>92a4</p><section></section><text>sdig pa mi bya zhing zhes bya bas ni bcom ldan 'das kyis sdig pa thams cad mi bya ste zhes bya ba bstan to/ /'jig rten kun la zhes bya bas ni bcom ldan 'das kyis nye bar len pa'i phung po thams cad bstan to/ /yongs 'dzin zhes bya bas ni bcom ldan 'das kyis</text></item>
<item><p>92a5</p><section></section><text>yongs 'dzin rnam pa gsum bstan te/ 'dod chags kyis yongs 'dzin dang / zhe sdang gis yongs 'dzin dang / gti mug gis yongs 'dzin no/ /tshe dang ldan pa lam pas ji tsam gyis tshigs su bcad pa phyed kyi don kyang rnam par phye ba de tsam gyis srog chags</text></item>
<item><p>92a6</p><section></section><text>khri nyis stong gis bden pa dag mthong ste/ kha cig gis ni rgyun du zhugs pa'i 'bras bu mngon sum du byas/ kha cig gis ni lan cig phyir 'ong ba'i 'bras bu mngon sum du byas/ kha cig gis ni phyir mi 'ong ba'i 'bras bu mngon sum du byas/ kha cig gis</text></item>
<item><p>92a7</p><section></section><text>ni rab du byung ste nyon mongs pa thams cad spangs pas dgra bcom pa nyid mngon sum du byas so/ /kha cig gis ni nyan thos kyi byang chub tu sems bskyed/ kha cig gis ni rang byang chub tu sems bskyed/ kha cig gis ni bla na med pa yang dag par rdzogs pa'i</text></item>
<item><p>92b1</p><section></section><text>sangs rgyas kyi byang chub tu sems bskyed do/ /'khor phal cher ni sangs rgyas la gzhol ba dang / chos la 'bab pa dang / dge 'dun la bab par rnam par bkod do/ /de nas tshe dang ldan pa lam pa 'khor de dag phal cher sangs rgyas la gzhol ba dang / chos la</text></item>
<item><p>92b2</p><section></section><text>'bab pa dang / dge 'dun la bab par rnam par bkod nas stan las langs te song ngo / /de'i tshe na tshe dang ldan pa lam pas ji ltar bcom ldan 'das kyis bA rA Na sa'i drang srong smra ba ri dgas kyi nags su 'phags pa'i bden pa bzhi la lan gsum du bzlas te rnam pa bcu gnyis</text></item>
<item><p>92b3</p><section></section><text>su chos kyi 'khor lo chos dang ldan pa bskor ba rjes su bskor to/ /de nas bcom ldan 'das kyis dge slong rnams la bka' stsal pa/ dge slong dag nga'i nyan thos rnams kyi dge slong sems bsgyur ba la mkhas pa'i nang na 'di lta ste/ lam pa 'di mchog yin no/ /de</text></item>
<item><p>92b4</p><section></section><text>lta bas na chos 'di lta bu dang ldan pa ma gtogs so/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas dge slong rnams la de dang mthun pa dang / de'i shas che ba dang / de</text></item>
<item><p>92b5</p><section></section><text>dang 'tsham pa'i chos dang ldan pa'i bka' mchid mdzad nas/ dge slong rnams la bka' stsal pa/ dge slong dag de lta bas na snga ma ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang</text></item>
<item><p>92b6</p><section></section><text>dge slong gang dge 'dun gyis ma bskos pas dge slong ma la ston na chos 'di lta bu dang ldan pa ma gtogs te ltung byed do zhes gnang ba mdzad de/ yul ni mnyan yod/ gang zag ni tshe dang ldan pa lam pa/ nyon mongs pa dang nyes pa ni med do/ /de la yang dge slong</text></item>
<item><p>92b7</p><section></section><text>gang zhes bya ba ni drug sde'am/ gzhan yang de lta bu gang yin pa'o/ /dge 'dun gyis zhes bya ba ni/ de bzhin gshegs pa'i nyan thos kyi dge 'dun gyis so/ /ma bskos par zhes bya ba ni gsol ba dang gnyis kyi las kyis so/ /dge slong ma la zhes bya ba</text></item>
<item><p>93a1</p><section></section><text>ni chos 'di pa la'o/ /ston na zhes bya ba ni lhag pa'i tshul khrims dang / lhag pa'i sems dang / lhag pa'i shes rab bo/ /chos 'di lta bu dang ldan pa ma gtogs te zhes bya ba ni cha dang ldan pa lam pa'i chos 'di lta bu dang ldan pa gzhag ste'o/</text></item>
<item><p>93a2</p><section></section><text>ltung byed do zhes bya ba ni/ sems can dmyal ba dang / dud 'gro dang / yi dags ngan song dang / ngan 'gro log par ltung ba dag tu sred bar byed/ 'tshed par byed/ ltung bar byed pa'o/ /gzhan yang ji srid du ltung ba de ma bshags shing so sor ma bshags</text></item>
<item><p>93a3</p><section></section><text>na dge ba'i chos rnams la sgrib par byed pa ste/ des na ltung byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang /</text></item>
<item><p>93a4</p><section></section><text>phyir bcos pa rnams kyis 'di'i mtshan nyid shes par bya'o/ /de la 'dir yang dngos gzhi'i ltung ba rnam par gzhag pa ni/ dge slong dge 'dun gyis gso sbyong bco lnga pa la mtshams kyi nang du spro bar byas te/ gsol ba dang gnyis kyi las kyis ma bskos pa dang /</text></item>
<item><p>93a5</p><section></section><text>bskos pa chos lnga dang / ston pa phyi ma'i yon tan de dag las gcig dang yang mi ldan pa dang / ma bskos pa yon tan de dag dang ldan yang rung mi ldan yang rung bas dge slong ma la ston na ma bskos par ston pa'i ltung byed kyi dngos gzhir 'gyur ro/ /'dir dge slong ma'i</text></item>
<item><p>93a6</p><section></section><text>ston pa dge 'dun gyis spus bdams pa dang / bsko ba'i rnam par gzhag pa ni 'di yin te/ dge slong chos lnga dang ldan pa dge slong ma'i ston par bskor bar bya'o/ /lnga gang zhe na/ tshul khrims dang ldan pa dang / mang du thos pa dang / gnas brtan rgyal tshab lta</text></item>
<item><p>93a7</p><section></section><text>bu dang / grong khyer ba'i skad dang ldan pa dang / des dge slong ma la lus kyis reg pas sun ma phyung zhing / gal te sun phyung na yang / des ltung ba de chos bzhin du phyir byas pa'o/ /de la tshul khrims dang ldan pa'i pham par 'gyur ba ma byung ba'o/ /mang du thos pa ni</text></item>
<item><p>93b1</p><section></section><text>'dul ba dang mdo sde dang ma mo 'dzin pa'o/ /gnas brtan rgyal tshab lta bu ni bsnyen par rdzogs nas lo nyi shu las mi nyung ba'o/ /grong khyer ba'i skad dang ldan pa ni/ rigs pa dang grol bar smra ba'o/ /des dge slong ma la lus kyis reg pas sun ma phyung zhing / gal te</text></item>
<item><p>93b2</p><section></section><text>sun phyung na yang des ltung ba de chos bzhin du phyir byas pa ni lus kyis reg pa'i dge 'dun lhag ma'i ltung ba med pa'o/ /chos lnga po de dag las gzhi ni nges pa yin no/ /mang du thos pa ni med na so sor thar pa'i mdo thon pa yang bsko'o/ /de yang med na dge slong ma'i</text></item>
<item><p>93b3</p><section></section><text>pham par 'gyur ba brgyad dang / lci ba'i chos brgyad po dag ston nus pa yang bsko'o/ /de yang med na dge slong ma'i ston pa phyi ma ni dge slong tshul khrims dang ldan pa gnas brtan rgyal tshab lta bu grong khyer ba'i skad dang ldan pa des dge slong ma la lus kyis reg pas</text></item>
<item><p>93b4</p><section></section><text>sun ma phyung zhing / gal te sun phyung na yang des ltung ba de chos bzhin du phyir byas pa yin la/ sring mo dag ci khyed cag dge slong ma'i dge 'dun tshogs sam/ yongs su dag gam/ mthun nam/ kha na ma tho ba med dam/ byed cag la dge 'dun gyis ma bskos pa gang</text></item>
<item><p>93b5</p><section></section><text>zag 'ga' zhig ston par mi byed dam/ khyed cag la ston pa'i gang zag ni 'ga' zhig dge 'dun las 'ong ngo / /khyed cag la dge slong 'ga' yang ston par mi spro'o/ /khyed cag gi gdams ngag dang rjes su bstan pa ni dge 'dun las so/ /sring mo dag gis bag</text></item>
<item><p>93b6</p><section></section><text>yod par sgrubs shig ces bya ba de ston nus pa bsko'o/ /mang du thos pa'i yan lag de yang snga ma yod pa nyid yin na gnyis pa bskor mi rung la gnyis pa yod na gsum pa bskor mi rung zhing gsum pa yod na bzhi pa bskor mi rung ngo / /dge slong ma'i ston pa de lta bu</text></item>
<item><p>93b7</p><section></section><text>bsko ba ni dge 'dun gyis gso sbyong bco lnga pa la/ dge 'dun gso sbyong byas pa'i rjes la las kyi mtshams de nyid kyi nang du dge 'dun las dang 'dun pas 'dug cing mthun par gyur pa thams cad kyis spro bar bya ste/ gsol ba dang gnyis kyi las kyis bsko bar</text></item>
<item><p>94a1</p><section></section><text>bya'o/ /cho ga de dag las 'das na las mi 'chags so/ /dge slong dge 'dun gyis gso spyod bco lnga pa la mtshams kyi nang du spro bar bya ste/ gsol ba dang gnyis kyi las kyis ma bskos pa dge slong ma la ston pa la na smad pa med do/ /bskos pa</text></item>
<item><p>94a2</p><section></section><text>chos lnga dang ston pa phyi ma'i yon tan de dag las gcig dang yang mi ldan pa dge slong ma la ston pa la na smad pa med do/ /ma bskos pa yon tan de dag dang ldan yang rung mi ldan yang rung dge slong ma la ston pa la na smad pa med do/ /dge slong ma chos 'di pa la</text></item>
<item><p>94a3</p><section></section><text>bsnyen par rdzogs pa can ma nyams pa rang bzhin du gnas pa gcig gam/ gnyis sam/ rab tu mang po'am/ dge 'dun du langs pa la ston pa la na smad pa med do/ /lhag pa'i tshul khrims dang ldan pa'i sems dang / lhag pa'i shes rab lung nyid du gtogs</text></item>
<item><p>94a4</p><section></section><text>pa gang yang rung ba'i ston pa la na smad pa med do/ /dge slong chos bla ma'i mthu dang ldan pa ma gtogs pa la na smad pa med do/ /sngar bskos pa ma gtogs pa la na smad pa med do/ /dge 'dun du ma langs pa'i gnas na ston par 'os pa yod pa la dge slong mas</text></item>
<item><p>94a5</p><section></section><text>gsol ba ma gtogs pa la na smad pa med do/ /'di'i byed pa po ni ma bskos par dge slong ma la ston pa'o/ /'di la yan lag lngas dngos gzhi'i ltung bar 'gyur te/ gso sbyong bco lnga po de nyid la mtshams kyi nang du dge 'dun gyis spro bar byas te/ gsol ba dang</text></item>
<item><p>94a6</p><section></section><text>gnyis kyi las kyis ma bskos pa dang / bskos pa chos lnga dang ston pa phyi ma'i yon tan de dag las/ gcig dang yang mi ldan pa dang / ma bskos pa yon tan de dag dang ldan yang rung ba dang / dge slong ma rang bzhin du gnas pa gcig la sogs pa dang / sde snod</text></item>
<item><p>94a7</p><section></section><text>gsum gyi chos gang yang rung ba ston pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du ma bskos par ston pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos</text></item>
<item><p>94b1</p><section></section><text>gzhi la sbyor ba tha dad pa ji snyed brtsams pa re re la nyes byas re re'o/ /dge slong ma ma chags pa dang / nyams pa dang / bsnyen par ma rdzogs pa mtshan mi mthun pa dag la nyes byas so/ /sde snod gsum gyi chos lung du gtogs pa nyid ma yin pa la nyes byas so/ /</text></item>
<item><p>94b2</p><section></section><text>sbyor ba'i sbyor ba'i lhung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni dge slong chos bla ma'i mthu dang ldan pa la ltung ba med do/ /sngar bskos pa la</text></item>
<item><p>94b3</p><section></section><text>ltung ba med do/ /dge 'dun du ma langs pa'i gnas na ston par 'os pa yod pa la dge slong mas gsol te bstan pa la ltung ba med do/ /de la gsol ba 'debs pa'i dge slong ma dag la yang ltung ba med do/ /las dang po pa dang / smyos pa dang / sems 'khrugs pa dang /</text></item>
<item><p>94b4</p><section></section><text>tshor ba dag gis nyen pa la ltung ba med do/ /bslab bar bya ba ni dge slong gis yul thams cad la gnas skabs thams cad du ma bskos par snyon pa'i ltung byed du 'gyur ba rnam pa thams cad mi bsten par bslab par bya'o/ /ma bskos par ston pa'i ltung byed 'di nyid kyi</text></item>
<item><p>94b5</p><section></section><text>skabs nas dge slong ma'i ston pa bsko bar bya'o zhes gsungs pa ni 'di ltar bya ste/ dge slong chos lnga dang ldan pa dge slong ma'i ston par bskor bar bya'o/ /lnga gang zhe na/ tshul khrims dang ldan pa dang / mang du thos pa dang / gnas brtan rgyal tshab lta bu dang / grong</text></item>
<item><p>94b6</p><section></section><text>khyer ba'i skad dang ldan pa dang / des dge slong ma la lus kyis reg pas sun ma phyung zhing / gal te sun phyung na yang / des ltung ba de chos bzhin du phyir byas pa'o/ /chos lnga po de dag las bzhi ni nges pa yin no/ /mang du thos pa ni med na so sor thar pa'i mdo thon pa</text></item>
<item><p>94b7</p><section></section><text>yang bsko'o/ /de yang med na dge slong ma'i pham par 'gyur ba brgyad dang / lci ba'i chos brgyad po dag ston nus pa yang bsko'o/ /de yang med na dge slong ma'i ston pa phyi ma ni dge slong tshul khrims dang ldan pa gnas brtan rgyal tshab lta bu grong khyer ba'i skad dang</text></item>
<item><p>95a1</p><section></section><text>ldan pa des dge slong ma la lus kyis reg pas sun ma phung zhing / gal te sun phyung na yang des ltung ba de chos bzhin du phyir byas pa yin la/ sring mo dag ci khyed cag dge slong ma'i dge 'dun tshogs sam/ yongs su dag gam/ mthun nam/ kha na ma</text></item>
<item><p>95a2</p><section></section><text>tho ba med dam khyed cag la dge 'dun gyis ma bskos pa'i gang zag 'ga' zhig ston par mi byed dam/ khyed cag la ston pa'i gang zag ni 'ga' zhig dge 'dun las 'ong ngo / /khyed cag la dge slong 'ga' yang ston par mi spro'o/ /khyed cag gi gdams ngag dang rjes su</text></item>
<item><p>95a3</p><section></section><text>bstan pa ni dge 'dun las so/ /sring mo dag gis bag yod par sgrubs shig ces bya ba de ston nus pa bsko'o/ /'di ltar bsko bar bya ste/ gso sbyong bco lnga pa de nyid kyi tshe mtshams kyi nang du dge 'dun thams cad 'dug cing mthun par gyur pas gso sbyong byas nas dge</text></item>
<item><p>95a4</p><section></section><text>slong ma'i ston pa je dang por spro bar bya ste/ ming 'di zhes bya ba khyod dge slong ma'i ston par spro'am zhes dri bar bya'o/ /gal te spro na des spro'o zhes brjod par bya'o/ /de'i 'og tu dge slong gcig gis gsol ba byas te las bya'o/ /'di ltar bya ste/ 'dug la 'di</text></item>
<item><p>95a5</p><section></section><text>skad ces brjod par bya'o/ /dge 'dun btsun pa rnams gsan du gsol/ dge slong ming 'di zhes bgyi ba 'di dge slong ma'i ston par spro na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong</text></item>
<item><p>95a6</p><section></section><text>ming 'di zhes bgyi pa dge slong ma'i ston par bskos te/ dge slong ming 'di zhes bgyi ba 'di dge slong ma la ston to/ /'di ni gsol ba'o/ /las ni 'di ltar bya ste/ dge 'dun btsun pa rnams gsan du gsol/ dge slong ming 'di zhes bgyi ba 'di/ dge slong ma'i</text></item>
<item><p>95a7</p><section></section><text>ston par spro na/ de'i slad du dge 'dun gyis dge slong ming 'di zhes bgyi ba dge slong ma'i ston par bskos te/ dge slong ming 'di zhes bgyi ba 'di dge slong ma la ston na/ tshe dang ldan pa dag dge slong ming 'di zhes bgyi ba dge slong ma'i ston par bsko bar bzod pa</text></item>
<item><p>95b1</p><section></section><text>de dag ni cang ma gsung shig /gang dag mi bzod pa de dag ni gsungs shig /dge 'dun gyis bzod cing gnang nas/ dge 'dun gyis dge slong ming 'di zhes bgyi ba dge slong ma'i ston par bskos lags te/ 'di ltar cang mi gsung bas de de bzhin du 'dzin</text></item>
<item><p>95b2</p><section></section><text>to/ /phyir bcos pa ni snga ma bzhin no/ /ma bskos par ston pa'i ltung byed de nyi shu gcig pa bshad zin to// //so sor thar pa'i mdo rgya cher 'grel pa/ 'dul ba kun las btus pa/ bam po nyi shu bzhi ba/ /nyi ma nub kyi bar du ston pa'i ltung byed kyi gleng gzhi ni/</text></item>
<item><p>95b3</p><section></section><text>sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /bcom ldan 'das kyis tshe dang ldan pa dga' byed la dga' byed khyed kyis dge slong ma la thoms shig /dge slong ma la rjes su ston cig /dge slong</text></item>
<item><p>95b4</p><section></section><text>ma la chos dang ldan pa'i gtam gyis shig ces bka' stsal nas dge slong ma ut+pa la'i mdog 'khor lnga brgya dang / tshe dang ldan pa dga' byed ga la ba der song ste phyin nas/ tshe dang ldan pa dga' byed kyi rkang pa gnyis la mgo bos phyag 'tshal te mtha' gcig tu 'dug go/ /</text></item>
<item><p>95b5</p><section></section><text>tshe dang ldan pa dga' byed kyis bsams pa/ bud med ni shes rab chung ba yin no snyam nas des de la don dang tshig dang / yi ge mdor bsdus pa dag gis chos bstan to/ /de shes rab can yin pas gong nas gong du dri bar byed nas tshe dang ldan pa dga' byed kyis lan btab cing / des de la</text></item>
<item><p>95b6</p><section></section><text>ji tsam na nyi ma nub pa'i dus la bab pa de tsam gyi bar du chos bstan nas/ de dag gis de'i rkang pa gnyis la mgo bos phyag 'tshal te stan las langs te dong ba dang / ji tsam na mnyan yod kyi sgo dag bcad par gyur nas dge slong ma rnams kyis sgo ba la sgo phye shig ces</text></item>
<item><p>95b7</p><section></section><text>bos pa dang / lde mig dag rgyal po'i pho brang du khyer zin to zhes zer ro/ /de dag gis bsams pa/ 'di nyid du 'khod do snyam nas/ mnyan yod dang ha cang mi ring ba na kun dga' ra ba zhig yod pa der de dag dong ngo / /bcom ldan 'das kyis shing ljon pa yang rgan</text></item>
<item><p>96a1</p><section></section><text>rims kyis bsko bar bya'o zhes bka' stsal pas/ de dag shing ljon pa dag rgan rims kyis bsko ba na gcig la gcig 'bod pa'i sgra mthon po dang / sgra chen po byung ba mnyan yod 'joms par 'dod pa'i g.yon can lnga brgya tsam de na bskungs pa dag gis thos</text></item>
<item><p>96a2</p><section></section><text>nas/ de dag gis dge slong ma rnams btsun mo'i 'khor yin snyam nas gzhom par brtsams pa dang / ut+pa la'i mdog gis rgyal bu 'phags skyes po'i dpung sprul te/ rnga brdungs pa dang / de dag skrag ste byer ro/ /dge slong ma dag nang par sngar langs te/ mnyan</text></item>
<item><p>96a3</p><section></section><text>yod du zhugs pa dang / bram ze dang khyim bdag gis mthong nas shAkya'i bu'i dge sbyong rnams kyi chos 'dre ba dang lhag par 'dre shing tshangs par spyad pa spyod pa bzang ngo zhes tho 'tshams par byed nas/ dge slong don nyung du dag ci'i phyir dge slong dag nyi ma nub pa'i dus kyi</text></item>
<item><p>96a4</p><section></section><text>bar du dge slong ma la ston par byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun</text></item>
<item><p>96a5</p><section></section><text>bsdu ba mdzad de/ tshe dang ldan pa dga' byed la rmas nas/ mi brtson pa dang / mi sbyor ba dang / ma brtags par spyod pa rnam par smad pa mdzad de/ brtson pa dang / sbyor ba dang / brtags te spyod pa'i bsngags pa brjod nas/ bslab pa bca' ba'i phan yon bcu yang</text></item>
<item><p>96a6</p><section></section><text>dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge slong gi dge 'dun gyis bskos kyang / nyi ma nub pa'i dus kyi bar du dge slong ma la ston na ltung byed do zhes bca' ba mdzad de/ yul ni mnyan yod/ gang zag</text></item>
<item><p>96a7</p><section></section><text>ni tshe dang ldan pa dga' byed/ nyon mongs pa ni bag chags ma byang bas so sor ma brtags pa/ nyes pa ni nyi ma nub kyi bar du dge slong ma la ston pa'o/ /de la dge slong zhes bya ba ni chos 'di pa'o/ /dge 'dun gyis zhes bya ba ni de bzhin gshegs pa'i nyan</text></item>
<item><p>96b1</p><section></section><text>thos kyi dge 'dun gyis so/ /bskos kyang zhes bya ba ni gsol ba dang gnyis kyi las kyis so/ /nyi ma nub pa'i dus kyi bar du zhes bya ba ni/ nyi ma nub pa'i dus la bab par ro/ /dge slong ma la zhes bya ba ni chos 'di pa la'o/ /ston na zhes bya ba ni lhag pa'i tshul khrims</text></item>
<item><p>96b2</p><section></section><text>dang / lhag pa'i sems dang / lhag pa'i shes rab po/ ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab</text></item>
<item><p>96b3</p><section></section><text>par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong mtshan thog thag tu chos ston pa ma gtogs pas dge slong gis gtsug lag khang sgo phye ba'i dus na/ dge slong ma'i dbyar</text></item>
<item><p>96b4</p><section></section><text>khang du 'dug pa la sogs pa ma yin par nyi ma nub pa nyid la nyi ma nub pa nyid du 'du shes bzhin du dge slong ma la ston na nyi ma nub kyi bar du ston pa'i ltung byed kyi dngos gzhir 'gyur ro/ /dge slong mtshan thog thag tu chos ston pa ma gtogs pa la na smad pa med do/ /dge</text></item>
<item><p>96b5</p><section></section><text>slong gis gtsug lag khang gi sgo phye ba'i mdun na dge slong ma'i dbyar khang 'dug pa la sogs pa ma yin pa la na smad pa med do/ /nyi ma nub pa nyid la nyi ma nub pa nyid du 'du shes pa dang / yid gnyis za ba la na smad pa med do/ /dge slong ma bsnyen par rdzogs</text></item>
<item><p>96b6</p><section></section><text>pa can ma nyams pa gcig la sogs pa la na smad pa med do/ /lhag pa'i tshul khrims dang / lhag pa'i sems dang / lhag pa'i shes rab nyid du gtogs pa ston pa la na smad pa med do/ /'di'i byed pa po ni nyi ma nub pa nyid la 'du shes gtso cher byed pa po nyid yin no/ /</text></item>
<item><p>96b7</p><section></section><text>'di la yan lag lngas dngos gzhi'i ltung bar 'gyur te/ dge slong mtshan thog thag tu chos ston pa ma yin pa dang / dge slong gis gtsug lag khang sgo phye ba'i mdun na dge slong ma'i dbyar khang 'dug pa la sogs pa ma yin pa dang / nyi ma nub pa nyid dang / der 'du</text></item>
<item><p>97a1</p><section></section><text>shes pa nyid dang / dge slong ma la ston pa'o/ /de dag nyid las yan lag mtshang na ci rigs par na smad do/ /sbyor ba'i ltung ba ni nyes byas te/ ji srid du nyi ma nub kyi bar du ston pa'i ltung byed kyi sbyor ba brtsams nas dngos gzhi la ma thug gi bar du nyes</text></item>
<item><p>97a2</p><section></section><text>byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /nyi ma nub pa nyid la nyi ma nub pa nyid du 'du shes pa dang / yid gnyis za ba la nyes byas so/ /dge slong ma ma chags pa dang nyams pa la nyes byas so/ /mtshan mi mthun pa bsnyen</text></item>
<item><p>97a3</p><section></section><text>par ma rdzogs pa la nyes byas so/ /lung nyid ma yin pa ston pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba</text></item>
<item><p>97a4</p><section></section><text>med pa ni dge slong mtshan thog thag tu chos ston pa yin na ltung ba med do/ /dge slong gis gtsug lag khang sgo phye ba'i mdun na dge slong ma'i dbyar khang 'dug pa la sogs pa dang dge slong ma myur du thags thogs med par rang gi gnas su phyin par rung ba'i gnas dang /</text></item>
<item><p>97a5</p><section></section><text>dge slong ma'i dbyar khang nyid dang / dge slong ma rnams kyi grong mtha'i gtsug lag khang dang / khang khyim dag tu ston pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ bslab par</text></item>
<item><p>97a6</p><section></section><text>bya ba ni dge slong gis yul thams cad la gnas skabs thams cad du nyi ma nub kyi bar du ston pa'i ltung byed du 'gyur ba rnam pa thams cad mi bsten par bslab par bya'o/ /grong dang gtsug lag khang gi phyi rol du mi bstan par bslab par bya'o/ /phyir bcos pa ni snga ma</text></item>
<item><p>97a7</p><section></section><text>bzhin no/ /nyi ma nub kyi bar du ston pa'i ltung byed de nyi shu gnyis pa bshad zin to// //zas cung zad tsam gyi phyir ston pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs</text></item>
<item><p>97b1</p><section></section><text>so/ /bcom ldan 'das kyis tshe dang ldan pa dga' byed la dga' byed khyed kyis dge slong ma la thoms shig /dge slong ma la rjes su ston cig /dge slong ma la chos dang ldan pa'i gtam gyis shig ces bka' stsal nas/ dge slong ma skye dgu'i bdag mo chen mo gau ta mI 'khor</text></item>
<item><p>97b2</p><section></section><text>lnga brgya dang tshe dang ldan pa dga' byed ga la ba der song ste/ phyin nas tshe dang ldan pa dga' byed kyi rkang pa gnyis la mgo bos phyag 'tshal te mtha' gcig tu 'dug go/ /de nas tshe dang ldan pa dga' byed kyis de la don dang tshig dang yi ge zab pa zab pa dag gis chos bstan to/ /</text></item>
<item><p>97b3</p><section></section><text>bud med ni shes rab 'chal ba'i phyir brda mi phrad cing / 'jigs pa'i phyir 'dri mi nus so/ /de nas skye dgu'i bdag mo chen mo gau ta mI bcom ldan 'das kyi spyan sngar song ste de skad ces gsol pa dang / bcom ldan 'das kyis sbyin pa ni mi 'jigs pa'i rgyu yin pas</text></item>
<item><p>97b4</p><section></section><text>dge slong ma rnams kyis dge slong rnams la bca' ba lnga po rtsa ba dang / sdong bu dang / 'dab ma dang / me tog dang 'bras bu dag dang / bza' ba lnga po 'bras chan dang / zan dron dang / 'dag gu dang / sha dang / snum khur dag dang / lhung bzed dang / chos gos</text></item>
<item><p>97b5</p><section></section><text>dang / dra ba dang / phor bu dang / shur bu dang / lcag pod dang / shur bu phre'u dang / rgya cang dag gis kun dga' bar 'gyur ba dag bya'o zhes bka' stsal nas dge slong ma dag kha cig gis ni 'o thug /kha cig gis ni zho thug /kha cig gis ni hwags kyi la du dag</text></item>
<item><p>97b6</p><section></section><text>khyer te rgyal byed kyi tshal du tshe dang ldan pa dga' byed la 'bul du 'ongs pa nye dgas mthong nas smras pa/ nye dgas kyang gal te 'di lta bu dag rnyed par gyur na/ rtag pa kho nar dge slong ma la ston par 'gyur ro/ /kho bo tshe dang ldan pa dga' byed chos bzang po'i chos kyis</text></item>
<item><p>97b7</p><section></section><text>dge slong ma la ston snyam gyi kho bo tshe dang ldan pa dga' byed zas cung zad tsam gyi phyir dge slong ma la ston snyam mi sems so zhes zer nas/ dge slong don nyung du dag ci'i phyir dge slong dag dge slong rnams la 'di skad ces/ dge slong dag zas cung zad tsam gyi phyir dge slong ma la</text></item>
<item><p>98a1</p><section></section><text>ston par byed ces zer zhes smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong</text></item>
<item><p>98a2</p><section></section><text>gi dge 'dun bsdu ba mdzad de/ nye dga' la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i</text></item>
<item><p>98a3</p><section></section><text>phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang / dge slong rnams la 'di skad ces/ dge slong dag gis zas cung zad tsam gyi phyir dge slong ma la ston to zhes zer na ltung byed</text></item>
<item><p>98a4</p><section></section><text>do zhes bca' ba mdzad de/ yul ni mnyan yod/ gang zag ni nye dga'/ nyon mongs pa ni phrag dog /nyes pa ni phyar ka gtong ba'o/ /de la yang dge slong gang zhes bya ba ni shAkya'i bu nye dga' 'am gzhan yang de lta bu gang yin pa'o/ /dge slong rnams la zhes bya ba</text></item>
<item><p>98a5</p><section></section><text>ni/ chos 'di pa rnams la'o/ /'di skad ces bya ba ni 'di skad ces zer na'o/ /dge slong dag ces bya ba ni chos 'di pa dag go/ /zas cung zad tsam gyi phyir zhes bya ba ni bca' ba lnga dang bza' ba lnga'i phyir ro/ /dge slong ma la zhes bya ba ni chos 'di pa la'o/ /ston to zhes zer na zhes</text></item>
<item><p>98a6</p><section></section><text>bya ba ni lhag pa'i tshul khrims dang / lhag pa'i sems dang / lhag pa'i shes rab bo/ ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba</text></item>
<item><p>98a7</p><section></section><text>med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis dge slong zas cung zad tsam gyi phyir ston pa ma yin pa la/ dge slong 'di kha zas cung zad tsam gyi phyir dge slong</text></item>
<item><p>98b1</p><section></section><text>ma la ston to zhes de nyid dam gzhan nyid la smra na/ zas cung zad tsam gyi phyir ston pa'i ltung byed kyi dngos gzhir 'gyur ro/ /zas cung zad tsam gyi phyir ston pa ma yin pa la na smad pa med do/ /dge slong de nyid dam gzhan la smras pa la na smad pa med do/ /pha rol pos don go ba</text></item>
<item><p>98b2</p><section></section><text>la na smad pa med do/ /bza' ba lnga dang / bca' ba lnga dang / dge slong gi 'tsho ba'i yo byad gang yang rung bas phyar ka gtong ba la na smad pa med do/ /'di'i byed pa po ni dge slong ma la ston pa'i dge slong zas cung zad tsam gyi phyir ston pa ma yin pa'o/ /'di la yan</text></item>
<item><p>98b3</p><section></section><text>lag lngas dngos gzhi'i ltung bar 'gyur te/ dge slong ma la ston pa'i dge slong dang / zas cung zad kyi phyir ston pa ma yin pa dang / de la dge slong 'di zas cung zad tsam gyi phyir dge slong ma la ston to zhes phyar ka gtong ba dang / de nyid dam gzhan la smras pa dang / pha rol</text></item>
<item><p>98b4</p><section></section><text>pos don go ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du zas cung zad tsam gyi phyir ston pa'i ltung byed kyi sbyor ba brtsams nas dngos gzhi lam thug gi bar du nyes byas so/ /dngos gzhi la sbyor ba tha dad pa</text></item>
<item><p>98b5</p><section></section><text>ji snyed brtsams pa re re la nyes byas re re'o/ /dge slong ma la ston pa'i dge slong nyid ma yin pa la nyes byas so/ /dge slong ma la ston pa'i dge slong ma chags pa dang / nyams pa la nyes byas so/ /pha rol pos don ma go ba la nyes byas so/ /sbyor ba'i sbyor ba'i ltung ba ni nyes byas</text></item>
<item><p>98b6</p><section></section><text>phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni zas cung zad tsam gyi phyir dge slong ma la ston pa bden na ltung ba med do/ /las dang po pa dang / smyos pa dang / sems</text></item>
<item><p>98b7</p><section></section><text>'khrugs pa dang / tshor ba dag gis nyen ba la ltung ba med do/ /bslab par bya ba ni dge slong gis yul thams cad la gnas skabs thams cad du zas cung zad tsam gyi phyir ston pa'i ltung byed du 'gyur ba rnam pa thams cad mi bsten par bslab par bya'o/ /dge slong ma'i</text></item>
<item><p>99a1</p><section></section><text>chos 'dri ba la mi 'jigs par bya ba'i phyir/ dge slong la zas dbul bar bya'o/ /rgya cang dang / shur bu dang / lcag pod dang / shur bu phre'u yang dbul bar bya'o/ /dge slong gis kyang de dag blang bar bya'o/ /phyir bcos pa ni snga ma bzhin no/ /</text></item>
<item><p>99a2</p><section></section><text>zas cung zad tsam gyi phyir ston pa'i ltung byed de nyi shu gsum pa bshad zin to// //gos sbyin pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /mnyan yod na tshong dpon zhig</text></item>
<item><p>99a3</p><section></section><text>'dug pa des/ rigs mnyam pa las chung ma blangs nas de de dang lhan cig rtse bar byed dga' bar byed/dga' mgur spyod par byed do/ /de rgas pa'i gnas skabs su nye du zad par gyur cing / nor zad pa dang longs spyod zad par gyur nas des chung ma la smras pa/ bzang</text></item>
<item><p>99a4</p><section></section><text>mo kho bos da nor bsgrub par mi nus kyi kho bo rab tu 'byung du 'gro'o/ /chung mas smras pa/ rje'i sras bdag kyang rab tu 'byung ngo / /des chung ma 'di skye dgu'i bdag mo chen mo gau ta mI la gsol te/ rab tu byung zhing bsnyen par rdzogs par byas so/ /rang yang</text></item>
<item><p>99a5</p><section></section><text>rgyal byed kyi tshal du song ste/ dge slong gi dge 'dun la gsol nas rab tu byung zhing bsnyen par rdzogs so/ /mnyan yod na de grags shing bsod nams che bas thams cad kyis mnyan yod pa'i tshong dpon rab tu byung ngo zhes thos nas/ de la chos gos dang /</text></item>
<item><p>99a6</p><section></section><text>bsod snyoms dang / gnas mal dang / na ba'i rkyen dang / sman gyi yo byad dag 'bul bas des de dag grub po/ /des dus gzhan zhig na snam sbyar dmar ser gyon te/ dge slong ma de'i dbyar khang du song ba dang / dge slong ma des de'i rkang pa gnyis la mgo</text></item>
<item><p>99a7</p><section></section><text>bos phyag 'tshal te mdun du 'dug nas de'i snam sbyar de la yang dang yang du rtog nas/ dge slong des smras pa/ sring mo snam sbyar 'di 'dod dam/ des smras pa/ lha'i gnas kyi lhag ma bzhin du'o/ /des bsams pa/ bdag gis 'di la snam sbyar</text></item>
<item><p>99b1</p><section></section><text>'di sbyin par bya zhing / bdag gis snam sbyar gzhan btsem par bya'o/ snyam nas des de la snam sbyar de byin te song ngo / /de nas bcom ldan 'das dge slong gi dge 'dun gyi 'khor dang bcas pa ko sa la dag tu ljongs rgyur gshegs pas dge slong de snam sbyar med par</text></item>
<item><p>99b2</p><section></section><text>chos gos stod g.yogs smad g.yogs dang bcas pas ljongs rgyur 'gro ba gzigs pas tshe dang ldan pa kun dga' bo la smras pa dang / tshe dang ldan pa kun dga' bos de ji ltar gyur pa rgyas par gsol to/ /bcom ldan 'das kyis bka' stsal pa/ kun dga' bo dge</text></item>
<item><p>99b3</p><section></section><text>slong dag dge slong ma nye du ma yin pa la gos dag sbyin nam/ btsun pa stsal to/ /bcom ldan 'das kyis bka' stsal pa/ kun dga' bo dge slong ma nye du ma yin pa 'di snyam du 'di'i chos gos gsum tshang ngam/ 'on te ma tshang snyam du mi sems par 'di ltar thob</text></item>
<item><p>99b4</p><section></section><text>po cog len par byed kyi/ nye du la ni byin yang len par mi byed do/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ dge slong de la rmas nas/ dge sbyong gi tshul ma yin pa/ rjes su</text></item>
<item><p>99b5</p><section></section><text>mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas/ nga'i nyan thos rnams kyis 'dul ba la bslab pa'i</text></item>
<item><p>99b6</p><section></section><text>gzhi 'di ltar gdon par bya ste/ yang dge slong gang dge slong ma nye du ma yin pa la gos sbyin na ltung byed do zhes bca' ba mdzad de/ yul ni mnyan yod/ gang zag ni mnyan yod pa la brten pa'i tshong dpon las rab tu byung ba/ nyon mongs pa ni sngon gyi bud med la sred</text></item>
<item><p>99b7</p><section></section><text>pa/ nyes pa ni dge slong ma nye du ma yin pa la gos sbyin pa'o/ /de la yang dge slong gang zhes bya ba ni chos 'di pa'o/ /dge slong ma zhes bya ba yang chos 'di pa'o/ /nye du ma yin pa la zhes bya ba ni/ phyi mo dang / mes po dang / phrugs la brten pa'i bdun pa tshun chad</text></item>
<item><p>100a1</p><section></section><text>ni nye du yin la/ de phan chad ni nye du ma yin no/ /gos zhes bya ba ni/ bdun po bal gos dang / sha na'i gos dang / zar ma'i gos dang / du gu la'i gos dang / ras bal gyi gos dang / ko tam pa'i gos dang / nyi 'og gi gos dag las gang yang rung ba'o/ /</text></item>
<item><p>100a2</p><section></section><text>sbyin na zhes bya ba ni bsab mi dgos par ro/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos</text></item>
<item><p>100a3</p><section></section><text>pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis dge slong ma'i dge 'dun la gos 'bul ba ma gtogs par/ dge slong ma nye du ma yin pa bor rlag byung ba dang / legs par smra ba dang / bsnyen par</text></item>
<item><p>100a4</p><section></section><text>rdzogs par byed pa dang / brje bar 'dod pa ma yin pa la/ der 'du shes pas gos rung ba 'khor gsum khebs pa'i tshad dang ldan pa byin na/ gos sbyin pa'i ltung byed kyi dngos gzhir 'gyur ro/ /dge slong dge slong ma'i dge 'dun la gos 'bul ba ma gtogs pa lan smad</text></item>
<item><p>100a5</p><section></section><text>pa med do/ /dge slong ma nye du ma yin pa la na smad pa med do/ /dge slong ma nye du ma yin pa bor rlag byung ba dang / legs par smra ba dang / bsnyen par rdzogs par byed pa dang brje bar 'dod pa ma yin pa lan smad pa med do/ /dge slong ma nye du ma yin pa la der 'du shes</text></item>
<item><p>100a6</p><section></section><text>pa dang / yid gnyis zab la na smad pa med do/ /gos rung ba dang / 'khor gsum khebs pa'i tshad dang ldan pa dang / de bas lhag pa la na smad pa med do/ /bsab mi dgos par byin pa la na smad pa med do/ /'di'i byed pa po ni dge slong ma nye du ma yin pa nyid la 'du shes</text></item>
<item><p>100a7</p><section></section><text>gtso cher byed pa po nyid yin no/ /'di la yan lag drug gis dngos gzhi'i ltung bar 'gyur te/ dge slong dge slong ma'i dge 'dun la gos 'bul ba ma yin pa dang / dge slong ma nye du ma yin pa dang / de bor rlag byung ba'am/ legs par smra ba'am/ bsnyen par rdzogs</text></item>
<item><p>100b1</p><section></section><text>par byed pa'am/ brje bar 'dod pa ma yin pa dang / der 'du shes pa dang / gos rung ba 'khor gsum khebs pa'i tshad yan chad dang / byin pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du gos sbyin pa'i ltung</text></item>
<item><p>100b2</p><section></section><text>byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong ma nye du ma yin pa nyams pa dang / ma chags pa la nyes byas so/ /mtshan mi mthun pa nye du ma yin pa bsnyen</text></item>
<item><p>100b3</p><section></section><text>bar ma rdzogs pa la nyes byas so/ /dge slong ma nye du la nye du ma yin par 'du shes pa dang / yid gnyis za ba la nyes byas so/ /gos mi rung ba dang / 'khor gsum khebs pa'i tshad du ma chog pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor</text></item>
<item><p>100b4</p><section></section><text>ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni dge slong ma'i dge 'dun la gos 'bul ba la ltung ba med do/ /dge slong ma nye du la ltung ba med do/ /dge slong ma nye du ma yin</text></item>
<item><p>100b5</p><section></section><text>pa bor rlag byung ba dang / legs par smra ba dang / bsnyen par rdzogs par byed pa dang / rin gyi phyir dang / brje bar 'dod pa la ltung ba med do/ /g.yar por byin pa la ltung ba med do/ /las dang po pa dang / smyos pa dang / sems 'khrugs pa dang / tshor ba</text></item>
<item><p>100b6</p><section></section><text>dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gos sbyin pa'i ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /gos sbyin pa'i ltung</text></item>
<item><p>100b7</p><section></section><text>byed de nyi shu bzhi pa bshad zin to// //gos byed pa'i ltung byed kyi gleng gzhi ni/ sangs rgyas bcom ldan 'das mnyan yod na/ rgyal byed kyi tshal mgon med zas sbyin gyi kun dga' ra ba na bzhugs so/ /dge slong ma sbed ma'i chos gos lnga ngan cing snam sbyar</text></item>
<item><p>101a1</p><section></section><text>yang rnyings nas des ras yug chen zhig rnyed pa tshe dang ldan pa 'char ka la snam sbyar du 'tshem du bcug nas/ drug sde dag log ste ras yug chen de brgyangs nas dras shing drubs te 'char kas snam sbyar de dang tshon sna lnga pa'i skud pa khyer te 'chag</text></item>
<item><p>101a2</p><section></section><text>tu song nas/ snam sbyar de la tshon sna lnga pa'i skud pas bdag nyid sbed ma'i mgul nas 'khyud de 'dug pa zhig skud ris su btsems nas bltab ste/ sbed ma la byin nas/ re zhig ji srid du mtshon gyis ma bcal ba de srid du ma dbye shig /ltung ba dang bcas par gyur ta</text></item>
<item><p>101a3</p><section></section><text>re zhes smras so/ /sbed mas snam sbyar de de bzhin kho nar dbyar khang du 'phags pa dang / dge slong ma grogs mo dag gis 'phags pa 'char kas snam sbyar ji ltar btsems pa blta'o 'on cig ces byas pa na sbed mas ma ster nas/ de dag gis snam sbyar hud ces</text></item>
<item><p>101a4</p><section></section><text>phrogs nas phye ste bltas pa dang / de la tshon sna lnga pa'i skud pas 'char ka sbed ma'i mgul nas 'khyud de 'dug pa skud ris su btsems pa mthong nas/ de dag gis rta gad kyis btab ste smras pa/ sbed ma khyod la 'phags pa 'char kas yun ring mo zhig gis gzod</text></item>
<item><p>101a5</p><section></section><text>'khyud do/ /de skye dgu'i bdag mo chen mo gau ta mIs thos nas/ nu mo dag drug sde gnas ngan len kun du spyod pa dag gis 'drum pa ltung bas bcom ldan 'das kyi bstan pa 'jig par byed do zhes zer ba'i skabs de dge slong ma rnams kyis dge slong rnams</text></item>
<item><p>101a6</p><section></section><text>la brjod nas/ dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ tshe dang ldan pa 'char ka la rmas nas/ dge sbyong gi tshul ma yin</text></item>
<item><p>101a7</p><section></section><text>pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis</text></item>
<item><p>101b1</p><section></section><text>'dul ba la bslab pa'i gzhi 'di ltar gdon par bya ste/ yang dge slong gang dge slong ma nye du ma yin pa'i gos byed na ltung byed do zhes bca' ba mdzad de/ yul ni mnyan yod/ gang zag ni 'char ka /nyon mongs pa ni 'dod chags/ nyes pa ni dge slong ma nye du</text></item>
<item><p>101b2</p><section></section><text>ma yin pa'i gos byed pa'o/ /de la yang dge slong gang zhes bya ba ni/ 'char ka'am/ gzhan yang de lta bu gang yin pa'o/ /dge slong ma zhes bya ba ni chos 'di pa'o/ /nye du ma yin pa'i zhes bya ba ni/ phyi mo dang mes po dang / phrugs kyi bdun pa tshun chad ni nye du yin la/</text></item>
<item><p>101b3</p><section></section><text>de phan chad ni nye du ma yin no/ /gos zhes bya ba ni bdun po bal gos dang / sha na'i gos dang / zang ma'i gos dang / du gu la'i gos dang / ras bal gyi gos dang / ko ta ma pa'i gos dang / nyi 'og gi gos dag las gang yang rung ba'o/ /byed na zhes bya ba ni</text></item>
<item><p>101b4</p><section></section><text>'tshem na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis</text></item>
<item><p>101b5</p><section></section><text>'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni/ /dge slong gis dge slong ma nye du ma yin pa la der 'du shes pas gos rung ba 'khor gsum khebs pa'i tshad dang ldan pa byed na gos byed pa'i ltung byed kyi dngos gzhir 'gyur ro/ /</text></item>
<item><p>101b6</p><section></section><text>dge slong ma nye du ma yin pa la der 'du shes pa dang / yid gnyis za ba la na smad pa med do/ /gos rung ba dang 'khor gsum khebs pa'i tshad dang ldan pa dang / gos de las lhag pa la na smad pa med do/ /'tshem pa la sogs pa byed pa'i rnam pa gang yang rung ba la</text></item>
<item><p>101b7</p><section></section><text>na smad pa med do/ /'di'i byed pa po ni/ dge slong ma nye du ma yin pa nyid la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ dge slong ma nye du ma yin pa dang / der 'du shes pa dang / gos rung ba 'khor gsum</text></item>
<item><p>102a1</p><section></section><text>khebs pa'i tshad yan chad dang / byed pa dang / zin pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du gos byed pa'i ltung byed kyi sbyor ba brtsams nas dngos gzhi la ma thug gi bar du nyes byas</text></item>
<item><p>102a2</p><section></section><text>so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong ma nye du ma yin pa dang / nyams pa dang / ma chags pa la nyes byas so/ /mtshan mi mthun pa nye du ma yin pa dang / bsnyen par ma rdzogs pa la nyes byas so/ /dge slong ma nye du ma</text></item>
<item><p>102a3</p><section></section><text>yin par 'du shes pa dang / yid gnyis za ba la nyes byas so/ /gos mi rung ba dang 'khor gsum khebs pa'i tshad du ma chog pa la nyes byas so/ /byed du bcug pa la nyes byas so/ /ma zin pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor</text></item>
<item><p>102a4</p><section></section><text>ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni dge slong ma nye du la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung</text></item>
<item><p>102a5</p><section></section><text>ba med do/ /bslab par bya ba ni dge slong gis yul thams cad la gnas skabs thams cad du gos byed pa'i ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /gos byed pa'i ltung byed de nyi shu lnga pa bshad zin</text></item>
<item><p>102a6</p><section></section><text>to// //dge slong ma dang lhan cig 'gron lam du 'jug pa'i ltung byed kyi gleng gzhi ni/ bcas pa dang gnang ba'i dbang gis rnam pa gnyis te/ bcas pa'i gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi</text></item>
<item><p>102a7</p><section></section><text>kun dga' ra ba na bzhugs so/ /drug sde dag gis smras pa/ dga' bo nye dga' lhung bzed nag po can 'di dag rkang pa spre'u zhag gis bskus te 'gro na yang 'gro bar chas pa'i rnyed pa sgrub par byed/ 'ong na yang glo bur du 'ongs pa'i rnyed pa sgrub par byed cing / skye bo mang</text></item>
<item><p>102b1</p><section></section><text>po dga' ba dang / yid du 'ong bar yang 'gyur ro/ /yu bu cag ni khron pa'i rus sbal dang 'dra bar gar yang mi 'dong / gang nas kyang mi 'ong bas rnyed pa thob pa dang / skye bo mang po la dga' ba dang / yid du 'ong bar ga la 'gyur gyi/ yu bu cag kyang ljongs rgyur 'dong ngo zhes</text></item>
<item><p>102b2</p><section></section><text>de dag dge slong ma'i dbyar khang du dong ste/ dge slong ma bcu gnyis sde dag lam brgyags sbyor du bcug nas de dag kyang khrid cing / dge slong bsod snyoms pa zhig kyang khrid de ljongs rgyur 'phags so/ /de dag gis gang gi tshe mtshams kyi phyi rol du son pa de'i tshe na smras pa/</text></item>
<item><p>102b3</p><section></section><text>dga' bo nye dga' bdag cag gis yun ji srid du gzhan gyi spyod lam gyis 'khod par byas/ tshur shog bdag cag rang rang gi spyod lam gyis 'khod par bya'o zhes dang por dga' bo 'dug nas de'i 'og tu dga' mo 'dug /de'i 'og tu dga' bo'i lhan cig gnas pa</text></item>
<item><p>102b4</p><section></section><text>'dug /de'i 'og tu dga' mo'i lhan cig gnas pa 'dug /de'i 'og tu dga' bo'i dge tshul 'dug /de'i 'og tu dga' mo'i dge tshul ma 'dug go/ /de bzhin du nye dga' dang / gtsug dga' mo la sogs pa yang spel mar bkod de dong ngo / /don mthun de dang bram</text></item>
<item><p>102b5</p><section></section><text>ze zhig lhan cig 'gro ba des de dag mthong nas smras pa/ 'di ni dge sbyong yin/ de'i chung ma ni 'di yin/ de'i bu ni 'di yin/ de'i mna' ma ni 'di yin/ de'i tsha bo ni 'di yin/ de'i tsha bo'i chung ma ni 'di yin par shes so/ /nye dgas thos nas smras pa/ bkren pa khyod kyi</text></item>
<item><p>102b6</p><section></section><text>gnya' ba rdog pas mnan nas de lta yin no/ /bsod snyoms pa des bsams pa/ bdag shi ba ni bla'i gnas ngan len kun du spyod pa 'di dag dang lhan cig ljongs rgyur 'gro ba ni mi rung ngo snyam nas de phyir log ste/ rgyal byed kyi tshal du song nas des skabs de dge</text></item>
<item><p>102b7</p><section></section><text>slong rnams la rgyas par brjod pa dang / dge slong don nyung ngu dag ci'i phyir dge slong dag dge slong ma'i don mthun dang lhan cig 'thams nas 'gron lam du 'jug par byed ces smod par byed/ phyar ka gtong bar byed/ kha zer bar byed pa'i skabs de/ dge slong</text></item>
<item><p>103a1</p><section></section><text>rnams kyis bcom ldan 'das la gsol pa dang / de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge slong gi tshul ma yin pa/</text></item>
<item><p>103a2</p><section></section><text>rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas/ nga'i nyan thos rnams kyis 'dul ba la bslab</text></item>
<item><p>103a3</p><section></section><text>pa'i gzhi 'di ltar gdon par bya ste/ yang dge slong gang dge slong ma'i don mthun dang lhan cig 'thams nas 'gron lam du 'jug na ltung byed do zhes bca' ba mdzad de/ yul ni mnyan yod/ gang zag ni drug sde/ nyon mongs pa ni 'dod zhen/ nyes pa ni dge slong</text></item>
<item><p>103a4</p><section></section><text>ma'i don mthun dang lhan cig 'thams nas 'gron lam du 'jug pa'o/ /gnang ba'i gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dge slong ma rab tu mang po dag gis rgyal po'i khab</text></item>
<item><p>103a5</p><section></section><text>tu dge slong ma'i dbyar khang du rgyal po'i kun dga' ra bar dbyar gnas par khas blangs nas/ de dag dbyar gyi zla ba gsum po dag 'das nas/ bcom ldan 'das kyi zhabs la phyag 'tshal du mnyan yod du 'phags te/ de dag gis mnyan yod du 'gro ba'i don mthun btsal</text></item>
<item><p>103a6</p><section></section><text>bar brtsams pa dang / ji tsam na de dag gis dge slong dang bcas pa'i don mthun mthong nas/ dge slong med pa'i don mthun gzhan btsal bar brtsams pa dang / ma rnyed nas de dag dge slong dang bcas pa'i don mthun de dang lhan cig mgo snang tsam gyis 'phags so/ /</text></item>
<item><p>103a7</p><section></section><text>don mthun de shin tu rings par song nas de dag phyi bzhin du 'brang zhing 'gro ba na/ chom rkun pa dag gis bcom nas/ de dag mthar gyis mnyan yod du phyin te dge slong ma'i dbyar khang du song ba dang / dge slong ma rnams kyis mthong nas smras pa/ phu nu mo dag ji ltar</text></item>
<item><p>103b1</p><section></section><text>bde bar brgyus sam ji ltar bde bar brgyus/ bdag cag chom rkun pa dag gis bcom mo/ /phu nu mo dag ji ltar bdag cag bcom ldan 'das kyis yongs su btang ba de ltar ni ya mtshan can dgu bcu rtsa drug po dag gis kyang bud med gzhan 'ga' yang yongs su ma</text></item>
<item><p>103b2</p><section></section><text>btang ngo zhes zer ba'i skabs de dge slong ma rnams kyis dge slong rnams la brjod nas/ dge slong rnams kyis bcom ldan 'das la gsol ba dang / bcom ldan 'das kyis bka' stsal pa/ de lta bas na dus ma gtogs so/ /dge slong dag don mthun dang / lhan</text></item>
<item><p>103b3</p><section></section><text>cig ljongs rgyur 'dong ba na/ de dag bsod snyoms kyis phongs par gyur pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ lam brgyags bskur bar bya'o/ /de dag gis sus bskur bar bya ba mi shes nas/</text></item>
<item><p>103b4</p><section></section><text>bcom ldan 'das kyis bka' sprul pa/ rtse rgod kyis bskur bar bya'o/ /rtse rgod med na rtse rgod mos bskur bar bya'o/ /rtse rgod mo med na dge tshul gyis bskur bar bya'o/ /dge tshul med na/ dge tshul mas bskur bar bya'o/ /dge tshul ma med na/ dge slong rnams</text></item>
<item><p>103b5</p><section></section><text>kyis dge slong ma rnams kyi lam brgyags bskur bar bya zhing / dge slong ma rnams kyis dge slong rnams la lam brgyags bskur bar bya ste/ dge slong rnams kyis dge slong ma rnams kyi byin len bstabs par bya zhing / dge slong ma rnams kyis dge slong rnams kyi byin len</text></item>
<item><p>103b6</p><section></section><text>bstabs par bya'o/ /dge slong dag ljongs rgyu zhing 'dong ba na/ gzhan dag na bar gyur nas dge slong dag gis de dag bor te dong nas/ bcom ldan 'das kyis bka' stsal pa/ mi dor bar bskur bar bya'o/ /dge slong dag nyung nas/ bcom ldan 'das kyis bka'</text></item>
<item><p>103b7</p><section></section><text>stsal pa/ dge slong ma rnams kyis kyang dge slong dag gi bskur bar bya'o/ /dge slong ma dag gis rkang pa logs nas 'dzin cing / dge slong dag mgo logs nas 'dzin pa na dge slong ma dag 'dod chags skyes nas/ bcom ldan 'das kyis bka' stsal pa/ dge</text></item>
<item><p>104a1</p><section></section><text>slong dag gis rkang pa logs nas bzung bar bya zhing / dge slong ma dag gis mgo logs nas gzung bar bya'o/ /de dag grong du phyin nas thams cad sdod pa na de dag bsod snyoms kyis phongs par gyur nas/ bcom ldan 'das kyis bka' stsal pa/</text></item>
<item><p>104a2</p><section></section><text>thams cad kyis bsdad par mi bya bar de na ba'i sman dang zas legs par sbyar te/ dge slong gcig gzhag nas/ lhag ma rnams 'dod bar bya'o/ /dge slong ma rnams la yang de bzhin du bya'o/ /de nas bcom ldan 'das kyis bslab pa 'dod pa dang / bslab pa la gus</text></item>
<item><p>104a3</p><section></section><text>pa dang / bslab pa la yo byad bsnyungs pa'i bsngags pa brjod nas dge slong rnams la de dang mthun pa dang / de'i shas che ba dang / de dang 'tsham pa'i chos dang ldan pa'i bka' mchid mdzad nas/ dge slong rnams la bka' stsal pa/ dge slong dag de lta bas na/ snga ma</text></item>
<item><p>104a4</p><section></section><text>ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge slong ma'i don mthun dang lhan cig 'thams nas 'gron lam du 'jug na dus ma gtogs te/ ltung byed do/ /de la dus ni 'di yin</text></item>
<item><p>104a5</p><section></section><text>te/ lam don mthun gyis bgrod par bya ba dogs pa dang bcas par grags pa/ 'jigs pa dang bcas par grags pa/ 'jigs pa tha dad pas 'jigs su rung ba dang bcas par grags pa zhig de la de ni dus yin no zhes gnang ba mdzad de yul ni mnyan yod/ gang</text></item>
<item><p>104a6</p><section></section><text>zag ni chos 'di pa/ nyon mongs pa dang nyes pa ni med do/ /de la yang dge slong gang zhes bya ba ni drug sde'am gzhan yang de lta bu gang yin pa'o/ /dge slong ma'i don mthun dang lhan cig ces bya ba ni snga ma bzhin no/ /'thams nas zhes bya ba ni brda byas nas so/ 'gron lam</text></item>
<item><p>104a7</p><section></section><text>du zhes bya ba ni dgon pa'i lam du'o/ /'jug na zhes bya ba ni 'gro na'o/ /dus ma gtogs te zhes bya ba ni dus gzhag ste'o/ /ltung byed do zhes bya ba ni snga ma bzhin no/ /de la dus ni 'di yin te/ lam don mthun gyis bgrod par bya ba zhes bya ba ni don mthun med par</text></item>
<item><p>104b1</p><section></section><text>bgrod mi nus pa'o/ /dogs pa dang bcas par grags pa zhes bya ba ni chom rkun pa dang g.yon can gyis 'jigs par grags pa'o/ /'jigs pa dang bcas par grags pa zhes bya ba ni/ seng ge dang / stag dang / gung gis 'jigs par grags pa'o/ /'jigs pa tha dad</text></item>
<item><p>104b2</p><section></section><text>pas 'jigs su rung ba dang bcas par grags pa zhig na zhes bya ba ni sha sbrang dang / sbrang bu mchu rings dang / rlung dang / nyi ma dang / sdig sbrul gyi 'jigs pa tha dad pas 'jigs su rung ba dang bcas par grags pa zhig na'o/ /de la de ni dus yin no zhes bya ba ni/</text></item>
<item><p>104b3</p><section></section><text>bslab pa'i gzhi bcas pa de la de ni gnang ba'i dus yin pa'o/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang ltung ba med pa dang bslab par bya ba dang / phyir bcos pa rnams kyis 'di'i</text></item>
<item><p>104b4</p><section></section><text>mtshan nyid shes par bya'o/ /de la 'dir dngos gzhi'i ltung ba rnam par gzhag pa ni 'jigs pa dang bcas pa'i lam nyid du sngar ma 'thams par dge slong ma dang 'gron thabs cig tu zhugs shing tha mi dad par 'gro ba nyid ma gtogs par dge slong ma gcig dang yang</text></item>
<item><p>104b5</p><section></section><text>lam las 'da' zhing 'gro na rgyang grags re rer dge slong ma dang lhan cig 'gron lam du 'jug pa'i ltung byed kyi dngos gzhir 'gyur ro/ /lam 'jigs pa med pa nyid la na smad pa med do/ /dge slong ma bsnyen par rdzogs pa can ma nyams pa gcig yan chad la na</text></item>
<item><p>104b6</p><section></section><text>smad pa med do/ /sngar 'thams pa la na smad pa med do/ /lam gcig pa la na smad pa med do/ /rgyang grags gcig gi mtha' las 'das pa la na smad pa med do/ /nyin mtshan gyi cha la na smad pa med do/ /'di'i byed pa po ni lam 'jigs pa med pa dang / dge slong ma'i</text></item>
<item><p>104b7</p><section></section><text>'gron pa dang 'thams pa'o/ /'di la yan lag lngas dngos gzhi'i ltung bar 'gyur te/ lam 'jigs pa med pa nyid dang / dge slong ma gcig yan chad kyi 'gron pa dang / 'thams pa dang lam du zhugs pa dang / rgyang grags gcig gi mtha' las 'das pa'o/ /</text></item>
<item><p>105a1</p><section></section><text>de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du dge slong ma dang lhan cig 'gron lam du 'jug pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la</text></item>
<item><p>105a2</p><section></section><text>sbyor ba tha dad pa ji snyed brtsams pa re re la nyes byas re re'o/ /dge slong ma ma chags pa dang / nyams pa la nyes byas so/ /mtshan mi mthun pa bsnyen par ma rdzogs pa la nyes byas so/ /rgyang grags kyi phyed du nyes byas so/ /sbyor ba'i sbyor ba'i ltung ba ni nyes byas phra</text></item>
<item><p>105a3</p><section></section><text>mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni lam 'jigs pa dang bcas pa nyid la ltung ba med do/ /ma 'thams pa la ltung ba med do/ /lam tha</text></item>
<item><p>105a4</p><section></section><text>dad pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du dge slong ma dang lhan cig 'gron lam du</text></item>
<item><p>105a5</p><section></section><text>'jug pa'i ltung byed du 'gyur ba rnam pa thams cad mi bsten par bslab par bya'o/ /dge slong dang dge slong ma 'gron lam du 'gro bas lam brgyags rin po che lnga'am/ rin po cher smos pa lnga'am/ bza' ba lnga dang / bza' bar smos pa lnga las gang sbyor cing</text></item>
<item><p>105a6</p><section></section><text>'os pa bskur bar bya'o/ /su dag gis bskur bar bya zhe na/ rtse rgod dang / rtse rgod mo dang / dge tshul dang / dge tshul mo dag las gang yod pa dag gis bskur bar bya'o/ /de dag med na dge slong dang dge slong ma rnams gcig gi lam brgyags gcig gis bskur du</text></item>
<item><p>105a7</p><section></section><text>rung ngo / /dge slong dang dge slong ma rnams gcig gis gcig gi byin len yang bstabs su rung ngo / /tshangs pa mtshungs par spyod pa na ba lam du dor bar mi bya'o/ /lam du nad kyis btab pa de bskur bar bya'o/ /dge slong ma la yang de bzhin du'o/ /nad pa</text></item>
<item><p>105b1</p><section></section><text>bskur ba de la dge slong dang dge slong ma rnams phan tshun gcig gi grogs gcig gis bya'o/ /mtshan mi mthun pas mgo logs nas bzung zhing mtshan mthun pas rkang pa logs nas bzung ngo / /grong du phyin pa nyid na nad pa'i sman dang zan legs par sbyar te rang bzhin</text></item>
<item><p>105b2</p><section></section><text>mthun pa'i nad g.yog gcig kyang bzhag nas bsod snyoms pa la sogs pa la song yang nyes pa med do/ /phyir bcos pa ni snga ma bzhin no/ /dge slong ma dang lhan cig 'gron lam du 'jug pa'i ltung de nyi shu drug pa bshad zin to// //dge slong ma dang lhan cig grur</text></item>
<item><p>105b3</p><section></section><text>'jug pa'i ltung byed kyi gleng gzhi ni/ bcas pa dang gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /drug sde dag gis smras pa/ dga' bo</text></item>
<item><p>105b4</p><section></section><text>nye dga' lhung bzed nag po can 'di dag ni rkang pa spre'u zhag gis bskus te 'gro na yang 'gro bar chas pa'i rnyed pa sgrub par byed/ 'ong na yang glo bur du 'ongs pa'i rnyed pa sgrub par byed cing / skye bo mang po dga' ba dang / yid du 'ong bar yang 'gyur ro/ /yu bu cag ni khron pa'i</text></item>
<item><p>105b5</p><section></section><text>rus sbal dang 'dra bar gar yang mi 'dong / gang nas kyang mi 'ong bas rnyed pa 'thob pa dang / skye bo mang po la dga' ba dang / yid du 'ong bar ga la 'gyur gyi/ yu bu cag kyang grur zhugs te 'dong ngo zhes de dag dge slong ma'i dbyar khang du dong ste dge slong ma bcu gnyis sde</text></item>
<item><p>105b6</p><section></section><text>dag lam brgyags sbyor du bcug nas de dag kyang khrid cing dge slong bsod snyoms pa zhig kyang khrid de grur 'jug tu 'phags so/ /de dag gis gang gi tshe mtshams kyi phyi rol du grur zhugs pa de'i tshe na smras pa/ dga' bo nye dga' bdag cag gis yun ji srid du gzhan</text></item>
<item><p>105b7</p><section></section><text>gyi spyod lam gyis 'khod par byas/ tshur sheg bdag cag rang rang gi spyod lam gyis 'khod par bya'o zhes dang por dga' bo 'dug nas/ de'i 'og tu dga' mo 'dug /de'i 'og tu dga' bo'i lhan cig gnas pa 'dug /de'i 'og tu dga' mo'i lhan cig gnas pa</text></item>
<item><p>106a1</p><section></section><text>'dug /de'i 'og tu dga' bo'i dge tshul 'dug /de'i 'og tu dga' mo'i dge tshul 'dug go/ /de bzhin du nye dga' bo dang gtsug dga' mo la sogs pa yang spel mar bkod de dong ngo / /don mthun de dang bram ze zhig lhan cig 'gro ba des di dag mthong</text></item>
<item><p>106a2</p><section></section><text>nas smras pa/ 'di ni dge sbyong yin/ de'i chung ma ni 'di yin/ de'i bu ni 'di yin/ de'i mna' ma ni 'di yin/ de'i tsha bo ni 'di yin/ de'i tsha bo ni chung ma ni 'di yin par shes so/ /nye dgas thos nas smras pa/ bkren pa khyod kyi gnya' bar rdog pas mnan nas de ltar</text></item>
<item><p>106a3</p><section></section><text>yin no/ /bsod snyoms pa des bsams pa/ bdag shi ba ni bla'i gnas ngan len kun du spyod pa 'di dag dang / lhan cig ljongs rgyur 'gro ba ni mi rung ngo snyam nas de phyir log ste/ rgyal byed kyi tshal du song nas des skabs de dge slong rnams la rgyas par brjod</text></item>
<item><p>106a4</p><section></section><text>pa dang / dge slong don nyung ngu dag ci'i phyir dge slong dag dge slong ma'i don mthun dang lhan cig 'thams nas grur 'jug par byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /</text></item>
<item><p>106a5</p><section></section><text>de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/</text></item>
<item><p>106a6</p><section></section><text>de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge slong ma'i don</text></item>
<item><p>106a7</p><section></section><text>mthun dang lhan cig 'thams nas/ gru gcig tu 'jug cing gyen du 'gro'am thur du 'gron ltung byed do zhes bca' ba mdzad de/ yul ni mnyan yod gang zag ni drug sde/ nyon mongs pa ni 'dod zhen/ nyes pa ni dge slong ma'i don mthun dang 'thams nas gru</text></item>
<item><p>106b1</p><section></section><text>gcig tu 'jug pa'o/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na khyim bdag gcig gis chu klung gnas can gyi phyi rol tha ba can gyi kun dga' ra bar dge 'dun</text></item>
<item><p>106b2</p><section></section><text>gyi phyir gtsug lag khang byed du bcug nas/ des gtsug lag khang de dbul ba'i phyir gnyi ga'i dge 'dun spyan drangs so/ /dge slong ma zhig dge ba'i phyogs la brtson par gyur pa des bsams pa/ deng bdag gis bsod snyoms la rgyu ma dgos pas ji srid du gdugs</text></item>
<item><p>106b3</p><section></section><text>tshod la nye bar ma gyur pa de srid kyi bar du dge ba'i phyogs la tron bya zhing / de'i 'og tu dus shes par byas te 'gro'o snyam nas des ji srid du gdugs tshod la nye bar ma gyur pa de srid kyi bar du dge ba'i phyogs la tron byas nas/ de'i 'og tu dus shes par byas te chu</text></item>
<item><p>106b4</p><section></section><text>klung gi 'gram du song ba dang / ji tsam na dge slong dag grur zhugs nas gru pas smras pa/ 'phags ma grur zhugs shig /dge slong ma des smras pa/ bzhin bzangs je song shig dang gru gzhan bkang ba na 'gro'o/ /gru pa des yang dang yang du 'ongs te smras pa/ 'phags</text></item>
<item><p>106b5</p><section></section><text>ma grur zhugs shig /des kyang smras pa/ bzhin bzangs je song shig dang / gru gzhan bkang ba na 'gro'o/ /gru pa de song nas chu klung gi phyi rol du gru phur pa la brtod de skye bo phal po che'i tshogs kyi nang du zhugs shing 'dug go/ /dge slong ma des yang dang yang du bos pa</text></item>
<item><p>106b6</p><section></section><text>dang / gru pa des tshig kyang ma ster nas de de na sdod sdod nas ji tsam na gdugs tshod yol nas de'i 'og tu dbyar khang du phyir log ste/ de ji srid du lus las mdangs ma yal ba de srid kyi bar du dge ba'i phyogs la tron byas nas/ gang gi tshe lus las mdangs yal</text></item>
<item><p>106b7</p><section></section><text>ba de'i tshe na glos phab ste nyal ba dang / dge slong ma rnams lhags te de la smras pa/ 'phags ma gal te zas gzhan gyi yin zhes te lto yang gzhan gyi yin snyam mam ci byas/ ci tsam gyis glos phab ste nyal bar gyur pa de tsam gyis zas zos so/ /sus zos/ khyod kyis so/ /</text></item>
<item><p>107a1</p><section></section><text>kho mos ma zos so/ /'o na ci'i phyir glos phab ste nyal/ des skabs de rgyas par dge slong ma rnams la brjod nas dge slong ma rnams kyis dge slong rnams la rgyas par brjod do/ /dge slong rnams kyis bcom ldan 'das la gsol ba dang / bcom ldan</text></item>
<item><p>107a2</p><section></section><text>'das kyis bka' stsal pa/ dge slong dag de lta bas na thad kar pha rol du 'gro ba ma gtogs so/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas/ dge slong rnams la de dang</text></item>
<item><p>107a3</p><section></section><text>mthun pa dang / de'i shas che ba dang / de dang 'tsham pa'i chos dang ldan pa'i bka' mchid mdzad nas dge slong rnams la bka' stsal pa/ dge slong dag de lta bas na snga ma ni bcas pa yin la 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di</text></item>
<item><p>107a4</p><section></section><text>ltar gdon par bya ste/ yang dge slong gang dge slong ma'i don mthun dang lhan cig 'thams nas gru gcig tu 'jug cing gyen du 'gro'am thur du 'gro na thad kar pha rol du 'gro ba ma gtogs te ltung byed do zhes gnang ba mdzad de/ yul ni mnyan yod/ gang zag ni chos 'di pa'i dge</text></item>
<item><p>107a5</p><section></section><text>slong dang / dge slong ma/ nyon mongs pa dang nyes pa ni med do/ /de la yang dge slong gang zhes bya ba ni drug sde'am/ gzhan yang de lta bu gang yin pa'o/ /dge slong ma'i don mthun dang lhan cig ces bya ba ni chos 'di pa'o/ /'thams nas zhes bya ba ni brda byas nas so/ /</text></item>
<item><p>107a6</p><section></section><text>gru gcig tu zhes bya ba ni shog ma gcig pa dang / la gcan gcig pa dang / gru btsas gcig par ro/ /'jug cing zhes bya ba ni zhon cing ngo / /gyen du 'gro'am zhes bya ba ni rgyun las bzlog phyogs su 'gro na'o/ /thur du 'gron zhes bya ba ni rgyun phyogs su 'gro na'o/ /</text></item>
<item><p>107a7</p><section></section><text>thad kar pha rol du 'gro ba ma gtogs te zhes bya ba ni thad kar pha rol du 'gro ba gzhag ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba</text></item>
<item><p>107b1</p><section></section><text>med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni 'gram gnyis 'jigs pa dang bcas pa nyid ma gtogs par 'thams nas dge slong ma gcig dang yang cig car gru gcig gis lam</text></item>
<item><p>107b2</p><section></section><text>las 'das zhing 'gro na thad kar pha rol du 'gro ba ma gtogs te rgyang grags re rer dge slong ma dang lhan cig grur 'jug pa'i ltung byed kyi dngos gzhir 'gyur ro/ /'gram gnyis 'jigs pa med pa nyid la na smad pa med do/ /dge slong ma bsnyen par rdzogs pa can ma nyams pa gcig yan</text></item>
<item><p>107b3</p><section></section><text>chad la na smad pa med do/ /sngar 'thams pa la na smad pa med do/ /gru tshugs sho gam gcig pa dang / la gcan gcig pa dang / gru btsas gcig pa'i gru tha dad pa la na smad pa med do/ /gyen du 'gro yang rung thur du 'gro yang rung ste rgyang grags gcig gi mtha' las 'das pa la na smad pa</text></item>
<item><p>107b4</p><section></section><text>med do/ /nyin mtshan gyi cha la na smad pa med do/ /'di'i byed pa po ni 'gram gnyis 'jigs pa med pa dang / dge slong ma'i 'gron pa dang 'thams pa'o/ /'di la yan lag lngas dngos gzhi'i ltung bar 'gyur te/ 'gram gnyis 'jigs pa med pa nyid dang / dge slong ma gcig yan chad kyi 'gron</text></item>
<item><p>107b5</p><section></section><text>pa dang 'thams pa dang / grur zhugs pa dang / rgyang grags gcig gi mtha' las 'das pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du dge slong ma dang lhan cig grur 'jug pa'i ltung byed kyi sbyor ba brtsams nas dngos gzhi la ma</text></item>
<item><p>107b6</p><section></section><text>thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong ma ma chags pa dang nyams pa la nyes byas so/ /mtshan mi mthun pa bsnyen par ma rdzogs pa la nyes byas so/ /rgyang grags kyi phyed du nyes byas so/ /sbyor ba'i sbyor ba'i ltung ba ni nyes</text></item>
<item><p>107b7</p><section></section><text>byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni 'gram gnyis 'jigs pa dang bcas pa nyid la ltung ba med do/ /ma 'thams pa la ltung ba med do/ /gru tshugs sho gam tha dad pa</text></item>
<item><p>108a1</p><section></section><text>dang / lag can tha dad pa dang / gru btsas tha dad pa la ltung ba med do/ /thad kar pha rol du 'gro ba la ltung ba med do/ /thad kar pha rol du 'gro ba de'i phyir zhugs pa na chu'i gzhung yo ba dang / chu klung gis gtib chad pa dang / dba' klong las gzur ba'i dbang dang ru skya dang</text></item>
<item><p>108a2</p><section></section><text>gdos pa chag pa'i dbang dang ru skya 'dzin pa'i dbang gis rgyun las bzlog pa'i phyogs sam/ rgyun phyogs kyi 'jug pa gzhan du song ba la nyes pa med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis</text></item>
<item><p>108a3</p><section></section><text>yul thams cad la gnas skabs thams cad du dge slong ma dang lhan cig grur 'jug pa'i ltung byed du 'gyur ba rnam pa thams cad mi bsten par bslab par bya'o/ /gru tshugs kyi sho gam dang la gcan dang gru btsas gcig gam tha dad pa brtag par bya'o/ /'gram gnyis las gcig 'jigs pa yod</text></item>
<item><p>108a4</p><section></section><text>la gcig 'jigs pa med na/ gang na 'jigs pa med pa der gzur bar bya'o/ /phyir bcos pa ni snga ma bzhin no/ /dge slong ma dang lhan cig grur 'jug pa'i ltung byed de nyi shu bdun pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam</text></item>
<item><p>108a5</p><section></section><text>po nyi shu lnga pa/ gcig pu 'dug pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de nas tshe dang ldan pa 'char ka snga dro sham thabs bgos/ /lhung bzed dang / chos gos thogs te mnyan yod du</text></item>
<item><p>108a6</p><section></section><text>bsod snyoms la zhugs nas mthar gyis mnyan yod du bsod snyoms la rgyu ba na khyim bdag gi chung ma sbed ma'i khyim ga la ba der song ngo / /khyem bdag gi chung ma sbed mas tshe dang ldan pa 'char ka thag ring po kho na nas mthong ste/ mthong nas kyang tshe dang ldan pa 'char ka'i phyir stan shom par</text></item>
<item><p>108a7</p><section></section><text>byed cing 'di skad ces kyang smras so/ /btsun pa 'char ka tshur spyon/ btsun pa 'char ka byon pa legs so/ /btsun pa 'char ka gdan bshams pa nyid la bzhugs shig /tshe dang ldan pa 'char ka kha nang du bltas te 'dug go/ /khyim bdag gi chung ma sbed ma yang tshe dang ldan pa 'char ka'i rkang pa</text></item>
<item><p>108b1</p><section></section><text>gnyis la phyag 'tshal te kha phyir bltas te 'dug go/ /'char kas de la ji tsam pa de tsam gyis chos bstan nas sngon bgad pa dang / rtses pa dang / dga' bar byas pa dang / dga' mgur spyad pa dag dran par bya bar brtsams te/ sbed ma khyod kyis bdag cag gnyis skyed mos tshal dang /</text></item>
<item><p>108b2</p><section></section><text>'dun sa dang lha'i gnas ga ge mo zhig tu bca' ba 'di dang 'di lta bu 'chos pa dang / bza' ba 'di dang 'di lta bu zos pa dang / btung ba 'di dang 'di lta bu 'thungs pa dang / gnas mal 'di dang 'di lta bu bshams pa dang / 'bru mar gyi mar me 'di dang 'di lta bu btsugs shing der bdag cag gnyis kyis</text></item>
<item><p>108b3</p><section></section><text>'di dang 'di lta bu byas pa dran nam/ sbed mas smras pa/ dran no/ /bsod snyoms pa zhig der 'ongs pa dang / sbed mas mthong nas bsams pa/ gal te langs te bsod snyoms phul bar gyur na btsun pa 'char ka'i gtam spong bar 'gyur ro snyam nas/ des lag pas song shig ces brda byas</text></item>
<item><p>108b4</p><section></section><text>so/ /'char kas smras pa/ sbed ma khyod kyi snying lam na kho bos khyod la 'phags pa'i bden pa bzhi'i gtam byas snyam mam/ ci 'di ltar kho bos lag pas btsal ba brgya dag gis longs spyod dag bsgrubs nas khyod kyis sbyin pa dag sbyin zhing bsod snyoms dag byed kyang mi nus sam zhes 'char</text></item>
<item><p>108b5</p><section></section><text>kas sbed ma bsod snyoms pa de la bsod snyoms 'bul du bcug nas gtsug lag khang du song ba dang / bsod snyoms pa des 'char ka la deng don gyis na bdag gis khyod kyi bsod snyoms zos so zhes smras pa dang / 'char kas smras pa/ bsod snyoms pa shes te des dang por khyod bos snyam</text></item>
<item><p>108b6</p><section></section><text>mam ci/ des khyod song shig ces lag brda byas nas kho bos de'i 'og tu de khyod phyir 'bod du bcug go/ /bsod snyoms pas smras pa/ de'i tshe na btsun pa 'char ka de nyid na 'dug par gyur tam/ 'dug go/ /khyod bud med dang lhan cig gcig pu gcig dang dben ba skyabs yod pa na stan la</text></item>
<item><p>108b7</p><section></section><text>'dug tu rung ngam/ rung yang srid mi rung yang srid de kho bo de ltar 'dug go zhes zer nas dge slong don nyung ngu dag ci'i phyir dge slong dag bud med dang lhan cig gcig pu gcig dang dben bskyabs yod pa na stan la 'dug par byed ces smod par byed/ phyar ka gtong bar byed/ kha zer bar</text></item>
<item><p>109a1</p><section></section><text>byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'char ka la rmas nas/ dge sbyong gi tshul ma yin ba/ rjes su</text></item>
<item><p>109a2</p><section></section><text>mthun pa ma yin ba/ rung ba ma yin ba/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par</text></item>
<item><p>109a3</p><section></section><text>bya ste/ yang dge slong gang bud med dang lhan cig gcig pu gcig dang dben pa skyabs yod pa na stan la 'dug na ltung byed do zhes bca' ba mdzad de/ yul ni mnyan yod/ gang zag ni 'char ka /nyon mongs pa ni 'dod chags/ nyes pa ni bud med dang lhan cig gcig pu gcig dang dben</text></item>
<item><p>109a4</p><section></section><text>pa skyabs yod pa na stan la 'dug pa'o/ /de la yang dge slong gang zhes bya ba ni 'char ka'am gzhan yang de lta bu gang yin pa'o/ /bud med dang zhes bya ba ni bud med dam/ gzhon nu ma mi tshangs par spyod pa 'khrig pa'i chos bsten nus pa dang ngo / /lhan cig ces bya ba ni de dang lhan cig go/ /</text></item>
<item><p>109a5</p><section></section><text>gcig pu gcig dang zhes bya ba ni de de dang ngo / /dben pa zhes bya ba ni gang na bud med dang / skyes pa dang ma ning gzhan 'ga' yang med pa'o/ /skyabs yod pa na zhes bya ba ni lngas bskyabs pa na ste/ rtsig pas bskyabs pa dang / rib mas bskyabs pa dang / yol bas bskyabs pa dang / thibs</text></item>
<item><p>109a6</p><section></section><text>pos bskyabs pa dang / mtshan mos bskyabs pa na'o/ /stan la zhes bya ba ni gzhi la'o/ /'dug na zhes bya ba ni 'dom gang gi nang du rkub tshos 'jog par byed na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba</text></item>
<item><p>109a7</p><section></section><text>dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong ma'i 'gro ba pa'i bud med dam gzhon nu ma mi tshangs</text></item>
<item><p>109b1</p><section></section><text>par spyod pa 'khrig pa'i chos bsten nus pa gcig pu nyid dang / skye bo'i rgyun lugs med pa nyid kyis phyogs dben pa nyid dang / skyabs dang bcas pa nyid dang bar 'dom gang gi nang du gnyi ga rkub tshos bzhag ste 'dug na gcig pu 'dug pa'i ltung byed kyi dngos gzhir 'gyur ro/ /mi'i 'gro ba</text></item>
<item><p>109b2</p><section></section><text>pa'i bud med dam gzhon nu ma mi tshangs par spyod pa 'khrig pa'i chos bsten nus pa nyid la na smad pa med do/ /bud med gcig pu nyid la na smad pa med do/ /dge slong gcig pu nyid la na smad pa med do/ /skye bo'i rgyun lugs med pa nyid kyis phyogs dben pa nyid la na smad pa med do/ /skyabs lnga po rtsig</text></item>
<item><p>109b3</p><section></section><text>pas bskyabs pa dang / rib mas bskyabs pa dang / yol bas bskyabs pa dang / thibs pos bskyabs pa dang / mtshan mos bskyabs pa dag la na smad pa med do/ /bar 'dom gang nyid dang de bas nye ba la na smad pa med do/ /gnyi ga rkub tshos bzhag ste 'dug pa la na smad pa med do/ /'di'i byed pa</text></item>
<item><p>109b4</p><section></section><text>po ni rkub tshos bzhag ste 'dug pa la bud med gcig pu nyid dang / skye bo'i rgyun lugs med pa nyid kyis phyogs dben pa nyid dang / skyabs dang bcas pa nyid dang / bar 'dom gang nyid ni byed pa po dag yin no/ /'di la yan lag lngas dngos gzhi'i ltung bar 'gyur te/ mi'i 'gro ba pa'i bud</text></item>
<item><p>109b5</p><section></section><text>med dam gzhon nu ma mi tshangs par spyod pa 'khrig pa'i chos bsten nus pa gcig pu nyid dang / skye bo'i rgyun lugs med pa nyid kyis phyogs dben pa nyid dang / skyabs dang bcas pa nyid dang / bar 'dom gang nyid dang / gnyis ka rkub tshos bzhag ste 'dug pa'o/ /de dag las yan lag</text></item>
<item><p>109b6</p><section></section><text>ma tshad na ci rigs par na smad do/ /sbyor ba'i ltung ba ni nyes byas te/ ji srid du gcig pu 'dug pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la ma sbyor ba tha dad pa ji snyed brtsams pa re re la nyes byas re re'o/ /mi'i 'gro ba pa'i bud med mi</text></item>
<item><p>109b7</p><section></section><text>tshangs par spyod pa 'khrig pa'i chos bsten mi nus pa la nyes byas so/ /mi ma yin pa'i 'gro ba mo dang dud 'gro mo la nyes byas na smad do/ /dge slong ma la nyes byas so/ /rab tu byung ba bsnyen par ma rdzogs pa mo la nyes byas so/ /bar 'dom gang bas ring ba la nyes byas so/ /gcig gam gnyis</text></item>
<item><p>110a1</p><section></section><text>ka 'greng ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni sgo gang na 'dug pa dang / sman 'thag</text></item>
<item><p>110a2</p><section></section><text>tu 'jug pa dang / sgo ma bcad par 'dug pa dang / gzhan dag 'jug cing gzhan dag 'byung ba la ltung ba med do/ /skyabs lnga po dag gis ma bskyabs pa la ltung ba med do/ /nye du la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis</text></item>
<item><p>110a3</p><section></section><text>nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gcig pu 'dug pa'i ltung byed du 'gyur ba rnam pa thams cad du mi bsten par bslab par bya'o/ /phyir bcos pa ni snga ma bzhin no/ /gcig pu 'dug pa'i ltung byed de nyi shu brgyad pa</text></item>
<item><p>110a4</p><section></section><text>bshad zin to// //gcig pu 'greng ba'i ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe sbed ma rab tu byung nas de khang skyong byed pa na dge slong ma rnams snga dro sham thabs bgos/ lhung bzed</text></item>
<item><p>110a5</p><section></section><text>dang chos gos thogs te bsod snyoms la dong ba'i tshe sbed ma gtsug lag khang na phyag dar byed cing 'dug go/ /tshe dang ldan pa 'char ka yang snga dro sham thabs bgos/ lhung bzed dang chos gos thogs te/ mnyan yod du bsod snyoms la zhugs nas/ mnyan yod du bsod snyoms la rgyu ba na dge</text></item>
<item><p>110a6</p><section></section><text>slong ma'i dbyar khang ga la ba der song ngo / /sbed mas tshe dang ldan pa 'char ka thag ring po kho na nas mthong ste/ mthong nas kyang 'di skad ces smras so/ /'phags pa 'char ka byon pa legs so/ /byon pa legs so zhes des phyags ma phyogs gcig tu bzhag nas tshe dang ldan pa 'char ka'i</text></item>
<item><p>110a7</p><section></section><text>rkang pa gnyis la phyag 'tshal te mdun du 'greng ngo / /'char kas de la ji tsam pa de tsam gyis chos bstan nas sngon bgad pa dang / rtses pa dang / dga' bar byas pa dang / dga' dgur spyad pa dag dran par brtsams te/ sbed ma khyod kyis bdag cag gnyis skyed mos tshal dang /</text></item>
<item><p>110b1</p><section></section><text>'dun sa dang lha'i gnas ga ge mo zhig tu bca' ba 'di dang 'di lta bu 'chos pa dang / bza' ba 'di dang 'di lta bu zos pa dang / btung ba 'di dang 'di lta bu 'thungs pa dang / gnas mal 'di dang 'di lta bu bshams pa dang / 'bru mar gyi mar me 'di dang 'di lta bu btsugs shing der bdag cag</text></item>
<item><p>110b2</p><section></section><text>gnyis kyis 'di dang 'di lta bu byas pa dran nam/ sbed mas smras pa dran no/ /de na dge slong ma rgan mo nad pa zhig 'dug nas des bsams pa/ 'di gnyis ci'i phyir ma bag mar blangs pa tshun chad kyang gcig la gcig rjod par byed do snyam mo/ /de nas 'char ka song ba na sbed mas dbyar khang</text></item>
<item><p>110b3</p><section></section><text>phyag dar bya bar brtsams pa dang / dge slong ma de dag kyang lhags nas de dag gis smras pa/ sbed ma khyod kyis ci byas nas dbyar khang 'di kho na bzhin du phyag dar dang bcas par 'dug /sbed mas smras pa/ phu nu mo dag gang tshun chad nas khyed cag bsod snyoms la dong ba de tshun chad nas kho</text></item>
<item><p>110b4</p><section></section><text>mo ma 'dug go/ /dge slong ma rgan mo nad pa des thos nas des dge slong ma rnams la ji ltar gyur pa rgyas par brjod pa dang / dge slong ma de dag ci'i phyir dge slong dag dge slong ma dang lhan cig gcig pu gcig dang dben pa skyabs yod pa na 'greng bar byed ces smod par byed/ phyar ka gtong</text></item>
<item><p>110b5</p><section></section><text>bar byed/ kha zer bar byed pa'i skabs de dge slong ma rnams kyis dge slong rnams la brjod pa dang / dge slong don nyung ngu dag ci'i phyir dge slong dag dge slong ma rnams dang lhan cig gcig pu gcig dang dben pa skyabs yod pa na 'greng bar byed ces smod par byed/ phyar ka gtong par byed/</text></item>
<item><p>110b6</p><section></section><text>kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ tshe dang ldan pa 'char ka la rmas nas/ dge sbyong gi tshul ma yin pa/ rjes su</text></item>
<item><p>110b7</p><section></section><text>mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/</text></item>
<item><p>111a1</p><section></section><text>yang dge slong gang dge slong ma dang lhan cig gcig pu gcig dang dben pa skyabs yod pa na 'greng na ltung byed do zhes bca' ba mdzad de/ yul ni mnyan yod/ gang zag ni 'char ka /nyon mongs pa ni 'dod chags/ nyes pa ni dge slong ma dang lhan cig gcig pu</text></item>
<item><p>111a2</p><section></section><text>gcig dang dben pa skyabs yod pa na 'greng ba'o/ /de la yang dge slong gang zhes bya ba ni 'char ka'am gzhan yang de lta bu gang yin pa'o/ /dge slong ma dang zhes bya ba ni chos 'di pa dang ngo / /lhan cig ces bya ba ni de dang lhan cig go/ /gcig pu gcig dang zhes bya ba ni de de dang ngo / /dben pa</text></item>
<item><p>111a3</p><section></section><text>zhes bya ba ni gang na skyes pa dang bud med dang ma ning gzhan 'ga' yang med pa'o/ /skyabs yod pa na zhes bya ba ni lngas bskyabs pa na ste/ rtsig pas bskyabs pa dang / rib mas bskyabs pa dang / yol bas bskyabs pa dang / thibs pos bskyabs pa dang mtshan mos bskyabs pa na'o/ /</text></item>
<item><p>111a4</p><section></section><text>'greng na zhes bya ba ni 'dom gang gi nang na 'greng na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos</text></item>
<item><p>111a5</p><section></section><text>pa rnams kyis 'di'i mtshan nyid shes par bya'o/ /gcig pu 'dug pa'i ltung byed sngar bstan pa dang / gcig pu 'greng ba'i ltung byed 'di gnyis kyi mtshan nyid gzhan thams cad ni 'dra'o/ /bye brag tu sngar bud med ces smos pa'i gnas su 'dir dge slong ma zhes brjod par bya ba dang /</text></item>
<item><p>111a6</p><section></section><text>sngar 'dug pa zhes smos pa'i gnas su 'dir 'greng ba zhes brjod par bya'o/ /de la 'dir dngos gzhi'i ltung ba rnam par gzhag pa ni dge slong ma khyim so bzung ba'am ma bzung ba mi tshangs par spyod pa 'khrig pa'i chos bsten nus pa gcig dang / skye bo'i rgyun lugs med pa nyid kyis phyogs</text></item>
<item><p>111a7</p><section></section><text>dben pa nyid dang / skyabs dang bcas pa nyid dang / bar 'dom gang gi nang du gnyis ka 'greng ste sdod na gcig pu 'greng ba'i ltung byed kyi dngos gzhir 'gyur ro/ /chos 'di pa'i dge slong ma khyim so bzung ba'am ma bzung ba mi tshangs par spyod pa 'khrig pa'i chos bsten nus pa bsnyen par</text></item>
<item><p>111b1</p><section></section><text>rdzogs pa can ma nyams pa nyid la na smad pa med do/ /dge slong ma gcig pu nyid la na smad pa med do/ /skye bo'i rgyun lugs med pa nyid kyis phyogs dben pa nyid la na smad pa med do/ /skyabs lnga po rtsig pas bskyabs pa dang / rib mas bskyabs pa dang / yol bas bskyabs</text></item>
<item><p>111b2</p><section></section><text>pa dang / thibs pos bskyabs pa dang / mtshan mos bskyabs pa nyid la na smad pa med do/ /bar 'dom gang nyid dang / de bas nye ba la na smad pa med do/ /gnyi ga 'greng ste sdod pa la na smad pa med do/ /'di'i byed pa po ni 'greng ste sdod pa nyid dang / dge slong ma gcig pu nyid dang / skye</text></item>
<item><p>111b3</p><section></section><text>bo'i rgyun lugs med pa nyid kyis phyogs dben pa nyid dang / skyabs dang bcas pa nyid dang / bar 'dom gang nyid ni byed pa po dag yin no/ /'di la yan lag lngas dngos gzhi'i ltung bar 'gyur te/ dge slong ma khyim so bzung ba'am ma bzung ba mi tshangs par spyod pa 'khrig pa'i chos</text></item>
<item><p>111b4</p><section></section><text>bsten nus pa gcig pu nyid dang / skye bo'i rgyun lugs med pa nyid kyis phyogs dben pa nyid dang / skyabs dang bcas pa nyid dang / bar 'dom gang nyid dang / gnyi ga 'greng ste sdod pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/</text></item>
<item><p>111b5</p><section></section><text>ji srid du gcig pu 'greng ste sdod pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong ma yan lag thams cad dang du blang du mi rung ba mi tshangs par spyod pa 'khrig pa'i</text></item>
<item><p>111b6</p><section></section><text>chos bsten mi nus pa la nyes byas so/ /chos 'di pa'i rab tu byung ba bsnyen par ma rdzogs pa mo dang / phyi rol pa'i rab tu byung ba mo la nyes byas so/ /mi'i 'gro ba pa'i bud med rab tu ma byung ba la nyes byas so/ /mi ma yin pa'i 'gro ba mo dang / dud 'gro mo la nyes byas na smad do/ /</text></item>
<item><p>111b7</p><section></section><text>bar 'dom gang bas ring ba la nyes byas so/ /gcig gam gnyi ga 'dug pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med</text></item>
<item><p>112a1</p><section></section><text>pa ni sgo gang nas 'greng ba dang / sman 'thag tu 'jug pa dang / sgo ma bcad par 'greng ba dang / gzhan dag 'jug cing gzhan 'byung ba la ltung ba med do/ /skyabs lnga po dag gis ma bskyabs pa la ltung ba med do/ /nye du la ltung ba med do/ /las dang po pa dang /</text></item>
<item><p>112a2</p><section></section><text>smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gcig pu 'greng ba'i ltung byed du 'gyur ba rnam pa thams cad du mi bsten par bslab par bya'o/ /phyir bcos pa ni</text></item>
<item><p>112a3</p><section></section><text>snga ma bzhin no/ /gcig pu 'greng ba'i ltung byed de nyi shu dgu pa bshad zin to// //dge slong mas spyor du bcug pa'i ltung byed kyi gleng gzhi ni byung ba dang bcas pa dang / gnang ba'i dbang gis rnam pa gsum ste/ byung ba'i gleng gzhi ni/ sangs rgyas bcom ldan 'das mnyan</text></item>
<item><p>112a4</p><section></section><text>yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na tshe dang ldan pa 'od srungs chen po mnyan yod na shar gyi kun dga' ra ba na ri dgas 'dzin gyi ma'i khang bzangs na 'dug go/ /de nas tshe dang ldan pa 'od srungs chen po phyi 'phred nang du yang dag 'jog las</text></item>
<item><p>112a5</p><section></section><text>langs nas bcom ldan 'das ga la ba der song ste phyin nas/ bcom ldan 'das kyi zhabs gnyis la mgo bos phyag 'tshal te mtha' gcig tu 'dug go/ /mtha' gcig tu 'dug nas/ bcom ldan 'das kyis tshe dang ldan pa 'od srungs chen po la 'di skad ces bka' stsal to/ /'od srungs</text></item>
<item><p>112a6</p><section></section><text>da ltar khyod ni rgan pa rgas pa dgog tu gyur pa yin la/ nga'i smad g.yogs sha na'i gos phyag dar khrod dag ni lcis/ 'od srungs khyod dge 'dun gyi gtsug lag khang du shog la gang zag gis mgron du bos pa dag bdag gir gyis shig khyim bdag gi gos mtshon gyis dras pa dag kyang kha</text></item>
<item><p>112a7</p><section></section><text>dog ngan par gyis la chongs shig /de'i tshe na mnyan yod na khyim bdag gcig 'dug pa de la yun ring po nas smon pa 'di lta bu skyes te/ kye ma bdag gis gnas brtan 'od srungs chen po lha dang mis mchod pa khyim gzhan du spyan drangs te bshos gsol na ci ma rung snyam nas khyim bdag</text></item>
<item><p>112b1</p><section></section><text>des bcom ldan 'das kyis 'phags pa 'od srungs chen po dge 'dun la gtad pa thos so/ /thos nas kyang tshe dang ldan pa 'od srungs chen po ga la ba der song ste phyin nas rkang pa gnyis la mgo bos phyag 'tshal te 'di skad ces smras so/ /'phags pa 'od srungs chen po sang bdag</text></item>
<item><p>112b2</p><section></section><text>gi sdum par bdag nyid dang gzhi gdugs tshod gsol bar ci gnang / tshe dang ldan pa 'od srungs chen pos khyim bdag de la cang mi smra bas dang du blangs so/ /de nas khyim bdag de rang gi khyim ga la ba der song ste phyin nas chung ma zhal zas bsod pa mang po dag sta gon byed du bcug nas</text></item>
<item><p>112b3</p><section></section><text>je nang par sngar langs te bar gyi gzhir stan bshams nas tshe dang ldan pa 'od srungs chen po spyan 'dren du btang ngo / /bcom ldan 'das kyis gang gi ngor mgron du bos pa des dus sngar der 'gro bar bya'o zhes bka' stsal pas/ de nas tshe dang ldan pa 'od srungs chen po dus snga ba kho nar sham</text></item>
<item><p>112b4</p><section></section><text>thabs bgos lhung bzed dang chos gos thogs te khyim bdag de'i khyim ga la ba der song ste phyin nas bar gyi gzhir 'dzegs te stan bshams pa nyid la 'dug go/ /de nas khyim bdag des tshe dang ldan pa 'od srungs chen po'i rkang pa gnyis la mgo bos phyag 'tshal te/ mtha' gcig</text></item>
<item><p>112b5</p><section></section><text>tu 'dug go/ /mtha' gcig tu 'dug nas tshe dang ldan pa 'od srungs chen po khyim bdag de la chos dang ldan pa'i gtam gyis yang dag par ston par byed/ yang dag par 'dzin du 'jug par byed/ yang dag par gzengs stod par byed/ yang dag par rab tu dga' bar byed do/ /</text></item>
<item><p>112b6</p><section></section><text>de nas dge slong ma sbom dga' mo snga dro sham thabs bgos/ lhung bzed dang chos gos thogs te mnyan yod du bsod snyoms la zhugs nas de mthar gyis bsod snyoms la rgyu ba na khyim der zhugs te/ 'di skad ces smras so/ /mtshan bzangs a rog gya bsod snyoms byin cig /khyim</text></item>
<item><p>112b7</p><section></section><text>bdag des smras pa/ 'phags ma deng 'phags pa 'od srungs chen po lha dang mis mchod pa bdag gis sdum par spyan drangs te zhal zas sta gon bgyis pas re zhig cung brel gyis bzhud cig /sbom dga' mos smras pa/ de ni gzhan mu stegs can las rab tu byung ba bul ba</text></item>
<item><p>113a1</p><section></section><text>mchog tu bul ba chung ba mchog tu chung ba yin la kho mo ni shAkya'i bu mo las rab tu byung ba/ sde snod gsum dang ldan pa chos sgrog pa/ rigs pa dang grol ba'i spobs pa can yin na de'i zas sbyor zhing kho mo la bsod snyoms mi ster mod/ tshe dang ldan pa 'od srungs chen</text></item>
<item><p>113a2</p><section></section><text>pos de thos te/ thos nas kyang bsams pa/ de la bsod nams ma yin pa mang po skye bar gyur na mi rung ngo snyam nas/ des mgul bsal ba'i sgra phyung ba dang / tshe dang ldan pa 'od srungs chen po dbyig gi gdangs dang ldan pa yin pas de'i sgras khyim thams cad gang bar gyur to/ /sbom dga' mos de'i</text></item>
<item><p>113a3</p><section></section><text>sgra thos nas smras pa/ klu'i ming can 'di nyid na bzhugs so/ /khyim bdag des de thos nas smras pa/ da gzod kho na de skad ces zer zhing / da 'di skad ces zer ro zhes de gshe zhing shod du 'bab par brtsams pa dang / sbom dga' mos de'i ting sgra thos nas skrag ste bros so/ /des smras pa dge sbyong</text></item>
<item><p>113a4</p><section></section><text>ma mgo reg mo ma 'bros par sdod cig /khyod kyis kho bo'i khyim du 'jug par mi bya'o/ /sbom dga' mos smras pa/ khyod kyi khyim rtug khung dang btson bar gyur cig /khyod kyi khyim du gdol ba dag 'jug par gyur cig /kho mo cag gis rgyal po las btsun mo'i 'khor gyi yongs su spangs</text></item>
<item><p>113a5</p><section></section><text>ba thob pas kho mo la ji tsam du rig par byed pa de tsam du kho mos khyod kyi lag pa gnyis mkhrig ma nas gcod du gzhug go/ /khyim bdag des smras pa/ dge sbyong ma mgo reg mo dge slong ma gnas brtan mo gnas brtan mo dag gis rgyal po las btsun mo'i 'khor gyi yongs su spang ba thob pa</text></item>
<item><p>113a6</p><section></section><text>yin gyi/ gnas ngan len kun tu spyod pa khyod kyis ma thob po/ /de nas khyim bdag de phyir log ste/ tshe dang ldan pa 'od srungs chen po gdugs tshad gsol nas/ tshe dang ldan pa 'od srungs chen pos de la chos bstan te/ de nas bcom ldan 'das kyi spyan sngar song nas zhabs la mgo bos</text></item>
<item><p>113a7</p><section></section><text>phyag 'tshal te gsol pa/ btsun pa bcom ldan 'das kyis bdag deng kho na dge 'dun la gtad par gyur na/ bdag deng kho na gzhan mu stegs can las rab tu byung ba/ bul ba mchog tu bul ba/ chung ba mchog tu chung ba zhes bgyi bar yang gyur/ bdag deng kho na klu'i ming can zhes</text></item>
<item><p>113b1</p><section></section><text>bgyi bar yang gyur te/ btsun pa bdag ni yun ring po nas dgon pa pa lags shing dgon pa pa nyid kyi bsngags pa yang brjod/ bsod snyoms pa lags shing bsod snyoms pa nyid kyi bsngags pa yang brjod/ phyag dar khrod pa lags shing phyag dar khrod pa nyid kyi bsngags pa yang brjod pa</text></item>
<item><p>113b2</p><section></section><text>lags so/ /'od srungs khyod kyis don gyi dbang du zhig yang dag par rjes su mthong ba de lta bu yin/ btsun pa gnyis te/ bdag nyid tshe 'di la bde bar gnas pa'i slad du dang / slad ma'i skye bo dag la smad pa bgyi ba'i slad du'o/ /'od srungs khyod yun ring po nas skye bo mang po la phan</text></item>
<item><p>113b3</p><section></section><text>pa dang / skye bo mang po la bde ba dang / 'jig rten la snying brtse ba dang / lha dang mi rnams kyi don dang phan pa dang / bde ba'i phyir zhugs pa legs so legs so/ /'od srungs gang la la zhig sbyangs pa'i yon tan de dag gi bsngags pa ma yin pa rjod par byed pa de ni nga'i bsngags pa ma yin pa rjod</text></item>
<item><p>113b4</p><section></section><text>par byed pa yin la/ gang la la zhig sbyangs pa'i yon tan de dag gi bsngags pa rjod par byed pa de ni nga'i bsngags pa rjod par byed pa yin no/ /de ci'i phyir zhe na/ ngas yun ring po nas sbyangs pa'i yon tan de dag bstod cing bkur la/ bsngags shing rab tu bsngags pa'i phyir ro/ /'od srungs</text></item>
<item><p>113b5</p><section></section><text>de lta bas na khyod ni dgon pa pa yin zhing / dgon pa nyid kyi bsngags pa brjod pa dang / bsod snyoms pa yin zhing bsod snyoms pa nyid kyi bsngags pa brjod pa dang / phyag dar khrod pa yin zhing / phyag dar khrod pa nyid kyi bsngags pa brjod pa yin te/ khyod kyis de ltar bslab par bya'o/ /</text></item>
<item><p>113b6</p><section></section><text>'di ni re zhig byung ba yin te/ sangs rgyas bcom ldan 'das re zhig 'dul ba la nyan thos rnams kyis bslab pa'i gzhi 'cha' bar ni mi mdzad do/ /bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /phongs</text></item>
<item><p>113b7</p><section></section><text>pa dang bcas pa'i dus byung nas bram ze dang khyim bdag dad pa can dag gis dge slong gnas brtan gnas brtan rnams kyi bsod snyoms sbyor te/ drug sde dag snga dro sham thabs bgos lhung bzed dang chos gos thogs te mnyan yod du bsod snyoms la zhugs nas de dag dge slong ma bcu gnyis sde</text></item>
<item><p>114a1</p><section></section><text>dag gi gan du dong ba dang / de dag gis smras pa/ 'phags pa dag bzhugs la zhal tshus gsol cig /sus sbyin par 'gyur/ bdag cag gis gsol lo/ /drug sde dag gis smras pa/ sring mo dag de tsam gyis kho bo cag 'tsho bar mi nus so/ /'di ltar bram ze</text></item>
<item><p>114a2</p><section></section><text>dang / khyim bdag dad pa can gang dag gis dge slong gnas brtan gnas brtan dag gi bsod snyoms sbyar ba de dag gal te khyod kyis kho bo cag gi phyir sbyor du bcug na de lta na kho bo cag 'tsho bar nus so/ /de nas dge slong ma sbom dga' mo snga dro sham thabs bgos lhung bzed dang chos gos thogs</text></item>
<item><p>114a3</p><section></section><text>te mnyan yod du bsod snyoms la zhugs nas de khyim gang dag tu tshe dang ldan pa kun shes kauN+Di n+ya dang / dge slong gnas brtan gnas brtan dag gi bsod snyoms sbyar ba'i khyim de dag tu song ste/ 'di skad ces smras so/ /khyed kyis su'i bsod snyoms sbyar/ de dag gis smras pa/ 'phags</text></item>
<item><p>114a4</p><section></section><text>pa kun shes kauN+Di n+ya dang dge slong gnas brtan gnas brtan dag gi'o/ /sbom dga' mos smras pa khyod kyis shAkya'i rigs las rab tu byung ba/ sde snod gsum dang ldan pa/ chos sgrog pa/ rigs pa dang grol ba'i spobs pa can gang dag yin pa de dag gi bsod snyoms sbyar na/ de lta na khyod</text></item>
<item><p>114a5</p><section></section><text>la bsod nams che bar 'gyur ro/ /de dag gis smras pa/ de dag gang lags/ sbom dga' mos smras pa/ 'phags pa dga' bo dang / nye dga' bo dang / 'dun pa dang / 'char ka dang / 'gro mgyogs dang / na bas so dag go/ /de dag gis smras pa/ de ltar bgyi'o zhes de dag gis 'phags pa kun shes</text></item>
<item><p>114a6</p><section></section><text>kauN+Di n+ya dang / dge slong gnas brtan gnas brtan dag gi bsod snyoms sbyar ba gang dag yin pa/ de dag drug sde dag gi phyir sbyor du bcug go/ /drug sde dag snga dro sham thabs bgos/ lhung bzed dang chos gos thogs te mnyan yod du bsod snyoms la dong ba dang / de dag lhung bzed khas</text></item>
<item><p>114a7</p><section></section><text>btags pa'i bsod snyoms dag gis 'ongs pa dge slong rnams kyis mthong nas smras pa/ e ma'o drug sde dag gis lhung bzed khas btags so/ /drug sde dag gis smras pa/ gang dag gis bdag cag gi phyir bsod snyoms dag sbyor du bcug pa'i sring mo dag nad med par gyur cig /dge</text></item>
<item><p>114b1</p><section></section><text>slong rnams kyis smras pa/ khyed cag shes bzhin du dge slong mas sbyor du bcug pa'i zas bzar rung ngam/ drug sde dag gis smras pa/ rung ba yang srid mi rung ba yang srid de/ ji kho bo cag ltogs te 'chi bar bya'am/ zhes zer nas/ dge slong don nyung ngu dag ci'i phyir dge slong dag dge slong</text></item>
<item><p>114b2</p><section></section><text>mas sbyor du bcug pa'i zas za bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/</text></item>
<item><p>114b3</p><section></section><text>drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos</text></item>
<item><p>114b4</p><section></section><text>rnams kyis 'dul ba la bslab pa'i gzhi 'di ltar gdon par bya ste/ yang dge slong gang shes bzhin du dge slong mas sbyor du bcug pa'i zas za na ltung byed do zhes bca' ba mdzad de/ yul ni mnyan yod/ gang zag ni drug ste/ nyon mongs pa ni lto 'dun/ nyes pa ni dge slong mas sbyor du bcug pa'i</text></item>
<item><p>114b5</p><section></section><text>zas za ba'o/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /mnyan yod na khyim bdag gcig 'dug pa de las kyi mtha' kyi mtha' gnyis byed du 'jug ste/ tshong dang zhing las kyi mtha'o/ /des dgon par</text></item>
<item><p>114b6</p><section></section><text>zhing rmos nas sa bon btab ste/ zhing de'i drung du spyil bu byas nas zong thogs te yul gzhan du song ngo / dge slong bsod snyoms pa zhig ljongs rgyu zhing 'gro ba na/ mnyan yod du phyin nas/ des der byul ba na zhing de'i drung na spyil bu zhig 'dug pa mthong nas/ des bsams pa/ phyogs 'di</text></item>
<item><p>114b7</p><section></section><text>go skabs dben pa yin gyi 'di nyid du 'dug par bya'o snyam pas/ des de nyid du 'dug par brtsams te/ mnyan yod du bsod snyoms rgyus nas de nyid du gnas 'cha'o/ /der mi'i dris ri dgas dang bya 'ga' yang mi 'ong zhing der lhas kyang dus dang dus su char gyi rgyun legs par phab pas zhing de</text></item>
<item><p>115a1</p><section></section><text>shin tu phun sum tshogs par gyur to/ /khyim bdag de yang don legs par grub ste bkra shis shing bde bar 'ongs so/ /de nas khyim bdag de rdzas sbas nas khrus byas te/ zan zos pa dang chung mas smras pa/ rje'i sras khyod kyis dgon pa'i zhing de la sa bon btab nas</text></item>
<item><p>115a2</p><section></section><text>yul gzhan du bzhud na/ gal te sa bon gyi skyin pa tsam grub par gyur tam je gzigs shig /khyim bdag de der song ba dang / ji tsam du zhing de lo tog phun sum tshogs pa mthong nas des bsams pa/ bdag gis 'dir rib ma yang ma byas/ srung ba'i mi 'ga' ma bzhag par zhing lo tog</text></item>
<item><p>115a3</p><section></section><text>shin tu phun sum tshogs par gyur pa 'di la rgyu ci yod snyam nas des der byul ba dang mi'i rjes mthong nas de rjes bzhin du spyil bu der song ba dang / ji tsam na dge slong bsod snyoms pa zhig skyil mo krung gis 'dug pa mthong nas/ des bsams pa/ 'di'i mthus zhing 'di shin tu lo tog phun sum</text></item>
<item><p>115a4</p><section></section><text>tshogs par gyur to snyam nas des smras pa/ 'phags pa spyil bu 'di na bzhugs sam/ des smras pa/ khyim bdag yin no/ /khyim bdag gis smras pa/ 'phags pa zhing 'di bdag gi lags kyi/ 'phags pas me tog dang 'bras bu dang tshems shing dag ji bder longs spyad du gsol/ 'phags</text></item>
<item><p>115a5</p><section></section><text>pa sang bdag gi sdum par bsod snyoms gsol bar ci gnang zhes mgron du bos nas de khyim du song ste/ chung mas zas gtsang zhing bsod pa dag sta gon byed du bcug go/ /de'i tshe na dge slong ma sbom dga' mo snga dro sham thabs bgos/ lhung bzed dang chos gos thogs te mnyan yod du bsod</text></item>
<item><p>115a6</p><section></section><text>snyoms la zhugs nas de mthar gyis bsod snyoms la rgyu ba na khyim der zhugs te smras pa/ mtshan bzangs a rog gya bsod snyoms byin cig khyim bdag gi chung mas smras pa/ 'phags ma bdag gis bsod snyoms pa zhig spyan drangs pa de mchis te/ zan bcad par gyur na mi rung bas bdag</text></item>
<item><p>115a7</p><section></section><text>bral gyi re zhig bzhud cig /sbom dga' mos smras pa/ gal te kho mos bsod snyoms pa de khrid de 'ongs na khyod kyis kho mo la bsod snyoms sbyin nam/ des smras pa/ gsol lo/ /sbom dga' mos bsams pa/ dge slong gzhan dag gis bsod snyoms la rgyus nas de tsam phyir 'byung bas</text></item>
<item><p>115b1</p><section></section><text>gang gzod 'jug pa de bsod snyoms pa yin no snyam nas de grong khyer gyi sgor song ste bsdad do/ /bsod snyoms pa des kyang bsams pa/ deng bdag gis bsod snyoms la rgyu mi dgos pas dge ba'i phyogs la tron bya zhing dus shes par byas te 'gro'o snyam nas des dus shes par byas nas snga dro sham</text></item>
<item><p>115b2</p><section></section><text>thabs bgos/ lhung bzed dang chos gos thogs te mnyan yod du bsod snyoms la 'jug par brtsams pa dang / de sbom dga' mos mthong nas bsams pa/ bsod snyoms pa de 'di yin no snyam nas de la dris pa/ 'phags pa sdum pa ga ge mo zhig tu spyan ma drangs sam/ sring mo g.yar</text></item>
<item><p>115b3</p><section></section><text>drangs so/ /'phags pa bdag gis khyod kyi khyim der khyod kyi bsngags pa brjod do/ /des smras pa/ sring mo ci kho bos khyod la kho bo'i bsngags pa rjod cig ces byas sam/ 'phags pa bka' ma stsal to/ /bsod snyoms pa des bsams pa/ 'di ni dge slong mas sbyor du bcug pa'i zas</text></item>
<item><p>115b4</p><section></section><text>yin par gyur gyi bdag gi zan bcad pa ni bla'i bdag ltung ba dang bcas par gyur na mi rung ngo snyam nas des phyir ldog par brtsams pa dang / sbom dga' mos smras pa/ 'phags pa bdag gis khyod kyi gdung yang ma 'tshal mtshan yang ma 'tshal bas bdag gis khyod kyi bsngags pa brjod re skan/</text></item>
<item><p>115b5</p><section></section><text>bsod snyoms pas smras pa/ sring mo gal te khyod kyi tshig snga ma bden na ni phyi ma brdzun la/ gal te phyi ma bden na ni snga ma brdzun no zhes de phyir log ste spyil bu de nyid du song nas de ji srid du lus las mdangs ma yal ba de srid du dge ba'i phyogs la tron byas nas gang gi tshe lus las mdangs yal ba de'i tshe</text></item>
<item><p>115b6</p><section></section><text>na glos phab ste nyal ba dang / bsod snyoms pa gzhan dag 'ongs te de la smras pa/ gal te zas gzhan gyi yin zhes te lto yang gzhan gyi yin snyam mam/ ji tsam gyis glos phab ste nyal bar 'gyur ba de tsam gyis zas zos so/ /sus zos/ khyod kyis zos so/ /kho bos ma zos so/ /'o na ci'i</text></item>
<item><p>115b7</p><section></section><text>phyir glos phab ste nyal/ des skabs de dge slong rnams la rgyas par brjod nas dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na sngar khyim du bos pa ma gtogs so/ /de nas bcom ldan 'das kyis bslab pa 'dod pa dang / bslab</text></item>
<item><p>116a1</p><section></section><text>pa la gus pa dang / bslab pa la yo byad bsnyungs pa'i bsngags pa brjod nas dge slong rnams la de dang mthun pa dang / de'i shas che ba dang / de dang 'tsham pa'i chos dang ldan pa'i bka' mchid mdzad nas/ dge slong rnams la bka' stsal pa/ dge slong</text></item>
<item><p>116a2</p><section></section><text>dag de lta bas na snga ma ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang shes bzhin du dge slong mas sbyor du bcug pa'i zas za na sngar khyim du bos pa ma gtogs te ltung byed do zhes bca' ba</text></item>
<item><p>116a3</p><section></section><text>mdzad de/ yul ni mnyan yod/ gang zag ni dge slong bsod snyoms pa/ nyon mongs pa dang nyes pa ni med do/ /de la yang dge slong gang zhes bya ba ni drug sde'am gzhan yang de lta bu gang yin pa'o/ /shes bzhin du zhes bya ba ni bdag nyid kyis rig pa'am/ gzhan dag gis brjod pas so/ /</text></item>
<item><p>116a4</p><section></section><text>dge slong mas zhes bya ba ni chos 'di pas so/ /sbyor du bcug pa'i zhes bya ba ni sbyor du bcug pa gnyis te/ tshul khrims kyis sbyor du bcug pa dang / thos pas sbyor du bcug pa'o/ /zas zhes bya ba ni bca' ba lnga dang / bza' ba lnga'o/ /zan zhes bya ba ni mgul du mid na'o/ /sngar</text></item>
<item><p>116a5</p><section></section><text>khyim du bos pa ma gtogs te zhes bya ba ni sngar khyim du mgron du bos pa bzhag ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab</text></item>
<item><p>116a6</p><section></section><text>par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni sbyin bdag gis dge slong mgron du ma bos pa la dge slong mas yon tan yang dag pa ma yin pa dag gis ngag gi rnam par rig byed kyis zas sbyor du bcug pa dang / bos</text></item>
<item><p>116a7</p><section></section><text>pa la yang dge slong mas yon tan yang dag pa ma yin pa dag gis ngag gi rnam par rig byed kyis zas lhag pa sbyor du bcug pa dge slong gis der 'du shes pas zos na dge slong mas sbyor du bcug pa za ba'i ltung byed kyi dngos gzhir 'gyur ro/ /sbyin bdag gis dge slong mgron du bos pa la dge slong mas tshul</text></item>
<item><p>116b1</p><section></section><text>khrims dang / thos pa dang / de gnyis kyi 'bras bu rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / mdo sde 'dzin pa dang / 'dul ba 'dzin pa dang / ma mo 'dzin pa'i yon tan gang yang rung ba yang dag pa ma yin pa dag gis ngag gi rnam par</text></item>
<item><p>116b2</p><section></section><text>rig byed kyis zas sbyor du bcug pa dge slong gis der 'du shes pas zos pa la na smad pa med do/ /sbyin bdag gis dge slong mgron du bos pa la dge slong mas yon tan yang dag pa ma yin pa dag gis ngag gi rnam par rig byed kyis zas lhag pa sbyor du bcug pa dge slong gis der 'du shes</text></item>
<item><p>116b3</p><section></section><text>pas zos pa la na smad pa med do/ /sbyin bdag mi'i 'gro ba pa khyim par gyur pa srog dang ldan pa za ma dang ma ning dang mtshan gnyis pa ma yin pa skyes pa nyid dam bud med nyid la na smad pa med do/ /dge slong mgron du ma bos pa dang bos pa la na smad pa med do/ /dge slong ma bsnyen par rdzogs</text></item>
<item><p>116b4</p><section></section><text>pa can ma nyams pa nye du dang nye du ma yin pas sbyor du bcug pa la na smad pa med do/ /yon tan dang / tshul khrims dang / thos pa dang / de dag gi 'bras bu 'phags pa'i gang zag brgyad dang / sde snod gsum dang ldan pa gang yang rung ba dag gis yang dag pa ma yin pas sbyor du bcug pa</text></item>
<item><p>116b5</p><section></section><text>pa la na smad pa med do/ /tshig gis bcol zhing ngag gi rnam par rig byed kyis sbyor du bcug pa la na smad pa med do/ /zas bza' bar bya ba lnga dang / bca' bar bya ba lnga gang yang rung ba la na smad pa med do/ /zas lhag ma gsum 'phel ba las rtsad byed dang / ra mar las ba mar dang / 'gyur</text></item>
<item><p>116b6</p><section></section><text>byed kyi lan tshwa las rgyam tshal sogs pa dang / rtsab mo las dar ba dang / tsha dang sbyar ba'i btung ba las tshogs la sogs pa dang / mon sran gre'u'i khur ba las hwags kyi khur ba la sogs pa dang / tsha skyur las sngo sha la sogs pa dang / bu ram chu las hwags chu la sogs pa dang / 'bras</text></item>
<item><p>116b7</p><section></section><text>chen rtsub mo dang / ko dra ba'i chan las 'bras sA lu'i chan dang / mon sran gre'u'i sran tshod las mon sran sde'u'i sran tshod dang / sngo tshod las sha rnam pa sna tshogs dang / hwags tshod dang zho dang 'o ma'i tshan la sogs pa lta bur lhag par sbyor du bcug pa gang yang rung ba la na smad pa med do/ /zas</text></item>
<item><p>117a1</p><section></section><text>kyang dge slong mas sbyor du bcug pa nyid yin la/ dge slong gis kyang der 'du shes pa dang / yid gnyis za ba la na smad pa med do/ /zos te mgul du mid pa nyid la na smad pa med do/ /'di'i byed pa po ni dge slong mas sbyor du bcug pa nyid la 'du shes gtso cher byed pa po</text></item>
<item><p>117a2</p><section></section><text>nyid yin no/ /'di la dge slong mgron du ma bos pa nyid dang bos pa gnyi ga la yan lag drug drug gis dngos gzhi'i ltung bar 'gyur te/ mgron du ma bos pa la ni mgron du ma bos pa nyid dang / dge slong mas yang dag pa ma yin pa'i yon tan dang / ngag gi rnam par rig byed dang / zas sbyor</text></item>
<item><p>117a3</p><section></section><text>du bcug pa dang / dge slong gis der 'du shes pa dang zas zos pa'o/ /mgron du bos pa la ni mgron du bos pa nyid dang / dge slong mas yang dag pa ma yin pa'i yon tan dang / ngag gi rnam par rig byed dang / zas lhag ma sbyor du bcug pa dang / dge slong gis der 'du shes pa dang zos</text></item>
<item><p>117a4</p><section></section><text>pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du dge slong mas sbyor du bcug pa'i ltung byed kyi sbyor bar rtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas</text></item>
<item><p>117a5</p><section></section><text>re re'o/ /sbyin bdag mi'i 'gro ba pa za ma dang ma ning dang mtshan gnyis pa la nyes byas so/ /chos 'di pa dang phyi rol pa'i rab tu byung ba la nyes byas so/ /mi ma yin pa'i 'gro ba pa la nyes byas so/ /dud 'gro la nyes byas na smad do/ /dge slong ma ma chags pa dang / nyams pas sbyor du</text></item>
<item><p>117a6</p><section></section><text>bcug pa la nyes byas so/ /dge slong dang bsnyen par ma rdzogs pa dang khyim pas sbyor du bcug pa la nyes byas so/ /bro gar dang glu gling la mkhas pa la sogs pa yon tan gzhan dag gis sbyor du bcug pa la nyes byas so/ /dge slong bsod snyoms la zhugs pa na dge slong mas 'di la</text></item>
<item><p>117a7</p><section></section><text>byin cig ces zer ba zos pa la nyes byas so/ /spring yig dang lag yig dang lag rtsis dang / mngags pa dang / brgyud pa dang / zur gyis sbyor du bcug pa la nyes byas so/ /dge slong mas gzhan gyi don du sbyor du bcug pa la dge slong gzhan gyis zos pa la nyes byas so/ /dge slong</text></item>
<item><p>117b1</p><section></section><text>mas sbyor du bcug pa ma yin pa de la yin par 'du shes pa dang / yid gnyis za ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med</text></item>
<item><p>117b2</p><section></section><text>pa ni yon tan yang dag pa dag gis sbyor du bcug pa la ltung ba med do/ /zas ma yin ba la ltung ba med do/ /ma zos pa la ltung ba med do/ /der 'du shes pa med pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /</text></item>
<item><p>117b3</p><section></section><text>bslab par bya ba ni dge slong gis yul thams cad la gnas skabs thams cad du dge slong mas sbyor du bcug pa'i ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /dge slong mas sbyor du bcug pa'i ltung byed de sum cu pa bshad zin to/ /</text></item>
<item><p>117b4</p><section></section><text>sdom la/ yang yang dang ni 'dug gnas gcig /phye dang bca' dang stobs pa dang / 'dus dang dus min sog 'jog dang / /kha nas mid dang gsod pa nyid/ /ces bya ba ni bcu pa bzhi pa yin te/ sdom la zhes bya ba'i tshig gi don dang dgos pa ni snga ma bzhin no/ /bcu pa bzhi pa 'dis kyang ltung byed kyi</text></item>
<item><p>117b5</p><section></section><text>chos bcu bstan te/ yang yang za ba dang / 'dug gnas su za ba dang / lhung bzed do gsum tsam las lhag par len pa dang / stan gcig pa'i zas dang / spangs pa la stobs pa dang / 'dus shing za ba dang / dus ma yin par za ba dang / gsog 'jog dang / byin len ma byas</text></item>
<item><p>117b6</p><section></section><text>par za ba dang / bsod pa slong ba'i ltung byed do/ /de la yang yang za ba'i ltung byed kyi gleng gzhi ni byung ba dang / bcas pa dang / gnang ba'i dbang gis rnam pa gsum ste/ byung ba'i gleng gzhi ni sangs rgyas bcom ldan 'das rgyal po'i khab na 'od ma'i tshal bya ka lan dka'i gnas na bzhugs</text></item>
<item><p>117b7</p><section></section><text>so/ /tshe dang ldan pa shA ri'i bu dang / mod gal gyi bu chen po gnyis kyi kun du spyod pa ni dus dang dus su sems can dmyal ba rgyu ba dang / dud 'gro rgyu ba dang / yi dags rgyu ba dang / lha rgyu ba dang / mi rgyur 'gro ba yin pas/ de gnyis kyis de dag tu brgyus nas 'dzam bu'i gling du 'ongs</text></item>
<item><p>118a1</p><section></section><text>te 'khor bzhi po dag la sems can dmyal ba pa'i sems can rnams kyi byung ba dang gtubs pa dang / gcad pa dang gshegs pa la sogs pa'i sdug bsngal dang / dud 'gro rnams kyi gcig la gcig za ba la sogs pa'i sdug bsngal dang / yi dags rnams kyi</text></item>
<item><p>118a2</p><section></section><text>bkres pa dang skom pa la sogs pa'i sdug bsngal dang / lha rnams kyi 'chi 'pho dang / ltung ba dang rnam par 'thor ba dang rnam par 'jig pa la sogs pa'i sdug bsngal dang / mi rnams kyi tshol ba dang / chags pa la sogs pa'i sdug bsngal gang dag yin pa de dag rjod par byed pas gang</text></item>
<item><p>118a3</p><section></section><text>la la'i lhan cig gnas pa dang / nye gnas tshangs par spyod pa la mngon par mi dga' ba de dag des khrid de tshe dang ldan pa shA ri'i bu dang maud gal gyi bu chen po gnyis ga la ba der dong ste phyin nas/ tshe dang ldan pa shA ri'i bu dang maud gal gyi bu chen po gnyis la yang dag par 'doms su 'tshol</text></item>
<item><p>118a4</p><section></section><text>par byed/ yang dag par rjes su ston du 'tshol bar byed cing tshe dang ldan pa shA ri'i bu dang maud gal gyi bu chen po gnyis kyang de la yang dag par 'doms par byed/ yang dag par rjes su ston par byed do/ /tshe dang ldan pa shA ri'i bu dang maud gal gyi bu chen po gnyis kyis kyang yang dag par</text></item>
<item><p>118a5</p><section></section><text>gdams shing yang dag par rjes su bstan pa na de dag tshangs par spyod pa la mngon par dga' zhing gong du khyad par du yang rtogs par byed do/ /de'i tshe na tshe dang ldan pa shA ri'i bu dang maud gal gyi bu chen po gnyis 'khor bzhi po dag gis kun du bskor zhing 'khod do/ /de nas bcom ldan 'das kyis</text></item>
<item><p>118a6</p><section></section><text>tshe dang ldan pa kun dga' bo la bka' stsal pa/ kun dga' bo gang gis dge slong shA ri'i bu dang maud gal gyi bu gnyis 'khor bzhi bo dag gis kun du bskor zhing 'khod pa'i rgyu ni gang yin rkyen ni gang yin/ tshe dang ldan pa kun dga' bos skabs de rgyas par gsol pa dang / bcom ldan 'das</text></item>
<item><p>118a7</p><section></section><text>kyis bka' stsal pa/ kun dga' bo thams cad du dge slong shA ri'i bu dang maud gal gyi bu chen po gnyis dang de gnyis lta bu dag mi 'byung bas de'i phyir gtsug lag khang gi sgo khang du cha lnga pa'i 'khor lo bri bar rjes su gnang ste/ 'gro ba lnga po sems can dmyal ba'i 'gro ba dang / dud 'gro'i 'gro</text></item>
<item><p>118b1</p><section></section><text>ba dang / yi dags kyi 'gro ba dang / lha'i 'gro ba dang / mi'i 'gro ba dag las ma mthar sems can dmyal ba dang / dud 'gro dang / yi dags kyi 'gro ba bri bar bya'o/ /gong du lha dang mi'i 'gro ba bri bar bya'o/ /nang gi phyogs bzhir shar gyi lus 'phags dang / nub kyi ba lang spyod</text></item>
<item><p>118b2</p><section></section><text>dang / byang gi sgra mi snyan dang / 'dzam bu'i gling yang bri bar bya'o/ /dbus su 'dod chags dang / zhe sdang dang / gti mug dag phug ron dang / sbrul dang / phag gi gzugs su bri bar bya'o/ /gong du sangs rgyas kyi sku gzugs mya ngan las 'das pa'i dkyil 'khor dkar po bri bar</text></item>
<item><p>118b3</p><section></section><text>bya'o/ /kho ra khor yug tu rdzus te skye ba'i sems can zo chun rgyud mo'i tshul gyis 'chi 'pho ba dang skye ba dag kyang bri bar bya'o/ /rten cing 'brel par 'byung ba'i yan lag bcu gnyis lugs su 'byung ba dang / lugs las bzlog pa dag kyang bri bar bya zhe na/ thams cad mi rtag pa srin po'i gzugs</text></item>
<item><p>118b4</p><section></section><text>kyis bzung ba bri bar bya'o/ /tshigs su bcad pa gnyis po/ /brtsam par bya zhing 'byung bar bya/ /sangs rgyas bstan la 'jug par bya/ /'dam bu'i khyim la glang chen bzhin/ /'chi bdag sde ni gzhom par bya/ /gang zhig rab tu bag yod par/ /chos 'dul 'di la spyod 'gyur</text></item>
<item><p>118b5</p><section></section><text>ba/ /skye bo'i 'khor ba rab spangs nas/ /sdug bsngal tha mar byed par 'gyur/ /zhes bya ba yang bri bar bya'o/ /der bram ze dang khyim bdag 'ongs shing lhags pa rnams la de ston par 'gyur ba ni dge slong nus pa bsko bar bya'o zhes bka' stsal nas/ dge slong rnams kyis de bzhin rjes su</text></item>
<item><p>118b6</p><section></section><text>bsgrubs so/ /rgyal po'i khab na khyim bdag cig 'dug pa des rigs mnyam pa las chung ma blangs nas de de dang lhan cig rtse bar byed/ dga' bar byed/ dga' mgur spyod par byed pa de'i bu byung nas/ des chung ma la smas pa/ bzang mo bdag cag gis nor 'phrog pa/ longs spyod</text></item>
<item><p>118b7</p><section></section><text>'phrog pa byung gi kho bos zong thogs te rgya mtsho chen por 'jug go/ /rje'i sras de ltar mdzod cig /de zong thogs te rgya mtsho chen por zhugs pa dang / de de nyid du tshul ma yin bas sdug bsngal bar gyur to/ /chung ma des khye'u de nye du'i stobs dang lag stobs kyis bsnyod cing gsos te/</text></item>
<item><p>119a1</p><section></section><text>bskyed nas des yi ge dang yig 'bru dag slob tu bcug nas/ de 'jig rten gyi gtam rgyud la shin tu mkhas par gyur te/ khye'u de ne'u ldangs dang lhan cig 'od ma'i tshal du song ste gtsug lag khang du zhugs pa dang / des sgo khang na cha lnga pa'i 'khor lo bris pa mthong</text></item>
<item><p>119a2</p><section></section><text>nas des dge slong la dris pa/ 'phags pa 'di ci lags/ dge slong des de'i lo rgyus rgya cher bshad pa dang / khye'u de lhar skye bar 'dod nas des smras pa/ 'phags pa bdag gis las ci bgyis na des bdag lhar skye bar 'gyur ba ma mchis sam/ bzhin bzangs yod do/ /'phags pa gang</text></item>
<item><p>119a3</p><section></section><text>lags/ bzhin bzangs bcom ldan 'das kyi spyan sngar rab tu byung la ji srid 'tsho'i bar du tshangs par spyad pa spyod cig /gal te de mi nus na bcom ldan 'das kyi spyan sngar ji srid 'tsho'i bar du lnga pa tshangs par spyod pa'i bslab pa'i gzhi dag long shig /gal te mi nus na sangs rgyas la sogs pa'i</text></item>
<item><p>119a4</p><section></section><text>dge slong gi dge 'dun gdugs tshod gsol cig dang des khyod lha rnams kyi nang du skye bar 'gyur ro/ /khye'u de la kAr ShA pa Na'i 'byor ba dag med nas des tshong dpon dad pa can zhig la gla mir khas blangs nas kAr ShA pa Na dag bsgrubs te/ sangs rgyas la sogs pa dge slong gi dge 'dun de</text></item>
<item><p>119a5</p><section></section><text>nyid du gdugs tshod la spyan drangs so/ /drug sde dag gis dris pa/ su'i khyim du sangs rgyas la sogs pa dge slong gi dge 'dun spyan drangs/ khyim bdag gi bu che ge mo zhig gi'o/ /drug sde dag gis smras pa/ de ni gla mi yin pas des ci zhig sbyin par 'gyur/ sbyin bdag gi khyim dag tu</text></item>
<item><p>119a6</p><section></section><text>dong la dbyar sus bzas 'dong ngo zhes de dag sbyin bdag gi khyim dag tu dong ba dang / de dag gis smras pa/ 'phags pa dag gdan cung gsol cig /de ltar bya'o zhes de dag gis der khye'u sus zos te/ khye'u de'i bkad sar bkad pa dang / de dag sngar khyim gzhan du khye'u sus zos pas mnga'</text></item>
<item><p>119a7</p><section></section><text>gang bas gus par byas te zas mi za ba khye'u des mthong ngo / /mthong nas kyang des bcom ldan 'das la gsol pa/ bcom ldan 'das 'di na 'phags pa kha cig gus par bgyis te mi 'tshal na bdag lha rnams kyi nang du skye bar mi 'gyur lags pa snyam/ bcom ldan 'das kyis bka' stsal</text></item>
<item><p>119b1</p><section></section><text>pa/ bzhin bzangs re zhig gnas mal gyi longs spyod kyis kyang khyod lha rnams kyi nang du skye bar 'gyur na kha zas kyi longs spyod kyis lta smos kyang ci dgos/ de nas bcom ldan 'das kyis khyim bdag gi bu de la chos dang ldan pa'i bka' mchid kyis yang dag par ston par mdzad/ yang</text></item>
<item><p>119b2</p><section></section><text>dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad do/ /rnam grangs du mar chos dang ldan pa'i bka' mchid kyis yang dag par bstan/ yang dag par 'dzin du bcug /yang dag par gzengs bstod/ yang dag par</text></item>
<item><p>119b3</p><section></section><text>rab tu dga' bar mdzad nas gdan las bzhengs te gshegs so/ /de'i tshe na tshong pa lnga brgya tsam rgya mtsho chen po nas rgyal po'i khab tu lhags nas rgyal po'i khab tu dus ston byung bas tshong cung zad kyang ma rnyed nas ltogs par gyur pa dag gis khye'u des tshong dpon de'i khyim du sangs rgyas la sogs pa</text></item>
<item><p>119b4</p><section></section><text>dge slong gi dge 'dun gdugs tshod gsol par thos nas der lhags te zas kyi mjug lhag nyo bar brtsams pa dang / khye'u des rin mi dgos par de dag kha zas kyis tshim par byas so/ /tshong pa de dag dga' nas khye'u de la rin po che mang po dag kyang byin no/ /de'i tshe rgyal po'i khab na tshong dpon</text></item>
<item><p>119b5</p><section></section><text>bu med pa zhig dus la bab nas/ nor can dag dang tshong dpon dag dang ded dpon dag 'dus te/ shes ldan dag bdag cag gis gang zhig grong khyer gyi tshong dpon du dbang bskur bar bya zhes mi ma yin pa che bzhir dris pa dang khye'u de la bab nas/ khye'u de grong khyer gyi tshong dpon du dbang bskur ro/</text></item>
<item><p>119b6</p><section></section><text>tshong dpon des kyang sems can 'di ni bsod nams dang dbang che bar grags pa yin gyi 'di la gcam bsag bya'o snyam nas/ rang gi bu mo rgyan thams cad kyis brgyan te grong khyer gyi tshong dpon de'i chung mar byin nas/ de'i khyim nor mang zhing longs spyod dag gis 'phral la mngon par mthos par gyur</text></item>
<item><p>119b7</p><section></section><text>nas de'i ming 'phral la mthos zhes bya bar gyur to de nas tshong dpon 'phral la mthos 'di snyam du sems te/ bdag gi khyim na dpal gyis 'byor pa phun sum tshogs pa gang yin pa de dag thams cad sangs rgyas bcom ldan 'das la brten nas bdag gis sangs rgyas la sogs pa dge slong gi dge</text></item>
<item><p>120a1</p><section></section><text>'dun khyim gzhan du spyan drangs te/ gdugs tshod gsol ba las gyur pa yin no snyam nas/ de nas tshong dpon 'phral la mthos kyis kyang bcom ldan 'das dge slong gi dge 'dun dang bcas pa rang gi khyim du spyan drangs te gdugs tshod gsol nas/ bcom</text></item>
<item><p>120a2</p><section></section><text>ldan 'das kyis chos bstan pas tshong dpon 'phral la mthos khyo shug gnyis kyis rgyun du zhugs pa'i 'bras bu mngon sum du byas par gyur to/ /'di ni re zhig byung ba yin te/ sangs rgyas bcom ldan 'das re zhig 'dul ba la nyan thos rnams kyis bslab pa'i gzhi 'cha' bar ni mi mdzad do// //so sor</text></item>
<item><p>120a3</p><section></section><text>thar pa'i mdo rgya cher 'grel pa 'dul ba kun las btus pa/ bam po nyi shu drug pa/ bcas pa'i gleng gzhi ni sangs rgyas bcom ldan 'das rgyal po'i khab nas yangs pa can ga la ba de logs su ljongs rgyu zhing gshegs nas yangs pa can na spre'u rdzing gi 'gram khang pa brtsegs pa'i khang</text></item>
<item><p>120a4</p><section></section><text>bzangs na bzhugs so/ /khyim bdag drag shul can gyis thos nas/ bcom ldan 'das ga la ba der song ste phyin nas bcom ldan 'das kyi zhabs gnyis la mgo bos phyag 'tshal te/ mtha' gcig tu 'dug go/ /mtha' gcig tu 'dug nas bcom ldan 'das khyim bdag drag</text></item>
<item><p>120a5</p><section></section><text>shul can la chos dang ldan pa'i bka' mchid kyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad do/ /rnam grangs du mar chos dang ldan pa'i bka' mchid kyis yang dag par bstan</text></item>
<item><p>120a6</p><section></section><text>yang dag par 'dzin du bcug /yang dag par gzengs bstod/ yang dag par rab tu dga' bar mdzad nas cang mi gsung ngo / /de nas khyim bdag drag shul can gyis bcom ldan 'das dge slong gi dge 'dun dang bcas pa sang bdag gi sdum par gdugs tshod gsol bar ci gnang zhes</text></item>
<item><p>120a7</p><section></section><text>spyan drangs so/ /phyi de nyin par gdugs tshod la bab pa dang / spyan 'dren gyis spyan drangs pa'i tshe dge slong gi dge 'dun ni zhugs so/ /bcom ldan 'das ni rdzas las byung ba na bzhugs shing bsod snyoms mngon par bsgrubs so/ /drug sde dag gis smras pa/ dga' bo nye dga' sbyin bdag gi</text></item>
<item><p>120b1</p><section></section><text>khyim dag tu 'dong zhes de dag gis bsod snyoms pa zhig kyang khrid nas ches sngar yangs pa can du zhugs nas/ sbyin bdag gi khyim dag tu dong ba dang de dag gis smras pa/ 'phags pa dag zhal sus gsol cig /drug sde dag gis smras pa/ kho bo cag mgron du bos so/ /sus/</text></item>
<item><p>120b2</p><section></section><text>khyim bdag drag shul can gyis so/ /de dag gis smras pa/ 'phags pa dag 'o na a mra'i khur ba dag gsol cig /de ltar bya'o zhes de dag gis a mra'i khur ba dag zos so/ /bsod snyoms pa de mi za nas de dag gis smras pa/ 'phags pa khyod kyang a mra'i khur ba dag gsol cig /des smras pa/</text></item>
<item><p>120b3</p><section></section><text>kho bo stan gcig pa yin no/ /de dag gis smras pa/ 'o na snoms te bzhud la de nyid du gsol cig /des lhung bzed chung ngu bkang ste der song ngo / /de nas khyim bdag drag shul can gyis dge slong gi dge 'dun bde bar 'khod par rig nas/ bca' ba dang bza' ba gtsang zhing bsod pas rang gi lag</text></item>
<item><p>120b4</p><section></section><text>nas tshim par byed cing stobs par byed do/ /de nas khyim bdag drag shul can bsod snyoms pa de'i mdun du 'dug pa dang / bsod snyoms pa des bsams pa/ khyim bdag 'dis bdag la 'di ltar 'dis a mra'i khur bzos so zhes bya ba de ltar rig par 'gyur gyi/ ji srid du 'dis bdag la</text></item>
<item><p>120b5</p><section></section><text>klan ka ma rnyed pa de srid du bdag gis 'di la brjod par bya'o snyam nas smras pa/ khyim bdag bdag 'ba' zhig a mra'i khur ba dag zos par ma zad kyi drug sde 'di dag gis kyang a mra'i khur ba dag zos so/ /khyim bdag gis 'phags pa ci'i phyir de skad ces zer zhes spyos te smras pa/ 'phags</text></item>
<item><p>120b6</p><section></section><text>pa ci kho bo la a mra'i khur ba dag med snyam mam zhes des zho shas 'tsho ba dag a mra'i khur ba dag gi sprog mdag kha 'byed du bcug go/ /de nas dge slong bsod snyoms grub pa des skabs de bcom ldan 'das la rgyas par gsol ba dang / bcom ldan 'das kyis byung ba 'di dang / gleng gzhi 'di dang /</text></item>
<item><p>120b7</p><section></section><text>skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa</text></item>
<item><p>121a1</p><section></section><text>bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di/ ltar gdon par bya ste/ yang yang za na ltung byed do zhes bca' ba mdzad de/ yul ni spong byed/ gang zag ni drug sde/ nyon mongs pa ni zas</text></item>
<item><p>121a2</p><section></section><text>la gdu ba/ nyes pa ni yang yang za ba'o/ /gnang ba'i gleng gzhi ni sangs rgyas bcom ldan 'das yangs pa can na spre'u rdzing gi 'gram khang pa brtsegs pa'i khang bzangs na bzhugs so/ /dge slong na ba zhig sman pa'i gan du song ste smras pa/ bzhin bzangs kho bo la sman ston cig /'phags pa</text></item>
<item><p>121a3</p><section></section><text>ji zhal sus gsol cig /bzhin bzangs bcom ldan 'das kyis ma gnang ngo / /'phags pa khyod kyi ston pa thugs rje can lags pas/ de nyid rkyen du mdzad nas gnang bar gyur pa gang lags pa de lta bu'i gnas mchis par 'gyur ro zhes zer ba'i skabs de dge slong rnams kyis bcom ldan</text></item>
<item><p>121a4</p><section></section><text>'das la gsol pa dang / bcom ldan 'das kyis bka' stsal pa/ de lta bas na na ba'i dus ma gtogs so/ /dge slong dag mchod rten gyi las dang dge 'dun gyi las dag byas pa na de dag bkres nas glos phab ste nyal zhing dge ba'i phyogs la tron byed par mi nus pa na/ bram ze dang khyim</text></item>
<item><p>121a5</p><section></section><text>bdag dad pa can dag lhags nas de dag gis smras pa/ 'phags pa dag bstan pa la gcig tu brtson par bgyi ba lags na/ ci'i slad du glos phab ste gzims shing dge ba'i phyogs la tron mi mdzad/ bzhin bzangs dag kho bo cag bkres so/ /'phags pa dag zhal sus gsol cig /bzhin</text></item>
<item><p>121a6</p><section></section><text>bzangs dag bcom ldan 'das kyis bslab pa'i gzhi bca' ba mdzad do zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na las kyi dus ma gtogs so/ /dge slong gzhan dag lam du zhugs pa na bkres par gyur</text></item>
<item><p>121a7</p><section></section><text>nas glos phab ste nyal zhing dge ba'i phyogs la tron byed par mi nus pa na/ bram ze dang khyim bdag dad pa can dag lhags nas de dag gis smras pa/ 'phags pa dag bstan pa la gcig tu brtson par bgyi ba lags na ci'i slad du glos phab ste gzims shing dge ba'i phyogs la tron mi mdzad/</text></item>
<item><p>121b1</p><section></section><text>bzhin bzangs dag kho bo cag bkres so/ /'phags pa dag zhal sus gsol cig /bzhin bzangs dag bcom ldan 'das kyis bslab pa'i gzhi bca' ba mdzad do zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/</text></item>
<item><p>121b2</p><section></section><text>de lta bas na lam gyi dus ma gtogs so/ /de nas bcom ldan 'das mnyan yod du gshegs te/ mnyan yod na khyim bdag cig 'dug pa de'i kun tu spyod pa ni tshes brgyad dang bcu bzhi la bsnyen gnas la gnas shing / ji srid du dge 'dun bkres pa dag zan ma byin gyi bar du bdag nyid zan za</text></item>
<item><p>121b3</p><section></section><text>bar mi byed do/ /de nas khyim bdag de bsnyen gnas la gnas pa'i dus la bab pa'i tshe des gtsug lag khang du dge 'dun bkres pa dag 'bod par btang ba dang / de'i tshe khyim bdag cig gis sangs rgyas la sogs pa'i dge slong gi dge 'dun khyim gzhan du spyan drangs nas/ gtsug lag khang na</text></item>
<item><p>121b4</p><section></section><text>dge slong gcig kyang mi 'khod nas khyim bdag des mi mngags te/ gang du sangs rgyas la sogs pa'i dge slong gi dge 'dun spyan drangs pa de nas dge 'dun bkres pa dag 'bod du btang ba dang / de dag der zan zos zin pas ma 'ongs so/ /de nas yang mi mngags te khyim bdag gi mchid</text></item>
<item><p>121b5</p><section></section><text>nas/ tshur spyon gdugs tshod gsol dang / ras yug chen 'bul zhes mchi'o zhes byos shig ces gos sbyin pa'i zas la bos pa na dge slong rnams kyis smras pa/ kho bo cag gis spangs so zhes zer zhing ma 'ongs nas khyim bdag des bdag gis dge 'dun bkres pa bshos ma gsol to</text></item>
<item><p>121b6</p><section></section><text>zhes zan bcad pa bsgrubs pa dang / de'i ngos kyi khyim tshes dag shAkya'i bu'i dge sbyong 'di dag gis byin na yang zan zar mi btub pas khyim bdag 'dis dge slong dag gis zan ma zos pa'i phyir zan bcad pa byas so zhes smod par byed/ phyar ka gtong bar byed/ kha zer bar byed pa'i</text></item>
<item><p>121b7</p><section></section><text>skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na gos sbyin pa'i tshe ma gtogs so/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i</text></item>
<item><p>122a1</p><section></section><text>bsngags pa brjod nas/ dge slong rnams la de dang mthun pa dang de'i shas che ba dang / de dang ldan pa'i chos kyis bka' mchid mdzad nas/ dge slong rnams la bka' stsal pa/ dge slong dag de lta bas na snga ma ni bcas pa yin la/ 'di ni gnang ba yin te/ nga'i nyan</text></item>
<item><p>122a2</p><section></section><text>thos rnams kyis 'dul ba la bslab pa'i gzhi 'di ltar gdon par bya ste/ yang yang za na dus ma gtogs te ltung byed do/ /de la dus ni 'di yin te/ na ba dus so/ /las dus so/ /lam dus so/ /gos sbyin pa'i tshe dus te de la de ni dus yin no zhes gnang ba mdzad de/ yul ni spong byed dang mnyan</text></item>
<item><p>122a3</p><section></section><text>yod/ gang zag ni chos 'di pa/ nyon mongs pa dang nyes pa ni med do/ /de la yang yang za na zhes bya ba ni yang dang yang du za na'o/ /dus ma gtogs te zhes bya ba ni dus gzhag ste'o/ /ltung byed do zhes bya ba ni sems can dmyal ba dang / dud 'gro dang / yi dags ngan song dang / ngan 'gro dang log par</text></item>
<item><p>122a4</p><section></section><text>ltung ba dag tu sreg par byed/ 'tshed par byed/ ltung bar byed pa'o/ /gzhan yang ji srid du ltung ba de ma bshags shing so sor ma bshags na dge ba'i chos rnams la sgrib par byed pa ste/ des na ltung byed do zhes gsungs so/ /de la dus ni 'di yin te/ na ba dus so zhes bya ba ni 'di lta ste/ dge</text></item>
<item><p>122a5</p><section></section><text>slong zas gcig gis 'tsho bar mi nus na'o/ /las dus so zhes bya ba ni/ 'di lta ste/ dge slong gi dge 'dun gyi 'am/ mchod rten gyi las phyag dar re lde tsam byas sam/ dkyil 'khor ba mal tsam byas na'o/ /lam dus so zhes bya ba ni 'di lta ste dge slong dpag tshad gcig tu song ngam</text></item>
<item><p>122a6</p><section></section><text>de'i phyed du song ste phyir log na'o/ /gos sbyin pa'i tshe dus te zhes bya ba ni ras yug phran nam ras yug chen thob na'o/ /de la de ni dus yin no zhes bya ba ni bslab pa'i gzhi bca' ba mdzad pa de la de ni gnang ba'i dus yin no/ /de la ltung ba ji ltar 'gyur zhe na/ 'dir yang dngos gzhi dang / sbyor</text></item>
<item><p>122a7</p><section></section><text>ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong na ba ma yin pa dang / las ma byas pa dang / lam</text></item>
<item><p>122b1</p><section></section><text>du ma song bas nyi ma gcig la sbyin bdag tha dad pas cig car yang rung / phyis kyang rung ste/ gos sam gos kyi rin gyi rnyed pa med pa'i zas bza' ba rnam pa lnga'i mgron du bos pa gnyis pa rnyed pa zos na yang za ba'i ltung byed kyi dngos gzhir 'gyur ro/ /dge slong na ba ma yin pa dang / las</text></item>
<item><p>122b2</p><section></section><text>ma byas pa dang / lam du ma song ba la na smad pa med do/ /'dir na ba'i tshad ni zas gcig gis 'tsho bar mi nus pa'o/ /las kyi chad ni dge 'dun gyi 'am/ mchod rten gyi las phyag dar re lde tsam byas nas sam/ dkyil 'khor ba mal tsam byas pa'o/ /lam gyi tshad ni dpag tshad gcig tu</text></item>
<item><p>122b3</p><section></section><text>song ba nyid do/ /nyi ma gcig la sbyin bdag tha dad pas cig car yang rung ba phyis kyang rung ba ste/ gos sam gos kyi rin gyi rnyed pa med pa'i zas bza' ba rnam pa lnga'i mgron du bos pa gnyis pa rnyed pa zos pa la na smad pa med do/ /de'i rnam par gzhag pa ni nyi ma gcig la dge slong sbyin bdag tha</text></item>
<item><p>122b4</p><section></section><text>dad pas zas bza' ba rnam pa lnga'i khongs su gtogs pa la dus gcig du bos kyang rung snga phyir bos kyang rung ste/ dus gcig tu bos pa la ni dge slong nyid kyi blos gang sngar bza'o snyam pa de ni snga ma yin la/ gang phyis bza'o snyam pa de ni phyi ma yin no/ /snga phyir bos pa la ni sbyin bdag gang</text></item>
<item><p>122b5</p><section></section><text>gis sngar bos pa de ni snga ma yin la/ sbyin bdag gis phyis bos pa de ni phyi ma yin no/ /de dag las snga ma dang phyi ma nyi ma gcig pa la na smad pa med do/ /sbyin bdag tha dad pa la na smad pa med do/ /snga ma dang phyi ma gnyi ga zas bza' ba rnam pa lnga gang yang rung ba'i khongs su gtogs pa nyid la na smad pa</text></item>
<item><p>122b6</p><section></section><text>med do/ /snga ma zos nas phyi ma yang za ba la na smad pa med do/ /snga ma la gos sam gos kyi rin gyi rnyed pa yod kyang rung med kyang rung ste/ phyi ma la gos sam gos kyi rin gyi rnyed pa med pa nyid la na smad pa med do/ /'dir gos kyi mthar gyur pa ni gos rung ba khru gang gi khyon te/ gos mi rung ba dang /</text></item>
<item><p>122b7</p><section></section><text>rung ba khru gang gi byon bas chung ba dang / de tsam ri ba'i rin la na smad pa med do/ /'di'i byed pa po ni mgron du bos pa gnyi ga yang nyi ma gcig pa nyid dang / sbyin bdag tha dad pa dang / zas bza' ba lnga'i khongs su gtogs pa rnyed pa nyid yin pa dang / dge slong na ba dang / las byas pa dang /</text></item>
<item><p>123a1</p><section></section><text>lam du song ba ma yin pa nyid dang / mgron du bos pa phyi ma la gos sam gos kyi rin gyi rnyed pa med pa nyid do/ /'di la yan lag ldas dngos gzhi'i ltung bar 'gyur te/ dge slong na ba 'am las byas pa dang lam du song ba ma yin pa nyid dang / mgron du bos pa gnyi ga</text></item>
<item><p>123a2</p><section></section><text>yang nyi ma gcig la sbyin bdag tha dad pas zas bza' ba lnga'i khongs su gtogs pa'i zas la bos pa nyid yin pa dang / snga ma zos pa dang / mgron du bos pa phyi ma la gos sam gos kyi rin gyi rnyed pa med pa nyid dang phyi ma de zos pa'o/ /de dag las yan lag ma tshang na ci rigs par na smad do/ /</text></item>
<item><p>123a3</p><section></section><text>sbyor ba'i ltung ba ni nyes byas te/ ji srid du yang yang za ba'i ltung byed kyi sbyor ba brtsams nas dngos gzhi lam thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /mgron du bos pa gnyis cig car dang du len pa la nyes byas so/ /snga ma zos</text></item>
<item><p>123a4</p><section></section><text>nas phyi mkhas blangs pa'i dus na nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni dge slong na ba dang / las byas pa dang / lam du</text></item>
<item><p>123a5</p><section></section><text>song ba nyid la ltung ba med do/ /mgron du bos pa gnyis nyi ma tha dad pa la ltung ba med do/ /sbyin bdag gcig pa nyid la ltung ba med do/ /mgron du bos pa gnyis las gang yang rung ba gcig bza' ba lnga'i khongs su gtogs pa'i zas kyi rnyed pa yin la/ gcig de ma yin pa'i zas gzhan</text></item>
<item><p>123a6</p><section></section><text>nyid yin pa la ltung ba med do/ /snga ma ma zos pa la ltung ba med do/ /mgron du bos pa phyi ma la gos sam gos kyi rin gyi rnyed pa yod pa nyid la ltung ba med de/ 'dir gos kyi mthar gyur pa ni gos rung ba khru gang gi khyon te/ de yan chad la ltung ba med do/ /gos kyi rin ni gos kyi zong ste/ de</text></item>
<item><p>123a7</p><section></section><text>yang gos rung ba khru gang gi khyon yan chad ri ba la ltung ba med do/ /bshams pa ni mgron du bos pa nyid ma yin pas de la ltung ba med do/ /de'i mtshan nyid ni yon bdag gis nyin gcig ma chad par bshams pa'i zas nar ma bshams pa ni dus ston la sogs pa'i nyi ma dag la lan 'ga'</text></item>
<item><p>123b1</p><section></section><text>gang du glo bur du bos pa de'i mgron du bos pa gzhan nyid ma yin pa'o/ /kun du lta ba yang mgron du bos ba nyid ma yin bas de la yang ltung ba med do/ /de'i mtshan nyid ni 'jig rten gyi tha snyad kyi dbang ngam/ bshes pa'i dbang gis nye bar lta ba ni kun du lta ba ste/ de la mgron du byas pa zos</text></item>
<item><p>123b2</p><section></section><text>pa yang mgron du bos pa gzhan nyid ma yin pa'o/ /tho 'tshams pas byas pa yang mgron du bos pa nyid ma yin pas de la yang ltung ba med do/ /de'i mtshan nyid ni gal te tho 'tshams pa'i bsam pa can 'ga' zhig gis dge slong mgron du bos nas de'i 'og tu dge slong des mgron du bos pa gzhan du song ste/</text></item>
<item><p>123b3</p><section></section><text>zos pa de mgron du bos pa gzhan nyid ma yin pa'o/ /mi rung ba la bos pa yang mgron du bos pa nyid ma yin pas de la yang ltung ba med do/ /de'i mtshan nyid ni bza' bar bya ba mi rung ba 'di lta ste/ byin len ma byas pa dang / mi gcig pa la sogs pa'i sha la sogs pa la mgron du bos pa yang mgron du bos pa</text></item>
<item><p>123b4</p><section></section><text>gzhan nyid ma yin pa'o/ /dge slong de'i phyir ma yin par dge 'dun spyir spyan drangs pa yang dge slong de'i mgron du bos pa gzhan nyid ma yin pas de la yang ltung ba med de/ de'i tshe mtshan nyid ni 'phags pa legs 'ongs kyis klu a mra'i chu dogs pa btul ba'i phyir chu srin byis pa gsod kyi ri'i bram ze dang</text></item>
<item><p>123b5</p><section></section><text>khyim bdag rnams kyis sangs rgyas la sogs pa dge slong gi dge 'dun spyan drangs pa lta bu ma yin pa'o/ /gzhan du lnga po 'jog pa yang mgron du bos pa nyid ma yin pas de la yang ltung ba med de/ de'i mtshan nyid ni dge slong kha gnyis su mgron du bos pas mgron du bos pa'i gnas gcig tu</text></item>
<item><p>123b6</p><section></section><text>bdag nyid za zhing mgron du bos pa'i gnas gzhan cig shos su dge slong dang / dge slong ma dang / dge slob ma dang / dge slob ma dang / dge tshul dang / dge tshul ma'i sde pa lnga po thams cad dam/ gang yang rung ba 'jog par yang de'i mgron du bos pa gzhan nyid ma yin pa'o/ /mgron du bos pa gzhan blang ba</text></item>
<item><p>123b7</p><section></section><text>yod par lnga po 'jog par yang mgron du bos pa nyid ma yin bas de la yang ltung ba med do/ /de'i mtshan nyid ni sbyin bdag gi zas blang zhing sngon du yod pa de sde pa lnga po nod du bcug pa yang dge slong de'i mgron du bos pa gzhan nyid ma yin pa'o/ mu ge byung ba na mgron du bos pa ji snyed byung ba dag</text></item>
<item><p>124a1</p><section></section><text>bdag gir byas pa dang / zos pa dang / lnga po la sbyin pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du</text></item>
<item><p>124a2</p><section></section><text>yang yang za ba'i ltung byed du 'gyur ba rnam pa thams cad mi bsten par bslab par bya'o/ /gtsug lag khang dang khyim gzhan du yang zas la bos pa dang du blang bar bya'o/ /dus shes par byas te 'jug par bya'i/ snga tshogs su mi bya'o/ /khyim gzhan du mgron du bos pa de'i phyir dus la bab na gaN+DI brdungs</text></item>
<item><p>124a3</p><section></section><text>te/ gnas brtan gnas brtan rnams kyis rang gi 'khor gang dang gang yin pa dag la blta bar bya'o/ /dge slong glo bur du 'ongs pa rnams la ni dge 'dun gyi gnas brtan gyis blta bar bya'o/ /dge slong nad pa la sogs pa rgyu med par khro ba la sogs pas sam/ le lo la sogs pas gya</text></item>
<item><p>124a4</p><section></section><text>tshom du rang gi zan gcad par mi bya'o/ /gal te yon bdag 'dir dge slong dag gis skom btung bar bya'o zhes gsol ba 'debs par byed na dge slong dag gis khyim gzhan du der ci ran gcig bsdad par bya'o/ /gal te dge slong nyi ma gcig la sbyin bdag tha dad pas sngar gos sam gos kyi</text></item>
<item><p>124a5</p><section></section><text>rin dang bcas pa yang rung de med pa yang rung ba zhig tu bza' ba lnga'i khongs su gtogs pa'i zas la mgron du bos te zos pa'i rjes la gos sam gos kyi rin med pa dang / gos mi rung ba dang / gos rung ba khru gang gi khyon pas chung ba dang / de tsam ri ba'i gos kyi rin dang bcas pa'i mgron</text></item>
<item><p>124a6</p><section></section><text>du bos pa bza' ba lnga'i khongs su gtogs pa'i zas kyi rnyed pa can du 'gro bar mi bya'o/ /gal te dge slong nyi ma gcig la sbyin bdag tha dad pas sngar gos sam gos kyi rin dang bcas pa yang rung de med pa yang rung ba zhig tu zas la mgron du bos pa'i rjes la gos sam gos kyi rin dang bcas pa'i</text></item>
<item><p>124a7</p><section></section><text>mgron du bos pa zas kyi rnyed pa can gzhan zhig kyang byung na de'i tshe dge slong des zas snga ma la spong ba bsrung zhing 'jug par bya ste/ de'i rjes la phyi mar yang 'gro bar bya'o/ /zan snga ma la spong ba srung ba ni phyi ma la spangs pa za ba'i ltung byed dang lhag bor bya ba'i tshegs spang ba'i phyir ro/ /mu ge byung</text></item>
<item><p>124b1</p><section></section><text>na dge slong mgron du bos pas 'khor lnga po dag la sbyin bdag de'i zas sbyin pa na/ gal te sbyin pa po mngon par mi dga' bar 'gyur ba ltan rang gi kham gnyis sam gsum zos pa'i 'og tu sbyin pa po la khyim bdag dge slong ngam 'khor lnga po 'di bsod snyoms kyis phongs pa yin gyi rjes su yi rang bar</text></item>
<item><p>124b2</p><section></section><text>gyis shig dang / 'di la sbyin par bya'o zhes mngon par dga' bar byas nas/ de'i 'og tu 'khor lnga po dag la sbyin par bya'o/ /phyir bcos pa ni snga ma bzhin no/ /yang yang za ba'i ltung byed de sum cu gcig pa bshad zin to// //'dug gnas su za ba'i ltung byed kyi gleng gzhi ni/ bcas</text></item>
<item><p>124b3</p><section></section><text>pa dang gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /ri brags shig na khyim bdag cig 'dug pa des phyogs bzhi'i dge sbyong dang bram ze rnams kyi don du</text></item>
<item><p>124b4</p><section></section><text>'dug gnas byed du bcug ste/ de 'dug gnas de na phyogs bzhi'i dge sbyong dang bram ze gang 'dug pa de la bsod snyoms kyi mkho ba stobs par byed de gang gi tshe bcom ldan 'das kyis mnyan yod du cho 'phrul chen po rnam par bstan te/ gzhan mu stegs can dag tshar bcad cing / lha dang mi rnams</text></item>
<item><p>124b5</p><section></section><text>kun du dga' bar mdzad pa dang / skye bo mdzangs pa dag gi snying dag rangs par mdzad pa de'i tshe na gzhan mu stegs can dag mtha' 'khob dag na brten cing gnas so/ /dus gzhan zhig na gcer bu pa drug cu ri brags der lhags nas khyim bdag des de dag la mkho ba stobs par byed pa de'i tshe na</text></item>
<item><p>124b6</p><section></section><text>mnyan yod nas tshong pa dad pa can zhig zong thogs te ri brags der 'ongs pa de yang khyim bdag des der bos pa na tshong pa des 'di dag bcom ldan 'das kyi nyan thos dag yin gor ma chag gi song la blta'o snyam nas/ des der song ba dang ji tsam na gcer bu pa ngo tsha dang khrel bor ba sha stag yin</text></item>
<item><p>124b7</p><section></section><text>bar mthong ngo / /khyim bdag des tshong pa de la smras pa/ grogs po sa bon bzang zhing zhing bzang ngam/ des smras pa/ grogs po sa bon ni bzang na zhing ni gcer bu pa ngo tsha dang khrel bor ba sdig pa'i lta ba can dgon dung tsha sgo can tha chad sdig pa can gyi sa gzhi sha stag yin no/ /khyim bdag</text></item>
<item><p>125a1</p><section></section><text>gis smras pa/ grogs po zhing bzang po gzhan 'ga' yang yod dam/ des smras pa/ yod de/ bcom ldan 'das kyi nyan thos dag go/ /khyim bdag gis smras pa/ gal te de dag der byon na bdag gis de dag la bsod snyoms kyi mkho ba bstabs par bgyi'o/ /tshong</text></item>
<item><p>125a2</p><section></section><text>pa des zong bsgyur te rin blangs nas mnyan yod du song ste/ nye dga' la sbran pa/ drug sde dag ri brags der dong nas khyim bdag des de dag la mkho ba bstabs so/ /gcer bu pa de dag gis gcig gzhis srung du bzhag nas gzhan dag gshed du dang ba'i tshe/ drug sde dag gis gzhis srung de bskrad nas/ de nas</text></item>
<item><p>125a3</p><section></section><text>yun ring mo zhig tu za zhing 'dug 'dug nas/ re zhig na khyim bdag de ri brags gzhan zhig tu bya ba zhig la song ba'i phyi nas/ drug sde dag gis de'i chung ma zas 'drim pa la lus kyi skyon brjod cing 'phyas btags nas/ khyim bdag bza' bran ma dad par gyur te/ 'tsho ba dang gnas mal yang khad kyis phri ba</text></item>
<item><p>125a4</p><section></section><text>na gcer bu pa gzhis srung bskrad pa des kyang rang gi dpung drug cu po dag sbran te/ drug sde dag la gdol thabs kyis g.yul sprad nas drug sde dag gis rang rang gi kha mig dang khrims kyi rtsa ba tsam bsrungs te gcer bu pa drug cu po dag rgya lcag dag dang khu tshur dag dang / rdog pa dag dang / lcug ma dag</text></item>
<item><p>125a5</p><section></section><text>gis shin tu bcal zhing brims nas/ de dag gis gcer bu pa dag rdeg bzhin du 'dug gnas kyi nang nas phyi rol du 'dzings te byung ba dang / bram ze dang khyim bdag dag gis de dag mthong nas smras pa/ shes ldan dag ltos shig ltos shig dge sbyong g.yul 'gyed pas char 'bab par 'gyur ro zhes</text></item>
<item><p>125a6</p><section></section><text>zer ro/ /drug sde dag gis smras pa/ dga' bo nye dga' spyod yul tshig cing me mdag zhi bar ma gyur gyi tshur shog mnyan yod du 'dong ngo zhes de dag mnyan yod du dong ba na/ lho phyogs nas 'jig rten rgyang pan pa'i rgol ba 'char ka zhes bya ba zhig mnyan yod du 'ongs pa tshe dang ldan pa shA ri'i bus btul</text></item>
<item><p>125a7</p><section></section><text>te/ legs par gsungs pa'i chos 'dul ba la rab tu byung zhing bsnyen par rdzogs par byas nas dgra bcom pa nyid kyi 'bras bu mngon sum du byas shing / de la brten nas skye bo phal po che'i tshogs 'bum phrag du ma dag gis kyang 'phags pa'i 'bras bu thob par gyur pa'i tshe drug sde mnyan yod du lhags</text></item>
<item><p>125b1</p><section></section><text>nas/ dge slong rnams kyis de dag la smras pa/ tshe dang ldan pa dag 'ongs pa legs so/ /'ongs pa legs so/ /khyed cag ga las 'ongs/ tshe dang ldan pa shA ri'i bus lho phyogs nas 'jig rten rgyang phan pa'i rgol ba bram ze kun du rgyu 'char ka zhes bya ba 'gyed 'dod cing 'gyed pa'i yo byad kyi phyir 'os</text></item>
<item><p>125b2</p><section></section><text>mtshar bcad de g.yul las rnam par rgyal lo/ /drug sde dag gis smras pa/ tshe dang ldan pa dag 'di ltar tshe dang ldan pa shA ri'i bu tshogs can gnyis pa chos kyi dmag dpon chos kyi 'khor lo rjes su bskor bas rgol ba gcig tshar bcad pa 'di ngo mtshar ci che/ gal te tshe dang ldan pa shA ri'i bus tshar</text></item>
<item><p>125b3</p><section></section><text>bcad par ma gyur na yang bcom ldan 'das slad na bzhugs pa de ngo mtshar mi che'i/ kho bo cag mi drug gis gcer bu pa drug cu tshar bcad pa ngo mtshar che'o/ /rig pa'i gnas gang gis dbyug pa'i rig pas lus la chos bshad pas so/ /ji 'tsho 'am 'on te shi/ de'i tshe na ni 'tsho na da tsam</text></item>
<item><p>125b4</p><section></section><text>'tsho 'am shi gtol med do zhes zer nas dge slong don nyung ngu dag ci'i phyir dge slong dag yan lag gang gis ngo tsha bar bya ba'i yan lag de nyid kyis rlom par byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas</text></item>
<item><p>125b5</p><section></section><text>bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes</text></item>
<item><p>125b6</p><section></section><text>rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ 'dug gnas gcig tu zhag lon pa'i dge slong gis bsod snyoms gcig bca' bar bya'o/ /de las lhag par za na</text></item>
<item><p>125b7</p><section></section><text>ltung byed do zhes bca' ba mdzad de/ yul ni mnyan yod/ gang zag ni drug sde nyon mongs pa ni 'dod zhen dang 'thab krol byed pa/ nyes pa ni 'dug gnas gcig tu zhag lon pas bsod snyoms gcig las lhag par za ba'o/ /gnang ba'i gleng gzhi ni sangs rgyas bcom ldan 'das mnyan</text></item>
<item><p>126a1</p><section></section><text>yod na rgyal byed kyi tshal mgon med zas sbyin gyi kun dga' ra ba na bzhugs so/ /de nas yang mnyan yod pa'i tshong pa de zong thogs te/ ri brags de nyid du phyin nas de khyim bdag de'i tshong khang du zhugs pa dang / ri brags pa'i khyim bdag des yang gcer bu pa dag la zas brim</text></item>
<item><p>126a2</p><section></section><text>par brtsams nas/ des mnyan yod ba'i tshong pa de'i gan du mi mngags te grogs po sbyin gnas dag la zas brim par byas tshur shog ces sbran pa dang / mnyan yod pa'i tshong pa de dad pa can yin pas des bsams pa/ bcom ldan 'das kyi nyan thos dag yin gor ma chag gi song la blta'o snyam</text></item>
<item><p>126a3</p><section></section><text>nas de der song ba dang / ji tsam na gcer bu pa ngo tsha dang khrel bor ba dag yin par mthong nas mngon sum du mi snyan par brjod pa ni sdug bsngal ba yin pas de cang mi smra bar 'dug go/ /gcer bu pa de dag zos te dong ba dang ri brags pa'i khyim bdag gis mnyan yod pa'i tshong pa de la smras pa/ grogs po</text></item>
<item><p>126a4</p><section></section><text>sa bon bzang zhing zhing bzang ngam/ des smras pa/ grogs po sa bon ni bzang na zhing ni gcer bu pa ngo tsha dang khrel bor ba sdig ba'i lta ba can dgon dung tsha sgo can tha chad sdig pa can gyi sa gzhi sha stag yin no/ /khyim bdag gis smras pa/ grogs po zhing bzang po gzhan 'ga' yod dam/ des smras pa/ yod de</text></item>
<item><p>126a5</p><section></section><text>bcom ldan 'das kyi nyan thos dag go/ /khyim bdag gis smras pa/ grogs po de dag gi ming yang ma smos shig /des smras pa ji de dag 'dir lhags par gyur tam lhags so/ /gang dag drug sde dag go/ /de dag gis re zhig ci byas/ 'di dang 'di lta'o/ /des smras pa/ grogs po khyod kyis</text></item>
<item><p>126a6</p><section></section><text>rgya mtsho chen po nas nor bu mching bu dag blangs so/ /khyim bdag gis smras pa/ bcom ldan 'das kyi nyan thos bzang po gzhan dag kyang yod dam/ des smras pa/ yod de/ gal te khyod kyis tshe dang ldan pa shA ri'i bu dang / maud gal gyi bu chen po dang / nam gru dang / ma 'gags pa la sogs pa</text></item>
<item><p>126a7</p><section></section><text>bcom ldan 'das kyi nyan thos chen po gzhan dag mthong bar gyur na khyod mngon par dad par 'gyur ba de lta bu'i gnas yod do/ /khyim bdag gis smras pa/ gal te de dag 'dir byon par gyur na bdag gis de dag la bsod snyoms kyi mkho ba bstabs par bya'o/ /mnyan yod pa'i tshong pa des bsams pa/ da ni</text></item>
<item><p>126b1</p><section></section><text>bdag song la bcom ldan 'das la gsol bar bya'o snyam nas/ tshong pa des zong bsgyur te rin blangs nas mnyan yod du song ste/ bcom ldan 'das kyi zhabs gnyis la mgo bos phyag 'tshal te gsol pa btsun pa ri brags che ge mo zhig na khyim bdag che ge mo zhig mchis pa des phyogs bzhi'i dge sbyong dang bram ze rnams kyi</text></item>
<item><p>126b2</p><section></section><text>slad du 'dug gnas bgyid du stsal te/ de de na gang gnas pa de la bsod snyoms kyi mkho ba stobs par bgyid cing / de bcom ldan 'das kyi nyan thos dag mthong bar 'tshal na/ bcom ldan 'das kyis de la thugs brtse ba'i slad du dge slong dag cig bka' stsal na legs so/ /bcom ldan 'das kyis</text></item>
<item><p>126b3</p><section></section><text>khyim bdag de la cang mi gsung bas gnang ngo / /de nas bcom ldan 'das kyis dge slong gang gis khyim bdag de 'khor dang bcas pa dang ri brags de na gnas pa'i skye bo'i tshogs dag sus 'dul bar 'gyur snyam du dgongs na dge slong shA ri'i bus 'dul bar gzigs nas/ de nas bcom ldan 'das</text></item>
<item><p>126b4</p><section></section><text>kyis tshe dang ldan pa shA ri'i bu la bka' stsal pa/ shA ri'i bu khyod kyis ri brags ga ge mo zhig na/ khyim bdag che ge mo 'khor dang bcas pa dang / ri brags de na gnas pa'i skye bo'i tshogs dag la soms shig /tshe dang ldan pa shA ri'i bus btsun pa bka' bzhin 'tshal zhes bcom ldan</text></item>
<item><p>126b5</p><section></section><text>'das kyi bka' mnyan nas 'khor lnga brgya dang / ri brags de ga la ba de logs su ljongs rgyu zhing song nas/ mthar gyis rgyu zhing 'gro ba na ri brags der phyin nas/ khyim bdag de'i 'dug gnas su zhugs so/ /khyim bdag des de thos nas der song ste/ tshe dang ldan pa shA ri'i bu'i rkang pa gnyis la</text></item>
<item><p>126b6</p><section></section><text>mgo bos phyag 'tshal te mtha' gcig tu 'dug go/ /mtha' gcig tu 'dug nas tshe dang ldan pa shA ri'i bus khyim bdag de la chos dang ldan pa'i gtam gyis yang dag par ston par byed/ yang dag par 'dzin du 'jug par byed/ yang dag par gzengs stod par byed/ yang dag par rab tu dga' bar byed</text></item>
<item><p>126b7</p><section></section><text>do/ /rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug /yang dag par gzengs bstod/ /yang dag par rab tu dga' bar byas nas cang mi smra'o/ /de nas khyim bdag de stan las langs te/ bla gos phrag pa gcig tu byas nas tshe dang ldan pa shA</text></item>
<item><p>127a1</p><section></section><text>ri'i bu ga la ba de logs su thal mo sbyar ba btud nas tshe dang ldan pa shA ri'i bu la 'di skad ces smras so/ /btsun pa shA ri'i bu sang bdag gi sdum par dge slong gi dge 'dun dang thabs cig tu gdugs tshod gsol bar ci gnang / tshe dang ldan pa shA ri'i bus khyim bdag de la cang</text></item>
<item><p>127a2</p><section></section><text>mi smra bas dang du blangs so/ /de nas khyim bdag des de nyid kyi mtshan mo bca' ba dang bza' ba gtsang zhing bsod pa sta gon byas nas/ nang par sngar langs te stan bshams nas/ chu ra nor bu can bzhag ste/ tshe dang ldan pa shA ri'i bu spyan 'dren gyis btsun pa shA ri'i bu gdugs tshod g.yar dgongs 'tshal</text></item>
<item><p>127a3</p><section></section><text>na/ btsun pa shA ri'i bus da de'i dus la bab par dgongs su gsol zhes bskul to/ /de nas tshe dang ldan pa shA ri'i bu snga dro sham thabs bgos lhung bzed dang chos gos thogs te/ dge slong gi tshogs kyis yongs su bskor cing / dge slong gi dge 'dun gyis mdun du bdar nas khyim bdag de'i khyim ga la</text></item>
<item><p>127a4</p><section></section><text>ba der song ste phyin nas dge slong gi dge 'dun gyi gung la gdan bshams pa nyid la 'dug go/ /de nas khyim bdag des tshe dang ldan pa shA ri'i bu la sogs pa dge slong gi dge 'dun bde bar 'dug bar rig nas/ bca' ba dang bza' ba gtsang zhing bsod pas rang gi lag nas tshim par byed</text></item>
<item><p>127a5</p><section></section><text>cing stobs par byed do/ /rnam grangs du mar bca' ba dang bza' ba gtsang zhing bsod pas rang gi lag nas tshim par byas shing bstabs te/ tshe dang ldan pa shA ri'i bu zan zos shing lag pa bsnyal/ lhung bzed bzhag par rig nas stan ches dma' ba zhig blangs te/ tshe dang ldan pa shA ri'i bu'i mdun du chos mnyan pa'i phyir</text></item>
<item><p>127a6</p><section></section><text>'dug go/ /'dug nas khyim bdag des tshe dang ldan pa shA ri'i bu la 'di skad ces smras so/ /btsun pa shA ri'i bu chos bstan du gsol/ tshe dang ldan pa shA ri'i bus smras pa/ khyim bdag de'i phyir khyod kyis sa phyogs go skabs yangs par stan 'ding du chug la/ ri brags 'dir skye bo phal po che'i tshogs</text></item>
<item><p>127a7</p><section></section><text>la sang 'phags pa shA ri'i bu chos ston par 'gyur gyi/ khyed cag las gang chos nyan par 'dod pa de shog shig ces dril bsgrags pa byed du chug shig /de nas tshe dang ldan pa shA ri'i bus yon bshad pa byas nas stan las langs te song ngo / /khyim bdag de ri brags de na gtso bor grags pa yin</text></item>
<item><p>127b1</p><section></section><text>bas des sa phyogs go skabs yangs par stan shom du bcug nas/ ri brags der skye bo phal po che'i tshogs la sang 'phags pa shA ri'i bus chos ston par 'gyur gyis khyed cag las gang chos nyan par 'dod pa de shog shig /khyed cag las gang gis der bden pa dag mthong bar ma gyur pa/</text></item>
<item><p>127b2</p><section></section><text>des 'khor bar yun ring du 'khor bar bya dgos so zhes dril bsgrags pa byed du bcug go/ /de nas tshe dang ldan pa shA ri'i bu de'i phyi de nyin par phyogs der song ste/ dge slong gi dge 'dun gyi gung la gdan bshams pa nyid la 'dug pa dang / srog chags 'bum phrag du ma dag kyang kha cig ni ltad</text></item>
<item><p>127b3</p><section></section><text>mo skyes pa na/ kha cig ni sngon gyi dge ba'i rtsa ba dag gis bskul ba na 'dus par gyur nas/ tshe dang ldan pa shA ri'i bus 'khor de'i bsam pa dang bag la nyal ba dang khams dang rang bzhin shes nas/ 'di ltar khyim bdag de 'khor dang bcas pa dang / srog chags khri nyis stong gis bden pa dag</text></item>
<item><p>127b4</p><section></section><text>mthong zhing kha cig gis ni rgyun du zhugs pa'i 'bras bu mngon sum du byas/ kha cig gis ni lan cig phyir 'ong ba'i 'bras bu mngon sum du byas/ kha cig gis ni phyir mi 'ong ba'i 'bras bu mngon sum du byas/ kha cig gis ni rab tu byung ste/ nyon mongs pa thams cad spangs pas dgra bcom</text></item>
<item><p>127b5</p><section></section><text>pa nyid mngon sum du byas/ kha cig gis ni nyan thos kyi byang chub tu sems bskyed/ kha cig gis ni rang sangs rgyas kyi byang chub tu sems bskyed/ kha cig gis ni bla na med pa yang dag par rdzogs pa'i byang chub tu sems bskyed pa de ltar chos bstan par byas te/ 'khor de las phal cher sangs</text></item>
<item><p>127b6</p><section></section><text>rgyas la gzhol ba dang / chos la 'bab pa dang / dge 'dun la bab par rnam par gzhag go/ /tshe dang ldan pa shA ri'i bus ha cang yun ring du chos bstan pas gdugs tshod yol zhing rlung gis de'i rgyab na bar gyur nas/ khyim bdag des smras pa/ btsun pa shA ri'i bu de'i slad du bdag gi</text></item>
<item><p>127b7</p><section></section><text>'dug gnas su bzhugs shig dang / bdag gis khyod la bsod snyoms kyi mkho ba stabs par bgyi'o/ /tshe dang ldan pa shA ri'i bus smras pa/ khyim bdag khyod nyid la brten nas bcom ldan 'das kyis 'dul ba la nyan thos rnams kyis bslab pa'i gzhi bca' bar mdzad kyi 'gro'o/ /</text></item>
<item><p>128a1</p><section></section><text>de nas tshe dang ldan pa shA ri'i bu na bzhin du zan bcad de/ ri brags de nas mnyan yod ga la ba de logs su rgyu zhing song ste/ mthar gyis rgyu zhing 'gro ba na mnyan yod du phyin nas/ dge slong rnams kyis tshe dang ldan pa shA ri'i bu'i lhan cig gnas pa dang / nye gnas dag</text></item>
<item><p>128a2</p><section></section><text>la dris pa/ tshe dang ldan pa dag ji ltar bde bar brgyus sam/ tshe dang ldan pa dag cung zhig bde bar yang brgyus/ cung zhig sdug bsngal bar yang brgyus so/ /ci zhig bde bar brgyus/ mkhan pos gdul ba'i bya ba 'di snyed cig mdzad pa gang yin pa de ni bde bar brgyus pa yin no/ /ci</text></item>
<item><p>128a3</p><section></section><text>zhig sdug bsngal bar brgyus/ mkhan po bsnyung bzhin du gdugs tshod bcad de ri brags de nas bzhud pa gang yin pa de ni sdug bsngal bar gnas pa yin no zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na/ na ba ma</text></item>
<item><p>128a4</p><section></section><text>gtogs te dge slong gis pus 'khyud bcad bar rjes su gnang ngo / /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags ba brjod nas/ dge slong rnams la de dang mthun pa dang / de'i shas che ba dang / de dang 'tsham pa'i chos</text></item>
<item><p>128a5</p><section></section><text>dang ldan pa'i bka' mched mdzad nas dge slong rnams la bka' stsal pa/ dge slong dag de lta bas na snga ma ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ 'dug gnas gcig tu zhag lon pa'i dge slong mi na bas</text></item>
<item><p>128a6</p><section></section><text>bsod snyoms gcig bza' bar bya'o/ /de las lhag par za na ltung byed do zhes gnang ba mdzad de/ yul ni mnyan yod/ gang zag ni tshe dang ldan pa shA ri'i bu/ nyon mongs pa dang nyes pa ni med do/ /de la 'dug gnas gcig tu zhag lon pa'i zhes bya ba ni mu stegs can gyi 'dug gnas su</text></item>
<item><p>128a7</p><section></section><text>zhag lon pa'i 'o/ /dge slong zhes bya ba ni chos 'di pa'o/ /mi na bas zhes bya ba ni na ba ma gtogs pas so/ /bsod snyoms gcig bza' bar bya'o zhes bya ba ni zan lan cig go/ /de las lhag par za na zhes bya ba ni de las lan mang du za na'o/ /ltung byed de zhes bya ba ni snga ma bzhin no/ /de la</text></item>
<item><p>128b1</p><section></section><text>ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge</text></item>
<item><p>128b2</p><section></section><text>slong mi na bas chos 'di pa'i ma yin pa bdag po khyim pa dang bcas pa mu stegs can gyi 'dug gnas su zhag gcig lon pa la sbyin bdag gis ma bstabs par nyi ma gnyis pa'i bsod snyoms zos na 'dug gnas su za ba'i ltung byed kyi dngos gzhir 'gyur ro/ /dge slong mi na ba la na smad pa med</text></item>
<item><p>128b3</p><section></section><text>do/ /'dug gnas chos 'di pa'i ma yin pa la na smad pa med do/ /'dug gnas de'i bdag po khyim pa dang bcas pa la na smad pa med do/ /'dug gnas de mu stegs can gyi yin pa la na smad pa med do/ /der dge slong nyi ma dang po la bsod snyoms gcig zos nas zhag gcig lon pas nyi ma gnyis</text></item>
<item><p>128b4</p><section></section><text>pa'i bsod snyoms zos pa la na smad pa med do/ /nyi ma gnyis pa'i bsod snyoms sbyin bdag gis ma bstabs pa la na smad pa med do/ /bza' ba lnga'i khongs su gtogs pa gang yang rung ba la na smad pa med do/ /nyi ma gnyis pa de'i bsod snyoms sbyin bdag gis ma bstabs bar zos na zos pa de</text></item>
<item><p>128b5</p><section></section><text>la dngos gzhi la na smad pa med do/ /'di'i byed pa po ni dge slong mi na ba sbyin bdag gis ma bstabs pa la chos 'di pa'i ma yin pa mu stegs can gyi 'dug gnas bdag po khyim pa dang bcas pa byed pa po nyid yin no/ /'di la yan lag drug gis dngos gzhi'i ltung bar 'gyur te/ dge slong mi</text></item>
<item><p>128b6</p><section></section><text>na ba dang / sbyin bdag gis ma bstabs pa dang / 'dug gnas chos 'di pa'i ma yin pa dang gzhan mu stegs can gyi yin pa dang / bdag po khyim pa dang bcas pa dang / dge slong des zan zos nas zhag gcig lon pa dang / nyi ma gnyis pa'i bsod snyoms zos pa'o/ /de dag las yan</text></item>
<item><p>128b7</p><section></section><text>lag ma tshang na ci rigs par na smad do/ /sbyor ba'i ltung ba ni nyes byas te ji srid du 'dug gnas su za ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /der nyi ma dang po la zan zos pa nyi ma</text></item>
<item><p>129a1</p><section></section><text>gnyis pa'i bar du gnas pa nyi ma gnyis pa'i bsod snyoms ma zos pa la nyes byas so/ /'dug gnas de'i bdag po med pa dang / bdag po rab tu byung ba dang / bdag po mu stegs can dang / bdag po nye du yin na nyes byas so/ /nyi ma gnyis pa la gzhan nas bsod snyoms</text></item>
<item><p>129a2</p><section></section><text>blangs nas 'dug gnas der zos pa la nyes byas so/ /nyi ma gnyis pa la bza' bar bya ba las gzhan pa bca' ba dang btung ba dang / gzhib pa dang bldag pa dag zos pa la nyes byas so/ /bza' bar bya ba ni bza' ba lnga'i khongs su gtogs pa'o/ /sbyor ba'i sbyor ba'i ltung ba ni nyes byas phra mo ste/ sbyor</text></item>
<item><p>129a3</p><section></section><text>ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni dge slong na ba la ltung ba med do/ /sbyin bdag gis bstabs pa la ltung ba med do/ /'dug gnas chos 'di pa yin zhing gzhan mu stegs can gyi ma yin pa la ltung ba</text></item>
<item><p>129a4</p><section></section><text>med do/ /nyi ma dang po la gnas pa dang zos pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du 'dug gnas su za ba'i ltung byed du 'gyur</text></item>
<item><p>129a5</p><section></section><text>ba rnam pa thams cad mi bsten par bslab par bya'o/ /dge slong chos ston pas pus 'khyud bcang bar bya'o/ /phyir bcos pa ni snga ma bzhin no/ /'dug gnas su za ba'i ltung byed de sum cu gnyis pa bshad zin to// //lhung bzed do gsum tsam las lhag par len pa'i ltung byed kyi gleng</text></item>
<item><p>129a6</p><section></section><text>gzhi ni byung ba dang bcas pa'i dbang gis rnam pa gnyis te byung ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /byang phyogs nas tshong pa don mthun dag mnyan yod du lhags pa na drug sde dag gis thos nas smras</text></item>
<item><p>129a7</p><section></section><text>pa/ dga' bo nye dga' bdag cag gis byang phyogs nas tshong pa don mthun dag mnyan yod du lhags zhes thos kyi gal te cung zad sgrub par nus kyang srid kyi 'dong ngo / /gal te bsod snyoms zo shig ces zer na lto gang bas chog go zhes brjod par bya'o/ /gal te gos long shig ces zer na blang</text></item>
<item><p>129b1</p><section></section><text>bar bya'o zhes de dag 'dong ste/ tshong pa de dag la chos bstan nas de dag dga' bas 'phags pa dag 'di nyid du bsod snyoms gsol cig ces smras pa dang / drug sde dag gis smras pa/ bzhin bzangs dag lto gang bas chog go zhes zer zhing mi za bar yang dang yang du der 'ongs shing de skad</text></item>
<item><p>129b2</p><section></section><text>smra'o/ /dus gzhan zhig na tshong pa de dag de na glang dag gi rtswa med nas/ ri brags shig tu glang dag gzan du dong ba dang / drug sde dag gis phyi bzhin rmas te btsal nas/ der yang dong ste de dag la chos bstan pa dang / de dag dga' bas 'phags pa dag 'di nyid du bsod snyoms gsol cig</text></item>
<item><p>129b3</p><section></section><text>ces smras pa dang / drug sde dag gis smras pa/ bzhin bzangs dag lto gang bas chog go/ /ded dpon gyis smras pa/ shes ldan dag 'phags pa dag yang dang yang du lto gang bas chog go zhes gsungs pa las na/ 'di dag la na bza' mi mnga' gor ma chag gi / 'di dag la na bza' dbul bar</text></item>
<item><p>129b4</p><section></section><text>bya'o/ /de ltar bgyi'o zhes de dag gis drug sde dag la la ba srin bu'i mdog lta bu re re bskon to/ /de nas drug sde dag gis smras pa/bzhin bzangs dag khyed cag yang dang yang du bsod snyoms zo shig ces zer na/ bsod snyoms ji lta bu sbyin pa ltas 'on cig ces drug sde dag las gcig gis</text></item>
<item><p>129b5</p><section></section><text>thab kyi sgyed pu'i steng du gzugs pa'i snod chen po lta bu lhung bzed tshad las 'das pa che ba thab snod lta bu bzed nas/ 'dir ldugs shig ces smras pa dang /tshong pa de dag gis bsams pa/ snod 'di re che zhig ste/ 'di bkang bas 'di dag thams cad kyi lto khengs pa'i bsod snyoms 'byung bar</text></item>
<item><p>129b6</p><section></section><text>'gyur ro snyam nas de dag gis lam brgyags las snod de bkang ste phul lo/ /drug sde dag gis kyang de bzhin du mthar gyis re re nas thab snod lta bu re re bzed pa dang ji tsam na tshong pa de dag gis lam brgyags las thabs snod lta bu'i snod drug bkang ste phul ba dang / de dag gis lam brgyags thams cad zad par</text></item>
<item><p>129b7</p><section></section><text>gyur nas/ de dag gis smras ba/ 'phags pa dag bdag cag gis 'dir shul brgyags nyung shas shig 'tshal te mchis pa de dag thams cad bas kyi bdag cag gis mi 'di la kAr ShA pa Na dag bskur te/ 'phags pa dag dang / thabs cig mnyan yod du gtang gi</text></item>
<item><p>130a1</p><section></section><text>'phags pa dag gis bdag cag gi shul brgyags dag 'jol te/ stsol ba bstsel ba dang bcas te gtong du gsol/ bzhin bzangs dag de ltar bya'o zhes drug sde dag gis tshong pa dag gi mi kAr ShA pa Na dang bcas pa mnyan yod du gtsug lag khang du khrid nas/ mi</text></item>
<item><p>130a2</p><section></section><text>de drug sde dag spyi dang re re'i las sha stag la bkol bkol nas ji tsam na nyi ma yol bar gyur pa dang / de'i 'og tu btang ste smras pa/ da khyod rang gis lam brgyags nyos te song shig /mi de rang gis lam brgyags dag nyos te 'phags pa dang / mnyan yod kyi then kor thabs bor son pa na chom rkun</text></item>
<item><p>130a3</p><section></section><text>pa dag gis bcom nas/ de gcig pu grogs kyi nang na song ngo / /de dag gis smras pa/ khyod kyis ci khyer te 'ongs/ des smras pa/ ci yang ma 'ongs so/ /ci'i phyir/ chom rkun pa dag gis bcom mo/ /de dag gis smras pa/ 'phags pa dag gis khyod kyi bsel ba ma btang ngam/ des</text></item>
<item><p>130a4</p><section></section><text>smras pa/ shes ldan dag bsel ba lta btang re skan gyi/ don gyis na de dag nyid kyis bcom mo/ /de dag gis smras pa/ ji ltar gyur/ des skabs de rgyas par brjod pa dang / de dag shA kya'i bu'i dge sbyang rnams kyi dge sbyong gi tshul ni tshig go/ /bram ze'i tshul ni tshig ste/ 'di ltar</text></item>
<item><p>130a5</p><section></section><text>phan par bya'o zhes zer nas gnod pa kho na byed do zhes smod par byed/ phyar ka gtong bar byed/ kha zer bar byed do/ /'di ni re zhig byung ba yin te/ sangs rgyas bcom ldan 'das re zhig 'dul ba la nyan thos rnams kyi bslab gzhi 'cha' bar ni mi mdzad do/ /bcas pa'i gleng gzhi ni</text></item>
<item><p>130a6</p><section></section><text>sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /mnyan yod na khyim bdag cig 'dug pa des rigs mnyam pa las chung ma blangs nas de de dang lhan cig rtse bar byed/ dga' bar byed/ dga' mgur spyod par byed do/ /</text></item>
<item><p>130a7</p><section></section><text>de la bu mo g.yas zhar ma cig byung nas/ de bsrengs shing bskyed de chen mor gyur te/ bu mo de'i na zla gzhan thams cad bag mar btang na/ bu mo de g.yas zhar ma yin pa'i phyir slong ba 'ga' 'ang ma 'ongs so/ /mnyan yod na khyim bdag gzhan zhig 'dug pa des rigs mnyam pa</text></item>
<item><p>130b1</p><section></section><text>las chung ma blangs nas/ de'i chung ma de rang gi las dag gis dus la bab po/ /des chung ma gnyis pa dang gsum pa nas bdun pa'i bar du blangs pa dang / de dag kyang de bzhin du dus la bab po/ /khyim bdag de yang skur ba btab par gyur pa'i las dag gis chung ma gsod pa chung ma gsod pa</text></item>
<item><p>130b2</p><section></section><text>zhes bya ba'i ming du gyur te/ des yang gzhan gyi bu mo dang yugs sa mo yan chad bslangs na sus kyang ma ster nas/ de rang nyid so nam byed cing 'dug go/ /de'i chung po grogs po zhig gis smras pa/ gal te de lta na g.yas zhar mo slongs shig ces zer nas/ des g.yas zhar ma'i pha ma dag las</text></item>
<item><p>130b3</p><section></section><text>g.yas zhar ma bslangs te/ bag mar blangs pa'i dus btab po/ /de'i chung po grogs de yang 'gyod pa skyes te bdag gis grogs po la g.yas zhar ma slongs shig ces bskul ba de ni ma legs pa zhig byas te/ de mtshan ngan pa yin pas des grogs po bsad par gyur na mi rung gi de 'dor du bcug</text></item>
<item><p>130b4</p><section></section><text>la bdag gi sring mo yugs sa mo zhig yod pa sbyin no snyam nas/ des de la de skad smras pa dang / khyim bdag des smras pa/ grogs po da de bzhin dor bar mi nus te/ 'on kyang 'di la thabs kyi rnam pa zhig bya'o/ /g.yas zhar ma'i ma des kyang bag rdzongs sta gon bya bar brtsams so/ /</text></item>
<item><p>130b5</p><section></section><text>de drug sde dag gi sbyin bdag yin pas/ drug sde dag snga dro sham thabs bgos lhung bzed dang chos gos thogs te/ mnyan yod du bsod snyoms la zhugs nas mthar gyis bsod snyoms la rgyu ba na khyim der zhugs pa dang / ji tsam na g.yas zhar ma brdzang ba dang / gnyen ston gyi</text></item>
<item><p>130b6</p><section></section><text>khur pa dag sreg pa mthong nas de dag gis smras pa/ sring mo dus ston la bab du nye 'am ci/ des smras pa/ 'phags pa khyod kyi lcam mo bag mar mchi ba la thug nas de'i bag rdzongs sta gon bgyi'o/ /drug sde dag gis smras pa/ sring mo kho bo cag gis cung zad mi 'thob bam/</text></item>
<item><p>130b7</p><section></section><text>'phags pa dag khyed cag la su zhig gis dbul 'tshal/ 'di nyid khyed kyi lags so zhes des bag rkyong ste de dag gi lhung bzed thams cad khur ba dag gis bkang nas/ drug sde dag gis de'i kha zas thams cad bsdus te dong ngo / /de nas g.yas zhar ma'i mas chung ma gsod</text></item>
<item><p>131a1</p><section></section><text>pa la bu bdag cag gis kha zas dag sta gon byas par gyur pa gang yin pa de sbyin gnas dag gis bzhes kyi da nye du dag gi phyir kha zas sta gon byed kyi bar du sdod cig ces smras pa dang / chung ma gsod pas smras pa/ kho bo mi sdod de gal te nyi ma de nyid la bag mar</text></item>
<item><p>131a2</p><section></section><text>rdzong zhing sbyin na ni bag mar blang ngo / /gal te mi sbyin na kho bo chung ma gzhan len gyi/ khyod kyi bu mo dor bar bya'o zhes zer nas g.yas zhar ma'i pha mas dus su ma brdzangs pa'i skabs su chung ma gsod pas g.yas zhar mo mi blang bar byas pa na/ g.yas zhar ma'i phas chung ma gsod pa bzung</text></item>
<item><p>131a3</p><section></section><text>ste/ rgyal po'i pho brang du 'o dod bos nas shags la bkug pa dang / chung ma gsod pas g.yas zhar ma'i pha pham par byas so/ /g.yas zhar ma'i ma de bdag gi bu mo ma lam mo zhes ngu zhing 'dug pa dang / de'i ngos kyi khyim tshes dag shA kya'i bu'i dge sbyong rnams kyi dge sbyong gi tshul ni</text></item>
<item><p>131a4</p><section></section><text>tshig go/ /bram ze'i tshul ni tshig ste/ 'di ltar bu mo sbyin zin pa'i bar chad byed do zhes smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang skabs</text></item>
<item><p>131a5</p><section></section><text>'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan</text></item>
<item><p>131a6</p><section></section><text>yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge slong rab tu mang po dag khyim rnams su dong ba las/ gal te de dag las bram ze dang khyim bdag dad pa can dag gis phye dag dang khur ba dag dus kyis stobs par</text></item>
<item><p>131a7</p><section></section><text>gyur la/ 'dod na dge slong de dag gis lhung bzed gang ba gnyis sam gsum blang bar bya'o/ /de las lhag par len na ltung byed do/ /lhung bzed gang ba gnyis sam gsum blangs nas phyi rol kun dga' ra bar dong la dge slong 'khod pa rnams la'ang bgo bsha' bya/ bdag</text></item>
<item><p>131b1</p><section></section><text>cag kyang bza' bar bya ste/ de la de ni cho ga yin no zhes bca' ba mdzad de/ yul ni mnyan yod/ gang zag ni drug sde/ nyon mongs pa ni lto 'dun/ /nyes pa ni sbyin bdag khyim pas yongs su ma spangs pa ji bder ma byas pa'i kha zas bstabs pa la lhung bzed 'bring tshang gsum</text></item>
<item><p>131b2</p><section></section><text>las lhag par len pa'o/ /de la dge slong zhes bya ba ni drug sde dag go/ /rab tu mang po dag ces bya ba ni gnyis las lhag pa ni rab tu mang po dag go/ /khyim rnams su zhes bya ba ni bram ze dang khyim bdag dag gi khyim rnams su'o/ /dong ba las zhes bya ba ni song ba las so/ /</text></item>
<item><p>131b3</p><section></section><text>gal te de dag la zhes bya ba ni dge slong de dag la'o/ /bram ze dang khyim bdag dad pa can dag gis zhes bya ba la/ dad pa can zhes bya ba ni sangs rgyas la mngon par dad pa dang / chos dang dge 'dun la mngon par dad pa dang / sangs rgyas la skyabs su song ba dang / chos dang dge 'dun</text></item>
<item><p>131b4</p><section></section><text>la skyabs su song ba dag go/ /phye dag ces bya ba ni phye dad 'dag gu dag go/ /khur ba dag ces bya ba ni bag chos dag go/ /dus kyis stobs par gyur la zhes bya ba ni yang dang yang du stobs par gyur la'o/ /'dod na zhes bya ba ni gal te don du gnyer na'o/ /dge slong de dag gis</text></item>
<item><p>131b5</p><section></section><text>zhes bya ba ni dge slong gang yin pa dag gis so/ /lhung bzed gang ba gnyis sam gsum bslang bar bya'o zhes bya ba la lhung bzed ni gsum ste/ chen po dang / 'bring dang / chung ngu'o/ /de la chen po ni gang du 'bras thug po che drus pa skam po ma ga d+hA'i bre'u chung do btsos pa sran tshod dang bcas</text></item>
<item><p>131b6</p><section></section><text>tshod ma dang bcas pa blugs na kha'i mtha'i cha kho nas mthe bo'o lto gang gis mi reg pa'o/ /'bring ni bre'u chung phyed dang do btsos pa de lta bu'o/ /chung ngu ni bre'u chung gang btsos pa de lta bu'o/ /ma ga d+hA'i bre'u chung gang la ni 'bras thug po che drus pa skam po ma ga d+hA'i srang bcu drug ste/ ma ga d+hA'i</text></item>
<item><p>131b7</p><section></section><text>srang gcig la bod kyi srang gnyis yod do/ /'bras thug po che drus pa skam po ma ga d+hA'i bre'u chung gang la bod kyi srang ni sum cu rtsa gnyis yod do/ /phul tshad du brtsis na ni bdun phul do dang khyor gang yod do/ /ma ga d+hA'i srang gcig la bre'u chung phyed dang do la ni bod kyi bdun phul phyed dang bzhi</text></item>
<item><p>132a1</p><section></section><text>yod do/ /ma ga d+hA'i bre'u chung do la ni bod kyi bdun phul bzhi dang khyor do yod do/ /'bras drus pa skam po ni chan du btsos nas sum 'gyur du brtsi'o/ /de ltar na lhung bzed chen po ni 'bras thug po che drus pa skam po bod kyi bdun phul bzhi dang khyor do btsos pa'i</text></item>
<item><p>132a2</p><section></section><text>chan bre do de'i rkyen gyi tshod ma dang bcas pa blugs na mtheb sor gcig gis ma gang ba'o/ /lhung bzed 'bring ni 'bras thug po che drus pa skam po bod kyi bdun phul phyed dang bzhi btsos pa'i chan bre phyed dang do de'i rkyen gyi tshod ma dang bcas pa blugs na mtheb sor gcig gis ma gang</text></item>
<item><p>132a3</p><section></section><text>ba'o/ /lhung bzed chung ngu ni 'bras thug po che drus pa skam po bod kyi bdun phul do dang khyer gang btsos pa'i chan bre gang de'i rkyen gyi tshod ma dang bcas pa blugs na mtheb sor gcig gis ma gang ba'o/ /lhung bzed kyi kha'i cha'i mtha' zhes bya ba ni kha'i zur gang du mchus rngub pa'o/ /mthe</text></item>
<item><p>132a4</p><section></section><text>bo'i lto gang zhes bya ba ni mtheb sor gcig ste/ mthe bo'i tshigs dang po'i zur ya gcig nas lto rol du dkris te zur ya gcig la thug pa'o/ /'dir lhung bzed gang ba gnyis sam gsum blang bar bya'o zhes gnang ba ni gsum man chad ji tsam 'dod pa blang bar bya'o/ /ltung ba rnam par</text></item>
<item><p>132a5</p><section></section><text>gzhag pa la ni lhung bzed 'bring po'i tshad dang sbyar te/ lhung bzed 'bring po'i tshad kyi 'bras chan bre phyed dang do la ni 'bras thug po che drus pa skam po ma ga d+hA'i bre'u chung phyed dang do yod do/ /lhung bzed 'bring po gsum gyi tshad kyi 'bras chan bre phyed dang lnga la ni 'bras thug po che drus pa skam</text></item>
<item><p>132a6</p><section></section><text>po ma ga d+hA'i bre'u chung phyed dang lnga yod do/ /de man chad ci 'dod pa blang bar bya'i/ de las lhag par len na ltung byed du 'gyur to/ 'dir gzhung ni dge slong gis ji tsam du bre'u chung phyed dang lnga las lhag pa'i bsod snyoms len na thams cad du ltung byed do zhes gsungs pa yin to/ /de ni</text></item>
<item><p>132a7</p><section></section><text>'bras skam po'i tshad las dgongs te gsungs pa yin no/ /de la chan du btsos na sum 'gyur du brtsi bas/ 'bras drus pa skam po bre'u chung phyed dang lnga la 'bras chan bre'u chung phyed dang bcu bzhi yod do/ /yul chos su brtsi na 'bras drus pa skam po bre'u chung phyed dang lnga la bod kyi bre phyed dang</text></item>
<item><p>132b1</p><section></section><text>do yod do/ /de'i chan ni sum 'gyur te bre phyed dang lnga yod do/ /de ltar na lhung bzed 'bring po gsum la 'bras skam ni bre phyed dang do/ /'bras chan ni bre phyed dang lnga yod do/ /'bras chan bre phyed dang lnga de'i rkyen gyi byan dang tshod ma dang bcas pa man chad blang bar bya'i/ /de las lhag na ltung</text></item>
<item><p>132b2</p><section></section><text>byed du 'gyur ro/ /phye dang khur ba la sogs pa bza' ba dang bca' ba'i bsod snyoms gzhan dag la yang blang ba dang dgag pa'i tshad ni 'bras chan bre phyed dang lnga/ de'i rkyen gyi bya na dang tshod ma dang bcas pa 'dis ci rigs par bsgre zhing brtsi'o/ /dge slong ma rnams kyi lhung bzed chen po ni dge slong</text></item>
<item><p>132b3</p><section></section><text>rnams kyi lhung bzed chung ngu dang tshad gcig ste/ 'bring dang chung ngu yang de bzhin du na smad de/ chung tshad ni 'grangs pa tsam shong ba yin no/ /de las lhag par len na zhes bya ba ni lhung bzed 'bring po gsum gyi tshad 'bras chan bre phyed dang lnga de'i rkyen gyi bya na dang tshod ma dang bcas pa de las</text></item>
<item><p>132b4</p><section></section><text>lhag par len na'o/ /phye dang khur ba la sogs pa bza' ba dang bca' ba'i bsod snyoms gzhan dag la yang tshad 'dis ci rigs par bsgre zhing brtsis pa las lhag par len na'o/ /ltung byed do zhes bya ba ni snga ma bzhin no/ /lhung bzed gang ba gnyis sam gsum blangs nas phyi rol kun</text></item>
<item><p>132b5</p><section></section><text>dga' ra bar dong la dge slong 'khod pa rnams la yang bgo bsha' bya zhes bya ba ni blang bar bya ba 'bras thug po che drus pa skam po ma ga d+hA'i bre'u chung phyed dang lnga btsos pa'i chan bod kyi bre phyed dang lnga de'i rkyen gyi bya na dang tshod ma dang bcas pa tsam ste/ gal te bdag nyid grogs dang bcas pas bza'</text></item>
<item><p>132b6</p><section></section><text>ba las lhag cing mang ba nyid yin na/ khyim gyi phyi rol gtsug lag khang du dong la de na dge slong gang dag 'khod pa rnams la yang sbyin par bya'o/ /bdag cag kyang bza' bar bya ste zhes bya ba ni blang bar bya ba la gal te mang ba nyid yin na dge slong dag la yang bgo bsha' bya/ bdag kyang bza' bar</text></item>
<item><p>132b7</p><section></section><text>bya'i/ gal te mang ba nyid ma yin na dge slong dag la bgo bsha' bya ba gdon mi za bar bya ba ma yin te/ bdag cag bza' bar bya ba kho na yin no/ /de la de ni cho ga yin no zhes bya ba ni bslab pa'i gzhi bca' ba mdzad pa de la ni nges pa yin pa'o/ /de la ltung ba ji ltar 'gyur zhe na/ 'dir</text></item>
<item><p>133a1</p><section></section><text>yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong</text></item>
<item><p>133a2</p><section></section><text>gcig gam gnyis sam/ rab tu mang po yang rung ba dag khyim rnams su dong ba la/ sbyin bdag khyim pa stobs pa'i bsod snyoms yongs su ma spags pa ci bder ma byas pa lhung bzed 'bring po gsum gyi tshad 'bras thug po che drus pa skam po ma ga d+hA'i bre'u chung phyed dang lnga la bod kyi bre phyed dang</text></item>
<item><p>133a3</p><section></section><text>do yod pa btsos pa'i chan bre phyed dang lnga/ de'i rkyen gyi bya na dang tshod ma dang bcas pa tsam las lhag pa mnos te zos na lhung bzed do gsum tsam las lhag par len pa'i ltung byed kyi dngos gzhir 'gyur ro/ /lhung bzed do gsum tsam las lhag par len pa'i ltung byed 'di ni dge slong gzhan dag</text></item>
<item><p>133a4</p><section></section><text>tha mal par rang rang gi bsod snyoms lhung bzed gcig gis khyim bdun tshun chad du bsod snyoms rung ba lto 'grangs tsam len du gnang ba las mtshan nyid gzhan ma yin no/ /de'i phyir dge slong gcig gam gnyis sam rab tu mang po yang rung ba dag la na smad pa med do/ /bram ze dang khyim bdag gi</text></item>
<item><p>133a5</p><section></section><text>khyim gang yang rung ba dag tu 'dod pa lan smad pa med do/ /sbyin bdag mi'i 'gro bar gtogs pa khyim pa skyes pa 'am bud med gang yang rung ba la na smad pa med do/ /stobs pa la na smad pa med do/ /bsod snyoms rung ba bza' ba dang bca' ba lnga'i khongs su gtogs pa gang yang rung ba la na smad pa</text></item>
<item><p>133a6</p><section></section><text>med do/ /lhung bzed 'di snyed cig bzhes shig ces tshad yongs su ma spags pa la na smad pa med do/ /sbyin bdag gis ci dgyes pa mdzod cig ces ci bder ma byas pa la na smad pa med do/ /khyim pa stobs pa'i bsod snyoms pa la na smad pa med do/ /lhung bzed 'bring po gsum gyi tshad 'bras</text></item>
<item><p>133a7</p><section></section><text>thug po che drus pa skam po yul ma ga d+hA'i bre'u chung phyed dang lnga la bod kyi bre phyed dang do yod pa btsos pa'i chan bre phyed dang lnga/ de'i rkyen gyi bya na dang tshod ma dang bcas pa las lhag pa dang phye dang khur ba la sogs pa bza' ba dang bca' ba'i bsod snyoms gzhan dag la yang tshad 'dis ci rigs</text></item>
<item><p>133b1</p><section></section><text>par bsgreng zhing brtsis pa de tsam las lhag pa la na smad pa med do/ /khyim nas mnos te khyer ba la na smad pa med do/ /zos te mgul du mid pa la na smad pa med do/ /'di'i byed pa po ni sbyin bdag khyim pa stobs pa'i bsod snyoms yongs su ma spags pa ci bder ma byas pa/ dge slong gis lhung</text></item>
<item><p>133b2</p><section></section><text>bzed 'bring po gsum gyi tshad las lhag pa mnos te za ba'o/ /dge slong gi lhung bzed ni gsum ste/ chen po dang 'bring dang / chung ngu'o/ /de la chen po ni gang du 'bras thug po che drus pa skam po ma ga d+hA'i bre'u chung do btsos pa sran tshod dang bcas tshod ma dang bcas pa blugs na kha'i cha'i mtha'</text></item>
<item><p>133b3</p><section></section><text>kho na nas mthe bo'i lto gang gis mi reg pa'o/ /'bring ni bre'u chung phyed dang do btsos pa de lta bu'o/ /chung ngu ni bre'u chung gang btsos pa de lta bu'o/ /ma ga d+hA'i bre'u chung gang la ni 'bras thug po che drus pa skam po ma ga d+hA'i srang bcu drug ste/ ma ga d+hA'i srang gcig la bod kyi srang gnyis yod do/ /</text></item>
<item><p>133b4</p><section></section><text>'bras thug po che drus pa skam po ma ga d+hA'i bre'u chung gang la bod kyi srang ni sum cu rtsa gnyis yod do/ /phul tshad du brtsis na ni bdun phul do dang khyor gang yod do/ /ma ga d+hA'i bre'u chung phyed dang do la ni bod kyi bdun phul phyed dang bzhi yod do/ /ma ga d+hA'i bre'u chung phyed dang do la ni bod kyi bdun phul bzhi</text></item>
<item><p>133b5</p><section></section><text>dang khyor do yod do/ /'bras drus pa skam po ni chan du btsos na sum 'gyur du brtsi'o/ /de lta na lhung bzed chen po ni 'bras thug po che drus pa skam po bod kyi bdun phul bzhi dang khyor do btsos pa'i chan bre do/ /de'i rkyen gyi tshod ma dang bcas pa blugs na mtheb sor gcig gis ma gang ba'o/ /lhung bzed</text></item>
<item><p>133b6</p><section></section><text>'bring ni 'bras thug po che drus pa skam po bod kyi bdun phul phyed dang bzhi btsos pa'i chan bre phyed dang do/ /de'i rkyen gyi tshod ma dang bcas pa blugs na mtheb sor gcig gis ma gang ba'o/ /lhung bzed chung ngu ni 'bras thug po che drus pa skam pa bod kyi bdun phul do dang khyor gang btsos pa'i chan bre gang dang de'i rkyen</text></item>
<item><p>133b7</p><section></section><text>gyi tshod ma dang bcas pa blugs na mtheb sor gcig gis ma gang ba'o/ /'dir ltung ba'i byed pa po ni lhung bzed 'bring po'i tshad dang sbyar te/ dge slong gcig gam gnyis sam rab tu mang po ji snyed yod kyang rung ste/ grogs kyi skal ba dang yang bcas par lhung bzed 'bring po gsum gyi tshad las lhag par mnos</text></item>
<item><p>134a1</p><section></section><text>te za ba'o/ /'di la yan lag lngas dngos gzhi'i ltung bar 'gyur te/ sbyin bdag mi'i 'gro bar gtogs pa khyim ba skyes pa'am bud med gang yang rung ba dang / bstabs pa'i bsod snyoms yongs su spags pa ci bder ma byas pa nyid dang / lhung bzed 'bring po gsum</text></item>
<item><p>134a2</p><section></section><text>gyi tshad las lhag pa nyid dang / khyim nas mnos te khyer ba dang zos pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du lhung bzed do gsum tsam las lhag par len pa'i ltung byed kyi sbyor ba brtsams nas dngos gzhi la ma thug gi bar du nyes byas</text></item>
<item><p>134a3</p><section></section><text>so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /sbyin bdag mi'i 'gro bar gtogs pa za ma dang ma ning dang mtshan gnyis pa la nyes byas so/ /chos 'di pa dang phyi rol pa'i rab tu byung ba la nyes byas so/ /mi ma yin pa'i 'gro ba la nyes byas so/ /dud 'gro la</text></item>
<item><p>134a4</p><section></section><text>la nyes byas na smad do/ /mi stobs pa len pa la nyes byas so/ /bsod snyoms mnos pa de las lhag par nod na sbyor ba'i tshe na nyes byas so/ /gzhan nod du bcug pa la nyes byas so/ /zas rung ba ma yin pa la nyes byas so/ /ma zos kyi bar du sbyor ba la nyes byas so/ /sbyor ba'i sbyor ba'i ltung ba ni nyes</text></item>
<item><p>134a5</p><section></section><text>byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni gal te yongs su spags te stobs la chos dang ldan pa'i dgos pa yod na lhung bzed brgya blangs kyang nyes pa med do/ /ci dgar gyis</text></item>
<item><p>134a6</p><section></section><text>shig ces ci bder byas pa la nyes pa med do/ /tshad las ma lhag pa la nyes pa med do/ /de nyid du 'dug ste ji snyed zos kyang ltung ba med do/ /'bras la sogs pa rngo btags pa dang g.yos kyi las su ma byas pa mnos te za ba la skabs 'di'i ltung ba med do/ /las dang po pa dang smyos pa</text></item>
<item><p>134a7</p><section></section><text>dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du lhung bzed do gsum tsam las lhag par len pa'i ltung byed du 'gyur ba rnam pa thams cad mi bsten par bslab par bya'o/ /</text></item>
<item><p>134b1</p><section></section><text>mi stobs par blang bar mi bya'o/ /blang bar bya ba gal te mang ba nyid na dge slong dag la bgo bsha' bya'o/ /thab kyi sgyed [(]po'i [,]pu'i [)]steng du gzugs pa'i snod chen po lta bu'i lhung bzed tshad las 'das par che ba thab snod lta bu bcang bar mi bya'o/ /phyir bcos pa ni snga ma bzhin no/ /lhung bzed do gsum</text></item>
<item><p>134b2</p><section></section><text>las lhag par len pa'i ltung byed de sum cu gsum pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po nyi shu bdun pa/ stan gcig pa'i zas kyi ltung byed kyi gleng gzhi ni bcas pa dang gnang ba'i dbang gis rnam pa gnyis te/ bcas pa'i gleng gzhi</text></item>
<item><p>134b3</p><section></section><text>ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de nas bcom ldan 'das kyis dge slong rnams la bka' stsal ba/ dge slong dag nga ni stan gcig pa'i zas za ste/ nga stan gcig pa'i zas za ba ni snying las chung ngur 'tsho zhing</text></item>
<item><p>134b4</p><section></section><text>gnod pa nyung ba dang / nyam nga ba chung ba dang / bskyod pa yang ba dang / 'tsho ba dang stobs dang ldan pa dang / bde ba dang kha na ma tho ba med pa dang / bde ba la reg par gnas par tshor ro/ /dge slong dag khyed kyang tshur sheg la stan gcig pa'i zas zo shig dang / khyod kyang stan gcig pa'i zas za</text></item>
<item><p>134b5</p><section></section><text>ba na snying las chung dur 'tsho zhing / gnod pa nyung ba dang / nyam nga ba chung ba dang / bskyod pa yang ba dang / 'tsho ba dang stobs dang ldan pa dang / bde ba dang kha na ma tho ba med pa dang / bde ba la reg par gnas par tshor bar 'gyur ro/ /zas ma spangs pas ji tsam gyis chog pa bza' bar bya zhing /</text></item>
<item><p>134b6</p><section></section><text>zas brtsams pas slob dpon dang mkhan po dang bla ma dang bla ma lta bu mthong na yang ldang bar mi bya'o/ /bca' ba lnga po rtsa ba dang / sdong bu dang / 'dab ma dang / me tog dang / 'bras bu dag gis ni spangs par mi 'gyur la/ bza' ba lnga po 'bras chan dang / zan dron dang / sha dang / snum khur</text></item>
<item><p>134b7</p><section></section><text>dang / 'dag gu dag gis ni spangs par 'gyur ro/ /rgyu lnga po zas yod pa dang / zas stobs pa yod pa dang / zas brtsams pa yod pa dang / zas spangs pa yod pa dang / spyod lam las nyams pa dag gis ni spangs pa brjod par bya la/ rgyu lnga po zas med pa dang / zas stobs pa med</text></item>
<item><p>135a1</p><section></section><text>dang / zas brtsams pa med pa dang / zas spangs pa med pa dang / spyod lam las ma nyams pa dag gis ni ma spangs par brjod par bya'o/ /gzhan yang tshig lhag ma med pa lnga po thong shig ces bya ba dang / gzhan la byin cig ces bya ba dang / song shig ces bya ba</text></item>
<item><p>135a2</p><section></section><text>dang / zos zin to zhes bya ba dang / chog go zhes bya ba dag gis ni spangs par brjod par bya la/ tshig lhag ma dang bcas pa lnga po re zhig thong shig ces bya ba dang / re zhig gzhan la byin cig ces bya ba dang / re zhig song shig ces bya ba dang / re zhig zos zin to zhes bya ba dang / re zhig chog go</text></item>
<item><p>135a3</p><section></section><text>zhes bya ba dag gis ni ma spangs par brjod par rig par bya'o/ /bcom ldan 'das kyis dge slong dag gis spangs pa bza' bar mi bya'o zhes bka' stsal nas/ drug sde dag spangs pas kyang za bar byed/ ma spangs pas kyang za bar byed nas/ dge slong don nyung ngu dag bcom ldan 'das kyis dge</text></item>
<item><p>135a4</p><section></section><text>slong gis spangs pa bza' bar mi bya'o zhes bka' stsal na/ ci'i phyir dge slong dag spangs pas kyang za bar byed/ ma spangs pas kyang za bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom</text></item>
<item><p>135a5</p><section></section><text>ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no</text></item>
<item><p>135a6</p><section></section><text>zhes rnam grangs du mar rnam par smad nas/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang zas zos zin cing spangs pa las bca' ba'am bza' ba 'cha' 'am za na ltung byed do</text></item>
<item><p>135a7</p><section></section><text>zhes bca' ba mdzad de/ yul ni mnyan yod/ gang zag ni drug sde/ nyon mongs pa ni bslab pa la g.yel ba dang bka' la ma gus pa dang / nyes pa ni zas spangs pas za bar byed pa'o/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med</text></item>
<item><p>135b1</p><section></section><text>zas sbyin gyi kun dga' ra ba na bzhugs so/ /khyim bdag cig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs nas dge slong nad pa rab tu mang po dag gi nad g.yog rab tu mang po dag yod pa de dag gis bdag nyid kyis zos nas nad pa rnams kyi lto</text></item>
<item><p>135b2</p><section></section><text>khengs pa'i bsod snyoms dag mnos pa dang / dge slong nad pa rnams kyis za bar mi nus shing / dge slong nad g.yog dag gis kyang bdag cag gis spangs so zhes za bar mi byed/ kun dga' ra ba pa dang / dge tshul dag kyang med nas/ de dag gis kun dga' ra ba'i nang du zas kyi phung</text></item>
<item><p>135b3</p><section></section><text>po chen po rnam par gzhag pa dang / der bya rog dag za ba na/ bya rog gi sgra 'byin pa chen po byung bar gyur to/ /sangs rgyas bcom ldan 'das rnams ni mkhyen bzhin du rmed pa mdzad pas/ sangs rgyas bcom ldan 'das kyis tshe dang ldan pa kun dga' bo la bka' stsal pa/ kun dga'</text></item>
<item><p>135b4</p><section></section><text>bo kun dga' ra ba'i nang na bya rog sgra 'byin pa chen po byung bar gyur ba 'di ci las gyur/ tshe dang ldan pa kun dga' bos skabs de rgyas par gsol to/ /de nas bcom ldan 'das 'di snyam du dgongs te/ ngas dge slong rnams bde ba la reg par gnas par bya ba'i phyir dang / sbyin pa po rnams</text></item>
<item><p>135b5</p><section></section><text>kyi sbyin par bya ba'i chos yongs su longs spyod par bya ba'i phyir lhag bor gnang bar bya'o snyam du dgongs nas dge slong rnams la bka' stsal pa/ dge slong dag de lta bas na lhag bor byas te bza' bar rjes su gnang ngo / /bcom ldan 'das kyis lhag bor byas te bza' bar rjes su gnang ngo zhes</text></item>
<item><p>135b6</p><section></section><text>bka' stsal nas/ dge slong rnams kyis lhag bor ji ltar bya ba mi shes nas/ bcom ldan 'das kyis bka' stsal ba/ dge slong zas zos zin nas spangs te yongs su rdzogs shing mthar thug par byas pa gang yang rung ba zhig gis bca' ba'am bza' ba rnyed cing za bar 'dod na dge</text></item>
<item><p>135b7</p><section></section><text>slong des lag pa gnyis bsnyal te byin len byas la/ dge slong zas zos zin cing ma spangs la spyod lam las ma nyams pa gang yin pa'am/ dge slong zas zos zin cing spangs la spyod lam las ma nyams pa gang yin pa de'i mdun du tsog pur 'dug ste/ 'di skad ces brjod par bya'o/ /</text></item>
<item><p>136a1</p><section></section><text>tshe dang ldan pa dgongs su gsol/ bdag dge slong ming 'di zhes bgyi ba 'tshal ma 'tshal lags shing spangs te yongs su rdzogs shing / mthar thug par bgyis pa las bca' ba dang bza' ba rnyed cing 'tshal bar 'tshal na/ lhag por bgyis te bdag la stsal</text></item>
<item><p>136a2</p><section></section><text>du gsol/ lhag por byed pa'i dge slong gis zas zos zin cing ma spangs la spyod lam las ma nyams pa gang yin pa de ni bdag nyid kyis kham gnyis sam gsum zos nas/ khyed kyir gyur gyis bzhud cig ces brjod pas lhag por bya'o/ /dge slong zas zos zin cing spangs la spyod</text></item>
<item><p>136a3</p><section></section><text>lam las ma nyams pa gang yin pa des ni bza' bar mi bya bar lag par byin nas khyod kyir gyur gyis bzhud cig ces brjod pas lhag por bya'o/ /gal te za na 'gal tshabs can du 'gyur ro/ /rgyu lngas lhag bor ma byas par brjod par bya ste lnga gang zhe na/ mtshams kyi phyi rol du dang / mi</text></item>
<item><p>136a4</p><section></section><text>'thob pa'i phyogs su dang / rgyab nas dang / glo nas dang / spyod lam las nyams par byed du 'jug pa'o/ /rgyu lngas lhag por byas par brjod par bya ste/ lnga gang zhe na/ mtshams kyi phyi rol ma yin pa dang / 'thob pa'i phyogs su dang / rgyab ma yin pa nas dang / glo ma yin pa nas</text></item>
<item><p>136a5</p><section></section><text>dang / spyod lam las ma nyams par byed du 'jug pa'o/ /gzhan yang rgyu lngas ni lhag por ma byas par brjod par bya ste/ lnga gang zhe na/ mtshams kyi phyi rol du dang / mi 'thob pa'i phyogs su dang / lhung bzed kyi gzhir dang / thu bar dang / spyod lam las nyams par byed du 'jug</text></item>
<item><p>136a6</p><section></section><text>pa'o/ /rgyu lngas ni lhag bor bya bar brjod par bya ste/ lnga gang zhe na/ mtshams kyi phyi rol ma yin pa dang / 'thob pa'i phyogs su dang / lhung bzed kyi gzhi ma yin pa dang / thu bar ma yin pa dang / spyod lam las ma nyams par byed du 'jug pa'i dge slong gis lhag por byas pa mang po</text></item>
<item><p>136a7</p><section></section><text>dag gis bza' bar bya ste/ 'di la 'gyod par mi bya'o/ /de nas bcom ldan 'das kyis bslab par bya bar 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas dge slong rnams la de dang mthun pa dang / de'i shas che ba dang / de dag</text></item>
<item><p>136b1</p><section></section><text>dang 'tsham pa'i chos dang ldan pa'i bka' mchid mdzad nas dge slong rnams la bka' stsal pa/ dge slong dag de lta bas na snga ma ni bcas pa yin la 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang zas zos zin</text></item>
<item><p>136b2</p><section></section><text>cing spangs pa las lhag por ma byas par bca' ba'am/ bza' ba 'cha' ba'am za na ltung byed do zhes gnang ba mdzad do/ /yul ni mnyan yod/ gang zag ni dge slong nang g.yog rab tu mang po dag /nyon mongs pa dang nyes pa ni med do/ /de la yang dge slong gang zhes bya ba ni drug sde 'am</text></item>
<item><p>136b3</p><section></section><text>gzhan yang de lta bu gang yin pa'o/ /zas zos zin cing spangs pa las zhes bya ba ni yongs su rdzogs shing mthar thug par byas pa las so/ /lhag bor ma byas par zhes bya ba ni lhag mar ma byas shing ma bor yongs su ma btang bar ro/ /bca' ba 'am bza' ba zhes bya ba ni bca' ba lnga po dang bza'</text></item>
<item><p>136b4</p><section></section><text>ba lnga po dag go/ /'cha' 'am za na zhes bya ba ni mgul du mid na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir</text></item>
<item><p>136b5</p><section></section><text>bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong zas spangs pa nyid dang / lhag bor ma byas pa nyid kyi dus su rung ba'i zas gang yang rung ba zos na stan gcig pa'i zas kyi ltung byed kyi dngos gzhir 'gyur ro/ /dge slong</text></item>
<item><p>136b6</p><section></section><text>zas spangs pa nyid dang / lhag bor ma byas pa nyid kyis dus su rung ba'i zas gang yang rung ba zos na 'dir dngos gzhir gsungs pa la/ zas spangs pa nyid ni gang yin/ lhag bor ni gang yin par brjod par bya zhe na/ zas spangs pa nyid ces bya ba ni dge slong zas brtsams pas 'dug</text></item>
<item><p>136b7</p><section></section><text>pa'i gnas btang ba ste/ de yang rgyu lnga po zas yod pa dang / zas stobs pa yod pa dang / zas brtsams pa yod pa dang / zas spangs pa yod pa dang / spyod lam las nyams pa dag gis ni zas brtsams pas 'dug pa'i gnas gtong par 'gyur ro/ /dge slong zas brtsams pa'i</text></item>
<item><p>137a1</p><section></section><text>gnas su 'dug ste/ bca' ba lnga dang bza' ba lnga'i zas brtsams shing tha na lan tshwa tsam yan chad bza' bar bya ba gang yang rung ba cung zad cig byin len byas te zas brtsams pa dang / zas yod pa dang / zas stobs pa yod pa dang / zas brtsams pa</text></item>
<item><p>137a2</p><section></section><text>yod pas bca' ba lnga dang thug pa dang skyo ma ma gtogs pa bza' ba lnga'i zas rung ba dang mi rung ba dang ma 'dres pa'i byin len stobs pa tho 'tshams pa ma yin pa/ dge slong byin len byed pa rang gi zas 'thob pa'i phyogs na 'greng ba la tshig lhag ma med pa lnga po thong shig ces bya ba dang /</text></item>
<item><p>137a3</p><section></section><text>gzhan la byin cig ces bya ba dang / song shig ces bya ba dang / zos zin to zhes bya ba dang / chog go zhes bya ba dag las gang yang rung bas byin len stobs pa de spangs pa byas nas zas brtsams pa'i phyogs gang du sngar 'dug par gyur pa'i gnas btang ste/ zas spangs pa yod pa</text></item>
<item><p>137a4</p><section></section><text>dang / spyod lam las nyams par gyur pa ni zas spangs pa nyid yin no/ /'di la rgyu lngas ni zas brtsams pas 'dug pa'i gnas gtong bar mi 'gyur te/ zas med pa dang / zas stobs pa med pa dang / zas brtsams pa med pa dang / zas spangs pa med pa dang / spyod lam las</text></item>
<item><p>137a5</p><section></section><text>ma nyams pa dag gis so/ /tshig lhag ma dang bcas pa lngas ni byin len stobs pa spangs par mi 'gyur te/ re zhig thong shig ces bya ba dang / re zhig gzhan la byin cig ces bya ba dang / re zhig song shig ces bya ba dang / re zhig zos zin to zhes bya ba dang / re zhig chog go</text></item>
<item><p>137a6</p><section></section><text>zhes bya ba dag gis so/ /bca' ba lnga dang / thug pa dang skyo ma btang bas ni zas spangs par mi 'gyur te/ bca' ba lnga ni rtsa ba dang / sdong bu dang / 'dab ma dang / me tog dang / 'bras bu dag go/ /thug pa ni gang du kha gzar btsugs na kha gzar gyen du 'greng du mi btub</text></item>
<item><p>137a7</p><section></section><text>pa nyid man chad kyi thug pa dag ni thug pa nyid yin no/ /skyo ma ni skyo ma gang gi steng du sor mo lnga gzhag pa'i rjes mi mngon pa nyid man chad kyi skyo ma dag ni skyo ma nyid yin no/ /byin len stobs pa tho 'tshams pa btang bas kyang zas spangs par mi 'gyur te/ byin len stobs pa tho 'tshams pa ni</text></item>
<item><p>137b1</p><section></section><text>gal te 'ga' zhig tho 'tshams pa'i bsam pas dge slong la byin len stobs par byed pa ste/ de ni byin len stobs pa nyid ma yin pas dge slong gis kyang de shes nas de la tshig lhag ma med pa lnga po thong shig ces bya ba dang / gzhan la byin cig ces bya ba dang / song shig ces bya ba dang /</text></item>
<item><p>137b2</p><section></section><text>zos zin te zhes bya ba dang / chog go zhes bya ba dag las gang smras kyang des zas spangs par mi 'gyur ro/ /bza' ba lnga dang zas mi rung ba dang ma 'dres pa btang bas ni zas spangs par 'gyur ro/ /bza' ba lnga ni 'bras chan dang / zan dron dang / sha dang / snum khur dang / lde gu dag go/ /zas mi</text></item>
<item><p>137b3</p><section></section><text>rung ba dang ma 'dres pa ni de dag nyid byin len ma byas pa dang / nang du zhag lon pa dang / nang du btsos pa dang dge slong gis btsos pa dang / gsog 'jog tu gyur pa dang / rmig gcig pa'i sha dang / mi sha la sogs pa dang ma dres pa'o/ /byin len stobs pa tho 'tshams pa ma yin pa btang bas</text></item>
<item><p>137b4</p><section></section><text>kyang zas spangs par 'gyur te/ byin len stobs pa tho 'tshams pa ma yin pa de dge slong ma dang / dge slob ma dang / dge tshul dang / dge tshul ma dang / dge bsnyen dang / dge bsnyen ma dang / gzhan yang rung bar byed pa byin len stobs par gnang ba tho 'tshams pa'i bsam pa med pa</text></item>
<item><p>137b5</p><section></section><text>zas 'thob pa'i phyogs na 'dren pa'o/ /lhag por ma byas pa nyid ces bya ba la lhag por ji ltar bya zhe na/ dge slong zas zos zin cing spangs te/ yongs su rdzogs shing mthar thug par byas pa gang yang rung ba zhig gis bca' ba'am bza' ba rnyed cing bza' bar 'dod na dge slong des lag pa</text></item>
<item><p>137b6</p><section></section><text>gnyis bsnyal te byin len byas la/ dge slong zas zos zin cing ma spangs la/ spyod lam las ma nyams pa gang yin pa'am dge slong zas zos zin cing spangs la spyod lam las ma nyams pa gang yin pa de'i mdun du tsog pur 'dug ste 'di skad ces brjod par bya'o/ /tshe dang ldan pa</text></item>
<item><p>137b7</p><section></section><text>dgongs su gsol/ /bdag dge slong ming 'di zhes bgyi ba 'tshal ma 'tshal lags shing / spangs te yongs su rdzogs shing mthar thug par bgyis pa las bca' ba dang bza' ba rnyed cing 'tshal bar 'tshal na lhag bor bgyis te bdag la stsal du gsol/ /des kham gnyis</text></item>
<item><p>138a1</p><section></section><text>sam gsum zos nas 'di skad ces khyod kyir gyur gyi bzhud cig ces brjod par bya'o/ /slob dpon kha cig na re khyod kyir gyur gyi ci bder gsol cig ces brjod par bya'o zhes kyang zer ro/ /de la dge slong zas zos zin cing ma spangs la spyod lam las ma</text></item>
<item><p>138a2</p><section></section><text>nyams pa gang yin pa des ni bdag nyid kyis kham gnyis sam gsum zos nas de ltar lhag por bya'o/ /dge slong zas zos zin cing spangs la spyod lam las ma nyams pa gang yin pa des ni bza' bar mi bya bar des lag par byin nas de ltar lhag bor bya'o/ /za na 'gal tshabs can du 'gyur ro/ /dge</text></item>
<item><p>138a3</p><section></section><text>slong gang gis bdag gis deng 'di las zas gzhan mi bza'o zhes de ltar brtag par byas te zas spangs pa dang / de ltar brtag par ma byas par spyod lam las nyams pa tsam gyis zas spangs pa byas pas kyang lhag por byed du gzhug tu rung ngo / /dus su rung ba ma yin pa dang / de dang 'dres pa</text></item>
<item><p>138a4</p><section></section><text>la ni mi bya ba nyid do/ /rgyu lngas lhag bor ma byas par brjod par bya ste/ mtshams kyi phyi rol du dang / mi 'thob pa'i phyogs su dang / rgyab nas dang / glo nas dang / spyod lam las nyams par byed du 'jug pas so/ /de las zlog pa lngas ni lhag bor byas par brjod par bya'o/ /gzhan yang rgyu lngas ni</text></item>
<item><p>138a5</p><section></section><text>lhag bor ma byas par brjod par bya ste/ mtshams kyi phyi rol du dang / mi 'thob pa'i phyogs su dang / lhung bzed kyi gzhi dang / thu bar dang / spyod lam las nyams par byed du 'jug pas so/ /de las bzlog pa lngas ni lhag bor byas par brjod par bya'o/ /lhag bor zhes bya ba ni lhag mar</text></item>
<item><p>138a6</p><section></section><text>byas shing bor ba ste/ lhag bor byed pa'i dge slong gis zos pa'i lhag ma bor ba ni lhag bor zhes bya'o/ /gcig gis lhag bor byas pa mang po dag gis kyang bzar rung ngo / /lhag bor byas pa'i rnam pa ji skad bstan pa de ltar ma byas pa ni lhag bor ma byas pa nyid do/ /de ltar dge slong zas spangs</text></item>
<item><p>138a7</p><section></section><text>pa nyid dang lhag bor ma byas pa nyid kyi mtshan nyid bstan nas/ da ni ltung ba rnam par gzhag pa'i mtshan nyid bstan par bya ste/ dge slong zas spangs pa nyid la na smad pa med do/ /lhag bor ma byas pa nyid la na smad pa med do/ /spangs pa nyid dang lhag bor ma byas pa nyid kyang yin la/ de dag</text></item>
<item><p>138b1</p><section></section><text>tu 'du shes pa nyid dang yid gnyis za ba nyid la na smad pa med do/ /zas dus su rung ba bza' ba lnga dang bza' ba lnga'i khongs su gtogs pa gang yang rung ba la na smad pa med do/ /zos shing mgul du mid pa la na smad pa med do/ /'dir stan gcig pa'i zas kyi ltung byed ni bcas pa dang gnang ba'i dbang gis</text></item>
<item><p>138b2</p><section></section><text>rnam par gzhag pa yin pas/ dge slong zas spangs pa nyid kyis lhag bor ma byas par dus su rung ba'i zas gang yang rung ba zos na stan gcig pa'i zas kyi ltung byed du 'gyur la/ lhag bor byas te zos pa la ni ltung ba med par ston to/ /stan gcig pa'i sbyangs pa'i yon tan yang dag par</text></item>
<item><p>138b3</p><section></section><text>blangs pa'i dge slong 'di yang dag par blangs pa las byung ba'i yi dam khyad par can yin pas des ni spangs pa nyid yin yang rung / spangs pa nyid ma yin yang rung ste/ lan cig stan gcig gi steng du byin len byas te zos zin phan chad phyis byin len byas kyang rung ma byas kyang rung / lhag bor</text></item>
<item><p>138b4</p><section></section><text>byas kyang rung ma byas kyang rung ba'i bza' ba dang bca' ba dag bza' bar mi bya ste/ zos na yi dam ral bar 'gyur ro/ /'di'i byed pa po ni zas spangs pa nyid dang lhag bor ma byas pa nyid dag la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur</text></item>
<item><p>138b5</p><section></section><text>te/ zas spangs pa nyid dang / lhag bor ma byas pa nyid dang / der 'du shes pa nyid dang / dus su rung ba'i zas dang zos pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te ji srid du stan gcig pa'i zas kyi ltung byed kyi sbyor ba brtsams nas</text></item>
<item><p>138b6</p><section></section><text>dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /zas spangs pa nyid ma yin pa dang / lhag bor byas pa nyid ma yin pa la spangs pa nyid dang / lhag bor byas pa nyid du 'du shes pa dang yid gnyis za ba la nyes byas so/ /</text></item>
<item><p>138b7</p><section></section><text>zas brtsams pas ldang ba la nyes byas so/ /lhag bor byed pa zas zos zin cing spangs pa spyod lam las ma nyams pas lhag bor byas pa'i zas las kham gcig gam gnyis za na nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de</text></item>
<item><p>139a1</p><section></section><text>snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ ltung ba med pa ni zas ma spangs pa nyid la ltung ba med do/ /lhag bor byas pa nyid la ltung ba med do/ /der 'du shes pa nyid la ltung ba med do/ /dus su rung ba'i zas ma yin pa thun tshod du rung</text></item>
<item><p>139a2</p><section></section><text>ba dang / zhag bdun pa dang / 'tsho ba'i bar du bcang ba dang / dus kun tu rung ba la ltung ba med do/ /ma zos pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad</text></item>
<item><p>139a3</p><section></section><text>la gnas skabs thams cad du stan gcig pa'i zas kyi ltung byed du 'gyur ba rnam pa thams cad mi bsten par bslab par bya'o/ /stan gcig pa'i zas bza' bar bslab par bya'o/ /zas ma spangs pas ji tsam gyis chog pa bza' bar bya'o/ /zas brtsams pa'i gnas su 'dug ste/ bca' ba</text></item>
<item><p>139a4</p><section></section><text>lnga dang bza' ba lnga'i zas brtsams shing tha na lan tshwa tsam yan chad bza' bar bya ba gang rung ba cung zad cig byin len byas te zas brtsams pas ldang bar mi bya'o/ /dge slong zas zos zin cing spangs te yongs su rdzogs shing mthar thug par byas pa gang yang rung ba zhig gis bca' ba'am bza' ba rnyed</text></item>
<item><p>139a5</p><section></section><text>cing za bar 'dod na/ des lhag bor byed du bcug ste bza' bar bya'o/ /phyir bcos pa ni snga ma bzhin no/ /stan gcig pa'i zas kyi ltung byed de sum cu bzhi pa bshad zin to// //spangs pa la stobs pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal</text></item>
<item><p>139a6</p><section></section><text>mgon med zas sbyin gyi kun dga' ra ba na bzhugs so/ /mnyan yod na khyim bdag cig 'dug pa des rigs mnyam pa las chung ma blangs nas de de dang lhan cig rtse bar byed dga' bar byed dga' mgur spyod par byed do/ /de rgas pa'i gnas skabs su nye du zad pa dang / nor zad pa dang / longs spyod zad</text></item>
<item><p>139a7</p><section></section><text>par gyur nas des chung ma la smras pa/ bzang mo kho bo rgas pa'i gnas skabs su nor bsgrub mi nus kyi rab tu 'byung du 'gro'o/ /rje'i sras de bzhin mdzod cig /de rgyal byed kyi tshal du song ste/ de dge slong zhig la rab tu 'byung bar gsol pa dang / des mkhan po spong ba la dgon pa</text></item>
<item><p>139b1</p><section></section><text>na bsam gtan byed pa zhig yod pa'i gan du khrid de/ legs par gsungs pa'i chos 'dul ba la rab tu byung zhing bsnyen par rdzogs par byas nas/ de dge slong de la gtad de gtang ngo / /dge slong des rgan zhugs de klog pa dang / slob tu 'jug pa na rgan zhugs de brjed ngas pas/</text></item>
<item><p>139b2</p><section></section><text>yang dang yang du ltung ba 'byin nas des de mdun du tsog pur 'dug tu bcug ste ltung ba 'chags su 'jug par byed do/ rgan zhugs des bsams pa/ bdag slob dpon 'dis rtag tu mdun du tsog pur 'dug tu bcug ste ltung ba 'chags su 'dzud pas bdag gis kyang 'di mdun du tsog pur 'dug tu</text></item>
<item><p>139b3</p><section></section><text>bcug ste ltung ba 'chags su gzhug pa'i thabs ci yod snyam mo/ /khyim bdag cig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs nas sangs rgyas la sogs pa dge slong gi dge 'dun gshegs te bcom ldan 'das kyis gdugs tshod gsol nas khyim bdag</text></item>
<item><p>139b4</p><section></section><text>de la chos bstan par brtsams so/ /dge slong des rgan zhugs de khrid de sbyin bdag gi khyim du song ba dang / sbyin bdag gis de gnyis la zas bstabs nas de gnyis kyis kho bo cag zas zos zin to zhes spangs pa dang / sbyin bdag gis smras pa/ bsnoms te bzhud la lhag bor mdzod cig /de gnyis</text></item>
<item><p>139b5</p><section></section><text>kyis byin len byas te dong nas/ rgyal byed kyi tshal du phyin pa dang / dge slong de ni chu 'chag /rgan zhugs de ni lhag bor byed du bcug na/ rgan zhugs kyis rang gi skal ba ni lhag bor byas la/ dge slong de'i skal ba ni lhag bor ma byas par byas so zhes zer te zar bcug nas de'i 'og tu khyod kyis lhag</text></item>
<item><p>139b6</p><section></section><text>bor ma byas pa'i bca' ba dang bza' ba zos kyi ltung ba shogs shig ces byas pa dang / dge slong des smras pa/ rgan zhugs kho bos ltung ba mi 'chags kyi 'di ltar khyod nyid ltung ba dang bcas par 'gyur ba gang yin pa de lta bu'i gnas yod par 'gyur ro zhes des dge slong rnams la skabs de brjod pa dang /</text></item>
<item><p>139b7</p><section></section><text>dge slong don nyung ngu dag ci'i phyir dge slong dag shes bzhin du dge slong zas zos zin cing spangs pa la skabs tshol zhing ci nas kyang dge slong 'di nyes pa 'byung bar bya'o snyam pa de nyid rkyen du byas nas tshe dang ldan pa 'di 'cho shig 'di zo zhig ces lhag bor ma byas pa'i bca' ba dang bza' ba dus kyis stobs</text></item>
<item><p>140a1</p><section></section><text>bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/</text></item>
<item><p>140a2</p><section></section><text>rgan zhugs de la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos</text></item>
<item><p>140a3</p><section></section><text>rnams kyis 'dul ba la bslab pa'i gzhi 'di ltar gdon par bya ste/ yang dge slong gang shes bzhin du dge slong zas zos zin cing spangs pa la skabs tshol zhing ci nas kyang dge slong 'di nyes pa 'byung bar bya'o snyam pa de nyid rkyen du byas nas tshe dang ldan pa 'di 'cho shig 'di zo shig ces lhag bor ma byas</text></item>
<item><p>140a4</p><section></section><text>pa'i bca' ba dang bza' ba dus kyis stobs par byed na ltung byed do zhes bca' ba mdzad de/ yul ni mnyan yod/ gang zag ni dge slong rgan zhugs/ nyon mongs pa ni nyes rtsom/ nyes pa ni shes bzhin du dge slong zas zos zin cing spangs pa la lhag bor ma byas pa'i bca' ba dang / bza' ba dus</text></item>
<item><p>140a5</p><section></section><text>kyis stobs pa'o/ /de la yang dge slong gang zhes bya ba ni chos 'di pa'o/ /shes bzhin du zhes bya ba ni de rang nyid kyis rig pa'am gzhan dag gis brjod pas so/ /dge slong zhes bya ba ni chos 'di pa'o/ /zas zos zin cing spangs pa la zhes bya ba ni yongs su rdzogs shing mthar thug par byas pa la go</text></item>
<item><p>140a6</p><section></section><text>skabs tshol zhing zhes bya ba ni klan ka tshol zhing ngo / /ci nas kyang dge slong 'di nyes pa 'byung bar bya'o/ snyam pa dang zhes bya ba ni ci nas kyang dge slong 'di ltung ba dang bcas par byas par 'gyur ro snyam pa'o/ /de nyid rkyen du byas nas zhes bya ba ni gzhan ma yin pa'o/ /tshe dang ldan pa 'di 'cho shig 'di zo shig</text></item>
<item><p>140a7</p><section></section><text>ces bya ba ni bca' ba dang bza' ba'o/ /lhag bor ma byas pa'i zhes bya ba ni lhag mar ma byas shing ma bor yongs su ma btang ba'i'o/ /bca' ba dang bza' ba zhes bya ba ni bca' ba lnga po dang bza' ba lnga bo dag go/ /dus kyis stobs na zhes bya ba ni yang dang yang du stobs na'o/ /ltung byed do zhes bya ba ni</text></item>
<item><p>140b1</p><section></section><text>snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i</text></item>
<item><p>140b2</p><section></section><text>ltung ba rnam par gzhag pa ni dge slong shes bzhin du dge slong zas zos zin cing spangs pa lhag bor ma byas pa'i zas rung ba dus kyis stobs na spangs pa la stobs pa'i ltung byed kyi dngos gzhir 'gyur ro/ /dge slong yang zas zos zin cing spangs pa nyid yin la/ ltung ba 'byin pa pos</text></item>
<item><p>140b3</p><section></section><text>kyang der 'du shes pa dang / yid gnyis za ba la na smad pa med do/ /dge slong nyid la na smad pa med do/ /lhag bor ma byas pa nyid la na smad pa med do/ /zas rung ba bza' ba lnga dang bca' ba lnga'i khongs su gtogs pa gang yang rung ba la na smad pa med do/ /dus kyis stobs pa la na smad pa</text></item>
<item><p>140b4</p><section></section><text>med do/ /ngag gi rnam par rig byed kyis stobs pa la na smad pa med do/ /pha rol pos dang du blangs kyang rung ma blangs kyang rung ba la na smad pa med do/ /'di'i byed pa po ni zas spangs pa nyid dang / lhag bor ma byas pa nyid dag la 'du shes gtso cher byed pa po nyid yin no/ /'di la yan lag lngas</text></item>
<item><p>140b5</p><section></section><text>dngos gzhi'i ltung bar 'gyur te/ dge slong zas spangs pa nyid dang / lhag bor ma byas pa nyid dang / der 'du shes pa dang / dus su rung ba'i zas dang stobs pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du spangs pa la stobs</text></item>
<item><p>140b6</p><section></section><text>pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /zas spangs pa nyid ma yin pa dang / lhag bor ma byas pa nyid ma yin pa la spangs pa nyid dang lhag bor ma byas pa nyid du 'du shes</text></item>
<item><p>140b7</p><section></section><text>pa dang / yid gnyis za ba la nyes byas so/ /zas rung ba ma yin pa la nyes byas so/ /dge slong nyams pa dang ma chags pa la nyes byas so/ /dge slong ma la nyes byas so/ /phrin pa dang spring yig la sogs pas stobs pa la nyes byas so/ /sbyor ba'i sbyor ba'i ltung ba ni nyes</text></item>
<item><p>141a1</p><section></section><text>byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni zas ma spangs pa nyid la ltung ba med do/ /lhag por ma byas pa nyid la ltung ba med do/ /der 'du shes med pa</text></item>
<item><p>141a2</p><section></section><text>nyid la ltung ba med do/ /lhag por bya mi dgos pa thun tshod du rung ba dang / zhag bdun pa dang / 'tsho ba'i bar du bcang ba dang / dus kun tu rung ba la ltung ba med do/ /ma bstabs pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la</text></item>
<item><p>141a3</p><section></section><text>ltung ba med do/ /bslab par bya ba ni dge slong gis yul thams cad la gnas skabs thams cad du spangs pa la stobs pa'i ltung byed du 'gyur ba rnam pa thams cad mi bsten par bslab par bya'o/ /nyes rtsom mi bya'o/ /klan ka mi btsal lo/ /phyir bcos pa ni snga ma bzhin no/ spangs pa la stobs</text></item>
<item><p>141a4</p><section></section><text>pa'i ltung byed de sum cu lnga pa bshad zin to// //'dus shing za ba'i ltung byed kyi gleng gzhi ni/ bcas pa dang / gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das rgyal po'i khab na 'od ma'i tshal bya ka lan dka'i gnas na bzhugs so/ /de'i tshe na lha</text></item>
<item><p>141a5</p><section></section><text>sbyin dge slong rab tu mang po dag dang lhan cig kun dga' ra ba'i nang na 'dus shing zas za na dge slong don nyung ngu dag ci'i phyir dge slong dag kun dga' ra ba'i nang na 'dus shing zas za bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das</text></item>
<item><p>141a6</p><section></section><text>la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ lha sbyin la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam</text></item>
<item><p>141a7</p><section></section><text>grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ 'dus shing za na ltung byed do zhes bca' ba mdzad de/ yul ni rgyal po'i khab/ gang zag ni lha sbyin 'khor dang bcas</text></item>
<item><p>141b1</p><section></section><text>pa/ nyon mongs pa ni mi mthun pa 'dod pa/ nyes pa ni 'dus shing za ba'o/ /gnang ba'i gleng gzhi ni sangs rgyas bcom ldan 'das rgyal po'i khab na 'od ma'i tshal ka lan dka'i gnas na bzhugs so/ /dge slong rab tu mang po na ba dag sman pa'i gan du song ste smras pa/ bzhin bzangs</text></item>
<item><p>141b2</p><section></section><text>kho bo cag la sman ston cig /des smras pa/ 'phags pa dag zhal sus gsol cig /sus sbyin par 'gyur/ bdag gis gsol lo/ /ci dge 'dun thams cad dam/ ma lags te dge slong bsnyung ba ji snyed pa dag go/ /bzhin bzangs bcom ldan 'das kyis 'dus shing za ba la bslab pa'i</text></item>
<item><p>141b3</p><section></section><text>gzhi bca' ba mdzad do/ /'phags pa dag khyed kyi ston pa thugs rje can lags pas de nyid rkyen du mdzad nas gnang bar 'gyur ba de lta bu'i gnas mchis par 'gyur ro zhes zer ba'i skabs de dge slong rnams kyis bcom ldan 'das la gsol ba dang / bcom ldan 'das kyis bka' stsal pa/ de lta</text></item>
<item><p>141b4</p><section></section><text>bas na na ba'i dus ma gtogs so/ /dge slong dag gis dge 'dun gyi dang mchod rten gyi las dag kyang byas nas de dag bkres pas glos phab ste nyal zhing dge ba'i phyogs la tron byed par mi nus pa na/ bram ze dang khyim bdag dad pa can dag gtsug lag khang du lhags nas de dag gis smras pa/ 'phags pa dag</text></item>
<item><p>141b5</p><section></section><text>bstan pa la gcig pu brtson par bgyi ba lags na/ ci'i slad du glos phab ste gzims shing dge ba'i phyogs la tron mi mdzad/ de dag gis smras pa/ kho bo cag bkres so/ /ci'i slad du zhal sus mi gsol/ sus sbyin par 'gyur/ bdag cag gis gsol lo/ /ci dge 'dun thams cad la</text></item>
<item><p>141b6</p><section></section><text>gsol lam/ ma lags te khyed cag kho na la gsol lo/ /bzhin bzangs dag bcom ldan 'das kyis 'dus shing za ba la bslab pa'i gzhi bca' ba mdzad do zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na las</text></item>
<item><p>141b7</p><section></section><text>kyi dus ma gtogs so/ /dge slong dag 'gron pa don mthun dang lhan cig 'gron lam du 'dong ba na ci tsam na ri brags shig tu phyin nas de dag gis smras pa/ bzhin bzangs dag kho bo cag ri brags su bsod snyoms la rgyu'i bar du re zhig yud tsam zhig sdod cig /don mthun gyis smras pa/ 'phags</text></item>
<item><p>142a1</p><section></section><text>pa dag shul 'di na chom rkun pa'i 'jigs pa mchis kyi tshur gshegs dang / bdag cag nyid kyis bsod snyoms gsol lo/ /ci gcig gis thams cad sbyin nam ma lags te/ la las bzhi la'o/ /la las lnga la'o/ /bzhin bzangs dag bcom ldan 'das kyis 'dus shing za ba la</text></item>
<item><p>142a2</p><section></section><text>bslab pa'i gzhi bca' ba mdzad do zhes dge slong de dag gis shas cher zan bcad bar byas pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na lam gyi dus ma gtogs so/ /dge slong rab tu mang po dag 'gron pa don mthun</text></item>
<item><p>142a3</p><section></section><text>dang lhan cig grur zhugs te ljongs rgyur 'dong ba na ri brags shig tu phyin nas de dag gis smras pa/ bzhin bzangs dag kho bo cag ri brags su bsod snyoms la rgyu ba'i bar du re zhig yud tsam zhig sdod cig /don mthun gyis smras pa/ 'phags pa dag gru'i shul 'di na chom rkun pa'i</text></item>
<item><p>142a4</p><section></section><text>'jigs pa mchis kyi tshur gshegs dang bdag cag nyid kyis bsod snyoms gsol lo/ /ci gcig gis thams cad sbyin nam/ ma lags te la las bzhi la'o/ /la las lnga la'o/ /bzhin bzangs dag bcom ldan 'das kyis 'dus shing za ba la bslab pa'i gzhi bca' ba mdzad do zhes</text></item>
<item><p>142a5</p><section></section><text>dge slong de dag gis shas cher zan bcad par byas pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na grur zhugs pa'i dus ma gtogs so/ /bcom ldan 'das kyis gtsug phud kyi dus ston dang / dus ston chen po</text></item>
<item><p>142a6</p><section></section><text>dang / lo lnga'i dus ston bya'o zhes bka' stsal nas/ de na dge slong rnams kyi 'dus ba chen por byung bar gyur nas bram ze dang khyim bdag dad pa can dag gis dge slong rnams la smras pa/ 'phags pa dag tshur gshegs gdugs tshod gsol cig /dge slong rnams kyis smras pa/ ci dge</text></item>
<item><p>142a7</p><section></section><text>'dun thams cad la gsol lam/ 'phags pa dag bdag cag la dge 'dun thams cad gsol ba'i 'byor pa gang lags pa de lta bu ga la mchis te/ 'di ltar la las nyi shu la gsol lo/ /la las sum cu la gsol lo/ /bzhin bzangs dag bcom ldan 'das kyis 'dus shing</text></item>
<item><p>142b1</p><section></section><text>bza' ba la bslab pa'i gzhi bca' ba mdzad do zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na 'dus pa chen po'i dus ma gtogs so/ /gang gi tshe rgyal po gzugs can snying pos/ bden pa dag ma mthong</text></item>
<item><p>142b2</p><section></section><text>ba de'i tshe na 'od ma'i tshal kun du 'tsho dag la phul bar gyur to/ /gang gi tshe bden pa dag mthong ba de'i tshe na 'od ma'i tshal kun du 'tsho dag las phrogs te bcom ldan 'das kyi nyan thos kyi dge 'dun la phul lo/ /rgyal po gzugs can snying po'i zhang po kun tu 'tsho dag gi nang du rab tu byung nas rgyal pos</text></item>
<item><p>142b3</p><section></section><text>smras pa/ 'phags pa dag 'di bdag gi zhang po lags kyi ji srid du 'gyur ba bsten par mi bgyid kyi bar du 'di gcig pu gzhag tu gsol/ /gang gi tshe 'gyur ba bsten par 'gyur ba de'i tshe/ bdag gis 'di yang bskrad par bgyi'o zhes rgyal po gzugs can snying pos kun du 'tsho de la kha zas kyi</text></item>
<item><p>142b4</p><section></section><text>mkho ba stobs par byed do/ /dge slong dag nam gyi cha stod dang nam gyi cha smad la mi nyal bar sbyor ba'i rjes su brtson par gnas pa de dag kun du 'tsho des mthong nas de shin tu dad pa skyes te/ des dge slong rnams la smras pa/ bdag gis kyang dge slong rnams kyi gdugs tshod bgyi'o/ /de ltar</text></item>
<item><p>142b5</p><section></section><text>gyis shig /ci dge 'dun thams cad kyi byed dam/ ma lags te/ bdag gis rgyal pos zhal zas kyi mkho ba stobs par bgyid pa ltar bdag la dge 'dun thams cad kyi gdugs tshod bgyid pa'i 'byor ba dag gang lags pa de lta bu ma mchis te/ 'di ltar dge slong nyi shu'am/ nyi shu rtsa</text></item>
<item><p>142b6</p><section></section><text>lnga'i gdugs tshod bgyi'o/ /dge slong rnams kyis smras pa/ bcom ldan 'das kyis 'dus shing za ba la bslab pa'i gzhi bca' ba mdzad do zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na dge sbyong gi</text></item>
<item><p>142b7</p><section></section><text>zas kyi dus ma gtogs so/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas dge slong rnams la de dang mthun pa dang / de'i shas che ba dang / de dang 'tsham pa'i chos dang ldan pa'i bka' mchid</text></item>
<item><p>143a1</p><section></section><text>mdzad nas dge slong rnams la bka' stsal pa/ dge slong dag de lta bas na snga ma ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ 'dus shing za na dus ma gtogs te ltung byed do/ /de</text></item>
<item><p>143a2</p><section></section><text>la dus ni 'di yin te/ na ba dus so/ /las dus so/ /lam dus so/ /grur zhugs pa dang / 'dus pa chen po dang / dge sbyong gi zas dus te/ de la de ni dus yin no zhes gnang ba mdzad de/ yul ni rgyal po'i khab/ gang zag ni chos 'di pa'i dge slong rab tu mang po dag /nyon mongs</text></item>
<item><p>143a3</p><section></section><text>pa dang nyes pa ni med do/ /de la 'dus shing za na zhes bya ba ni mi mthun par za na'o/ /dus ma gtogs te zhes bya ba ni dus bzhag ste'o/ /ltung byed do zhes bya ba ni snga ma bzhin no/ /de la dus ni 'di yin te/ na ba dus so zhes bya ba ni 'di lta ste/ dge slong na ba zas gcig gis 'tsho bar mi nus</text></item>
<item><p>143a4</p><section></section><text>pa'o/ /las dus so zhes bya ba ni 'di lta ste/ dge slong gis dge 'dun gyi 'am/ mchod rten gyi las tha na phyag dar re lde tsam mam/ dkyil 'khor ba mal tsam byas pa'o/ /lam dus so zhes bya ba ni 'di lta ste/ dge slong dpag tshad phyed du song ba'am de'i phyed du song ste phyir 'ongs pa'o/ /</text></item>
<item><p>143a5</p><section></section><text>grur zhugs pa dus so zhes bya ba ni 'di lta ste/ dge slong grur zhugs te dpag tshad phyed du song ba'am de'i phyed du/ song ste phyir 'ongs pa'o/ /'dus pa chen po dus so zhes bya ba ni spags pa'o/ /dge sbyong gi zas dus te zhes bya ba ni 'di las phyi rol pa'i rab tu byung ba dag 'khod na de yang dge sbyong</text></item>
<item><p>143a6</p><section></section><text>zhes bya ba'i grangs su 'gro'o/ /de la de ni dus yin no zhes bya ba ni bslab pa'i gzhi bca' ba mdzad pa de la de ni gnang ba dang mthun pa'i chos yin pa'o/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba</text></item>
<item><p>143a7</p><section></section><text>med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong na ba ma yin pa dang / las ma byas pa dang / lam du ma song ba dang / grur ma zhugs pa dang so sor nges pa'i zas kyi gnas</text></item>
<item><p>143b1</p><section></section><text>can dag las gzhan pa dge 'dun du longs pa'i dge slong cig car du za bas mtshams kyi nang du dge 'dun gzhi'i 'dug gnas su za ba las logs shig tu 'dug ste dus ston chen po ma yin pa dang / dge slong gi zas ma yin pa zas gang yang rung ba chung zad kyis gzhi'i 'dug gnas su za ba'am</text></item>
<item><p>143b2</p><section></section><text>'dus te za ba gang yang rung ba cig la ma bsrul bar der 'du shes pas dus su rung ba'i zas zos na 'dus shing za ba'i ltung byed kyi dngos gzhir 'gyur ro/ /dge slong na ba ma yin pa dang / las ma byas pa dang / lam du ma song ba dang / grur ma zhugs pa nyid la na smad ba med do/ /na ba'i tshad ni dge</text></item>
<item><p>143b3</p><section></section><text>slong na ba zas gcig gis 'tsho bar mi nus pa'o/ /las kyi tshad ni dge slong gis dge 'dun gyi 'am mchod rten gyi las tha na phyag dar re lde tsam mam/ dkyil 'khor ba mal tsam byas pa'o/ /lam gyi tshad ni dge slong dpag tshad phyed du song ba'am de'i phyed du song ste phyir 'ongs pa'o/ /grur zhugs</text></item>
<item><p>143b4</p><section></section><text>pa'i tshad ni dge slong grur zhugs te dpag tshad phyed du song ba'am de'i phyed du song ste phyir 'ongs pa'o/ /dge slong na ba ma yin pa dang / las ma byas pa dang / lam du ma song ba dang / grur ma zhugs pa de dag so sor nges pa'i zas kyi gnas can dag las gzhan pa nyid la na smad pa med do/ /so sor</text></item>
<item><p>143b5</p><section></section><text>nges pa'i zas kyi gnas can dag ces bya ba ni gnas gang na zas tha dad pa nyid du nges pa de ni/ so sor nges pa'i zas so/ /dge slong gang dag la gnas de yod pa de dag ni so sor nges pa'i zas kyi gnas can dag ces bya'o/ /de yang mtshams gcig gi nang na dge 'dun gyi zas kyi 'du ba'i sgo tha dad</text></item>
<item><p>143b6</p><section></section><text>pa nyid kyis zan lhan cig ma yin pa nyid dang / sbyin bdag gcig nyid yin kyang zas kyi gnas so sor nges par byas pas zan lhan cig ma yin pa nyid dang / sbyin bdag tha dad pas zas kyi gnas so sor nges par byas pas zan lhan cig ma yin pa dag ni so sor nges pa'i zas kyi gnas can dag</text></item>
<item><p>143b7</p><section></section><text>ces bya ste/ de dag la ltung ba 'di rnam par mi gzhag pas de dag las gzhan pa zhes smod de/ de dag las bzlog pa mtshams kyi nang na dge 'dun gyi zas kyi 'du ba'i sgo yang tha mi dad la/ zan yang lhan cig nyid du nges par byas pa las zan lhan cig byas pa ma yin pa nyid du za ba dang /</text></item>
<item><p>144a1</p><section></section><text>sbyin bdag kyang gcig nyid yin la des zas kyi gnas kyang gcig pa nyid du nges par byas pa las zan lhan cig ma yin pa nyid du za ba dang / sbyin bdag tha dad pa yin du zin kyang zan de dag gi zas dang zas kyi gnas gcig pa nyid dus nges par byas pa</text></item>
<item><p>144a2</p><section></section><text>las zan lhan cig ma yin pa de nyid du za ba dag la ltung ba 'di rnam par gzhag go/ /so sor nges pa'i zas kyi gnas can dag las gzhan pa de yang dge 'dun du longs pa'i dge slong cig car du za ba la na smad pa med do/ /dge 'dun du ma longs pa dang / dge slong ma yin pa dang / dus gcig</text></item>
<item><p>144a3</p><section></section><text>tu cig car mi za ba la ltung ba 'di rnam par mi gzhag pas dge 'dun du longs pa'i dge slong cig car du za ba zhes smos te/ de la ltung ba 'di rnam par gzhag go/ /mtshams gcig gi nang du 'dus shing za ba lan smad pa med do/ /dge 'dun gzhi'i 'dug gnas su za ba las logs shig tu</text></item>
<item><p>144a4</p><section></section><text>'dug ste za ba la na smad pa med do/ /dus ston chen po dang dge sbyong gi zas ma yin pa'i zas la na smad pa med do/ /dus ston chen po zhes bya ba ni gtsug phud kyi dus ston dang / dus ston chen po dang / lo lnga'i dus ston lta bu'i tshe mtshams kyi nang du dge 'dun la dus ston chen po byung ba na dge slong</text></item>
<item><p>144a5</p><section></section><text>gi dge 'dun du longs pa dag gis rang rang gi skal ba spags te mnos nas mtshams kyi nang gi skyed mos tshal la sogs pa dag tu khyer te dge 'dun gzhi'i 'dug gnas su za ba las logs shig tu 'dus te tshoms so so tha dad par za ba la ltung ba 'di rnam par ma bzhag pas dus ston chen po ma</text></item>
<item><p>144a6</p><section></section><text>yin pa zhes smos te/ dus ston chen po de lta bu ma yin pa'i zas la ltung ba 'di rnam par gzhag go/ /dge sbyong gi zas zhes bya ba ni dge 'dun gyi mtshams kyi nang na rgyal po gzugs can snying po'i zhang po kun du 'tsho dag gi nang du rab tu byung ba 'di las phyi rol pa'i rab tu byung ba'i dge sbyong</text></item>
<item><p>144a7</p><section></section><text>'dug pas dge 'dun gzhi'i 'dug gnas su za ba las logs shig tu dge sbyong nyi shu 'am nyi shu rtsa lnga'i tshogs kyi zan sbyar ba lta bu la ltung ba 'di rnam par mi gzhag pas dge sbyong gi zas ma yin pa zhes smos te/ dge sbyong gi zas de lta bu ma yin pa zas gzhan la ltung ba 'di rnam par</text></item>
<item><p>144b1</p><section></section><text>gzhag go/ /zas gang yang rung ba chung zad kyis gzhi'i 'dug gnas su za ba'am 'dus shing za ba gang yang rung ba cig la ma bsrul bar 'dus shing za ba la na smad pa med do/ /zas brims pa tha na lan tshwa tshums gang ngam/ ldam ldum srang gcig tsam yan chad gang yang rung ba dge 'dun</text></item>
<item><p>144b2</p><section></section><text>gzhi'i 'dug gnas su za ba la 'dus shing za bas phul yang rung / 'dus shing za ba la dge 'dun gzhi'i 'dug gnas su za bas phul yang rung ste/ de'i tshe na zan gcig pa nyid yin pas de la ltung ba 'di rnam par mi gzhag pas gang yang rung ba chung zad kyis gzhi'i 'dug gnas su za ba'am</text></item>
<item><p>144b3</p><section></section><text>'dus shing za ba gang yang rung ba cig la ma bsrul ba zhes bya ba smos te/ de ltar ma bsrul bar 'dus shing za ba la ltung ba 'di rnam par gzhag go/ /mtshams kyi nang nyid la der 'du shes pa dang yid gnyis za ba la na smad pa med do/ /zan lhan cig ma yin pa nyid la der 'du shes</text></item>
<item><p>144b4</p><section></section><text>pa dang / yid gnyis za ba la na smad pa med do/ /dus su rung ba'i zas bza' ba lnga dang bca' ba lnga'i khongs su gtogs pa gang yang rung ba zos pa la na smad pa med do/ /ltung ba 'di gnas dang gang zag las rnam par gzhag pa ni dge 'dun gyi mtshams gcig gi nang na zas kyi bkad sa</text></item>
<item><p>144b5</p><section></section><text>gzhi'i 'dug gnas gcig dang khang khyim dag yod cing dge 'dun gyi bkang sa lan 'ga' ni gzhi'i 'dug gnas su byed/ lan 'ga' ni khang khyim dag tu byed la/ de gnyis gang du byed kyang der dge 'dun zan lhan cig pa dag 'ong bar bya ba nyid yin pa las de na gal te gzhi'i 'dug gnas</text></item>
<item><p>144b6</p><section></section><text>su bkad sa byed pa'i tshe na khang khyim dag tu 'dus shing za ba la ltung ba 'di rnam par gzhag go/ /gal te khang khyim dag tu bkad sa byed pa'i tshe na gzhi'i 'dug gnas su 'dus shing za ba la ltung ba 'di rnam par gzhag go/ /de'i phyir de gnyis las dge 'dun gzhi por gyur pa gang yin pa des zan gyi</text></item>
<item><p>144b7</p><section></section><text>dus su dge slong 'dus shing za ba dag 'dir 'ongs sam zhes dri bar bya ste/ ma dris par za na nyes byas so/ /'dus shing za ba gang yin pa des kyang zan gyi dus su dge 'dun gzhi po dag 'dir 'ongs sam zhes dri bar bya ste/ ma dris par za na ltung byed du 'gyur ro/ /'dus shing za ba'i ltung byed kyi rgyu</text></item>
<item><p>145a1</p><section></section><text>ni zan lhan cig ma yin pa nyid yin te/ de yang mtshams gcig gi nang na dge 'dun gyi zas kyi 'du ba'i sgo tha dad pa nyid kyis zan lhan cig ma yin pa nyid dang / sbyin bdag gcig nyid yin yang des zas kyi gnas so sor nges par byas pas zan lhan cig ma yin pa nyid dang /</text></item>
<item><p>145a2</p><section></section><text>sbyin bdag tha dad pas zas kyi gnas so sor nges par byas pas zan lhan cig ma yin pa nyid dag ni ltung ba'i rgyu yin pas de dag la ni ltung ba 'di rnam par mi gzhag go/ /de dag las bzlog pa mtshams kyi nang na dge 'dun gyi zas kyi 'du ba'i sgo yang tha mi dad la/ zan yang lhan cig nyid du nges par byas pa</text></item>
<item><p>145a3</p><section></section><text>las zan lhan cig ma yin pa nyid du za ba dang / sbyin bdag kyang gcig nyid yin la/ des zas kyi gnas kyang gcig pa nyid du nges par bya ba las zan lhan cig ma yin pa nyid du za ba dang / sbyin bdag tha dad pa yin du zin yang de dag gis zas dang zas kyi gnas gcig pa nyid du nges par byas pa las</text></item>
<item><p>145a4</p><section></section><text>zan lhan cig ma yin pa nyid du za ba dag ni ltung ba'i rgyu yin pas de dag la ltung ba 'di rnam par gzhag go/ /'di'i byed pa po ni so sor nges pa'i zas kyi gnas can dag las gzhan pa'i dge slong gi dge 'dun du gyur pa mtshams kyi nang na gnas pa dag gi zan lhan cig ma yin pa nyid la 'du shes gtso</text></item>
<item><p>145a5</p><section></section><text>cher byed pa po nyid yin no/ /'di la yan lag bcus dngos gzhi'i ltung bar 'gyur te/ dge slong na ba'am las byas pa 'am lam du song ba'am grur zhugs pa ma yin pa nyid dang / so sor nges pa'i zas kyi gnas can dag las gzhan pa nyid dang / dge 'dun du longs pa'i dge slong cig</text></item>
<item><p>145a6</p><section></section><text>car za ba dang / mtshams kyi nang nyid dang / dge 'dun gzhi'i 'dug gnas su za ba las logs shig tu 'dus pa dang / dus ston chen po ma yin pa dang / dge sbyong gi zas ma yin pa dang / zas gang yang rung ba chung zad kyis gzhi'i 'dug gnas su za ba'am 'dus shing za ba gang yang rung ba</text></item>
<item><p>145a7</p><section></section><text>zhig la ma bsrul ba dang / der 'du shes pa dang / dus su rung ba'i zas zos pa'o/ /de dag las yan lag ma tshang na ci rigs pa na smad do/ /sbyor ba'i ltung ba ni nyes byas te/ ji srid du 'dus shing za ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /</text></item>
<item><p>145b1</p><section></section><text>dngos gzhi la sbyong ba tha dad pa ji snyed brtsams pa re re la nyes byas re re'o/ /dge slong nyams pa dang ma chags pa dag la nyes bya so/ /mtshams kyi nang ma yin pa nyid la mtshams kyi nang nyid du 'du shes pa dang / yid gnyis za ba la nyes byas so/ /zas lhan cig pa nyid la lhan cig ma yin pa nyid du</text></item>
<item><p>145b2</p><section></section><text>'du shes pa dang yid gnyis za ba la nyes byas so/ /dge 'dun gzhi por gyur ba dang 'dus shing za ba gnyis kas zan gyi dus su dge slong ma lhags pa dag 'dir 'ongs sam zhes dri bar bya ste/ ma dris par za na nyes byas so/ /sbyor ba'i sbyor ba'i ltung ba nyid ni nyes byas phra mo ste/ sbyor ba ji snyed pa la</text></item>
<item><p>145b3</p><section></section><text>sbyor ba'i sbyor ba yang de snyed de/ /sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni dge slong na ba dang las byas pa dang lam du song ba dang / grur zhugs pa la ltung ba med do/ /dge slong so sor nges ba'i zas kyi gnas can dag la ltung ba med do/ /dge 'dun</text></item>
<item><p>145b4</p><section></section><text>du ma longs pa dang / gsum za zhing gcig las byas pa dang / gsum bsnyen par rdzogs shing gcig bsnyen par ma rdzogs pa la ltung ba med do/ /dge slong gi dge 'dun gzhi'i 'dug gnas su za ba las logs shig tu 'dus pa dag cig car du mi za ba la ltung ba med do/ /mtshams kyi phyi rol du</text></item>
<item><p>145b5</p><section></section><text>ltung ba med do/ /dge 'dun gzhi'i 'dug gnas su za ba las logs shig tu ma 'dus pa la ltung ba med do/ /'dus pa chen po la ltung ba med do/ /dge sbyong gi zas la ltung ba med do/ /zas 'brim ba tha na lan tshwa tshums gang ngam ldam ldum srang gcig tsam yan chad zas gang yang rung ba cung zad</text></item>
<item><p>145b6</p><section></section><text>kyis gzhi'i 'dug gnas su za ba'am 'dus shing za ba gang yang rung ba zhig la bsrul zhing phul ba la ltung ba med do/ /der shes pa la ltung ba med do/ /dus su rung ba'i zas las gzhan pa thun tshod du rung ba la sogs pa dang zas rung ba ma yin pa la ltung ba med do/ /ma zos shing mgul</text></item>
<item><p>145b7</p><section></section><text>du ma mid pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du 'dus shing za ba'i ltung byed du 'gyur ba rnam pa thams cad mi bsten</text></item>
<item><p>146a1</p><section></section><text>par bslab par bya'o/ /dge 'dun gzhi por gyur pa dang 'dus shing za ba gang yin pas kyang zan gyi dus su phan tshun nas de dag 'dir 'ongs sam zhes dri bar bya'o/ /dge slong 'gro bar chas pa dang / glo bur du 'ongs pa dang nad pa dang nad g.yog dang las su bskos pa las</text></item>
<item><p>146a2</p><section></section><text>gzhan pas ji srid du tshangs pa mtshungs par spyod pa dge slong ngam dge slong ma der gtogs pa thams cad kyis zan ma brtsams kyi bar du g.yos mal dang spyi bungs las rang gi skal ba mnos te bza' bar mi bya'o/ /dge slong gnyis sam gsum zhig mgron du bos na der yang g.yos mal dang spyi bungs</text></item>
<item><p>146a3</p><section></section><text>nas mnos te bza' bar mi bya'o/ /gtsug lag khang na dge slong gcig pu zhig gnas na des kyang zan nar ma bkad sa las gzhan du bza' bar mi bya'o/ /dge slong gcig pu zhig mgron du bos par gyur na des kyang sbyin bdag gis bskos pa ma gtogs pa g.yos mal dang spyi bungs la mnos te bza'</text></item>
<item><p>146a4</p><section></section><text>bar mi bya'o/ /mgron du bos par 'gro mi nus pa'i rkyen byung na yon bdag gis spangs pa ma gtogs par tshus zan mnod par mi bya'o/ /dge slong dang dge slong ma ni lhan cig bkad sa gcig tu zan bzar yang rung ngo / /phyir bcos pa ni snga ma bzhin no/ /'dus shing za ba'i ltung byed de sum cu drug pa</text></item>
<item><p>146a5</p><section></section><text>bshad zin to// //so sor thar pa'i mdo rgya cher 'grel pa 'dul ba kun las btus pa/ bam po nying shu brgyad pa/ dus ma yin par za ba'i ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang</text></item>
<item><p>146a6</p><section></section><text>ldan pa maud gal gyi bu chen pos nye ba 'khor la sogs pa sar pa skyes phran gzhon nu bcu bdun sde'i tshogs rab tu byung zhing bsnyen par rdzogs par byed de/ de'i tshe na de dag snga dro sham thabs bgos/ lhung bzed dang chos gos thogs te/ mnyan yod du bsod snyoms la zhugs so/ /bud med ni sred pa</text></item>
<item><p>146a7</p><section></section><text>spyad pa yin pas bud med kyis de dag mthong nas brang brdungs te smras pa/ 'di dag skyes pa gang dag gis 'di dag skyes ma thag gi kha lan tshwas 'gengs par ma nus pa dang / brla phrag tu khron pa bcug ste/ 'brang bar mi nus pa de dag gis ci thob/ bcu bdun sde dag nyam nga bar gyur nas</text></item>
<item><p>146b1</p><section></section><text>smras pa/ bdag cag gis zan bcad par gyur pa ni bla'i/ tshig ngan pa 'di lta bu dag thos par gyur pa ni mi rung ngo zhes de dag de nyid nas phyir log ste/ zan bcad pa byas nas/ de dag gis ji srid du lus las mdangs ma yal ba de srid du dge ba'i phyogs la tron byas nas gang gi tshe lus</text></item>
<item><p>146b2</p><section></section><text>las mdangs yal ba de'i tshe na glos phab ste nyal lo/ /grong khyer bskyed mos tshal la dga' ba dag bza' ba dang btung ba dag khyer te mnyan yod kyi phyi rol rgyal byed kyi tshal du dong nas 'cha' bar byed/ za bar byed 'thung bar byed pa na bcu bdun sde dag gis de dag mthong nas lto ba la nyug par byed</text></item>
<item><p>146b3</p><section></section><text>pa na/ de dag gis smras pa/ 'phags pa dag gsol bzhed dam/ 'dod do// de dag gis bcu bdun sde dag la bza' ba dang btung ba byin pa dang / de dag gis longs spyad nas zung du bsdebs te 'chag cing kha ton bya bar brtsams pa dang / nye dgas de dag kha ton byed pa mthong nas smras pa/</text></item>
<item><p>146b4</p><section></section><text>kye ma'o bcu bdun sde dag gis shin tu brtson 'grus brtsams so/ /btsun pa nye dga' bcom ldan 'das kyis bden chos mngon par rjod par byed do/ /sbyin pa po dang sbyin bdag gis len pa po la zas byin na gnas lnga sbyin par byed de/ tshe sbyin pa dang / kha dog sbyin pa dang / stobs sbyin</text></item>
<item><p>146b5</p><section></section><text>pa dang / spobs pa sbyin pa dang / brtson 'grus sbyin pa ni bde bar 'gyur ro zhes bka' stsal pa ni legs par gsungs pa yin te/ zos na spobs pa dang ldan par 'gyur gyi ma zos na mi 'gyur ro/ /khyod kyi sa zos sam/ zos so/ /khyed dus ma yin par zar rung ngam/ gal te</text></item>
<item><p>146b6</p><section></section><text>dus su ma rnyed na kho bo cag gis ltogs te 'chi bar bya 'am ci zhes zer nas/ dge slong don nyung ngu dag ci'i phyir dge slong dag dus ma yin par bca' ba dang za bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das</text></item>
<item><p>146b7</p><section></section><text>la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ bcu bdun sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun</text></item>
<item><p>147a1</p><section></section><text>pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dus ma yin par</text></item>
<item><p>147a2</p><section></section><text>bca' ba 'am bza' ba 'cha' 'am za na ltung byed do zhes bca' ba mdzad de/ yul ni mnyan yod/ gang zag ni bcu bdun sde/ nyon mongs pa ni sbyor mi bzod pa/ nyes pa ni dus ma yin par za ba'o/ /de la yang dge slong gang zhes bya ba ni bcu bdun sde 'am gzhan yang de lta bu gang yin pa'o/ /dus</text></item>
<item><p>147a3</p><section></section><text>ma yin par zhes bya ba ni dus ma yin pa gnyis te/ skye rengs ma shar ba dang / byed yol bar ro/ /bca' ba 'am bza' ba zhes bya ba ni bca' ba lnga po dang bza' ba lnga po dag go/ /'cha' 'am zan zhes bya ba ni mgul du mid na'o/ /ltung byed do zhes bya ba ni snga ma bzhin no/ /de la ltung bar</text></item>
<item><p>147a4</p><section></section><text>ji ltar 'gyur zhe na 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge</text></item>
<item><p>147a5</p><section></section><text>slong mi na bas 'dzam bu'i gling la sogs pa gnas gang na bdag nyid gnas pa'i rang gi nyi ma phyed yol phan chad nas phyi de nyin par gyi skya rengs dang po ma shar bar shes bzhin du bca' ba dang bza' ba 'chos sam zos na dus ma yin par za ba'i ltung byed kyi dngos gzhir 'gyur ro/ /dge slong</text></item>
<item><p>147a6</p><section></section><text>mi na ba la na smad pa med do/ /'dzam bu'i gling la sogs pa gnas gang na dge slong bdag nyid gnas pa'i rang gi nyi ma phyed yol phan chad nas phyi de nyin par skya rengs dang po ma shar tshun chad ni dge slong gi zas kyi dus ma yin pas de'i bar gyi dus thams cad la na smad pa med do/ /'dzam bu'i</text></item>
<item><p>147a7</p><section></section><text>gling la sogs pa'i gling bzhi gang na gnas kyang rang gi dus ma yin pa la na smad pa med do/ /mtho ris dang ngan song dag tu ni 'du shes kyis rnam par gzhag pa la na smad pa med do/ /rang gi dus ma yin pa la der 'du shes pa dang yid gnyis za ba la na smad pa med do/ /dus su rung ba'i</text></item>
<item><p>147b1</p><section></section><text>zas bca' ba lnga dang bza' ba lnga'i khongs su gtogs pa gang yang rung ba la na smad pa med do/ /zos shing mid pa la na smad pa med do/ /'di'i byed pa po ni dus ma yin pa de nyid la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ dge slong</text></item>
<item><p>147b2</p><section></section><text>min pa dang / dus ma yin pa nyid dang / der 'du shes pa dang / dus su rung ba'i zas zos pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du dus ma yin par za ba'i ltung byed kyi sbyor ba brtsams nas dngos gzhi la ma thug gi bar du nyes byas</text></item>
<item><p>147b3</p><section></section><text>so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dus la dus ma yin par 'du shes pa dang / yid gnyis za ba la nyes byas so/ /zas rung ba ma yin pa nyid la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang</text></item>
<item><p>147b4</p><section></section><text>de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni dge slong na ba la ltung ba med do/ /dus nyid du ltung ba med do/ /der 'du shes med pa la ltung ba med do/ /dus su rung ba'i zas las gzhan pa dus ma yin par rung ba 'bras bu lnga dang bu ram dang sbrang rtsi</text></item>
<item><p>147b5</p><section></section><text>dang khar dang btung ba dang thun tshod du rung ba la sogs pa la ltung ba med do/ /ma zos shing mgul du ma mid pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la</text></item>
<item><p>147b6</p><section></section><text>gnas skabs thams cad du dus ma yin par za ba'i ltung byed du 'gyur ba rnam pa thams cad mi bsten par bslab par bya'o/ /dge slong na bas sman pas bstan pa'i zas rung ba bsten par bya'o/ /phyir bcos pa ni snga ma bzhin no/ /dus ma yin par za ba'i ltung byed de sum cu bdun pa bshad zin</text></item>
<item><p>147b7</p><section></section><text>to// //gsog 'jog gi ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /tshe dang ldan pa nag po'i kun du spyod pa ni grong ngam/ grong rdal gang na nye bar brten cing gnas pa na de snga dro sham</text></item>
<item><p>148a1</p><section></section><text>thabs bgos/lhung bzed dang chos gos thogs te/ grong ngam grong rdal de nyid du lus shin tu bsrungs pa dang / dbang po rnams kyis shin tu bsrungs pa dang / dran pa shin tu nye bar gzhag pas bsod snyoms la 'jug cing gal te 'bras chan gsher rnyed na ni</text></item>
<item><p>148a2</p><section></section><text>lhung bzed kyis len par byed/ gal te 'bras chan skam po rnyed na ni lhung bzed kyi snod kyis len par byed de/ de grong ngam grong rdal der bsod snyoms brgyus nas gtsug lag khang du song ste/ 'bras chan gsher ba ni za bar byed/ 'bras chan skam po ni bskams nas rdza ma so btang ba bkang ste</text></item>
<item><p>148a3</p><section></section><text>'jog par byed cing / de rlung ldang ba 'am yul ngan byung ba 'am char pa 'bab pa 'am lhags pa 'byung ba gang dag byung bar gyur pa na 'bras chan skam po chu dron mos spangs te zos nas bsam gtan dang / rnam par thar pa dang / ting nge 'dzin la snyoms par 'jug pa'i bde ba dag nyams su myong bar</text></item>
<item><p>148a4</p><section></section><text>byed do/ /de nas bcom ldan 'das dge slong gi tshogs kyis yongs su bskor zhing dge slong gi dge 'dun gyis mdun du bdar te gtsug lag khang du rgyu zhing gshegs pa na tshe dang ldan pa nag po'i gtsug lag khang ga la ba der gshegs so/ /de'i tshe na tshe dang ldan pa nag po'i gtsug lag khang du</text></item>
<item><p>148a5</p><section></section><text>'bras chan skam po rab tu mang po dag bting zhing 'dug pa bcom ldan 'das kyis gzigs nas/ tshe dang ldan pa kun dga' bo la rmas pa dang / tshe dang ldan pa kun dga' bos rgyas par gsol to/ /bcom ldan 'das kyis bka' stsal pa/ kun dga' bo dge slong dag gsog 'jog byas pa za 'am/</text></item>
<item><p>148a6</p><section></section><text>btsun pa 'tshal lo/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ tshe dang ldan pa nag po la rmas nas/ mi brtson pa dang / mi sbyor ba dang / ma brtags par spyod pa rnam par smad pa mdzad de/ brtson pa dang /</text></item>
<item><p>148a7</p><section></section><text>sbyor ba dang / brtags te spyod pa'i bsngags pa brjod nas bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang bca' ba dang bza' ba gsog 'jog byas pa 'cha' 'am za na ltung</text></item>
<item><p>148b1</p><section></section><text>byed do zhes bca' ba mdzad do/ yul ni mnyan yod/ gang zag ni tshe dang ldan pa nag po/ nyon mongs pa ni bag chags ma byang bas so sor ma brtags pa/ nyes pa ni zas gsog 'jog byas pa za ba'o/ /de la yang dge slong gang zhes bya ba ni tshe dang ldan pa nag po'am gzhan yang de lta bu gang</text></item>
<item><p>148b2</p><section></section><text>yin pa'o/ /bca' ba dang bza' ba zhes bya ba ni bca' ba lnga po dang bza' ba lnga po dag go/ /gsog 'jog byas pa zhes bya ba ni gsog 'jog byas pa rnam pa gnyis te/ snga dro byin len byas pa phyi dro'i bar du gsog 'jog byas pa dang / phyi dro byin len byas pa thun tshod las yol bar gsog 'jog byas pa'o/</text></item>
<item><p>148b3</p><section></section><text>'cha' 'am za na zhes bya ba ni mgul du mid na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /sngar gsog</text></item>
<item><p>148b4</p><section></section><text>'jog gi spang ba'i ltung byed bsten pa dang / gsog 'jog gi ltung byed 'di'i mtshan nyid gzhan thams cad ni 'dra'o/ /khyad par du ni snga ma ni sman zhag bdun par byin gyis brlabs pa bza' ba'i phyir 'chang ba skya rengs brgyad pa shar te gsog 'jog tu gyur pa la spang ba'i ltung byed du rnam par</text></item>
<item><p>148b5</p><section></section><text>gzhag go/ /'di'i dus su rung ba'i zas bca' ba lnga dang bza' ba lnga gsog 'jog tu gyur pa zos pa la ltung byed 'ba' zhig tu rnam par gzhag go/ /de la 'dir dngos gzhi'i ltung ba rnam par gzhag pa ni dge slong gis dus su rung ba'i zas bca' ba lnga dang bza' ba lnga las gang yang rung ba byin</text></item>
<item><p>148b6</p><section></section><text>len byas pa ma zhig par bza' ba'i phyir 'chang ba phyed yol las 'das nas gsog 'jog tu gyur pa la der 'du shes pas zos na gsog 'jog gi ltung byed kyi dngos gzhir 'gyur ro/ /dus su rung ba'i zas byin len byas pa ni byin len ma zhig par bza' ba'i phyir 'chang na phyed yol na</text></item>
<item><p>148b7</p><section></section><text>gsog 'jog tu gyur pas dus su rung ba'i zas kyang gsog 'jog byas pa yin la dge slong gis kyang der 'du shes pa dang yid gnyis za bas de zos pa la na smad pa med do/ /dus su rung ba'i zas ni snga dro ba'i zas bca' ba lnga dang bza' ba lnga'i khongs su gtogs pa nad pa dang nad pa ma</text></item>
<item><p>149a1</p><section></section><text>yin pa thams cad kyis rang gi gung tshigs kyi dus tshun chad du bye brag med par bsten par bya ba gang yin pa'o/ /de gsog 'jog tu gyur pa ni dus su rung ba'i zas kyi dus ni skya rengs shar ba nas brtsams nas gung tshigs kyi skad cig ma'i bar de/ dus der dus su rung</text></item>
<item><p>149a2</p><section></section><text>ba'i zas byin lan byas pa byin len de nyid ma zhig par phyi dro'i dus su gung tshigs las yol bar thal ba ni gsog 'jog byas pa yin te/ byin len de zhig na ni gsog 'jog byas par mi 'gyur ro/ /'di'i byed pa po ni dus su rung ba'i zas gsog 'jog tu gyur pa de nyid la 'du shes gtso cher byed pa</text></item>
<item><p>149a3</p><section></section><text>bo nyid yin no/ /'di la yan lag bzhis dngos gzhi'i ltung bar 'gyur te/ dus su rung ba'i zas dang / gsog 'jog tu gyur pa dang / der 'du shes pa dang / zos pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du gsog</text></item>
<item><p>149a4</p><section></section><text>'jog gi ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /thun tshod du rung ba'i btung ba byin len byas pa ma zhig par btung ba'i phyir 'chang na thun tshod las 'das na gsog 'jog tu 'gyur bas de</text></item>
<item><p>149a5</p><section></section><text>'thungs pa la nyes byas so/ /thun tshod du rung ba'i btung ba ni shing thog tso tsa dang / chu shing gi 'bras bu dang / rgya shug dang / a shwad tha dang / u dum bA ra dang / rtsub 'gyur dang / rgun chu dang / 'bra go'i btung ba rnam pa brgyad dang / bcos pa'i chang dang / 'bru'i chang dang / zhog chu dang /</text></item>
<item><p>149a6</p><section></section><text>dar ba'i dongs ma dang / rtsab mo chus btab pa tshags kyis btsags pa shin tu sla ba bzhin snang ba 'dam bu'i nyag ma'i mdog lta bu rnam pa lnga dang / bal po se'u dang / ma du lung ga dang / rtsa ba dang /sdong bu dang / 'dab ma dang / me tog dang 'bras bu zas kyi don du khyab par byed pa dag las</text></item>
<item><p>149a7</p><section></section><text>sbyor ba'i btung ba shin tu sla ba dag dang / bu ram shing la sogs pa'i ro dang phye ma chang gi rlangs pa'i dris bsgos pa dang sbyar ba'i btung ba dag dang / sman rtsabs rtsa ba dang / sdong bu dang / 'dab ma dang / me tog dang / 'bras bu'i sman chus spangs shing bskus pa'i khu ba skyur bag can shin tu sla</text></item>
<item><p>149b1</p><section></section><text>ba dag yin te/ btung ba de dag kyang khyim pa'am dge tshul gyis sbyar cing btsags la phyi dro'i btung ba nyid du ma gyur gyi bar du bsnyen par rdzogs pa mtshan mthun pas ma reg par byas te/ gang gi tshe rung ba nyid du gyur pa de'i tshe byin len byas pa nad pas thun tshod du rung ba nyid du byin</text></item>
<item><p>149b2</p><section></section><text>gyis ma brlabs pas ni dus dang dus ma yin par yang na ba ma yin pa thams cad kyis kyang btung du rung ba nyid yin no/ /de dag byin len byas pa nad pas thun tshod du rung bar byin gyis brlabs pa ni nad pa 'ba' zhig gis btung la tha na thun tshod du rung ba zhes bya'o/ /btung ba de dag gal te</text></item>
<item><p>149b3</p><section></section><text>dus su rung ba'i rdzas las sbyor na ni bsnyen par ma rdzogs pas sbyar zhing btsags te/ chu grang mos btab la byin len bstabs par bya'o/ /gal te dus ma yin par rung ba'i rdzas las sbyar na ni bsnyen par rdzogs pas kyang rdzas de nyid byin len byas te sbyar te btsags la gang gi tshe mthun pa'i</text></item>
<item><p>149b4</p><section></section><text>tshe na chu grang mos gdab pa'i bstabs pa dang byin len stobs su bcug nas btung du yang rung ngo / /dus su rung ba'i rdzas las sbyar ba'i btung ba de ni btung ba'i mtha' yang thun tshod gcig gi mtha' tshun chad du btung bar bya ba yin gyi/ de las ring du bzhag na zas kyi 'gyur ba bsten pas</text></item>
<item><p>149b5</p><section></section><text>gal te ska ba la sogs par gyur na gsog 'jog gi nyes pa bsten par yang 'gyur ro/ /dus ma yin par rung ba'i rdzas las sbyor ba'i btung ba ni rdzas de'i bza' ba'i dus kyi mtha' zhag bdun pa'am/ 'tsho ba'i bar du bcang ba gang yin pa de srid du btung ba de yang gzhag cing btung du</text></item>
<item><p>149b6</p><section></section><text>rung ngo / /de la yang thun tshod du rung bar byin gyis ma brlabs pa'i dbang du mdzad de gsungs pa yin gyi thun tshod du rung bar byin gyis brlabs pa ni rang gi tshogs ji lta ba bzhin du bya'o/ /thun tshod du rung ba'i ltung ba byin gyis brlabs pa'i chog dang / sngags ni 'di yin te/ thun tshod</text></item>
<item><p>149b7</p><section></section><text>du rung ba'i rgyu ba'i rdzas de dag gang zag bsnyen par ma rdzogs pa mkhas pa gang yang rung ba'i sa gzhir sbyar cing btsags nas bza' bar bya ba rung ba ma yin pa lag nyar blangs pa dang / nang du btsos pa dang / nang du zhag lon pa dang / dge slong gis btsos pa la sogs pa dang ma</text></item>
<item><p>150a1</p><section></section><text>'dres par byas la/ dge slong nad pas kyang snga dro lag pa bsnyal te byin len byas la/ de dge slong bsnyen par rdzogs pa rang bzhin du gnas pa lta ba dang mtshan mthun pa mtshams kyi nang na gnas pa cig gi mdun du tsog phur 'dug ste/ gnyi gas lhung bzed dam skom</text></item>
<item><p>150a2</p><section></section><text>snod lag mthil g.yon par bzhag ste/ g.yas pas steng nas bkab nas nad pas 'di skad ces brjod par bya'o/ /tshe dang ldan pa dgongs su gsol/ bdag dge slong ming 'di zhes bgyi ba'i sman thun tshod du rung ba 'di dag bdag dang tshangs pa mtshungs par spyod pa rnams kyis bgyi bar thun tshod du</text></item>
<item><p>150a3</p><section></section><text>rung bar byin gyis brlab po/ /lan gsum du bzlas/ de'i rjes la nyan pas thabs yin no zhes brjod par bya'o/ /nad pas legs so zhes brjod par bya'o/ /de phyin chad nyi ma phyed yol nas de nyid kyi mtshan mo'i thun tshod dang po'i mtha'i bar du byin len ma zhig par byas te/ rang gis bsten cing btung</text></item>
<item><p>150a4</p><section></section><text>bar bya'o/ /mtshan mo'i thun tshod dang po mtha'i tshud chad du 'thungs zin cing lhag ma med na der zad/ yod na yang btung ba'i phyir 'chang na thun tshod dang po las 'das na gsog 'jog tu 'gyur zhing de 'thungs na nyes byas so/ /dge slong mi na bas ni thun tshod du rung ba'i btung ba byin gyis brlab tu yang mi rung</text></item>
<item><p>150a5</p><section></section><text>la/ gzhan gyis byin gyis brlabs pa btung du yang mi rung ngo / /dge slong na ba ma yin pas thun tshod du rung bar byin gyis ma brlabs pa dus dang dus ma yin par na ba dang / na ba ma yin pas kyang btung du rung ba de dag las gang yang rung ba gal te byin len byas pa ma zhig par btung ba'i phyir 'chang</text></item>
<item><p>150a6</p><section></section><text>na thun tshod las 'das na de yang gsog 'jog tu 'gyur zhing de 'thungs na yang nyes byas so/ /sman zhag bdun par byin gyis brlabs pa bza' ba'i phyir 'chang na skya rengs brgyad pa shar te gsog 'jog tu 'gyur ba de zos pa yang skabs 'di'i nyes byas te/ sman zhag bdun pa ni zhun mar dang / 'bru</text></item>
<item><p>150a7</p><section></section><text>mar dang / sbrang rtsi dang / bu ram dang / bu ram gyi dbu ba dag go/ /zhun mar zhes bya ba ni mar bzhus pa ste/ bdud rtsi yang de'i khongs su gtogs pa'o/ /'bru mar zhes bya ba ni 'bru mar nyid do/ /zhag rnam pa lnga po nya'i zhag dang / ri bong gi zhag dang / chu srin byis pa gsod</text></item>
<item><p>150b1</p><section></section><text>kyi zhag dang / dom gyi zhag dang / phag gi zhag dus su bskol/ dus su btsags/ dus su byin len byas/ dus su byin gyis brlabs pa de dag kyang 'di'i khongs su gtogs so/ /sbrang rtsi zhes bya ba ni sbrang bu'i sbrang rtsi'o/ /bu ram dang bu ram gyi dbu ba zhes bya ba ni bu ram nyid de/ hwags</text></item>
<item><p>150b2</p><section></section><text>dang / li kha ra la sogs pa yang 'di'i khongs su gtogs so/ /sman zhag bdun pa byin len byas pa dang / byin gyis brlabs pa de dag ni dge slong nad pas zhag bdun gyi mtha'i dus tshun chad du rang gis byin len byas shing byin gyis brlabs te bsten par bya ba nyid yin gyi mi na bas na byin gyis</text></item>
<item><p>150b3</p><section></section><text>brlab tu yang mi rung la/ gzhan gyis byin gyis brlabs pa dag bzar yang mi rung ngo / /sos pa nyid na de dag nad pa'i phyir slong na sbyin no/ /slong ba med na dge 'dun gyi sman khang du gzhag par bya'o/ /de dag zhag bdun par byin gyis brlabs pa'i cho ga dang sngags ni 'di yin te/ sman de dag</text></item>
<item><p>150b4</p><section></section><text>sman pa dang / sman pa rab tu byung ba dang / sman g.yog bsnyen par ma rdzogs pa mkhas pa gang yang rung bas rung ba'i sa gzhir snga dro bskol zhing btsags na bza' bar bya ba rung ba ma yin pa/ lag nyar blangs pa dang / nang du btsos pa dang / nang du zhag lon pa dang / dge slong gis btsos</text></item>
<item><p>150b5</p><section></section><text>pa la sogs pa dang ma 'dres par byas la/ dge slong nad pas kyang snga dro lag pa bsnyal te byin len byas la/ dge slong bsnyen par ma rdzogs pa rang bzhin du gnas pa lta ba dang mtshan mthun pa mtshams kyi nang na gnas pa cig gi mdun du tsog pur 'dug ste/ gnyi gas lhung bzed dam</text></item>
<item><p>150b6</p><section></section><text>sman snod lag mthil g.yon par bzhag la g.yas pas kha nas bkab ste nad pas 'di skad ces brjod par bya'o/ /tshe dang ldan pa dgongs su gsol bdag dge slong ming 'di zhes bgyi ba'i sman zhag bdun pa 'di dag bdag dang tshangs pa mtshungs par spyod pa rnams kyir bgyi bar zhag bdun par byin</text></item>
<item><p>150b7</p><section></section><text>gyis brlab po/ /lan gsum du bzlas/ de'i rjes la nyan pas thabs yin no zhes brjod par bya'o/ /nad pas legs so zhes brjod par bya'o/ /de phyin chad zhag bdun gyi bar du byin len ma zhig par byas te rang gis bsten cing bza' bar bya'o/ /zhag bdun par byin gyis</text></item>
<item><p>151a1</p><section></section><text>brlabs pa'i nyi ma 'das so cog dge slong la nyi ma re re zhing deng phan chad du nyi ma dang po 'das te/ deng ni nyi ma gnyis pa lags so zhes bya ba la sogs pa brjod par bya'o/ /zhag brgyad pa'i skya rengs ma shar tshun chad du zos zin cing lhag ma med na der zad/ yod na nad pa'i</text></item>
<item><p>151a2</p><section></section><text>phyir slong ba la sbyin pa'am/ dge 'dun gyi sman khang du gzhag pa'am bsam pa thag pa nas ltos pa med pa'i sems kyis gzhan la gtang bar bya'o/ /de ltar ma byas par bza' ba'i phyir 'chang na skya rengs brgyad pa shar na gsog 'jog tu 'gyur zhing spang ba'i ltung byed kyi dngos gzhir yang 'gyur la/ de</text></item>
<item><p>151a3</p><section></section><text>zos na gsog 'jog gi ltung byed 'di nyid kyi skabs kyi nyes byas su 'gyur ro/ /bza' bar bya ba rung ba ma yin pa lag nyar blangs pa dang / nang du zhag lon pa dang / nang du btsos pa dang / dge slong gis btsos pa dang / rung ba ma yin pa mi sha la sogs pa dang / rung ba ma yin pa dang</text></item>
<item><p>151a4</p><section></section><text>'dres pa dang / brtag pa gzhan dang 'dres pa dper na dus su rung ba'i zas dang 'dres pa'i thun tshod du rung ba la sogs pa lta bu'i skyon gyis rung ba ma yin pa nyid du gyur pa dag ni bza' ba'i phyir 'chang na nyin zhag gcig lon na gsog 'jog tu 'gyur bas de dag zos pa la yang nyes byas so/ /</text></item>
<item><p>151a5</p><section></section><text>de la lag nyar blangs pa zhes bya ba ni byin len ma byas par dge slong rang gis blangs pa dang reg pa'i zas te/ de ni byin len ma byas par dge slong gis reg pa nyid kyis na phyis byin len byar yang mi rung la/ byin len byas su zin kyang dge slong gis bzar rung ba nyid ma yin pas gsog 'jog</text></item>
<item><p>151a6</p><section></section><text>byas pa'i cha la bstan pa yin no/ /dge slong sdom pas mnyam pa lta ba tha mi dad pa dag gis gsog 'jog byas pa dang / byin len byas pa dang / lag nyar blangs pa de dag ni gcig pa nyid yin no/ /dge slong ma sdom pas mnyam pa lta ba tha mi dad pa dag gis gsog 'jog byas</text></item>
<item><p>151a7</p><section></section><text>pa dang / byin len byas pa dang / lag nyar blangs pa dag kyang gcig pa nyid yin no/ /dge slob ma sdom pas mnyam pa lta ba tha mi dad pa dag gis gsog 'jog byas pa dang / byin len byas pa dang / lag nyar blangs pa dag kyang gcig pa nyid yin no/ /sdom pa mchog</text></item>
<item><p>151b1</p><section></section><text>dang ldan pa'i dge slong ma dang / bslab pa byin pa mo dang / sdom pa mchog ma yin pa dang ldan pa'i dge slong mas ni gsog 'jog byas pa dang / byin len byas pa dang lag nyar blangs pa dag gcig pa nyid yin no/ /lag nyar blangs pa la sogs pa'i rdzas de dag yang phyir blang ngo snyam pa'i</text></item>
<item><p>151b2</p><section></section><text>ltos pa dang bcas pas gzhan la byin pas ni btang ba nyid ma yin no/ /chud za ba'i rkyen dag nye bar 'gyur ba'am/ bsnyen par ma rdzogs pa dag med dam/ 'drub par byed pa gzhan dag med pa la sogs pa'i rkyen de lta bu dag med par zhing sa dag las 'bras la sogs pa'i thog shas mnod</text></item>
<item><p>151b3</p><section></section><text>pa'i phyir de la dge slong gis reg pa dang / 'bras la sogs pa mnos pa dag bang ba la sogs par brub pa'i phyir dge slong gis reg pa yang lag nyar blangs pa dag yin no/ /rkyen de lta bu dag yod du zin kyang bza' bar bya ba bkal ba'i shing rta'i kha lo ba'i stan nyid la dge slong gis reg pa ni</text></item>
<item><p>151b4</p><section></section><text>lag nyar blangs pa nyid yin no/ /rkyen de lta bu dag yod du zin kyang 'bras la sogs pas gang ba'i shing rta'i kha lo ba'i stan nyid la dge slong gis reg pa yang lag nyar blangs pa nyid yin no/ /rkyen de lta bu dag yod du zin yang zas kyis stong ba'i shing rtar nad pa dang nad pa ma yin pa dag bzhon zhing dgal</text></item>
<item><p>151b5</p><section></section><text>ba la yang kha lo ba'i stan nyid la dge slong gis reg na de rung ba'i sa gzhi nyid ma yin no/ /rkyen de lta bu dag yod du zin kyang bza' bar bya ba bcug pa'i gru dang / 'bras la sogs pas gang ba'i gru dang / grur nad pa dang mi na ba gzhug pa la yang ru skya la dge slong gis reg na lag nyar blangs pa nyid</text></item>
<item><p>151b6</p><section></section><text>yin no/ /grur gzhan dag gzhug pa la yang de bzhin no/ /ru skya 'dzin pa'i stan yang de bzhin no/ /dge 'dun dang gang zag gi bza' ba la sogs pa sman dag thab tu bskol ba'i tshe lud pa na dang por shing da bri ba dang me bsad pa dang / gos kyi thu ba la sogs pas rlung g.yab pas 'bad par bya ba'i</text></item>
<item><p>151b7</p><section></section><text>thabs kyis zhi bar nus pa'i thabs gzhan yod bzhin du dge slong gis bskyam pa dang / dbyung ba dang / gzar bu'i las dang dpog pa dag byed pa yang lag nyar blangs pa nyid yin no/ /nang du zhag lon pa zhes bya ba ni kun dga' ra ba'i nang du blo mthun par ma byas shing rung ba ma yin pa'i sa gzhir zhag lon</text></item>
<item><p>152a1</p><section></section><text>pa gang yin pa'o/ /nang du btsos pa zhes bya ba ni kun dga' ra ba'i nang du blo mthun par ma byas shing rung ba ma yin pa'i sa gzhir btso ba bsreg pa la sogs pa'i g.yos dang / mes rung bar byas pa gang yin pa'o/ /'dir nang du zhag lon pa dang / nang du btsos pa</text></item>
<item><p>152a2</p><section></section><text>zhes bya ba ni gnyi ga'i skabs nas nang du zhes bya ba'i sgra smos pa ni spyir 'dra ste/ kun dga' ra ba'i nang dang dge 'dun gyi mtshams gsol ba la sogs pas bcad pa dang / rtsig pa la sogs pa'i rang mtshams dang / dge slong gi gnas dang / de dag gi nye 'khor dang bcas pa ji skad du chos gos kyi</text></item>
<item><p>152a3</p><section></section><text>mtshams sngar bstan pa lta bu dag las dge 'dun gyi rung ba'i khang pa dang / rung ba'i sa gzhir blo mthun par byas pa ma yin pa gang yang rung ba thams cad spyir gzung ngo / /sbyin bdag gis nang de dag tu zas phul te zhag lon pa 'am btsos pa rang 'ongs te brim mo zhes zer ba yang nang du zhag lon pa dang /</text></item>
<item><p>152a4</p><section></section><text>nang du btsos pa nyid yin no/ /dge slong gis grong khyer du dge slong gi don du bang mdzod la sogs pa byas shing de dag gi nang du dge slong nyin mtshan du gnas pa yang dge slong gi gnas nyid yin pas der zhag lon pa dang btsos pa yang nang du zhag lon pa dang nang du btsos pa nyid yin no/ /gtsug lag</text></item>
<item><p>152a5</p><section></section><text>khang stong par dge slong zhig zhag 'ga' tsam gnas 'cha' bar byed na yang dge slong gi gnas nyid yin pas der zhag lon pa dang btsos pa yang nang du zhag lon pa dang nang du btsos pa nyid yin no/ /shing thog la sogs pa 'bras bu dang / snye ma dang / tho gu la sogs pa rang gi skye ba'i rgyun gyi rtsa ba dang</text></item>
<item><p>152a6</p><section></section><text>ma bral ba'i rtsa ba nyid du rung ba ma yin pa'i sa nas skyes pa'i 'bras bu la sogs pa rung ba'i sa na 'dug pa der zhag lon pa yang nang du zhag lon pa nyid yin no/ /shing thog la sogs pa 'bras bu dang / snye ma dang / tho gu la sogs pa rang gi skye ba'i rgyun gyi rtsa ba dang ma bral ba'i rtsa ba nyid rung ba ma yin pa'i</text></item>
<item><p>152a7</p><section></section><text>sa nas skyes pa'i 'bras bu la sogs pa mes ma brtsal bar rang brul ba rung ba'i sa na 'dug pa der zhag lon pa yang nang du zhag lon pa nyid yin no/ /mtshams kyi nang du skyes pa'i dngos po'i mtshams kyi phyi rol du 'phel bar gyur pa dper na ku sman da la sogs pa lta bu dang / nang du zhag lon pa'i 'o</text></item>
<item><p>152b1</p><section></section><text>ma phyi rol du zhor gyur pa lta bu yang nang du zhag lon pa nyid yin no/ /mtshams kyi nang du zhag lon pa'i bzhon pa las 'o ma byung ba gang yin pa de yang nang du zhag lon pa nyid yin no/ /mes rung bar byed pa ni btsos pa nyid yin pas nang du gzhan gyis kyang mes rung bar mi bya la/ dge slong gis ni</text></item>
<item><p>152b2</p><section></section><text>phyi nang gang du yang mes rung bar mi bya'o/ /btsos pa'i snod rung ba ma yin pa'i phyogs na 'dug na des kyang btso bar bya ba'i rdzas de rung ba yin pa'i sa der btsos pa nyid yin pas nang du btsos pa nyid yin no/ /brgyud pa'i tshul gyis kyang de ltar 'gyur te/ dper na rlung ma yin pa'i sar me mdag gi</text></item>
<item><p>152b3</p><section></section><text>steng du sgyed [(]po [,]pu [)]la sogs pa 'am/ lcags sgyed rkang gsum la sogs ba btsugs pa'i steng du phru ba la sogs pa snod bzhag pa'i nang du sha la sogs pa btsos na de yang rung ba ma yin pa'i sar btsos pa nyid yin par 'gyur ba lta bu ste/ de yang nang du btsos pa nyid yin no/ /me mdag ni snod</text></item>
<item><p>152b4</p><section></section><text>dang 'dra ba nyid yin pas me mdag mtshams kyi nang du 'dug pa de dag gi steng du bsreg par bya ba'i rdzas sreg pa yang nang du btsos pa nyid yin no/ /mtshams dang gnas kyi nye 'khor 'dom gang tshun chad kyang gnas nyid yin pas der zhag lon pa dang btsos pa yang nang du zhag lon pa dang / nang du btsos</text></item>
<item><p>152b5</p><section></section><text>pa nyid yin no/ /gnas steng ma g.yogs pa la ni steng du nam mkha' la mgo bos slebs pa man chad gnas nyid yin pas der zhag lon pa dang btsos pa yang nang du zhag lon pa dang nang du btsos pa nyid yin no/ /gnas steng ma g.yogs pa la ni nang gi nam mkha' thams cad gnas nyid yin pas der zhag</text></item>
<item><p>152b6</p><section></section><text>lon pa dang btsos pa yang nang du zhag lon pa dang nang du btsos pa nyid yin no/ /'og khang gi steng gi yang thog gzhan yang 'og khang de nyid kyi gnas yin pas/ der zhag lon pa dang btsos pa yang nang du zhag lon pa dang / nang du btsos pa nyid yin no/ /gnas stong par byas pa zhig tu gal te dge</text></item>
<item><p>152b7</p><section></section><text>slong re zhig gnas par gyur na de yang dge slong gi gnas nyid yin pas de ra zhag lon pa dang nang du btsos pa nyid yin no/ /dge slong gi gnas sam/ dge slong gi dge 'dun gyi gnas na dge tshul tsam gnas su zin kyang de dge slong gi gnas nyid yin pas der zhag lon pa dang btsos pa yang nang du</text></item>
<item><p>153a1</p><section></section><text>zhag lon pa dang nang du btsos pa nyid yin la dge slong gis btsos pa zhes bya ba ni mtshams kyi nang yang rung phyi rol yang rung ste dge 'dun gyi rung ba'i khang pa dang sa gzhir yang rung dge slong gi gnas dang gzhan du yang rung ste/ dge slong bsnyen par rdzogs pa can ma nyams pas btso ba dang sreg pa</text></item>
<item><p>153a2</p><section></section><text>la sogs pas g.yos su byas pa'o/ /dge slong gis btsos pa yang dge slong kho nas bza' bar bya ba ma yin gyi/ dge slong ma rnams kyis bza' bar mi bya ba ni ma yin no/ /dge slong mas btsos pa yang dge slong ma kho nas bza' bar bya ba ma yin gyi/ dge slong rnams kyis bza' bar mi</text></item>
<item><p>153a3</p><section></section><text>bya ba ni ma yin no/ /nang du btsos pa dang dge slong gis btsos ba zhes bya ba gnyis ka'i skabs nas btsos pa zhes bya ba'i sgra smos pa'i mtshan nyid ni spyir 'dra ste/ rjen pa btsos pa gang yin pa de ni btsos pa zhes bya'o/ /de yang til dang 'bras dang sha la sogs pa mi snyi ba rnams kyi rjen pa nyid</text></item>
<item><p>153a4</p><section></section><text>ni bshur ba la sogs pas sum cha bangs pa nyid kyi mdun rol phan chad de/ de phyin chad ni rjen pa nyid ma yin no/ /rdzas snyi ba rnams kyi rjen pa nyid ni kha dog gyur pa'i mdun rol phan chad de/ de phyin chad rjen pa nyid ma yin no/ /'o ma la sogs pa khu ba rnams kyi rjen pa nyid ni lan</text></item>
<item><p>153a5</p><section></section><text>gnyis khol bar gyur pa nyid kyi mdun rol phan chad de/ de phyin chad ni rjen pa nyid ma yin no/ /lhung bzed dang lhung bzed chung ngu dang / kha ga zar dang / kham phor dang / tshwa khug dang / lhung bzed kyi snod dang / gos dang / man shel dang / khri dang / khri'u dang / 'khar ba dang /</text></item>
<item><p>153a6</p><section></section><text>phru ba dang / bum pa dang / ril ba dang / lde mig dang / lde mig kyog po gsog 'jog byas pas 'bags pa za na nyes byas so/ /kha dri ma can gyis bza' ba dang / btung ba dag zos sam 'thungs na nyes byas so/ /lan tshwa dang / 'gyur byed dang / rnyog pa dag las lan tshwa tsha chur</text></item>
<item><p>153a7</p><section></section><text>gyur pa dang / 'gyur byed 'gyur byed kyi chur gyur pa dang / rnyog pa rnyog chur gyur pa gsog 'jog byas pa 'am byin len ma byas par 'thungs pa la nyes byas so/ /lag nyar blangs pa la sogs pa'i rdzas ltos pa med par btang ba la yang ltos pa dang bcas pa nyid yin na de byin len</text></item>
<item><p>153b1</p><section></section><text>byas te zos pa la nyes byas so/ /bza' ba dang bca' ba gsog 'jog ma byas pa la dge slong gis gsog 'jog byas par 'du shes pa dang / yid gnyis za bas zos pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba</text></item>
<item><p>153b2</p><section></section><text>yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni 'tsho ba'i bar du bcang ba byin gyis brlabs pa rnams ni dus thams cad du za ba la nyes pa med do/ /'tsho ba'i bar du bcang ba byin gyis ma brlabs pa rnams ni snga dro ba dang phyi dro ba'i dus</text></item>
<item><p>153b3</p><section></section><text>kyis phyir bsdus pa yin no/ /'tsho ba'i bar du bcang ba ni/ rtsa ba dang / sdong bu dang / 'dab ma dang / me tog dang / 'bras bu dang / tshe ba dang / 'gyur byed dang / lan tshwa dang / sman khu dang / dug sman zas kyi don du khyab par byed pa ma yin pa dag go/ /de la rtsa ba ni gla sgang dang / shu dag</text></item>
<item><p>153b4</p><section></section><text>dang / yung ba dang / sge'u gsher dang / bong nga dkar po la sogs pa dag go/ /sdong bu ni tsan dan dang / sbyi mo dang / shug pa dang / sle tres dang / thang shing dang / skyer pa la sogs pa dag go/ /'dab ma ni ba sha ka dang / ko sha ti ka dang / pa to la dang / nim pa dang / sap+ta par+Na'i 'dab ma la sogs pa dag go/ /</text></item>
<item><p>153b5</p><section></section><text>me tog ni ba sha ka dang / nim pa dang / d+ha ta ki dang / klu shing dang / pad ma'i ze ba la sogs pa dag go/ /'bras bu ni a ru ra dang / skyu ru nga dang / ba ru ra dang / ne la sham dang / pi pi ling la sogs pa dag go/ /tshi ba ni shing kun dang /sra rtsi dang / rgya skyegs dang / spra tshil dang / shing ma zhol</text></item>
<item><p>153b6</p><section></section><text>sogs pa dag go/ /'gyur byed ni til gyi dang / rgya skyegs shing gi dang / sa tshur gyi dang / nas kyi dang / nas kyi gra ma'i dang / ba sha ka'i dang / thal ba'i 'gyur byed la sogs pa dag go/ /lan tshwa ni rgyam tsha dang / kha ru tsha dang / tsha dmar dang / rgya mtsho'i tsha dang / ba tsha la sogs pa dag go/ /sman</text></item>
<item><p>153b7</p><section></section><text>khu ni shing a mra dang / nim pa dang / ko sham pa dang / shi ri sha dang / 'dzam bu la sogs pa'i sman khu dag go/ /dug sman ni nu zhos 'tsho ba'i be'u'i lci ba dang / gcin dang / shing kan+tsa dang / ka pi ta la dang / a shwad tha dang / u dum bA ra dang / n+ya gro d+ha la sogs pa'i thal ba dang /</text></item>
<item><p>154a1</p><section></section><text>sa gzhi sor bzhi'i 'og nas brkos pa'i sa dag go/ /'tsho ba'i bar du bcang ba'i sman byin gyis brlabs pa'i cho ga dang sngags ni 'di yin te/ 'tsho ba'i bar du bcang ba'i sman de dag gang zag bsnyen par ma rdzogs pa mkhas pa gang yang rung bas rung ba'i sa gzhir bshams</text></item>
<item><p>154a2</p><section></section><text>shing bsdogs nas bza' bar bya ba rung ba ma yin pa lag nyar blangs pa dang / nang du btsos pa dang / nang du zhag lon pa dang / dge slong gis btsos pa la sogs pa dang ma 'dres par byas la dge slong nad pas kyang snga dro lag pa bsnyal te byin len byas la/ dge slong bsnyen par rdzogs pa rang bzhin</text></item>
<item><p>154a3</p><section></section><text>du gnas pa lta ba dang mtshan mthun pa mtshams kyi nang na gnas pa cig gi mdun du tsog pur 'dug ste gnyi gas lhung bzed dam sman snod lag mthil g.yon par gzhag ste/ g.yas pas steng nas bkab nas nad pas 'di skad ces brjod par bya'o/ /tshe dang ldan pa dgongs su gsol/ /bdag</text></item>
<item><p>154a4</p><section></section><text>dge slong ming 'di zhes bgyi ba'i sman 'tsho ba'i bar du bcang ba 'di dag bdag dang tshangs pa mtshungs par spyod pa rnams kyir bgyid par 'tsho ba'i bar du bcang bar byin gyis brlab bo/ /lan gsum bzlas/ de'i rjes la nyan pas thabs yin no zhes brjod par bya/ nad pas kyang legs so zhes</text></item>
<item><p>154a5</p><section></section><text>brjod par bya'o/ /de phyin chad bdag nyid ji srid 'tsho ba'i bar du'am sman de dag ji srid ma zad kyi bar du byin len ma zhig par bgyis te/ rang gis bsten zhing bza' bar bya'o/ /dge slong mi na bas ni 'tsho ba'i bar du bcang ba'i sman byin gyis brlab tu yang mi rung la/ gzhan gyis byin gyis brlabs pa yang</text></item>
<item><p>154a6</p><section></section><text>bza' bar yang mi rung ngo / /sos pa nyid na de dag nad pa'i phyir slong na sbyin no/ /slong ba med na dge 'dun gyi sman khang du gzhag par bya'o/ /bdag po dag gi gnas 'dir dge slong su yang gnas par mi bya'o zhes gtsug lag khang gi phyogs kyi gnas 'ga' zhig spangs pa ni dge slong gi gnas nyid ma yin pa der</text></item>
<item><p>154a7</p><section></section><text>zhag lon pa dang btsos pa la nang du zhag lon pa dang / nang du btsos pa'i nyes pa med do/ /gtsug lag khang stong par dge slong zhig zhag 'ga' tsam gnas 'cha' bar byed na yang dge slong gi gnas nyid yin pa las dge slong de de nas song na ni dge slong gi gnas nyid ma yin pas der zhag lon pa dang</text></item>
<item><p>154b1</p><section></section><text>btsos pa la nang du zhag lon pa dang / nang du btsos pa'i nyes pa med do/ /sbyin bdag gis rung ba ma yin pa'i gzhir zhag tu bzhag pa dang / btsos pa 'bul bar byed pa la ni nyes pa med do/ /sa bon mtshams kyi nang du zhag lon pa dang mtshams kyi phyi rol du btab pa las/ rtsa ba dang / myu gu</text></item>
<item><p>154b2</p><section></section><text>dang / 'bras bu la sogs pa skyes pa gang yin pa de ni nang du zhag lon pa nyid ma yin zhing / de der btsos na yang nang du btsos pa nyid ma yin pas de la nyes pa med do/ /'tshod par byed pa'i me mtshams kyi nang rol na 'dug pa nyid kyis btso bar bya ba'i rdzas mtshams kyi phyi rol na 'dug pa 'tshed par byed pa</text></item>
<item><p>154b3</p><section></section><text>ni nang du btsos pa nyid ma yin pas de la nyes pa med do/ /me lce ni nam mkha' dang 'dra ba nyid yin pas mtshams kyi nang na 'bar ba'i me lce la bsreg pa ni nang du btsos pa nyid ma yin pas de la nyes pa med do/ /mtshams kyi nang na 'dug pa'i me lce las 'ga' zhig gis bor ba la sogs pa dag gis me</text></item>
<item><p>154b4</p><section></section><text>phyir byung ba dang / rlung la sogs pa'i dbang gis me rang byung ba dag ni mtshams kyi nang gi de'i ngo bo nyid kyang ma yin la/ sa der gtogs pa nyid kyang ma yin pas me de dag gis btsos pa la nyes pa med do/ /gzhan gnas pa nyid ni gzhan gyi gnas nyid ma yin pas gnas gcig na khyim pa dang dge slong gnyi ga gnas</text></item>
<item><p>154b5</p><section></section><text>na de dge slong gi gnas nyid ma yin pas der zhag lon pa dang btsos pa la nyes pa med do/ /gnas gcig na khyim pa dang dge slong gnyi ga gnas pa las khyim pa med kyang khyim pa'i rdzas yod na dge slong gi gnas nyid ma yin pas der zhag lon pa dang btsos pa la nyes pa med do/ /dge tshul rnams kyi gang zag gi</text></item>
<item><p>154b6</p><section></section><text>gnas dang / dge tshul gyi tshogs spyir dbang ba'i gnas de ni dge slong gi gnas nyid ma yin pas der zhag lon pa dang btsos pa la nyes pa med do/ /lag nyar blangs pa dang nang du zhag lon pa dang / nang du btsos pa dang / dge slong gis btsos pa de dag mu ge byung ba la sogs pa'i dus su snga dro'i zas snga dro de la</text></item>
<item><p>154b7</p><section></section><text>lag nyar blangs pa la sogs pa snga dro de nyid la za ba dang / phyi dro'i zas phyi dro de la lag nyar blangs pa la sogs pa yang phyi dro de nyid thun tshod kyi mtha' tshud chad du za ba la nyes pa med do/ /kha dri ma can gyis bza' ba dang btung ba dag zos sam 'thungs na nyes byas su gsungs pas/ kha bkru ste bza'</text></item>
<item><p>155a1</p><section></section><text>bar bya ba rung ba dag zos pa dang 'thungs pa la ni ltung ba med do/ /ci tsam gyis na kha dag pa yin zhe na kha'i phyi rol mchu gnyis ni lci ba'am sas kun nas bkrus te chus bshal na dag pa yin no/ /kha'i nang na chu mkhur ba do'am gsum gyis bshal na dag pa yin no/ /lhung bzed</text></item>
<item><p>155a2</p><section></section><text>ni bsam pa dag pas lan gnyis sam gsum bkru bshal byas na sgra mi snyan kyang dag pa nyid yin no/ /lhung bzed kyi rtsi langs pas 'bags pa la nyes pa med do/ /lhung bzed bza' bar bya ba la reg kyang 'bags pa med na de la yang nyes pa med do/ /lhung bzed 'dag rdzas sam lci ba'am sa gang</text></item>
<item><p>155a3</p><section></section><text>yang rung bas lan gsum bkrus pa la snum pa nyid yod pa la nyes pa med do/ /lhung bzed dag par byas pa la snum bag gam tshon rtsi'i bag langs par gyur na steng gi snum bag la sogs pa bsal te spyad pa la nyes pa med do/ /lhung bzed kyi phyogs zas la sogs pas 'bags pa'i phyogs de nyi tshe</text></item>
<item><p>155a4</p><section></section><text>bkrus nas spyad pa la nyes pa med do/ /lan tshwa tsha chur gyur pa dang / 'gyur byed 'gyur byed kyi chur gyur pa dang / rnyog pa rnyog chur gyur pa de nad pa dang / nad pa ma yin pa thams cad la dus ma yin par byin len byas na ma btsags par 'thungs pa la ltung ba med do/ /lan tshwa dang 'gyur byed rang gi bya ba mi</text></item>
<item><p>155a5</p><section></section><text>byed pa dag la ni gsog 'jog byas pa'am byin len ma byas par spyad pa la ltung ba med do/ /khron pa la sogs pa'i 'byung khung dag tu zas la sogs pa btab pa mi mngon pa ni yod pa'i grangs nyid ma yin pas de bstsal te 'thungs pa la ltung ba med do/ /zas kyi phyogs gcig tu rung ba ma yin pa'am/ byin</text></item>
<item><p>155a6</p><section></section><text>len ma byas pas 'dren par gyur na phyogs de nyi tshe bsal bar bya ba nyid yin gyi lhag ma gzhan zos pa la ltung ba med do/ /khwa'i mchus reg pa nyid la ni phyogs de nyid dang / de'i than 'khor yang bstsal bar bya ba nyid yin no/ /ring ba la sogs pa dang 'brel pa'i 'o ma la sogs pa'i rgyun gyis lhung bzed la</text></item>
<item><p>155a7</p><section></section><text>reg pa ni de la reg pa nyid ma yin no/ /nor ba dang brjed pas reg pa dang / de gnyis kyi spos pa phyir gzhag pa'i ched du gnas kyi thag shin tu nye bar khyer ba ni lag nyar blangs pa nyid ma yin no/ /g.yel bas lag nyar blangs pa nyid dang / byin len blangs pa nyid ni de gnyi ga ma yin no/ /byin len stobs</text></item>
<item><p>155b1</p><section></section><text>pa'i gang zag gis bza' bar bya ba 'dzin gyi bar du ma bral ba la yang lag nyar blangs pa dang byin len byas pa nyid med do/ /byin len stobs pa des gzung ba'i thag pa la sogs pa dang / zas su 'brel pa nyid la yang lag nyar blangs ba byin len byas pa nyid med do/ /sdom pa mchog ma yin pa dang ldan</text></item>
<item><p>155b2</p><section></section><text>pa'i dge slong ma dang / sdom pa mchog dang ldan pa'i dge slong ma dang / bslab pa byin pa mor ni gsog 'jog byas pa dang / byin len byas pa dang / lag nyar blangs pa dag gcig pa nyid ma yin no/ /skyes pa dang bud med dag ni phan tshun khyim pa dang 'dra ste/ dper na khyim pas gsog 'jog byas pa</text></item>
<item><p>155b3</p><section></section><text>dang / byin len byas pa dang / lag nyar blangs pa dag dge slong gi yang ma yin pa dang / dge slong ma'i yang ma yin/ bslab pa byin pa'i yang ma yin/ dge slob ma'i yang ma yin pa de bzhin du dge slong ma dang / bslab pa byin pa dang dge slong ma mtshan mi mthun pa dag gis gsog 'jog byas pa dang /</text></item>
<item><p>155b4</p><section></section><text>byin len byas pa dang / lag nyar blangs pa dag kyang gcig pa nyid ma yin no/ /dge slong dbang ba'i bza' bar bya ba la dge tshul dag gis reg pa la lag nyar blangs pa la sogs pa'i nyes pa med do/ /dge tshul dbang ba'i bza' bar bya ba la dge slong dag gis reg pa la lag nyar blangs pa la sogs</text></item>
<item><p>155b5</p><section></section><text>pa'i nyes pa med do/ /dge slong ma dang dge tshul ma la yang de bzhin no/ /dge tshul dbang ba gang yin pa de dge slong gis sbed par byed du zin kyang des dge slong de nyid dang / dge slong gzhan dag la yang rung ba ma yin pa nyid kyi nyes pa med do/ /dge tshul ma dang dge slong ma la yang de bzhin no/ /gsog 'jog/</text></item>
<item><p>155b6</p><section></section><text>byas pa dang / lag nyar blangs pa dang / nang du zhag lon pa dang / nang du btsos pa dang / dge slong gis btsos pa la sogs pa dag bsam pa thag pa nas tshig bzhin byed pa gzhan la btang na rung ba ma yin pa nyid dang bral bar 'gyur bas de dag ma blangs par gzhan gyis phyir byin te zos pa la nyes pa med</text></item>
<item><p>155b7</p><section></section><text>do/ /zhing ba dag las 'bras la sogs pa'i thog shas mnod pa'i phyir de la dge slong gis reg pa dang 'bras la sogs pa mnos pa dag bang ba la sogs pa brub pa'i phyir dge slong gis reg pa la chud za ba'i rkyen dag nye bar gyur pa'am bsnyen par ma rdzogs pa dag med dam/ 'drub par byed pa gzhan</text></item>
<item><p>156a1</p><section></section><text>dag med pa la sogs pa'i rkyen de lta bu dag yod na de de dag la dge slong gis reg pa la lag nyar blangs ba'i nyes pa med do/ /bza' bar bya ba bkal ba'i shing rta la yang gal te rkyen de lta bu dag yod par gyur na de'i tshe kha lo pa'i stan 'ba' zhig ma gtogs pa nyid kyi shing rta la dge slong</text></item>
<item><p>156a2</p><section></section><text>gis reg pa la lag nyar blangs pa'i nyes pa med do/ /gal te rkyen de lta bu dag yod na 'bras la sogs pas gang ba'i shing rta'i kha lo pa'i stan ma gtogs pa nyid kyi shing rta la dge slong gis reg pa la yang lag nyar blangs pa'i nyes pa med do/ /rkyen de lta bu yod par gyur na bza' bar bya ba bcu ga pa'i gru</text></item>
<item><p>156a3</p><section></section><text>dang / 'bras la sogs pas gang ba'i gru dang / grur nad pa dang / min pa zhugs pa la yang ru skya ma gtogs pa nyid kyi gru la dge slong gis reg pa lag nyar blangs pa'i nyes pa med do/ /ru skya 'dzin pa'i stan yang de bzhin no/ /dge 'dun dang gang zag gis bza' ba la sogs pa sman dag thab tu skol</text></item>
<item><p>156a4</p><section></section><text>ba'i tshe lud pa na/ dang por shing dbri ba dang / me bsad pa dang / gos kyi thu ba la sogs pas rlung g.yab pas 'bad par bya ba'i thabs kyis zhi bar ma gyur na de'i tshe dge slong gis bskyam pa dang / dbyung ba dang / gzar bu'i las dang / dbog pa dag la lag nyar blangs pa'i nyes pa med do/ /dge slong chu klung rgal</text></item>
<item><p>156a5</p><section></section><text>ba'i phyir ram dam lam brgyags khyer ba'i khur tsa ba snyag pa'i phyir chog ma 'byor tam/ lam brgyags gzhan med na lag nyar blangs pa'i lam brgyags bzar rung ste de la nyes pa med do/ /dge slong lam du zhugs pas lam brgyags khyer ba'i khur tsa ba med na sbyin bdag spro bar bya'o/ /khyer ba med na rang gis</text></item>
<item><p>156a6</p><section></section><text>bskur ro/ /rang gis khyer ba'i lam brgyags de nyid las gzhan la sbyin pas lam brgyags brje zhing bza' bar bya'o/ /de yang ma grub na de bza' bar bya ba nyid do/ /byin len stobs pa med na byin len ma byas pa rang gis khyer ba de 'am/ gzhan yang bza' bar bya ba nyid yin te/ rang gis khyer ba dang / byin len</text></item>
<item><p>156a7</p><section></section><text>ma byas pa de gnyis bza' ba yang dge slong gang gis sngar nyin gcig zan bcad pa byas pa des bza' bar bya ba nyid yin te/ de bza' ba'i tshad ni nyi ma dang po la spar gang ngo / /nyi ma gnyis pa la spar ba do'o/ /nyi ma gsum pa la ni ji tsam gyis chog pa bza' bar bya ba nyid de/ de la nyes pa med do/ /</text></item>
<item><p>156b1</p><section></section><text>dge slong zan med pa shin tu bkres pa nyid yin na shing thog dang / rtsa ba rung bar ma byas pa dang / byin len ma byas pa dang / lag nyar blangs pa dag kyang dus ma yin par yang bza' bar bya ba nyid yin la/ rang gis kyang btogs pa nyid dang / dbyung ba nyid dang / btso ba bsgrub par bya ba nyid</text></item>
<item><p>156b2</p><section></section><text>kyang byar rung la/ gzhan byed du gzhug tu yang rung ste/ de la nyes pa med do/ /dge slong zan med pa shin tu bkres pa nyid des byin len ma bstabs pa dang / rung bar ma byas pa dang / dus ma yin bar za ba la sogs pa rung bar bya ba dag la rtsom 'dod pa na byang gi sgra mi snyan na grags pa'i yid la</text></item>
<item><p>156b3</p><section></section><text>byed pa byas pa la nyes pa med do/ /'dab ma dag snod nyid du spyod pa na byin len ma byas pa nyid la nyes pa med do/ /snod nyid du spyod pa 'di la 'dab ma dag shing ljon pa la sogs pa dag las brngas pa dang ma brngas pa dag ni byin len bstabs pa nyid kyi phyir khyad par med do/ /'dab ma brngas pa dag yod na</text></item>
<item><p>156b4</p><section></section><text>de nyid spyad do/ /brngas pa gzhan med na ma brngas pa dag kyang spyad de de la nyes pa med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gsog 'jog</text></item>
<item><p>156b5</p><section></section><text>gi ltung byed du 'gyur ba rnam pa thams cad mi bsten par bslab par bya'o/ /bum pa la sogs pa snum can dag snum med par bya ba'i phyir chu'i rdzing bu zab mo'i nang du nya 'am rus sbal lam sbal ba'am chu srin byis pa gsod dam nya khyi ba dag gis ma lus par bldags kyi bar du gzhag par bya'o/ /bum</text></item>
<item><p>156b6</p><section></section><text>pa la sogs pa snum can dag yang na mer bsregs pas kyang snum med pa nyid du 'gyur ro/ /de ltar ma lus par bldags pa dang bsregs pa dag 'dag rdzas sam lci bas bkru bar bya'o/ /chu rnyog pa can ni gzhan gyi gzugs brnyan 'byung gi bar du dang bar bya'o/ /ka ta ka'i 'bras bus chu</text></item>
<item><p>156b7</p><section></section><text>shin tu dang bar 'gyur ro/ /'gyur byed kyis kyang chu shin tu dang bar 'gyur ro/ /zan gyis kyang chu shin tu dang bar 'gyur ro/ /zan de mi 'jig par bya ba'i phyir snum gyis bsku'o/ /lag nyar blangs pa la sogs pa'i rdzas ltos pa med par btang ba de bza' ba'i phyir blang bar mi bya'o/ /lag nyar</text></item>
<item><p>157a1</p><section></section><text>blangs pa la sogs pa'i rdzas ltos pa med par btang ba de shes bzhin du phyir blang bar mi bya'o/ /dge slong gi lam brgyags khyer ba'i khur tsa ba med na sbyin bdag gis de bskur bar spro bar bya'o/ /sbyin bdag spro bar bya bar ma grub ste/ khyer ba med na rang gis lam brgyags</text></item>
<item><p>157a2</p><section></section><text>bskur bar bya'o/ /rang gis khyer ba'i lam brgyags de nyid las gzhan la sbyin pas lam brgyags brje zhing gzhan bza' bar bya'o/ /dge slong zan med pa shin tu bkres pa nyid na byin len ma bstabs pa dang / dus ma yin par za ba la sogs pa rung bar bya bdag la rtsom 'dod pa na byang gi sgra mi snyan</text></item>
<item><p>157a3</p><section></section><text>na grags pa'i yid la byed pa bya'o/ /lag pa bsnyal ba dang 'dab ma dag yod na skyogs kyis skom mi btung ngo / /med na ma bsgribs par mi bya'o/ /skyogs de chu dang bcas pa nyid dam/ chu med pa nyid na yang kha ma bcad pa nyid du mi gzhag go/ /de'i kha gab ni rnam pa gsum ste/ shing las</text></item>
<item><p>157a4</p><section></section><text>byas pa dang / rdo las byas pa dang / sa las byas pa ste de bcang ngo / /skyogs gzhi shing las byas pa'am/ rdo las byas pa bcang bar bya'o/ /phyir bcos pa ni snga ma bzhin no/ /gsog 'jog gi ltung byed de sum cu brgyad pa bshad zin to// //so sor thar pa'i mdo rgya cher 'grel pa 'dul ba</text></item>
<item><p>157a5</p><section></section><text>kun las btus pa/ bam po nyi shu dgu pa/ byin len ma byas bar za ba'i ltung byed kyi gleng gzhi ni bcas pa dang / gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs</text></item>
<item><p>157a6</p><section></section><text>so/ /tshe dang ldan pa nag po chen po ni thams cad dur khrod pa dang ldan pa yin te/ de'i lhung bzed kyang dur khrod pa yin/ chos gos kyang dur khrod pa yin/ bsod snyoms kyang dur khrod pa yin/ gnas mal yang dur khrod pa yin te/ gang gi tshe skye bo phal po che la mi ngas byung ba de'i tshe na tshe</text></item>
<item><p>157a7</p><section></section><text>dang ldan pa nag po chen po tsho ba dang / pags pa dang / sha dang khrag rgyas par gyur cing de yang dang yang du grong du bsod snyoms la 'jug par mi byed la/ gang gi tshe skye bo phal po che la mi ngas ma byung ba de'i tshe na tshe dang ldan pa nag po chen po ring ba dang nyam chung ba dang skem pa dang skam pa dang /</text></item>
<item><p>157b1</p><section></section><text>lus ma thob par gyur cing / de yang dang yang du grong du bsod snyoms la 'jug par byed de/ sgo bas de mtshan mar bzung nas 'phags pa nag po chen po 'di mi sha mi za'am snyam zhing / thams cad du yang 'phags pa nag po chen po mi sha za 'o zhes sgra grags so/ /mnyan yod na bram ze zhig</text></item>
<item><p>157b2</p><section></section><text>'dug pa des/ rigs mnyam pa las chung ma blangs nas/ de de dang lhan cig rtse bar byed/ dga' bar byed/ dga' mgur spyod par byed do/ /de'i bu mo zhig byung nas bsring zhing bskyed de chen mor gyur to/ /dus gzhan zhig na bram ze de dus la bab nas nye du rnams kyis gos sngon po dang /</text></item>
<item><p>157b3</p><section></section><text>ser po dang dmar po dang dkar po dag gis khyogs spyil brgyan nas dur khrod du khyer te bsregs shing dong nas/ de'i chung ma dang bu mo gnyis mtha' gcig tu dong ste bsdad pa dang / tshe dang ldan pa nag po chen po de'i gdong du lta zhing sdod pa mthong nas bu mos smras pa/ yum 'phags pa nag po chen po</text></item>
<item><p>157b4</p><section></section><text>'di bya rog mo zhar ma bzhin du nges par rtog cing sdod do zhes ngag gi las rtsub po yang smras par gyur to/ /mnyan yod na bram ze'i khye'u dag gis 'phags pa nag po chen po mi sha za'o zhes thos nas de dag gis de bgam pa'i phyir de'i tshe gcig shi ba'i cha lugs su byas nas yung dang 'bru mar gyis bskus te</text></item>
<item><p>157b5</p><section></section><text>khyogs spyil du bzhag nas mnyan yod nas phyir dbyung bar brtsams pa dang / tshe dang ldan pa nag po chen po yang mnyan yod du bsod snyoms la zhugs te/ des de mthong nas bsams pa/ bdag dgang dka' ba 'di'i don du grong du bsod snyoms la zhugs te/ ci rung phyir log la zas lnga po 'di dag nyid</text></item>
<item><p>157b6</p><section></section><text>bza' bar bya'o snyam nas de phyir log go/ /de dag gis de dur khrod du bor te mtha' gcig tu dong nas tshang tshing dang lhab lhub dag gi nang du mgo bcum ste bsdad do/ /der wa zhig gis bgrod par brtsams pa dang / tshe dang ldan pa nag po chen pos bsams pa/ was zas lnga po dag zos shing bdag gi zan chad</text></item>
<item><p>157b7</p><section></section><text>par gyur na mi rung ngo snyam du rig nas des myur ba myur bar 'gro bar brtsams pa dang / bram ze'i khye'u de skrag ste/ kho bo zos zhes ngu bar brtsams so/ /bram ze'i khye'u de dag dbyug pa thogs te myur ba myur bar dong nas/ de dag gis smras pa/ 'phags pa drang srong gi rgyal mtshan thogs shing</text></item>
<item><p>158a1</p><section></section><text>sdig pa'i las rtsub mo 'di dang 'di lta bu lhag par spyod dam/ des smras pa/ ji byas/ mi sha za'o/ /bzhin bzangs dag khyod kyis kho bo mtshon thogs te sha gcod cing za ba mthong ngam de dag gis smras pa/ 'o na ci'i slad du myur ba kho nar byon/ bzhin bzangs dag kho bo</text></item>
<item><p>158a2</p><section></section><text>la blo skyes te/ wa 'dis zas lnga po dag zos shing bdag gi zan chad par gyur na mi rung ngo snyam du rig nas myur ba myur bar 'ongs so/ /'phags pa zas lnga po dag gsol lam/ mi sha gsol ni ma 'tshal gyi/ 'di ltar thams cad du 'phags pa nag po chen po mi sha gsol zhes ni grags par gyur to zhes</text></item>
<item><p>158a3</p><section></section><text>zer ba'i skabs de dge slong rnams kyis bcom ldan 'das la gsol to/ /de nas bcom ldan 'das 'di snyam du dgongs te/ nyes dmigs gang cung zad ci byung ba de ni dge slong dag byin len byed du ma bcug par za ba las gyur pa yin pas de lta bas na dge slong rnams kyis byin len byed du bcug ste/ za na de nyid dbang</text></item>
<item><p>158a4</p><section></section><text>por 'gyur ro snyam du dgongs nas bka' stsal pa/ de lta bas na dge slong rnams la byin len byed du bcug ste bza' bar bya'o/ /byin len ni rnam pa lnga ste/ lnga gang zhe na/ lus kyis lus su dang / lus dang 'brel pas lus su dang / lus kyis lus dang 'brel pa dang / lus dang 'brel pas lus dang 'brel par</text></item>
<item><p>158a5</p><section></section><text>dang / gzhag pa'i cho ga nyid ni lnga pa'o/ /rung ba ni rnam pa lnga ste/ lnga gang zhe na/ mes rung ba dang / mtshon gyis rung ba dang / sen mos rung ba dang / rnyings pas rung ba dang / ne tsos rma phyung bas rung ba dang lnga pa'o/ /gzhan yang rung ba rnam pa lnga ste/ lnga gang zhe na/ phyung ba dang / gshegs pa dang</text></item>
<item><p>158a6</p><section></section><text>bcad pa dang / phug pa dang / sa bon gyi chos nyid med pa nyid ni rnam pa lnga pa'o/ /lag pa bkan par byin len rnam pa lnga ste/ lnga gang zhe na/ man shel dang / khri dang khri'u dang / thu ba dang / lhung bzed kyi gzhi 'di nyid ni lnga pa'o/ /mes rung bar bya ba ni phung por byas te/ mes gnas gnyis sam</text></item>
<item><p>158a7</p><section></section><text>gsum du reg par byas na thams cad du rung bar 'gyur ro/ /mtshon dang sen mos ni re re nas so/ /khyim pa rnams mi snyoms par 'drim na dge tshul dag 'drim du gzhug par bya'o/ /de dag kyang mi snyoms na dge slong dag gis lag pa dag bsnyal te byin len byas nas brim par bya'o/ /'on kyang ma</text></item>
<item><p>158b1</p><section></section><text>snyoms na brim par bya ba gces pa dang bar ma dang / tha ma dag so sor bya'o/ /'drim par byed pa'i skal ba ni mkhan po dang / slob dpon nam/ drung na 'dug pa dag gis 'drim du gzhug par bya'o/ /stan las ma 'phags pas ci tsam nus pa de tsam dag byin len byed du gzhug go/ /'dril ba dag stan las</text></item>
<item><p>158b2</p><section></section><text>ma 'phags pas len nus pa dag ni byin len byed du gzhug mi dgos la/ mi nus pa dag ni yang byin len byed du gzhug par bya'o/ /khyim pa dag kyang 'drim du gzhug par bya zhing / dge slong gis dang por bzung zhing khyim pas phyis bzung bar bya'o/ /dge slong dag las blangs pa gang dag yin pa de dag</text></item>
<item><p>158b3</p><section></section><text>gi byin len ni de nyid lan no/ /khyim pa dag las blangs pa gang dag yin pa de dag ni byin len byed du gzhug go/ /dang po dge slong dag gis gtang bar bya zhing / phyis khyim pa dag gis gtong bar bya ste/ phyi de nyin par dge 'dun la brim par bya'o/ /bram ze dang khyim bdag dad pa can dag dge 'dun la zhun mar gyi</text></item>
<item><p>158b4</p><section></section><text>bum pa la sogs pa dag dbul na blang bar bya zhing / blangs nas dge 'dun la brim par bya'o/ /de dag gi chos gos dag snum par 'gyur ba lta na bar du rtswa dang lo ma dag bcug ste brim par bya'o/ /de dag bzung ste 'greng ba na ngal bar gyur pa lta na gzhag par bya'o/ /gzhag pa na 'dril ba lta na 'og gzhi la gzhag</text></item>
<item><p>158b5</p><section></section><text>par bya'o/ /snod phul ba dag kyang blang zhing chu'i rdzing bu zab mo'i nang du zhag bdun nam brgyad gzhug par bya zhing / gang gi tshe nya 'am rus sbal lam sbal pa'am mchu srin byis pa gsod dam/ nya khyi ba dag gis ma lus par ldags par gyur ba de'i tshe na rung ba'i khang par bcug ste spyad par bya'o/ /rnam pa lngas</text></item>
<item><p>158b6</p><section></section><text>ni byin len byed du ma bcug par brjod par bya ste/ lnga gang zhe na/ mtshams kyi phyi rol na 'dug pa dang / mi 'thob pa'i phyogs nas dang / glo nas dang / rgyab nas dang / lag pa khas phub pas byin len byed du 'jug pa'o/ /rnam pa lngas ni byin len byed du bcug par brjod par bya ste/ lnga gang</text></item>
<item><p>158b7</p><section></section><text>zhe na/ snga ma las bzlog pa dag gis so/ /bcom ldan 'das kyis byin len byed du bcug ste/ bza' bar bya'o zhes bka' stsal nas/ drug sde dag byin len byed du bcug pa dang / byin len byed du ma bcug pa yang za bar byed nas dge slong don nyung ngu dag bcom ldan 'das kyis byin len</text></item>
<item><p>159a1</p><section></section><text>byed du bcug ste bza' bar bya'o zhes bka' stsal na/ ci'i phyir dge slong dag byin lan byed du bcug pa dang / byed du ma bcug par yang za bar byed ces smod par byed/ phyag gtong bar byed/ kha zer bar byed pa'i skabs de dge slong rnams kyis bcom ldan 'das la</text></item>
<item><p>159a2</p><section></section><text>gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung</text></item>
<item><p>159a3</p><section></section><text>bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang ma byin par kha nas mid pa'i zas za na ltung byed do zhes bca' ba mdzad de/ yul ni mnyan</text></item>
<item><p>159a4</p><section></section><text>yod/ gang zag ni drug sde/ nyon mongs pa ni bka' dang bslab pa la g.yel ba/ nyes pa ni byin len byed du ma bcug par za ba'o/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dge slong dgon pa pa dgon</text></item>
<item><p>159a5</p><section></section><text>pa na gnas pa rnams la chu dang so shing gi byin len stobs pa med nas de dag gis dgon pa'i gnas mal dag bor te/ grong mtha'i gnas mal dag tu zhugs so/ /sangs rgyas bcom ldan 'das rnams ni mkhyen bzhin du rmed pa mdzad pas sangs rgyas bcom ldan 'das kyis tshe dang ldan pa kun dga' bo la</text></item>
<item><p>159a6</p><section></section><text>rmas pa/ kun dga' bo ci'i phyir dge slong dgon pa ba dag gis dgon pa'i gnas mal dag bor te grong mtha'i gnas mal dag tu zhugs/ tshe dang ldan pa kun dga' bos skabs de rgyas par gsol ba dang / bcom ldan 'das kyis bka' stsal pa/ de lta bas na chu dang so shing ma gtogs</text></item>
<item><p>159a7</p><section></section><text>so/ /glang po che cang shes dang spre'u cang shes dang dom cang shes dag yod nas de dag gis dge slong rnams la shing thog dag dbul ba na dge slong rnams 'gyod pas de dag mi len nas/ bcom ldan 'das kyis bka' stsal pa/ gang la len pa yod pa de la stobs pa yang yod pas/ de lta bas na de</text></item>
<item><p>159b1</p><section></section><text>dag gis bstabs pa ni byin len byas par brjod par bya ste/ de la 'gyod par mi bya'o/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas/ dge slong rnams la de dang mthun pa dang / de'i shas che ba dang / de dang</text></item>
<item><p>159b2</p><section></section><text>'tsham pa'i chos dang ldan pa'i bka' mchid mdzad nas/ dge slong rnams la bka' stsal ba/ dge slong dag de lta bas na snga ma ni bcas pa yin la 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang ma byin par kha nas mid pa'i zas</text></item>
<item><p>159b3</p><section></section><text>za ba na chu dang so shing ma gtogs te ltung byed do zhes gnang ba mdzad de/ yul ni mnyan yod/ gang zag ni dge slong dgon pa pa dag /nyon mongs pa dang nyes pa ni med do/ /de la yang dge slong gang zhes bya ba ni drug sde'am gzhan yang de lta bu gang yin pa'o/ /ma byin par zhes bya ba ni de la skyes pa'am</text></item>
<item><p>159b4</p><section></section><text>bud med dam ma ning gang gis kyang ma byin par ro/ /kha nas mid pa'i zas zhes bya ba ni bca' ba lnga po dang / bza' ba lnga po dag go/ /zan zhes bya ba ni mgul du mid na'o/ /chu dang so shing ma gtogs te zhes bya ba ni chu dang so shing bzhag ste'o/ /ltung byed do zhes bya ba ni snga ma bzhin no/ /de la ltung</text></item>
<item><p>159b5</p><section></section><text>ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis</text></item>
<item><p>159b6</p><section></section><text>byang gi sgra mi snyan pa'i dus dang chu dang so shing ma gtogs pa'i bza' bar bya ba byin len ma bstabs pa nyid la der 'du shes pas khar zos na byin len ma byas par zos pa'i ltung byed kyi dngos gzhir 'gyur ro/ /byang gi sgra mi snyan pa'i dus su byin gyis ma brlabs pa la na smad pa med do/ /dge slong</text></item>
<item><p>159b7</p><section></section><text>byang gi sgra mi snyan pa'i gling nyid na 'dug pa dang / gling dang gnas 'di dang gzhan du yang byang gi sgra mi snyan pa'i dus su byin gyis brlabs na byin len ma byas par zos kyang ltung ba med pas/ de ma gtogs pa la ltung ba 'di rnam par gzhag go/ /chu dang so shing ma gtogs pa'i bza' bar bya ba la</text></item>
<item><p>160a1</p><section></section><text>na smad pa med do/ /chu dang so shing ni byin len ma bstabs par zos kyang ltung ba med pas/ de ma gtogs pa'i bza' bar bya ba thams cad la ltung ba 'di rnam par gzhag go/ /byin len ma bstabs pa lan smad pa med do/ /byin len gyi mtshan nyid ni mngon sum</text></item>
<item><p>160a2</p><section></section><text>du mtshams kyi nang du 'thob pa'i phyogs na 'dug pas lag pa bkan pas lus sam de dang 'brel par gyen du 'degs nus pa bsnyen par ma rdzogs pa mi ma yin pa las kyang sbyin par 'dod pas yan lag gis sam/ de dang 'brel pas byin pa mnos pa ni byin len yin te/ de lta bur byin len bstabs pa la</text></item>
<item><p>160a3</p><section></section><text>ltung ba med pas/ de ltar byin len ma bstabs pa la ltung ba 'di rnam par gzhag go/ /de la mngon sum du zhes bya ba ni drang thad nas blangs na byin len yin gyi/ glo 'am brgyab nas blangs pa ni byin len ma yin no/ /mtshams kyi nang du zhes bya ba ni mtshams kyi nang na gnas pa'i dge slong gis blangs na byin len yin</text></item>
<item><p>160a4</p><section></section><text>gyi/ sgo 'phar la sogs pas bar du gcod pa'i mtshams kyi phyi rol na gnas pas blangs pa ni ma yin no/ /'thob pa'i phyogs na 'dug pa zhes bya ba ni phyogs gang du byin len 'thob pa'i phyogs de na 'dug pa'i dge slong gis blangs na byin len yin gyi/ khang stengs la sogs pa na 'dug pa las 'og na 'dug</text></item>
<item><p>160a5</p><section></section><text>pa'i dge slong gis blangs pa ni ma yin no/ /lag pa bkan pa zhes bya ba ni dge slong lag pa gnyis bkan pas de blangs na byin len yin gyi/ gzhan gyis ni ma yin no/ /de dag gi mtshan nyid ni rnam pa lngas ni byin len byed du ma bcug par brjod par bya ste/ lnga gang zhe na/ mtshams kyi phyi rol na 'dug pa dang / mi 'thob pa'i</text></item>
<item><p>160a6</p><section></section><text>phyogs nas dang / glo nas dang / rgyab nas dang / lag pa khas phub pas byin len byed du 'jug pa'o/ /rnam pa lngas ni byin len byed du bcug par brjod par bya ste/ lnga gang zhe na snga ma las bzlog pa dag gis so zhes gsungs pa yin no/ /lus sam zhes bya ba ni lag pa la sogs par mnos pa'o/ /de dang 'brel par</text></item>
<item><p>160a7</p><section></section><text>zhes bya ba ni lag pa dang 'brel pa'i lhung bzed la sogs pas mnos pa ste/ de gnyis su mnos pa ni byin len yin gyi/ gzhan gyi mnos pa ni ma yin no/ /gyen du 'degs nus pa la zhes bya ba ni gang gis sbyin par bya ba'i zas de gyen du 'degs nus pa ste/ de las mnos na byin len yin gyi/ de las gzhan</text></item>
<item><p>160b1</p><section></section><text>pa las ni ma yin no/ /bsnyen par ma rdzogs pa las zhes bya ba ni bsnyen par ma rdzogs pa las ma nos pa byin len yin gyi/ dge slong las ni ma yin no/ /mi ma yin pa las kyang zhes bya ba ni glang po che cang shes dang / rta cang shes dang / spre'u cang shes dang / dom cang shes la sogs pa gang la len pa</text></item>
<item><p>160b2</p><section></section><text>dang stobs pa yod pa dag las kyang mnos na byin len yin pa'o/ /sbyin par 'dod pas zhes bya ba ni sbyin par 'dod pas byin pa mnos pa byin len yin gyi sbyin par mi 'dod pa dang / dbang med pa la sogs pas byin pa ni ma yin no/ /yan lag gis sam zhes bya ba ni lag pas so/ /de dang 'brel pas byin pa zhes bya ba ni lag pa</text></item>
<item><p>160b3</p><section></section><text>dang 'brel pa'i ril ba la sogs pa nas zas la sogs pa byin pa'o/ /mnos pa ni byin len yin te zhes bya ba ni dge slong ji skad smos pa'i rnam pa de lta bus byin len stobs pa ji skad smos pa'i rnam pa de lta bu la sogs pa mnos pa ni byin len byas pa yin gyi gzhan ni ma yin no/ /'thob pa'i phyogs na gnas pas zhes</text></item>
<item><p>160b4</p><section></section><text>smos pa'i khyad par gzhan bstan pa'i phyir spre'u rnams kyi spyod yul ni yal ga dag yin pas yal ga de nas spre'us byin len bstabs pa ni 'thob pa'i phyogs na gnas pa nyid yin no zhes gsungs so/ /lag pa bkan pas zhes smos pa'i khyad par gzhan bstan pa'i phyir lag pa bkan pa'i byin len rnam pa lnga ste/ lnga</text></item>
<item><p>160b5</p><section></section><text>gang zhe na/ man shel dang / khri dang / khri'u dang / thu ba dang / lhung bzed kyi gzhi nyid ni lnga pa'o zhes gsungs so/ /lus sam de dang 'brel par zhes bya ba dang / yan lag gis sam/ de dang 'brel pas zhes smos pa'i khyad par gzhan bstan pa'i phyir byin len ni rnam pa lnga ste/ lnga gang zhe na/ lus</text></item>
<item><p>160b6</p><section></section><text>kyis lus su dang / lus dang 'brel pas lus su dang / lus kyis lus dang 'brel ba dang / lus dang 'brel pas lus dang 'brel pa dang / gzhag pa'i cho ga nyid ni lnga pa'o/ /ji ltar lus kyis lus su zhe na/ lus kyis sbyin par byed cing lus su len par byed pa'o/ /ji ltar lus dang 'brel pas lus su zhe na/</text></item>
<item><p>160b7</p><section></section><text>lhung bzed kyis sbyin par byed cing lus su len par byed pa'o/ /ji ltar lus kyis lus dang 'brel par zhe na/ lus kyis sbyin par byed cing lhung bzed du len par byed pa'o/ /ji ltar lus dang 'brel pas lus dang 'brel bar zhe na/ lhung bzed kyis sbyin par byed cing lhung bzed du len par byed pa'o/ /ji ltar gzhag</text></item>
<item><p>161a1</p><section></section><text>pa'i cho ga nyid lnga pa yin zhe na/ smad par bya ba'i yul gyi mi dag yod de/ de dag gi pha ma dang phu nu dang bu sring yang smad par bya ba nyid yin pas dge slong der 'gro ba des dkyil 'khor byas te 'dir zhog shig ces brjod par bya zhing / de dag gis der gang gzhag pa de la byang gi sgra mi snyan gyi dus</text></item>
<item><p>161a2</p><section></section><text>byin gyis brlabs te bza' bar bya zhing de la 'gyod par mi bya'o zhes gsungs so/ /lhung bzed dang lhung bzed kyi gzhi dag ni 'dra ba nyid do/ /byin len byas pa zhig pa nyid la na smad pa med do/ /byin len byas pa'i zas 'dril zhing gnas nas gud du song ba gang yin pa de ni dge slong rang stan las ma 'phags pas len nus pa nyid</text></item>
<item><p>161a3</p><section></section><text>yin na byin len ma zhig pa yin la/ gzhan du zhig pa kho na yin no/ /sbrang bu dang / grog sbur dang / byi phrug byung ma thag pa'i tshad pas kyang chung ba'i skye bo phra mo dag gis reg pa na byin len ma zhig pa yin la/ byi ba dang byi mangs la sogs pa'i byi ba dang / de tsam yan chad kyi srog chags gzhan gyis reg pa dge slong</text></item>
<item><p>161a4</p><section></section><text>rang dang ma 'brel bas ni byin len zhig pa kho na yin no/ /dge slong gis ma btang ba la dge slong ma dang bsnyen par ma rdzogs pa'i mi gzhan gyis reg pas ni byin len ma zhig pa yin la/ dge slong gis btang ba la de dag gis reg pas ni byin len zhig pa kho na yin no/ /byin len bstabs zin pa kho na la yang stobs par</text></item>
<item><p>161a5</p><section></section><text>byed pa ni mi rigs pa nyid ma yin te/ 'di las gzhan dag gis reg par ma gyur tam snyam pa'i the tshom bsal ba'i phyir ro/ /byang gi sgra mi snyan pa'i dus dang chu dang so shing ma gtogs pa'i bza' bar bya ba'i byin len ma bstabs pa nyid la der 'du shes pa dang yid gnyis za ba la na smad pa med do/ /rna ba la sogs</text></item>
<item><p>161a6</p><section></section><text>pa sgo gzhan ma gtogs pa khar zos pa la na smad pa med do/ /khar zos shing mgul du mid pa la na smad pa med do/ /'di'i byed pa po ni byang gi sgra mi snyan pa'i dus dang chu dang so shing ma gtogs pa'i bza' bar bya ba byin len ma bstabs pa nyid la 'du shes gtso cher byed pa po nyid yin no/ /'di la yan lag drug gis</text></item>
<item><p>161a7</p><section></section><text>dngos gzhi'i ltung bar 'gyur te byang gi sgra mi snyan pa'i dus ma gtogs pa dang / chu dang so shing ma gtogs pa'i bza' bar bya ba dang / byin len gyi mtshan nyid mngon sum du mtshams kyi nang du 'thob pa'i phyogs na 'dug pas lag pa bkan pas lus sam de dang 'brel par gyen du 'degs nus pa bsnyen par ma</text></item>
<item><p>161b1</p><section></section><text>rdzogs pa ma yin pa las kyang sbyin par 'dod pas yan lag gis sam de dang 'brel pas byin la/ mnos pa lta bu'i byin len ma bstabs pa nyid dang / der 'du shes pa dang / khar bcug pa dang zos pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du byin</text></item>
<item><p>161b2</p><section></section><text>len ma byas par za ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /byang gi sgra mi snyan pa'i dus su byin gyis mi rlob pa nyid kyi tshe na nyes byas so/ /byang gi sgra mi snyan pa'i gling nyid dang / bza' bar bya</text></item>
<item><p>161b3</p><section></section><text>ba byin len bstabs pa nyid la de gnyis ma yin par 'du shes pa dang / yid gnyis zab la nyes byas so/ /kha nyid ma gtogs pa rna ba la sogs pa'i sgo gzhan du 'jug pa la nyes byas so/ /kha nas mgul du mid pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i</text></item>
<item><p>161b4</p><section></section><text>sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni byang gi sgra mi snyan gyi gling nyid dang / gzhan du de'i dus byin gyis brlabs pa la ltung ba med do/ /chu dang so shing la ltung ba med do/ /byin len ma bstabs pa nyid dang de ma zhig pa yin pa la ltung ba med do/ /</text></item>
<item><p>161b5</p><section></section><text>der 'du shes med pa la ltung ba med do/ /byin len byas zin pa'i zas gzhan med dam byin len stobs pa'i mi la sogs pa med na zas de sbyin bdag gis bsam pa thag pas btang ba yin na rang gis byang gi sgra mi snyan pa'i dus su byin gyis brlabs shing blangs te zos pa la ltung ba med do/ /las dang po pa dang / smyos</text></item>
<item><p>161b6</p><section></section><text>pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du byin len ma byas par za ba'i ltung byed du 'gyur ba rnam pa thams cad mi bsten par bslab par bya'o/ /byin len byed du bcug ste bza' bar</text></item>
<item><p>161b7</p><section></section><text>bya'o/ /rung ba lnga po mes rung ba dang mtshon gyis rung ba dang sen mos rung ba dang / rnyings pas rung ba dang / ne tsos rma phyung bas rung ba nyid dag bza' bar bya'o/ /gzhan yang rung ba lnga po/ dbyung ba dang / gshegs pa dang / bcad pa dang / phug pa dang / sa bon gyi chos nyid med pa nyid dag bza' bar</text></item>
<item><p>162a1</p><section></section><text>bya'o/ /chu grang mos rung bar byas pa dag kyang bsten par bya'o/ /rung ba de dag slob ma dang nye gnas dag gis cang mi smra bas so sor brtag par bya'o/ /mes rung bar bya ba ni phung por byas te mes gnas gnyis sam gsum du reg par byas na thams cad du rung bar 'gyur ro/ /mtshon dang sen mos</text></item>
<item><p>162a2</p><section></section><text>ni re re nas so/ /khyim pa rnams mi snyoms par 'drim na dge tshul dag 'drim du gzhug par bya'o/ /de dag kyang mi snyoms na dge slong dag gis lag pa bsnyal te byin len byas nas brim par bya'o/ /dge slong byin len byas pas brim pa nyid ni rung ba nyid yin no/ /'on kyang ma snyoms na brim par bya ba'i zas gces pa dang</text></item>
<item><p>162a3</p><section></section><text>bar ma dang / tha ma dag so sor bya'o/ /a mra zhim po rnams logs shig tu btsal te brim par bya'o/ /'drim par byed pa'i skal ba ni mkhan po dang slob dpon gyis mnos par bya'o/ /de gnyis rgan pa'i phyir gces pa der 'ong ba 'dri ma par byed pa'i skal ba mi 'thob pa yin na 'drim par byed pa nyid kyi gral gyi drung na 'dug</text></item>
<item><p>162a4</p><section></section><text>pa dag gis de'i skal ba mnos par bya'o/ /'drim par byed pa du ma nyid yin na drung na 'dug pa'i dge slong stan las ma 'phags pa gang yin pa des de dag gi skal ba ci tsam len nus pa de tsam mnod par bya zhing gzhan ni gzhan dag gis gnod par bya'o/ /'dril ba dag stan las ma 'phags pas len nus pa</text></item>
<item><p>162a5</p><section></section><text>dag ni byin len byed du gzhug mi dgos la/ mi nus pa dag ni yang byin len byed du gzhug par bya'o/ /dge slong gis byin len byas pa khyim pa dag kyang 'drim du gzhug par bya zhing / byin len 'jig pa spang ba'i phyir dge slong gis dang por bzung zhing khyim pas phyis gzung bar bya'o/ /dge slong gis</text></item>
<item><p>162a6</p><section></section><text>byin len byas pa khyim pa dag kyang 'drim du bcug pa de dge slong dag las blangs pa gang dag yin pa de dag gi byin len ni sngar dge slong gis byin len byas pa de nyid yin no/ /khyim pa dag las blangs pa gang dag yin pa de dag ni byin lan byed du gzhug go/ /'jug lhag gsog 'jog byas par mi 'gyur</text></item>
<item><p>162a7</p><section></section><text>bar bya ba'i phyir dang por dge slong dge slong dag gis gtang bar bya zhing phyis khyim pa dag gis gtang bar bya ste/ phyi de nyin par dge 'dun la brim par bya'o/ /bram ze dang khyim bdag dad pa can dag dge 'dun la zhun mar gyi bum pa la sogs pa dag 'bul na blang bar bya zhing / blangs nas dge</text></item>
<item><p>162b1</p><section></section><text>'dun la brim par bya'o/ /de dag gis chos gos dag snum par gyur pa ltan par du rtswa 'am lo ma dag bcug ste brim par bya'o/ /de dag bzung ste 'greng ba na ngal bar 'gyur ba lta na gzhag par bya'o/ /gzhag pa na 'dril ba lta na 'og gzhi la gzhag par bya'o/ /snod phul ba dag kyang blang zhing chu'i</text></item>
<item><p>162b2</p><section></section><text>rdzing bu zab mo'i nang du zhag bdun nam brgyad gzhug par bya zhing / gang gi tshe nya'am rus sbal lam sbal pa'am chu srin byis pa gsod dam/ nya khyi ba dag gis ma lus par ldogs par gyur pa de'i tshe na rung ba'i khang par bcug ste spyad par bya'o/ /dge slong nad pas rang gi khar zan bcug ste mnod</text></item>
<item><p>162b3</p><section></section><text>pa bsnyen par rdzogs pa las kyang mnod par bya'o/ /de med na bsnyen par ma rdzogs pa las kyang mnod par bya'o/ /nad pa bsnyen par ma rdzogs pas ni de gnyis bstabs pa bza' bar bya'o/ /phyir bcos pa ni snga ma bzhin no/ /byin len ma byas par za ba'i ltung byed de sum cu dgu pa bshad zin to// //</text></item>
<item><p>162b4</p><section></section><text>bsod pa slong ba'i ltung byed kyi gleng gzhi ni bcas pa dang gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das shAkya rnams kyi nang du ljongs rgyu zhing gshegs pa na ser skya'i gnas su byon nas ser skya'i gnas na n+ya gro d+ha'i kun dga' ra ba na bzhugs so/ /shAkya ming</text></item>
<item><p>162b5</p><section></section><text>chen gyis de thos nas bcom ldan 'das ga la ba der song ste phyin nas/ bcom ldan 'das kyi zhabs gnyis la mgo bos phyag 'tshal te/ mtha' gcig tu 'dug go/ /mtha' gcig tu 'dug nas/ bcom ldan 'das shAkya ming chen la chos dang ldan pa'i bka' mchid kyis yang dag par ston par mdzad/ yang</text></item>
<item><p>162b6</p><section></section><text>dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad do/ /rnam grangs du mar chos dang ldan pa'i bka' mchid kyis yang dag par bstan/ yang dag par 'dzin du bcug /yang dag par gzengs bstod/ /yang dag par rab tu dga' bar mdzad</text></item>
<item><p>162b7</p><section></section><text>nas cang mi gsung ngo / /de nas shAkya ming chen gyis bcom ldan 'das dge slong gi dge 'dun dang bcas pa sang bdag gi sdum par gdugs tshod gsol bar ci gnang zhes spyan drangs nas gshegs te gdugs tshod gsol nas shAkya ming chen la chos bstan nas gdan las bzhengs te gshegs so/ /de'i</text></item>
<item><p>163a1</p><section></section><text>nang par drug sde dag sngar langs te sbyin bdag gi khyim du dod ba dang / de dag gis smras pa/ 'phags pa dag 'di nyid du gdugs tshod gsol cig /drug sde dag gis smras pa/ kho bo cag mgron du bos so/ /sus shAkya ming chen gyis so/ /'o na sang gdugs tshod gsol</text></item>
<item><p>163a2</p><section></section><text>cig /de ltar bya'o zhes drug sde dag gis sbyin bdag de dag phyi de nyin par gyi zan drug cu sbyor du bcug nas shAkya ming chen gyi khyim du dong ba dang / ci tsam na kha zas sta gon byas pa yang med/ gnas mal bshams pa yang med par mthong nas/ drug sde dag gis shAkya ming chen gyi zho shas 'tsho ba</text></item>
<item><p>163a3</p><section></section><text>dag la smras pa/ shes ldan dag khyed kyis sangs rgyas la sogs pa dge slong gi dge 'dun spyan drangs nas snying las chung ngur 'khod cing gdugs tshod kyang sta gon mi byed/ gnas mal kyang shom par mi byed na ji ltar sangs rgyas la sogs pa dge slong gi dge 'dun gyi gdugs tshod gcod par byed dam/</text></item>
<item><p>163a4</p><section></section><text>de dag gis smras pa/ 'phags pa dag khyed cag gcig pu dag rnal bar gyur tam ci/ sangs rgyas la sogs pa dge slong gi dge 'dun gdugs tshod gsol te gshegs lags so/ /drug sde dag gis smras pa/ ji kho bo cag gi zan gcad par bya'am de dag gis smras pa/ 'phags pa dag bdag</text></item>
<item><p>163a5</p><section></section><text>cag gis shAkya ming chen la sbran gyi bar du re zhig yud tsam zhig gzhes shig ces de dag dong ste shAkya ming chen la smras pa/ 'phags pa drug sde dag gzod mchis te 'tshal ma slong ngo / /shAkya ming chen gyis smras pa/ deng la lhag rol chung zad cig gda' ba de byin cig /de dag dong ste smras pa/</text></item>
<item><p>163a6</p><section></section><text>'phags pa dag bzhugs la gsol cig ces de dag gis brim par brtsams pa dang / drug sde dag gis smras pa/ shAkya ming chen gyis kha shin tu chen pos bcom ldan 'das kyis sang bdag gi sdum par dge slong gi dge 'dun dang thabs cig tu gdugs tshod gsol bar ci gnang zhes spyan drangs na/</text></item>
<item><p>163a7</p><section></section><text>gal te zan 'di 'dra bas sangs rgyas la sogs pa dge slong gi dge 'dun spyan drang du rung na ni nye dgas kyang nyi ma re re zhing sangs rgyas la sogs pa dge slong gi dge 'dun spyan 'dren par 'gyur ro/ /'di ltar bkren pa 'di la ci bdog gi deng la khyim bdag che ge mo'i khyim nas 'o ma long shig /che</text></item>
<item><p>163b1</p><section></section><text>ge mo'i khyim nas zho long shig /che ge mo'i khyim nas mar long shig /che ge mo'i khyim nas nya sha long shig /che ge mo'i khyim nas sha long shig /che ge mo'i khyim nas sha skam dag long shig ces de dag gis bdag nyid kyi phyir zas bsod pa de lta bu dag gzhan gyi khyim dag nas blangs te der zos nas gtsug</text></item>
<item><p>163b2</p><section></section><text>lag khang du dong ba dang / dge slong rnams kyis de dag la smras pa/ tshe dang ldan pa dag khyed kyis zan gar zos/ de nyid du'o/ /khyed cag de na ma mthong ngo / /kho bo cag phyis lhags so/ /khyed cag gis zan ji lta bu zos/ 'o ma dang zho dang mar dang nya sha dang sha dang sha skam po dag go/ /dge slong rnams</text></item>
<item><p>163b3</p><section></section><text>kyis smras pa/ kho bo cag gis zan de lta bu ma thob po/ /drug sde dag gis smras pa/ bkren pa de la zan de lta bu ga la yod/ kho bo cag gis khyim du 'gro ba'i khyim dag nas blangs te der zos so/ /khyed cag bdag nyid kyi phyir zas bsod pa de lta bu dag gzhan gyi khyim dag nas blangs te bza' rung ngam/ rung yang srid mi</text></item>
<item><p>163b4</p><section></section><text>rung yang srid de ji kho bo cag gis ltogs te 'chi bar bya'am zhes zer nas dge slong don nyung du dag ci'i phyir dge slong dag bdag nyid kyi phyir zas bsod pa de lta bu dag gzhan gyi khyim dag nas blangs te 'cha' ba dang za bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams</text></item>
<item><p>163b5</p><section></section><text>kyis bcom ldan 'das la gsol ba dang / de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin</text></item>
<item><p>163b6</p><section></section><text>pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ bcom ldan 'das kyis dge slong rnams kyi zas bsod pa gang dag</text></item>
<item><p>163b7</p><section></section><text>gsungs pa 'di lta ste/ 'o ma dang zho dang mar dang nya sha dang sha dang sha skam dag ste/ yang dge slong gang bdag nyid kyi phyir zas bsod pa de lta bu dag gzhan gyi khyim dag nas blangs te 'cha' 'am za na ltung byed do zhes bca' ba mdzad de/ yul ni ser skya'i gnas/ gang zag ni drug sde/ nyon mongs</text></item>
<item><p>164a1</p><section></section><text>pa ni rang nyams dang lto 'dun/ nyes pa ni mi na bas bdag nyid kyi phyir zas bsod pa dag gzhan gyi khyim dag nas blangs te za ba'o/ /gnang ba'i gleng gzhi ni sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/ /dge slong na ba zhig gis sman</text></item>
<item><p>164a2</p><section></section><text>pa la dris pa/ bzhin bzangs je kho bo la sman ston cig /'phags pa 'o ma gsol cig /bzhin bzangs kho bo la 'o ma sus sbyin par 'gyur/ 'phags pa khyim gzhan dag nas slongs shig /bzhin bzangs bcom ldan 'das kyis bslab pa'i gzhi bca' ba mdzad do/ /'phags pa khyod kyi ston pa thugs</text></item>
<item><p>164a3</p><section></section><text>rje can lags pas de nyid rkyen du mdzad nas gnang bar 'gyur ba gang lags pa de lta bu'i gnas mchis par 'gyur ro zhes zer ba'i skabs de dge slong rnams kyis bcom ldan 'das la gsol ba dang / bcom ldan 'das kyis bka' stsal pa/ de lta bas na na ba'i dus ma gtogs so/ /de bzhin du dge slong na</text></item>
<item><p>164a4</p><section></section><text>pa gzhan la zho dang mar dang nya sha dang sha dang sha skam po dag khyim gzhan dag nas slong du gnang ba'i bar du snga ma bzhin no/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas dge slong rnams la de dang mthun pa dang /</text></item>
<item><p>164a5</p><section></section><text>de'i shas che ba dang / de dang 'tsham pa'i chos dang ldan pa'i bka' mchid mdzad nas dge slong rnams la bka' stsal pa/ /dge slong dag de lta bas na snga ma ni bcas pa yin la 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ bcom ldan 'das kyis dge</text></item>
<item><p>164a6</p><section></section><text>slong rnams kyi zas bsod par gang dag gsungs pa 'di lta ste/ 'o ma dang zho dang mar dang nya sha dang sha dang sha skam dag ste/ yang dge slong gang mi na bar bdag nyid kyi phyir zas bsod pa de lta bu dag gzhan gyi khyim dag nas blangs te 'cha' 'am za na ltung byed do zhes gnang ba mdzad do/ /yul ni ser skya'i gnas/</text></item>
<item><p>164a7</p><section></section><text>gang zag ni dge slong nad pa dag /nyon mongs pa dang nyes pa ni med do/ /de la bcom ldan 'das kyis zhes bya ba ni de bzhin gshegs pa dgra bcom pa yang dag par rdzogs pa'i sangs rgyas kyis so/ /dge slong rnams kyis zhes bya ba ni chos 'di pa rnams kyis so/ /zas bsod pa gang dag gsungs pa</text></item>
<item><p>164b1</p><section></section><text>zhes bya ba ni rab tu bstan pa'o/ /'di lta ste 'o ma dang zho dang mar dang nya sha dang sha dang sha skam dag ste zhes bya ba ni zas bsod pa dag go/ /yang dge slong gang zhes bya ba ni drug sde'am gzhan yang de lta bu gang yin pa'o/ /mi na bar zhes bya ba ni na ba ma gtogs par ro/ /bdag nyid kyi phyir zhes bya ba</text></item>
<item><p>164b2</p><section></section><text>ni bdag nyid la bsngos te'o/ /zas bsod pa de lta bu dag ces bya ba ni 'o ma dang zho dang mar dang nya sha dang sha dang sha skam dag go/ /gzhan gyi khyim dag nas zhes bya ba ni bram ze dang khyim bdag gi khyim dag nas so/ /blangs te zhes bya ba ni gsol te'o/ /'cha' 'am za na zhes bya ba ni mgul du mid na'o/ /ltung</text></item>
<item><p>164b3</p><section></section><text>byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba</text></item>
<item><p>164b4</p><section></section><text>rnam par gzhag pa ni dge slong min pas ji bder bstabs pa ma byas pas sbyin par byed pa nye du ma yin pa khyim pa nyid las zas bsod pa 'o ma'am/ zho'am mar ram/ nya sha'am/ sha'am/ sha skam lta bu rang gis blangs te zos pa dang ngan pa'am bsod pa'am tha mal pa'am/ bzang po 'thob pa na zas</text></item>
<item><p>164b5</p><section></section><text>bsod pa snga ma lta bu rang gis blangs te zos na bsod pa slong ba'i ltung byed kyi dngos gzhir 'gyur ro/ /dge slong mi na ba la na smad pa med do/ /na ba la ni rang slong ba dang / bslangs pa 'thob ba zos pa dang / gzhan slob du bcug pa dang / gzhan slong du bcug pa thob pa zos pa dang / de dag ma zos pa thob pa</text></item>
<item><p>164b6</p><section></section><text>thams cad la ltung ba med pa'i phyir ro/ /dge slong ci bder bstabs pa ma byas pa la na smad pa med do/ /dge slong bsod snyoms la rgyu ba khyim dag tu nye bar phyin pa na bud med zas khyer te phyis byung bas dge slong la cang mi smra ba'am kho bo la 'di mi dgos so zhes phyir spong ba la/ bud med kyis 'phags pa 'o na</text></item>
<item><p>164b7</p><section></section><text>ci slong zhes 'dri na bstabs pa yin pas de la ci 'dod pa bslangs kyang ltung ba med do/ /sbyin bdag la ci 'dod pa slongs shig ces ci bder byas par gyur pa na yang de la ci 'dod pa bslangs kyang ltung ba med do zhes gsungs pa'i phyir ro/ /sbyin par byed pa nye du ma yin pa khyim pa nyid la na smad pa med do/ /</text></item>
<item><p>165a1</p><section></section><text>zhu ba las btsun pa dge slong gis bro ma 'tshal bar bdag nyid kyi slad du khyim dag nas zas bsod pa bslangs te 'cha' 'am 'tshal ba de la ltung bar mi 'gyur ba mchis sam/ yod de nye du las bslangs te za na ltung ba med do/ /gal te rtags 'di pa sbyin bdag yin na de'i tshe yang ltung ba med do/ /</text></item>
<item><p>165a2</p><section></section><text>gal te phyi rol pa rab tu byung ba sbyin bdag yin na ni nyes byas so zhes gsungs pa'i phyir ro/ /zas bsod pa 'o ma dang zho dang mar dang nya sha dang sha dang sha skam lta bu thams cad dam de dag gang yang rung ba la na smad pa med do/ /so sor thar pa dang de rnam par 'byed pa las/ bcom ldan 'das kyis dge slong rnams kyi zas</text></item>
<item><p>165a3</p><section></section><text>bsod pa gang dag gsungs pa 'di lta ste/ 'o ma dang zho dang mar dang nya sha dang sha dang sha skam dag ste/ yang dge slong gang mi na bar bdag nyid kyi phyir zas bsod pa de lta bu dag gzhan gyi khyim dag nas bslangs te 'cha' 'am za na ltung byed do zhes gsungs pa'i phyir ro/ /'o ma la sogs pa de dag kyang mtshon pa tsam du zad de rnam pa de</text></item>
<item><p>165a4</p><section></section><text>lta bu dag dang mar khu la sogs pa'i zas bsod pa gzhan dag kyang de bzhin no/ /rang gis blangs te zos pa la na smad pa med do/ /dge slong mi na pas zas bsod pa de dag rang gis blangs pa tsam dang / gzhan slong du bcug pa nyid dang / gzhan slong du bcug pa thob pa zos pa ni nyes byas la/ de ma zos pa ni nyes</text></item>
<item><p>165a5</p><section></section><text>byas phra mor gsungs pa'i phyir ro/ /zas ngan pa'am bsod pa'am tha mal pa'am bzang po thob pa na gal te zas bsod pa snga ma dag lta bu'i yul la rang gis blangs te zos pa la na smad pa med do/ /gang gi phyir 'dir ci bder bstabs pa kho na 'ba' zhig la ltung ba med pa de'i phyir dge slong ci bder bstabs pa ma</text></item>
<item><p>165a6</p><section></section><text>byas pa des zas ngan pa'am/ bsod pa'am tha mal pa'am bzang po thob pa na gal te zas bsod pa snga ma dag lta bu'i yul la rang gis bslangs te zos na dngos gzhir 'gyur ro/ /de la zas ngan pa zhes bya ba ni 'o ma la sogs pa las gzhan pa 'bru mar la sogs pa'o/ /bsod pa zhes bya ba ni 'o ma la sogs pa'o/ /</text></item>
<item><p>165a7</p><section></section><text>tha mal pa zhes bya ba ni 'o ma de nyid ra la sogs pa'i yin pa'o/ /bzang po zhes bya ba ni 'o ma de nyid ba la sogs pa'i yin pa'o/ /yang na ngan pa zhes bya ba ni ra'i 'o ma'o/ /bsod pa zhes bya ba ni 'bras kyi 'o thug mar dang sha ka ra dang bsres pa'o/ /tha mal pa zhes bya ba ni ba'i 'o ma'o/ /bzang po zhes bya</text></item>
<item><p>165b1</p><section></section><text>ba ni gang ma sreg la sogs pa'i sha bal po se'u'i khu ba na le sham la sogs pa spod kyi bye brag dang sbyar ba'o/ /'di'i byed pa po ni dge slong mi na ba ci bder bstabs pa ma byas pa nyid dang / sbyin par byed pa nye du ma yin pa khyim pa nyid dang zas bsod pa dag ni byed pa po nyid yin no/ /'di la yan lag lngas</text></item>
<item><p>165b2</p><section></section><text>dngos gzhi'i ltung bar 'gyur te/ dge slong mi na ba nyid dang / tsi bder bstabs pa ma byas pa nyid dang / zas bsod pa nyid dang / sbyin par byed pa nye du ma yin pa khyim pa nyid dang / rang gis blangs te zos pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas</text></item>
<item><p>165b3</p><section></section><text>ste ji srid du zas bsod pa slong ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong mi na bas rang gis blangs pa tsam la nyes byas so/ /dge slong mi na bas gzhan slong du bcug pa dang / de</text></item>
<item><p>165b4</p><section></section><text>thob pa zos pa la nyes byas so/ /dge slong mi na bas gzhan slong du bcug cing za bar mi byed na nyes byas na smad do/ /sbyin par byed pa phyi rol pa'i rab tu byung ba la nyes byas so/ /bza' bar bya ba ngan pa rang gis bslangs te za na sbyor ba dang dngos gzhi gnyis ka la nyes byas so/ /bza' bar bya ba ngan pa gzhan</text></item>
<item><p>165b5</p><section></section><text>slong du bcug pa dang / de zos pa la nyes byas na smad pa'o/ /ngan pa thob pa na bsod pa slong ba la nyes byas so/ /bsod pa thob pa na ngan pa slong ba dang de thob pa zos pa la nyes byas so/ /ngan pa mi 'thob par bsod pa slong na thams cad du nyes byas so/ /sbyor ba'i sbyor ba'i ltung ba ni nyes byas phra mo ste/</text></item>
<item><p>165b6</p><section></section><text>sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni dge slong na ba la ltung ba med do/ /sbyin bdag gis ci bder bstabs pa la ltung ba med do/ /sbyin bdag nye du dang rtags 'di pa'i rab tu byung ba la ltung ba med do/ /</text></item>
<item><p>165b7</p><section></section><text>las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du bsod pa slong ba'i ltung byed du 'gyur ba rnam pa thams cad mi bsten par bslab par bya'o/ /rang nyams dang</text></item>
<item><p>166a1</p><section></section><text>lto 'dun mi bya'o/ /phyir bcos pa ni snga ma bzhin no/ /bsod pa slong ba'i ltung byed de bzhi bcu pa bshad zin to// //sdom la/ srog chags bcas dang nyal sar 'dug /'greng dang gcer bu dmag dang ni/ /zhag gnyis bsham dkrugs 'gro ba dang / /rdeg dang gzas dang gnas ngan</text></item>
<item><p>166a2</p><section></section><text>len/ /ces bya ba ni bcu pa lnga pa yin te/ sdom la zhes bya ba'i tshig gi don dang dgos pa ni snga ma bzhin no/ /bcu pa lnga pa 'dis kyang ltung byed kyi chos bcu bstan te/ srog chags dang bcas pa'i chu la spyad pa dang / nyal po byed par shom pa'i khyim na 'dug pa dang / nyal po byed par shom pa'i khyim na 'greng ba dang /</text></item>
<item><p>166a3</p><section></section><text>gcer bu la sbyin pa dang / dmag la lta ba dang / dmag gi nang na gnas lta ba dang / dpung gi yan lag nyams su myong ba dang / rdeg pa dang / gzas pa dang / gnas ngan len 'chab pa'i ltung byed do/ /de la srog chags dang bcas pa'i chu la spyod pa'i ltung byed kyi gleng gzhi ni sangs rgyas bcom ldan 'das kau shAm</text></item>
<item><p>166a4</p><section></section><text>bI na gdang can gyi kun dga' ra ba na bzhugs so/ /tshe dang ldan pa 'dun pa shes bzhin du srog chags dang bcas pa'i chu la spyod nas/ de la dge slong rnams kyis smras pa/ tshe dang ldan pa 'dun pa khyod shes bzhin du srog chags dang bcas pa'i chu la ma spyod cig /des smras pa/ kho bo la 'ga' zhig gis bgrangs</text></item>
<item><p>166a5</p><section></section><text>te gtad dam ci shar gyi rgya mtsho chen por 'dong na ci nyes/ lho dang nub dang byang gi rgya mtsho chen por 'dor na ci nyes/ 'bab chu dang mtsho dang lteng ka dag tu 'jug na ci nyes zhes zer ba na/ dge slong don nyung ngu dag ci'i phyir dge slong dag shes bzhin du srog chags dang bcas pa'i chu la spyod ces smod par byed/ phyar ka</text></item>
<item><p>166a6</p><section></section><text>gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'dun pa la rmas nas/ dge sbyong gi tshul ma yin pa/ rjes su mthun pa</text></item>
<item><p>166a7</p><section></section><text>ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong</text></item>
<item><p>166b1</p><section></section><text>gang shes bzhin du srog chags dang bcas pa'i chu la spyod na ltung byed do zhes bca' ba mdzad de/ yul ni kau shAm bI/ gang zag ni 'dun pa/ nyon mongs pa ni bag med pa/ nyes pa ni shes bzhin du srog chags dang bcas pa'i chu la spyod pa'o/ /de la yang dge slong gang zhes bya ba ni 'dun pa'am gzhan yang de lta bu gang</text></item>
<item><p>166b2</p><section></section><text>yin pa'o/ /shes bzhin du zhes bya ba ni de rang nyid kyis rig par gyur pa'am/ gzhan dag gis brjod pas so/ /srog chags dang bcas pa'i zhes bya ba ni srog chags dang bcas pa rnam pa gnyis te/ gang dag mi sngar snang bar 'gyur ba dang gang dag chu tshugs kyis zin par 'gyur ba'o/ /chu la spyod na zhes bya ba ni chu</text></item>
<item><p>166b3</p><section></section><text>la spyod pa gnyis te/ nang gi dang phyi rol gyi'o/ /nang gi spyod pa ni khrus byed pa dang / 'thung ba dang / so shing 'dor ba dang / lag pa dang rkang pa 'khru ba'o/ /phyi rol gyi spyod pa ni lhung bzed 'khru ba dang / lhung bzed chung ngu 'khru ba dang / chos gos dag 'khru ba dang / tshon gyi las byed pa dang / gtsug lag khang du</text></item>
<item><p>166b4</p><section></section><text>chag chag 'debs pa dang / zhal zhal skud pa dang / lci ba sar pa'i byug pas nyug pa'o/ /ltung byed do zhes bya ba ni sems can dmyal ba dang / dud 'gro dang yi dwags ngan song dang / ngan 'gro dang log par ltung ba dag tu sreg par byed/ 'tshod par byed/ ltung bar byed pa'o/ /gzhan yang ji srid du ltung ba de</text></item>
<item><p>166b5</p><section></section><text>ma bshags shing so sor ma bshags na dge ba'i tshogs rnams la sgrib par byed pa ste/ des na ltung byed do zhes gsungs so/ /sngar srog chags dang bcas pa'i chu la spyod pa'i ltung byed bstan pa dang / 'dir srog chags dang bcas pa'i chu la spyod pa'i ltung byed bstan pa de gnyis ni spyi'i mtshan nyid ni 'dra'o/ /bye brag</text></item>
<item><p>166b6</p><section></section><text>tu na snga ma ni rang spyod pa ma yin pa gzhan spyod pa'i don nyid la 'jug pa dang / 'jug tu 'jud pa de gnyis kyi yul la rnam par gzhag go/ /'di ni rang spyod pa'i don nyid la 'jug pa dang 'jug tu 'jud pa de gnyis kyi yul la rnam par gzhag go/ /de la ltung ba ji ltar 'gyur zhe na/ 'dir yang dngos gzhi dang /</text></item>
<item><p>166b7</p><section></section><text>sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab bar bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis rang spyod pa'i don la lus kyi nye bar spyad pa'i mtshan nyid dang / de'i</text></item>
<item><p>167a1</p><section></section><text>ngo bo nyid khrus dang / btung ba dang / so shing dor ba dang / lag pa dang rkang pa bkru ba dang / lus kyi yo byad bza' bar bya ba dang / lhung bzed dang chos gos dang gnas dang so bkru ba dang / me la sogs pa dang / yo byad de dag tu nye bar sbyar ba dang / lci ba dang / tshon dang / rtswa dang / shing</text></item>
<item><p>167a2</p><section></section><text>la sogs pa dang / nye bar sbyar ba de dag la chu la sogs pa dgos pa 'di lta ste/ byi dor bya ba dang / bkru pa dang / kha bsgyur ba dang / chag chag gdab pa dang / phyag dar bya ba dang / zhal zhal bya ba dang / 'u sha dang / thang dang / thug pa dag tu bya ba'i chu dang / zhun mar dang / 'bru mar dang / sbrang rtsi dang / bu ram gyi dbu ba</text></item>
<item><p>167a3</p><section></section><text>dang / 'o ma dang / zho dang / mar dang / tshwa dang / 'bru'i tsha dang / zho ga chu dang / rtsab mo dang / shing thog dang / bca' bar bya ba la sogs pa la dud 'gro'i skye gnas su skyes pa'i srog chags ltar nus pas snang ba dag gis srog chags dang bcas pa dang / chu'i srol bkag pa dang / bsal ba dag dang / shing dang /</text></item>
<item><p>167a4</p><section></section><text>g.yeng ba dang / chur gzhug pa dang / drang ba dang / bshal ba dag dang / gos rim pa gcig pa las gzhan pa spu can la sogs pa chur bkru ba dang / gos rim pa gcig pa de yang srog chags kyi khams lhag par mang ba'i chur 'khru ba lta bu'i sbyor ba dag la yang srog chags dang bcas pa nyid du 'du shes pas rang nyid</text></item>
<item><p>167a5</p><section></section><text>'jug gam gzhan 'jug tu 'jud na/ dud 'gro'i skye gnas su skyes pa'i srog chags re re shi ba'i mthar srog chags dang bcas pa'i chu la spyod pa'i ltung byed kyi dngos gzhir 'gyur ro/ /dge slong gis rang spyod pa'i don du chu la sogs pa dag la dud 'gro'i skye gnas su skyes pa'i srog chags sha'i mig gis ltar snang</text></item>
<item><p>167a6</p><section></section><text>ba dag yod par shes bzhin du de la bdag nyid 'jug pa dang / gzhan 'jug tu 'jud pas srog chags ji snyed shi ba re re'i mthar lhung byed kyi dngos gzhi re rer 'gyur ba lan smad pa med do/ /de la rang spyad pa'i don ces bya ba ni lus kyis nye bar spyad pa'o/ /de yang rnam pa gsum ste/ mtshan nyid dang ngo bo nyid</text></item>
<item><p>167a7</p><section></section><text>dang / lus kyi yo byad do/ /mtshan nyid ni lus kyis nye bar spyad pa'i mtshan nyid do/ /ngo bo nyid ni lus kyis nye bar spyad pa de'i ngo bo nyid de/ khrus dang btung ba dang so shing dor ba dang lag pa dang rkang pa dag bkru ba'o/ /lus kyi yo byad ni bza' bar bya ba dang lhung bzed dang chos gos dang gnas dang so bkru</text></item>
<item><p>167b1</p><section></section><text>ba dang / me la sogs pa ste/ bza' bar bya ba zhes bya ba ni bza' ba dang btung ba la sogs pa'o/ /lhung bzed dang chos gos dang gnas dang so bkru ba dang me la sogs pa zhes bya ba'i sgras ni khri dang khri'u dang stan nang tshangs can dang la ba la sogs pa dag bsdus te/ de dag ni lus kyi yo byad dag yin par rig par</text></item>
<item><p>167b2</p><section></section><text>bya'o/ /lus kyi yo byad de dag tu nye bar sbyar ba ni sa dang lci ba dang tshon dang rtswa dang shing la sogs pa dag yin par rig par bya'o/ /lus kyi yo byad de dag tu nye bar sbyar ba de dag la chu la sogs pa de ji ltar dgos she na nye bar sbyar ba de dag sa chu la sogs pa dgos pa 'di lta ste/ byi dor bya ba dang / bkru ba dang / kha bsgyur</text></item>
<item><p>167b3</p><section></section><text>ba dang / chag chag gdab pa dang / phyag dar bya ba dang / zhal zhal bya ba dang / 'u sha dang / thang dang / thug pa dag tu bya ba'i zhes bya ba smras te/ byi dor bya ba dang / bkru ba dang / kha bsgyur ba zhes bya ba ni lhung bzed la sogs pa'o/ /chag chag gdab pa dang / phyag dar bya ba dang / zhal zhal bya ba zhes bya ba ni</text></item>
<item><p>167b4</p><section></section><text>gnas khang la sogs pa'o/ /'u sha dang thang dang / thug pa dag tu bya ba'i zhes bya ba ni bza' ba dang btung ba dag tu bya ba'o/ /de dag tu bya ba'i chu la sogs pa dag gang zhe na/ chu dang zhun mar dang / 'bru mar dang / sbrang rtsi dang / bu ram gyi dbu ba dang / 'o ma dang / zho dang / mar dang / tshwa dang 'bru'i tsha dang / zho</text></item>
<item><p>167b5</p><section></section><text>ga chu dang / rtsab mo dang / shing thog dang bca' bar bya ba la sogs pa zhes bya ba smras so/ /de dag srog chags ji lta bu dag gis srog chags dang bcas pa nyid yin zhe na/ dud 'gro'i skye gnas su skyes pa'i srog chags ltar nus pas snang ba dag gis srog chags dang bcas pa zhes bya ba smras so/ /chu la sogs</text></item>
<item><p>167b6</p><section></section><text>pa de dag nyi tshe srog chags dang bcas pa 'ba' zhig 'dir bzung bar ma zad kyi/ srog chags 'chi ba'i sbyor ba gzhan dag kyang bzung ba'i phyir chu'i srol dgag pa dang bsal ba dag ces bya ba smos te/ yur ba la sogs pa chu'i srol dgag pa dang bsal ba dag bya ba lta bu yang srog chags 'chi ba'i sbyor ba</text></item>
<item><p>167b7</p><section></section><text>yin pas de dag dud 'gro'i skyes gnas su skyes pa'i srog chags ltar nus pas snang ba dag gis srog chags dang bcas pa dag kyang 'dir gzung ngo / /srog chags 'chi ba'i sbyor ba gzhan dag kyang gzung ba'i phyir shing dang g.yeng ba dag chur gzhug pa dang drang ba dang bshal ba dag ces bya ba smras te/</text></item>
<item><p>168a1</p><section></section><text>shing chu'i nang du gzhug pa dang / chu'i nang nyid du drang ba dang / chu'i nang nas skam sar bshal ba dang / chu lon la sogs pa chur g.yeng ba dag chur gzhug pa dang / chu'i nang nyid du drang ba dang / chu'i nang nas skam sar bshal ba dag bya ba lta bu yang srog chags 'chi ba'i sbyor ba</text></item>
<item><p>168a2</p><section></section><text>yin pas/ de dag dud 'gro'i skye gnas su skyes pa'i srog chags ltar nus pas snang ba dag gis srog chags dang bcas pa dag 'dir gzung ngo / /shing dang g.yeng ba dag ces smos pa ni dpe tsam du zad de de lta bu dang mthun pa gzhan dag kyang bsdu'o/ /srog chags 'chi ba'i sbyor ba rnam pa gzhan dag kyang</text></item>
<item><p>168a3</p><section></section><text>gzung ba'i phyir gos rim pa gcig pa las gzhan pa spu can la sogs pa chur bkru ba zhes bya ba smos te/ gos chig rkyang las gzhan pa nyis rim spu can dang / lhan pa can la sogs pa dag chur bkru ba dag bya ba lta bu yang srog chags 'chi ba'i sbyor ba yin pas de dag dud 'gro'i skye gnas su skyes pa'i srog</text></item>
<item><p>168a4</p><section></section><text>chags ltar nus pas snang ba dag gis srog chags dang bcas pa dag kyang 'dir gzung ngo / /yang srog chags 'chi ba'i sbyor ba rnam pa gzhan dag kyang gzung ba'i phyir gos rim pa gcig pa de yang srog chags kyi khams lhag par mang ba'i chur 'khru ba lta bu'i sbyor ba dag la yang srog chags dang bcas pa</text></item>
<item><p>168a5</p><section></section><text>nyid du 'du shes pas rang nyid 'jug gam/ gzhan 'jug tu 'jud na dud 'gro'i skye gnas su skyes pa'i srog chags re re shi ba'i mthar srog chags dang bcas pa'i chu la spyod pa'i ltung byed kyi dngos gzhir 'gyur zhes bya ba smras so/ /rang spyod pa'i don gang yang rung ba la na smad pa med do/ /dud</text></item>
<item><p>168a6</p><section></section><text>'gro'i skye gnas su skyes pa'i srog chags gang yang rung ba la na smad pa med do/ /sha'i mig gis ltar snang ba la na smad pa med do/ /srog chags dang bcas pa nyid las der 'du shes pa dang yid gnyis za ba la na smad pa med do/ /rang nyid 'jug gam gzhan 'jug tu bcug pa la na smad pa med do/ /</text></item>
<item><p>168a7</p><section></section><text>srog chags re re shi ba'i mthar ltung byed kyi dngos gzhi re rer 'gyur ba la na smad pa med do/ /'di'i byed pa po ni rang spyad pa'i don du chu la sogs pa srog chags dang bcas pa la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ rang spyad pa'i don gang yang</text></item>
<item><p>168b1</p><section></section><text>rung ba dang / dud 'gro'i skye gnas su gtogs pa'i srog chags gang yang rung ba dang bcas pa'i chu la sogs pa dang / der 'du shes pa dang / rang dang gzhan gyis spyad pa dang / srog chags ji snyed shi ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/</text></item>
<item><p>168b2</p><section></section><text>ji srid du srog chags dang bcas pa'i chu la spyod pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /srog chags dang bcas pa nyid ma yin pa la srog chags dang bcas pa nyid du 'du shes pa dang / yid</text></item>
<item><p>168b3</p><section></section><text>gnyis za ba la nyes byas so/ /rang spyod pa ma yin pa dang dud 'gro ma yin pa dag ni ltung ba gzhan gyi yul yin no/ /ma shi na sbyor ba'i nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes</text></item>
<item><p>168b4</p><section></section><text>byas phra mo'o/ /ltung ba med pa ni der 'du shes med pa la ltung ba med do/ /rang dang gzhan gyis ma spyad pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs</text></item>
<item><p>168b5</p><section></section><text>thams cad du srog chags dang bcas pa'i chu la spyod pa'i ltung byed du 'gyur ba rnam pa thams cad mi bstan par bslab par bya'o/ /srog chags dang bcas pa'i chu legs par btsag par bya'o/ /de'i don du dpyang tshags bcang bar bya'o/ /dpyang tshags de ji 'dra ba zhig ce na shing bu gsum mdung khyim</text></item>
<item><p>168b6</p><section></section><text>lta bur ya thog bsnol mal lcags gzer gyis sbrel la/ rtsa ba gsum phral te sa la gzugs shing / de'i rked par lcags gzer gyi zungs btab pa la dpyang tshags chu dgang bar bya ba dang / btsag par bya ba'i ras bzang po las byas pa bcang bar bya'o/ /de'i 'og tu dpyang tshags de nas chu</text></item>
<item><p>168b7</p><section></section><text>'dzag pa zed par byed pa'i zed snod bum pa la sogs pa sa la gzhag par bya ste/ chu snod gzhan gyis dpyang tshags kyi nang du chus dgang bar bya zhing dpyang tshags nas zags pa'i chu zed snod kyis gzung bar bya ste de ni dpyang tshags zhes bya'o/ /dpyang tshags kyis chu btsags pa'i 'og tu dpyang</text></item>
<item><p>169a1</p><section></section><text>tshags kyi nang na gnas pa'i srog chags mi 'chi bar dpyang tshags kyi nang na chu gnas par bya ba'i phyir tshags gcal gzhug par bya'o/ /tshags gcal de ci 'dra ba zhig ce na/ bye ma'am lci ba gang yang rung ba gcal du gzhug pa'o/ /yang na tshags gcal zhes bya ba ni tshags rten</text></item>
<item><p>169a2</p><section></section><text>snod du gzhug pa'o/ /tshags rten snod de yang ci 'dra ba zhig ce na/ sa las byas pa yang rung / zangs ma las byas pa yang rung ba'i snod kha'i thon kor gyi phyogs ngos gnyis sam gsum du bu gu phug pa shing bu gsum rked bsnol du gzer btab pa'am/ bcings pa'i rtsa ba sa la btsugs pa'i ya thog</text></item>
<item><p>169a3</p><section></section><text>gsum la tha gu'am lcags thag 'jam pos dpyangs te de'i nang du dpyang tshags kyi zhabs gzhug par bya'o/ /de yang sa las byas pa ni tha gus gdags so/ /zangs ma las byas pa ni lcags thag 'jam pos gdags so/ /de ni tshags rten snod ces bya ste de bcang bar bya'o/ /chu tshags gang</text></item>
<item><p>169a4</p><section></section><text>yang rung ba dag thags bzang bas chu mi 'dzag na chu tshags de la shing leb kyis dal bus dal bus gdab par bya'o/ /bum tshags gce'u can ni tshegs chung zhing bya sla bas de la 'dod pa bskyed bar bya'o/ /bum tshags gce'u can de ci 'dra ba zhig ce na/ sa las byas pa yang rung zangs ma las byas pa yang rung ba'i snod</text></item>
<item><p>169a5</p><section></section><text>bum pa'i dbyibs lta bu kha yangs pa/ nang pad ma'i snying po'i sa bon gyi gnas kyi sbu gu lta bu mang po dang ldan pa/ sbu gu de rnams kyi kha phyir bltas pa 'og ma rnams gce'u sbubs can bcug pa/ nang gi zhabs su bu gu de dag nas chu 'dzag pa'i steng du gcal thabs su chu tshags su rung ba'i rdzas kyi ras mas g.yogs pa ste/</text></item>
<item><p>169a6</p><section></section><text>de ni bum tshags gce'u can zhes bya ste de bcang bar bya'o/ /dge 'dun dang gang zag gis kyang chu tshags nye bar gzhag par bya ste/ chu tshags zhes bya ba ni chu la sogs pa kun nas 'dzag par byed pa'i chu tshags ras la sogs pa las byas pa spyi la bsnyegs so/ /chu tshags gru gsum mam ril ba zhabs tshags</text></item>
<item><p>169a7</p><section></section><text>can nam bsal tshags kyang nye bar gzhag par bya'o/ /chu tshags gru gsum zhes bya ba de ci 'dra ba zhig ce na/ ras la sogs pa chu tshags su rung ba'i rdzas las kha logs gru gsum pa zhabs 'phyang ba byin gyis phra mor btsems pa smyig ma'am khar ba la sogs pa'i yang mig gru gsum yu ba can la bu gu phug</text></item>
<item><p>169b1</p><section></section><text>pa las dpyangs pa'o/ /ril ba zhabs tshags can zhes bya ba de ci 'dra ba zhig ce na/ sa las byas pa yang rung / shing las byas pa yang rung zangs ma las byas pa yang rung ba'i snod ril ba'i dbyibs 'dra ba/ zhabs ril gyis zo ba zhabs ma bcug pa 'dra bar gsod ldong du gzhag par chu tshags su rung ba'i</text></item>
<item><p>169b2</p><section></section><text>ras kyis nang rol nas zhabs thabs su sbyar ba/ kha'i mthongs phye ste rlung gi gsang btod la/ zhabs chu'i 'jings su btsir te chu nang du gzhib thabs su btsags la/ phyir dbyung khar kha'i mthongs bkag ste rlung gi gsang bsubs nas chu rang gang dang bcas te dbyung ba'o/ /bsal tshags zhes bya ba de ci 'dra ba zhig ce na/</text></item>
<item><p>169b3</p><section></section><text>dpyang tshags la sogs pas chu btsags pa'i nang du srog chags 'tshigs pa rnams khron pa'am lu ma'am 'bab chu la sogs pa'i 'jings su gang nas bcus pa'i gzhi nyid du phyir bskyal ba'i snod sa las byas pa yang rung / shing ngam zangs ma las byas pa yang rung zo ba'am bum pa'i dbyibs 'dra ba kha dang zhabs</text></item>
<item><p>169b4</p><section></section><text>nas dpyang thag re re btags pa thur du btang ba'i tshe ni kha'i dpyang thag bsdams te zhabs kyi dpyang thag klod de 'jings su bor ba'i tshe ni kha'i dpyang thag klod de/ zhabs kyi dpyang thag bsdams nas khas sbub ste srog chags dbo ba kha nas mi g.yeng bar dal bus chur btang ba'i snod yin no/ /bya ma bum dang ril ba dag</text></item>
<item><p>169b5</p><section></section><text>gis chu rung ba bcus pa nyid ni chu tshags dang 'dra ba nyid yin no/ /lam ji srid du chu rung ba yod pa nyid yin na de yang chu tshags dang 'dra ba nyid yin no/ /chu tshags la sogs pa de med par ljongs rgyu zhing 'gro bar mi bya'o/ /dge slong zhe 'gras pa nad dang bcas pa dang lhan cig ljongs rgyu zhing 'gro bar mi bya'o/ /gal</text></item>
<item><p>169b6</p><section></section><text>te de dang 'grogs te mi 'gro na tshul khrims dang srog la sogs pa'i bar chad byed pa de lta bu'i rkyen yod na gtsug lag khang nyid du des bzod pa gsol nas sam de yis bzod par byas te lhan cig ljongs rgyu zhing 'gro bar bya'o/ /chu tshags la sogs pa'i yo byad ni bya ba byed pa'i dus nyid na yod na yod pa nyid yin</text></item>
<item><p>169b7</p><section></section><text>gyi/ yul dang dus kyis bskal pa na yod pa nyid ni ma yin no/ /dge slong gzhan gyis 'di ltar chu btsags pa'i dus der chu tshags sbyin no zhes khas blangs pa ni chu tshags de dang ldan pa nyid yin gyi gal te de ltar khas ma blangs na dge slong gzhan la chu tshags yod du zin kyang dge slong de la chu tshags yod pa nyid ma</text></item>
<item><p>170a1</p><section></section><text>yin no/ /ljongs rgyu ba'i tshe 'bral ba ni chu tshags sbyin par pha rol pos khas ma blangs na gzhi nas cha ba'i tshe nas de'i chu tshags la brten par mi bya'o/ /rgyang grags lnga'i mtha' tshun chad chus phongs par mi 'gyur bas nges par 'gro ba ni ljongs rgyu ba yang ma yin la/ der chu tshags med par yang 'gror</text></item>
<item><p>170a2</p><section></section><text>rung ngo / /der song na chu tshags kyang yod par 'gyur bar ma nges par rang gi chu tshags bzhag ste 'gro bar mi bya'o/ /chu tshags gcig yod na des dge 'dun man chad dge slong du ma dag chu tshags dang ldan pa nyid du gyur pas des ljongs rgyu zhing 'dong du rung ngo / /rgyang grags lnga'i mtha' tshun chad du 'gro ba la yang</text></item>
<item><p>170a3</p><section></section><text>chu rgyun mgyogs pa sngar thal ba lta na chu tshags bskur bar bya'o/ /chu rgyun mgyogs pa de la chu rgyun phyogs su rjes su 'brel par 'gro bas ni rgyang grags kyi mgor chu brtags pa des rgyang grags gcig gi bar du brtag mi dgos par 'jug tu rung la/ de man chad ni yang de bzhin du brtag par bya'o/ /</text></item>
<item><p>170a4</p><section></section><text>rgyang grags gcig gi bar der gal te chu gzhan dang 'dres par gyur na de yan chad du sngar brtags pas 'jug tu rung gi de man chad yang brtag par bya'o/ /chu'i kha'i nye 'khor ni 'dom gang yin pas chu brtags pa'i gnas nas 'dom gang khor khor yug tshun chad ni brtags pa nyid yin no/ /lha'i</text></item>
<item><p>170a5</p><section></section><text>mig ma yin pa sha'i mig tha mal bas brtags te/ dag pa nyid kyi chu ni dag pa yin na/ /chu mi g.yo ba nyid dang rnyog pa med pa la brtag par bya'o/ /bum pa gang ba nyid la brtag par bya'o/ /chu brtags pa de la yun ni bya ba las 'das par bgrang ba'i yun ring po nyid du mi bya ste/ ji srid kyis ba lang</text></item>
<item><p>170a6</p><section></section><text>drug dang ldan pa'i shing rta smyig ma'i shar bas bkang ba g.yangs kyis lan cig 'khor bar 'gyur ba de srid dam/ ji srid kyis sems dag par gyur pa de srid du brtag par bya'o/ /gal te la la chu'i srog chags la the tshom za ba'am mi mthong na de'i tshe thur ma'am rtsa'am shing bu rtse mo 'jam pos srog chags</text></item>
<item><p>170a7</p><section></section><text>dag bstan par bya'o/ /de dag 'chi bar 'gyur ba'i lam du mi dor ro/ /de las gzhan pa zhig dang rtswa shig la sogs pa dag kyang 'chi bar 'gyur ba'i lam du mi dor ro/ /gal te mar me'i nang du srog chags ltung na mar me snang bar byed pa'i 'od khang gis mar me de g.yogs par bya'o/ /'od khang de ci</text></item>
<item><p>170b1</p><section></section><text>'dra ba zhig ce na/ smyig tshal gyi gzeb dar dkar ram lhang tsher srab mos g.yogs pa ni 'od khang zhes bya ste/ yul gzhan dag ni ting khang zhes kyang zer ro/ /'od khang ma rnyed na mig brgya bas g.yogs su rung ngo / /mig brgya pas zhes bya ba ni ci 'dra ba zhig ce na/ dang po nas sa las byas pa'i snod khrol</text></item>
<item><p>170b2</p><section></section><text>ma'i mig lta bu'i bu gu mang po can nam/ phyis bum pa la sogs pa la gsor bus de ltar phug pa'i snod bu gu can ni 'od khang mig brgya pa zhes bya'o/ /skra dang rnga ma dang / rngog ma la sogs pa'i rnyis sbrul gzung bar mi bya'o/ /sbrul bsal ba la se gol gyi sgra phyung ste/ bzhin bzangs mig lam na ma 'dug shing ces brjod</text></item>
<item><p>170b3</p><section></section><text>par bya'o/ /'on kyang 'dug na dbyu gu skam khas dal bus rdza ma'am bum par bcug ste kha bcad nas rlung rgyu ba'i bu gu dag btod de bsal bar bya'o/ /gal te thabs de lta bu ma grub na lcag khod dam shur bu'am shur bu phre'u 'am tha gu ras mas dkris pa'i zhags mig gis mgul bar bcings te dor bar bya'o/ /</text></item>
<item><p>170b4</p><section></section><text>thabs de ni rdza ma'am/ bum par gzhug pa la yang bya'o/ /sbrul de gang du rang gis me gtong ba'i nyes dmigs su 'gyur ba'i tshang tshing gi nang du dor bar mi bya bar sa sgre bo la khung la sogs pa yod par dor bar bya'o/ /khung du ma zhugs kyi bar du 'ol pa la sogs pas 'khyer ba bsrung ba'i phyir bsdad par</text></item>
<item><p>170b5</p><section></section><text>bya'o/ /shig rnams ni ras mas dkris te ka ba la sogs pa'i gzeb tu gzhag go/ /rtswa shig rnams ni gsing bar dor ba'am yang na phyogs bsil bar dor ro/ /chu'i srog chags chu tshags kyis btsags pa phyir gzhug pa'i ched du dge 'dun dang gang zag gis kyang bsal tshags dang dpyang thag gnyis pa</text></item>
<item><p>170b6</p><section></section><text>bcang bar bya'o/ /yang na chu tshags de nyid kyis gzhug par bya ste/ de la yang kha dang zhabs gnyis kar dpyang thag gnyis kyis gdags par bya'o/ /chu tshags la srog chags dag chags pa bsal ba'i thabs ni bshal ba yin no/ /chu tshags la dri ma chags pa bsal ba'i thabs ni chur bkru ba yin no/ /chu</text></item>
<item><p>170b7</p><section></section><text>tshags rul ba nyid du mi 'gyur ba'i thabs ni skam pas so/ /dri ma bkru ba dang skam pa de gnyi ga la yang dam du btsir te chu gzags na phan pa nyid do/ /chu rung ba rnam pa lnga po dge 'dun gyis rung ba dang / gang zag gis rung ba dang / chu tshags kyis rung ba dang / khron pas rung ba dang / nyin zhag</text></item>
<item><p>171a1</p><section></section><text>gcig rung ba rnyed pa'i shes pas 'jug pa'i kha na ma tho ba med do/ /dge 'dun gyis rung ba zhes bya ba ni dge 'dun 'di la srog chags dang bcas pa'i chu tha snyad byed par mi spyod do zhes bya ba'o/ /gang zag gis rung ba zhes bya ba ni gang zag rab tu byung ba dang khyim pa yang gal te gang zag</text></item>
<item><p>171a2</p><section></section><text>'di srog chags dang bcas pa'i chu mi spyod do zhes bya ba'o/ /chu tshags kyis rung ba zhes bya ba ni chu tshags 'dis btsags pa'i chu dus thams cad du dag pa yin no zhes bya ba'o/ /khron pas rung ba zhes bya ba ni khron pa'i chu 'di la nam yang srog chags dang bcas par ma gyur to zhes bya ba'o/ /nyin zhag</text></item>
<item><p>171a3</p><section></section><text>gcig rung ba zhes bya ba ni chu bcus pa dang khron pa dag gis nyi ma 'char kha tshun chad brtags pa nyid kyi rjes su 'jug pa yin no/ /dge 'dun gyis rkang khrus snod stong par mthong na dgang bar bya'o/ /dge 'dun gyis chu dang mar dang 'bru mar la sogs pa'i snod kyang bcang bar bya'o/ /dge 'dun</text></item>
<item><p>171a4</p><section></section><text>gyis chu snod la sogs pa snod spyad du gtogs so cog brubs pa dang / dbyung ba la sogs pa ni dge slong snod spyad brubs pa'i las yin no/ /de dag sbyin pa dang blang ba dag kyang de'i las yin no/ /khyim bdag dge 'dun la snod spyad rnying pa brnyan pa nyid la de yod pa nyid na snod spyad brubs pas g.yar por sbyin par</text></item>
<item><p>171a5</p><section></section><text>bya'o/ /khyim pa yon bdag rnams gtsug lag khang du 'ongs te snod spyad rnying pa brnyan pa nyid la yang de yod pa nyid na snod spyad brubs pas g.yar por sbyin par bya'o/ /dge slong dag dge 'dun la snod spyad brnyan tam slong na snod spyad brubs pas snod spyad sar pa dag yod pa nyid ni gtan sbyin par bya'o/ /snod spyad</text></item>
<item><p>171a6</p><section></section><text>kyi ched du mdzod khang bskor bar bya'o/ /sa dang zangs ma'i snod spyad dag so sor gzhag par bya'o/ /de'i dge 'dun gyi chu nye bar gzhag par bya'o/ /chu de gar bab bab tu mi gzhag go/ /de'i ched du chu khang bya'o/ /chu khang ni gtsug lag khang gi rgyab logs dang rgyab kyi g.yas logs kyi mtshams sam lho</text></item>
<item><p>171a7</p><section></section><text>nub kyi mtshams su bya'o/ /chu khang de la skar khung gdod pa dang / so phag gi gcal dgram pa dang / chu khung gdod pa dang / sgo gdod pa dang / sgo glegs dang yang mig gzhug par bya'o/ /chu khung de'i nang du chu tshags gzhag pa'i phyir gdang bu bya'o/ /chu snod shing gi khri'u dag gi steng du gzhag par bya'o/ /</text></item>
<item><p>171b1</p><section></section><text>yang na so phag gi stegs bu'i steng du shing leb dang / lcug 'khor la sogs pa'i gzhi bting ba dag gi steng du gzhag par bya'o/ /dge 'dun gyi dang gang zag gi dang rang dang gzhan gyi chu snod ni khrus chu'i ched kyi bar yan chad kyang gtsang sbra bya'o/ /khrus chu nyid kyang gtsang sbrar bya'o/ /btung bar</text></item>
<item><p>171b2</p><section></section><text>bya ba'i chu yang gtsang bar bya'o/ /btung bar bya ba'i chu de lag pa dang gos rung ba ma yin pa dag gis brim par mi bya'o/ /chu snod rnams kyi nang du dus dus su sbyang bar bya'o/ /chu snod zab mo rnams kyi nang lag pas zhabs mi slebs pa dag ni u shi ra'i khru da shing ngam 'dab ma'i chang bu'am ras ma</text></item>
<item><p>171b3</p><section></section><text>shing bu'i rtse mo la btags pas sbyang bar bya'o/ /u shi ra'i khrud shing la sogs pa de zas kyi bram zer mi shor bar bsrung ngo / /chu snod bkru bshal byas pa rnams bskam par yang bya'o/ /bkru ba dang bskam pa byed pa'i tshe brel bar mi 'gyur bar bya ba'i phyir snod thams cad dus gcig bkru ba dang bskam</text></item>
<item><p>171b4</p><section></section><text>par mi bya'o/ /chu khang gi 'khor du gtogs pa dang chu tshags la sogs pa chu dang 'brel pa'i las thams cad ni slob ma dang nye gnas dag gis bya ba yin no/ /phyir bcos pa ni snga ma bzhin no/ /srog chags dang bcas pa'i chu la spyod pa'i ltung byed de bzhi bcu gcig pa bshad zin to// //so sor thar</text></item>
<item><p>171b5</p><section></section><text>pa'i mdo rgya cher 'grel pa 'dul ba kun las btus pa/ bam po sum cu pa/ nyal po byed par shom pa'i khyim na 'dug pa'i ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /tshe dang ldan pa 'char ka bsam</text></item>
<item><p>171b6</p><section></section><text>pa'i nor bu'i rig pa shas te/ snga dro sham thabs bgos/ lhung bzed dang chos gos thogs te mnyan yod du bsod snyoms la zhugs so/ /mnyan yod na spos 'tshong gi khye'u chung ma blangs nas ring po ma lon pa zhig 'dug pa des zong bkram pa na bdag chung ma dang lhan cig dga' mgur spyod du 'gro'o snyam pa'i</text></item>
<item><p>171b7</p><section></section><text>tshul bzhin ma yin pa yid la byed pa skyes nas de zong phyir bsdu bar brtsams pa dang / tshe dang ldan pa 'char kas de'i bsam pa shes te/ bdag song la 'di'i re ba med par bya'o snyam nas de dang por de'i khyim du song ste stan la 'dug nas bu mo de la chos bstan par brtsams so/ /ji tsam na spos 'tshong gi</text></item>
<item><p>172a1</p><section></section><text>khye'u de 'ongs nas des chung ma la smras pa/ 'phags pa 'char ka la bsod snyoms phul la bzhud du gsol cig /tshe dang ldan pa 'char kas smras pa bzhin bzangs kho bos bdag nyid kyi dge ba'i phyogs yongs su nyams par byas te 'ongs nas chos ston par byed na khyod chos nyan</text></item>
<item><p>172a2</p><section></section><text>mi 'dod dam/ 'dug la chos nyon cig ces des nan gyis 'dug tu bcug ste/ des ji tsam gyis de'i kun nas dkris pa dang bral ba de tsam du chos bstan pa dang / de shAkya'i bu'i dge sbyong rnams kyi dge sbyong gi tshul ni tshig go/ /bram ze'i tshul ni tshig ste/ 'di ltar rang gi chung ma la yang dbang med do zhes smod par</text></item>
<item><p>172a3</p><section></section><text>byed/ phyar ka gtong bar byed/ kha zer bar byed nas dge slong don nyung du dag ci'i phyir dge slong dag shes bzhin du nyal po byed par shom pa'i khyim du phyis gnon byas te stan la 'dug par byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol</text></item>
<item><p>172a4</p><section></section><text>to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'char ka la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma</text></item>
<item><p>172a5</p><section></section><text>yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang shes bzhin du nyal po byed par shom pa'i khyim du phyis gnon byas te stan la 'dug na ltung byed do zhes</text></item>
<item><p>172a6</p><section></section><text>bca' ba mdzad de/ yul ni mnyan yod/ gang zag ni 'char ka /nyon mongs pa ni 'dod chags kyi kun du sbyor ba/ nyes pa ni shes bzhin du nyal po byed par shom pa'i khyim du phyis gnon byas te stan la 'dug pa'o/ /de la yang dge slong gang zhes bya ba ni 'char ka'am gzhan yang de lta bu gang yin pa'o/ /shes</text></item>
<item><p>172a7</p><section></section><text>bzhin du zhes bya ba ni de rang nyid kyis rig par 'gyur ba'am/ gzhan dag gis brjod pas so/ /nyal po byed par shom pa'i zhes bya ba ni bud med ni skyes pa'i nyal po bya ba yin la/ skyes pa ni bud med la nyal po byed pa yin no/ /khyim du zhes bya ba ni bram ze dang khyim bdag gi khyim dag tu'o/ /phyis gnon</text></item>
<item><p>172b1</p><section></section><text>byas te zhes bya ba ni phyis zhugs pa'o/ /stan la zhes bya ba ni gzhi la'o/ /'dug na zhes bya ba ni 'dom gang gi nang du rkub tsos gzhag na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag</text></item>
<item><p>172b2</p><section></section><text>pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong 'jigs pa'i dbang dang gnas gzhan la sems gtod pa ma yin pas khyim pa la skyes pa dang bud med gnas gzhan mthong</text></item>
<item><p>172b3</p><section></section><text>ba'i spyod yul gyi mtha' tshun chad kyi bza' tha dad pa ma yin pa nyid dang / mi gzhan med pa nyid kyis sprad du rung ba nyid na 'khrig pa spyod pa la zhugs pa'am/ phyogs par shes bzhin du mngon sum du brnag pas 'dug na nyal po byed par shom pa'i khyim na 'dug pa'i ltung byed kyi dngos gzhir 'gyur ro/ /dge</text></item>
<item><p>172b4</p><section></section><text>slong 'jigs pa'i dbang dang gnas gzhan la sems gtod pa ma yin pa la na smad pa med do/ /dge slong gal te glang po che la sogs pa'i 'jigs pa'i dbang gis der mngon sum du brnag pas 'dug pa la ltung ba med la/ der mngon sum du brnag pas 'dug pa'i dge slong gis lta ba dang nyan pa spro bar byed</text></item>
<item><p>172b5</p><section></section><text>pa gnyis kyis gnas las gzhan pa'i gnas la sems gtod pa ni nyes byas kyi byed pa po nyid yin pas de gnyis la ltung ba'i dngos gzhir rnam par mi gzhag pas dge slong 'jigs pa'i dbang dang / gnas gzhan la sems gtod pa ma yin pa la ltung ba 'di rnam par gzhag go/ /khyim pa'i skyes pa</text></item>
<item><p>172b6</p><section></section><text>dang bud med la na smad pa med do/ /gal te gnyi ga'am sbyor zla gcig mu stegs can gyi dge sbyong la sogs pa khyim pa nyid ma yin na de'i tshe nyes byas kyi byed pa po nyid yin la/ gal te khyim pa nyid yin yang gnyi ga skyes pa'am sbyor zla gcig za ma dang ma ning dang mtshan gnyis pa yin na yang de'i tshe nyes byas</text></item>
<item><p>172b7</p><section></section><text>kyi byed pa po nyid yin pas de la ltung ba'i dngos gzhir rnam par mi gzhag pas khyim pa'i skyes pa dang bud med nyid la ltung ba 'di rnam par gzhag go/ /gnas gzhan mthong ba'i spyod yul gyi mtha' tshun chad kyi bza' tha dad pa ma yin pa nyid la na smad pa med do/ /khyim pa'i skyes pa dang bud med nyal po byed</text></item>
<item><p>173a1</p><section></section><text>par shom pa'i gnas de dge slong de nyid kyi gnas yin la de na ltung ba med pas/ dge slong de'i gnas las gzhan pa skyes pa dang bud med de gnyi ga'am gang yang rung ba cig gi gnas gzhan nyid yin na de la ltung ba'i dngos gzhir rnam par gzhag go/ /gal te gnas de dge slong gi yin</text></item>
<item><p>173a2</p><section></section><text>la dge slong gis khyim pa la g.yar por byin zhing dge slong der 'dug pa la yang ltung ba'i dngos gzhir rnam par gzhag go/ /dgon pa la yang gal te khyim pa sngon 'dug pa yin la dge slong phyis 'ongs te 'dug pa la yang ltung ba'i dngos gzhir rnam par gzhag go/ /gnas de dge slong mngon sum du brnag pas 'dug pa'i</text></item>
<item><p>173a3</p><section></section><text>gnas kyi khongs kyang mthong ba'i spyod yul gyi mtha' phan chad ni gnas tha dad pa yin pas de la ltung ba med pas mthong ba'i spyod yul gyi mtha' tshun chad kyi gnas gcig tu brnag pas 'dug pa la ltung ba'i dngos gzhir rnam par gzhag go/ /mthong ba'i spyod yul gyi mtha' tshun chad kyi gnas de yang gal te khyim gzhan gyi sgo'i byang gtad</text></item>
<item><p>173a4</p><section></section><text>khyams la sogs pas chod pa na dge slong 'dug pa'i gnas de'i bdag po dang sprod par byed pa gnyis bza' tha dad pa nyid yin na de la ltung ba med pas bza' tha dad pa ma yin pa nyid kyi gnas la ltung ba'i dngos gzhir rnam par gzhag go/ /mdzod ni khyams kyi bdag nyid kyi khang khyim dang gnas gcig pa nyid yin no/ /</text></item>
<item><p>173a5</p><section></section><text>mi gzhan med pa nyid kyis sprad du rung ba nyid la na smad pa med de/ gal te gnas de na dge slong de ma gtogs pa mi gzhan yod na de la ltung ba med pas gal te gnas de na dge slong ma gtogs pa mi gzhan med pa nyid kyis skyes pa dang bud med de gnyis 'khrig pa sprad du rung ba nyid yin la/ de'i tshe dge slong de yang mngon</text></item>
<item><p>173a6</p><section></section><text>sum du brnag pas der 'dug pa la ltung ba'i dngos gzhir rnam par gzhag go/ /'khrig pa spyod pa la zhugs pa'am phyogs pa la na smad pa med do/ /skyes pa dang bud med de gnyis 'khrig pa sprod pa ma yin pa'i don gzhan la zhugs pa'i gnas der dge slong mngon sum du brnag pas 'dug pa la ltung ba med</text></item>
<item><p>173a7</p><section></section><text>pas de gnyis mi tshangs par spyod pa gnyis kyis gnyis sprod pa nyid la dngos su zhugs pa'am sprad pa rtsom pa'i phyir phyogs pa'i gnas der dge slong mngon sum du brnag pas 'dug pa la ltung ba'i dngos gzhir rnam par gzhag go/ /skyes pa dang bud med de gnyis kyang 'khrig pa spyod pa la zhugs pa'am</text></item>
<item><p>173b1</p><section></section><text>phyogs pa nyid yin la/ dge slong gis kyang der 'du shes pa dang / yid gnyis za ba la na smad pa med do/ /mngon sum du brnag pas 'dug pa la na smad pa med de/ ma bsgribs par mngon sum du brnag pas rkub tshos bzhag ste 'dug pa la ltung ba'i dngos gzhir rnam par gzhag go/ /'di'i</text></item>
<item><p>173b2</p><section></section><text>byed pa po ni khyim pa'i skyes pa dang / bud med dge slong rang gi gnas las gzhan pa nyid dang / mig zhan med pa nyid kyis sprad du rung ba nyid ni 'khrig pa spyod pa la zhugs pa'am/ phyogs pa la 'du shes gtso cher byed pa po nyid yin no/ /'di la yan lag bdun gyis dngos gzhi'i ltung bar 'gyur te/</text></item>
<item><p>173b3</p><section></section><text>dge slong 'jigs pa'i dbang dang gnas gzhan la sems gtod pa ma yin pa nyid dang / khyim pa'i skyes pa dang bud med nyid dang / gnas gzhan mthong ba'i spyod yul gyi mtha' tshun chad kyi bza' tha dad pa ma yin pa nyid dang / mi gzhan med pa nyid kyis sprad du rung ba nyid dang / 'khrig pa spyod pa la zhugs pa'am phyogs</text></item>
<item><p>173b4</p><section></section><text>pa nyid dang / der 'du shes pa nyid dang / mngon sum du brnag pas 'dug pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du nyal po byed par shom pa'i khyim na 'dug pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /</text></item>
<item><p>173b5</p><section></section><text>dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong der mngon sum du brnag pas 'dug pa'i lta ba dang nyan pa sprod par byed pa gnyis kyi gnas las gzhan pa'i gnas la sems gtod pa la nyes byas so/ /skyes pa dang bud med gnyi ga mu stegs can gyi dge sbyong ngam/ sbyor</text></item>
<item><p>173b6</p><section></section><text>zla gcig mu stegs can gyi dge sbyong ngam/ gal te khyim pa nyid yin yang gnyi ga skyes pa'am/ sbyor zla gcig pa za ma dang / ma ning dang / mtshan gnyis pa yin na nyes byas so/ /khyim pa'i skyes ba dang bud med nyal po byed par shom pa'i gnas de dge slong dang / khyim pa'i thun mong ngam/ mu stegs</text></item>
<item><p>173b7</p><section></section><text>can gyi dge sbyong ngam/ khyim pa'i thun mong ngam/ za ma dang ma ning dang / mtshan gnyis pa dang / thun mong ba nyid la nyes byas so/ /de gnyis 'khrig pa sprod pa la zhugs pa'am phyogs pa nyid ma yin pa la der 'du shes pa dang / yid gnyis za ba la nyes byas so/ /dben par brnag pas 'dug pa la</text></item>
<item><p>174a1</p><section></section><text>nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni dge slong gal te glang po che la sogs pas 'jigs pa'i dbang gis der 'dug</text></item>
<item><p>174a2</p><section></section><text>pa la ltung ba med do/ /gnas de dge slong nyid kyi yin na ltung ba med do/ /gal te khyim pa'i gnas de khyim bdag gis dge slong la g.yar por byin zhing / de na dge slong 'dug pa yin na yang / de'i tshe ltung ba med do/ /dgon pa la yang gal te dge slong snga na gnas pa yin na/ de la yang ltung ba med do/ /mthong</text></item>
<item><p>174a3</p><section></section><text>ba'i spyod yul gyi mtha' phan chad kyi gnas la ltung ba med do/ /bza' tha dad pa'i gnas la ltung ba med do/ /mi gzhan yod na ltung ba med do/ /'khrig pa sprod pa ma yin pa'i don la ltung ba med do/ /der 'du shes pa med pa la ltung ba med do/ /las dang po pa dang / smyos pa dang / sems 'khrugs pa</text></item>
<item><p>174a4</p><section></section><text>dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du nyal po byed par shom pa'i khyim na 'dug pa'i ltung byed du 'gyur ba rnam pa thams cad mi bsten par bslab par bya'o/ /'dod chags kyi kun du spyod pa spang bar bya'o/ /phyir</text></item>
<item><p>174a5</p><section></section><text>bcos pa ni snga ma bzhin no/ /nyal po byed par shom pa'i khyim na 'dug pa'i ltung byed de bzhi bcu gnyis pa bshad zin to// //nyal po byed par shom pa'i khyim na 'greng ba'i ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra</text></item>
<item><p>174a6</p><section></section><text>ba na bzhugs so/ /tshe dang ldan pa 'char kas bsam pa'i nor bu'i rig pa shes te/ de snga dro sham thabs bgos/ lhung bzed dang chos gos thogs te/ mnyan yod du bsod snyoms la zhugs so/ /mnyan yod na spos 'tshong gi khye'u chung ma blangs nas ring po ma lon pa zhig 'dug ste/ des zong bkram pa</text></item>
<item><p>174a7</p><section></section><text>na/ bdag chung ma dang lhan cig dga' dgur spyod du 'gro'o snyam pa'i tshul bzhin ma yin pa yid la byed pa skyes nas/ des zong phyir bsdu bar brtsams pa dang / tshe dang ldan pa 'char kas de'i bsam pa shes nas/ bdag song la lta'o snyam nas/ de dang por de'i khyim du song ste/ sgo glegs kyi rgyab na mgo sri</text></item>
<item><p>174b1</p><section></section><text>zhing 'greng ngo / /de'i 'og tu spos 'tshong gi khye'u de 'ongs nas/ des chung ma khrid de/ gnas khang du zhugs pa dang / bu mo des 'char ka dben pa na 'greng ba mthong nas/ des khyo la smras pa/ rje'i sras 'phags pa 'char ka sgo glegs kyi rgyab na 'greng ngo / /spos 'tshong gi khye'us smras pa/ 'phags</text></item>
<item><p>174b2</p><section></section><text>pa 'char ka gtsug lag khang na bsam gtan dang / rnam par thar pa dang / ting nge 'dzin la snyoms par 'jug pa'i bde ba dag nyams su myong zhing 'greng ngo zhes des chung ma la dga' mgur spyad nas/ gang gi tshe kun nas dkris pa dang bral bar gyur pa de'i tshe na/ des 'char ka mthong ba dang / des shAkya'i bu'i</text></item>
<item><p>174b3</p><section></section><text>dge sbyong rnams kyi/ dge sbyong gi tshul ni tshig go/ /bram ze'i tshul ni tshig ste/ 'di ltar rang gi chung ma la yang dbang med do zhes smod par byed/ phyar ka gtong bar byed/ kha zer bar byed nas/ dge slong don nyung ngu dag ci'i phyir dge slong dag shes bzhin du nyal po byed par shom pa'i khyim du dben</text></item>
<item><p>174b4</p><section></section><text>pa skyabs yod par 'greng bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'char ka la</text></item>
<item><p>174b5</p><section></section><text>rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab</text></item>
<item><p>174b6</p><section></section><text>pa'i gzhi 'di ltar gdon par bya ste/ yang dge slong gang shes bzhin du nyal po byed par shom pa'i khyim du dben pa skyabs yod par 'greng na ltung byed do zhes bca' ba mdzad de/ yul ni mnyan yod/ gang zag ni 'char ka / nyon mongs pa ni 'dod chags kyi kun tu sbyor ba/ nyes pa ni shes bzhin du nyal po byed par shom pa'i</text></item>
<item><p>174b7</p><section></section><text>khyim du dben pa skyabs yod par 'greng ba'o/ /de la yang dge slong gang zhes bya ba ni 'char ka'am gzhan yang de lta bu gang yin pa'o/ /shes bzhin du zhes bya ba ni de rang nyid kyis rig par gyur pa'am/ gzhan dag gis brjod pas so/ /nyal po byed par shom pa'i zhes bya ba ni bud med ni skyes pa'i nyal po bya ba</text></item>
<item><p>175a1</p><section></section><text>yin la/ skyes pa ni bud med kyi nyal bo byed pa yin no/ /khyim du zhes bya ba ni bram ze dang khyim bdag gi khyim du'o/ /dben pa zhes bya ba ni gang na bud med dang skyes pa dang ma ning gzhan 'ga' yang med pa'o/ /skyabs yod par zhes bya ba ni lngas bskyabs pa ste/ rtsig pas bskyabs pa dang /</text></item>
<item><p>175a2</p><section></section><text>rib mas bskyabs pa dang / yol bas bskyabs pa dang / thibs pos bskyabs pa dang / mtshan mos bskyabs par ro/ /'greng na zhes bya ba ni 'dom gang gi nang du 'greng na'o/ /ltung byed do zhes bya ba ni snga ma bzhin no/ /sngar nyal po byed par shom pa'i khyim na 'dug pa'i ltung byed bstan pa dang /</text></item>
<item><p>175a3</p><section></section><text>'dir nyal po byed par shom pa'i khyim na 'greng ba'i ltung byed bstan pa de gnyis kyi spyi'i mtshan nyid ni 'dra'o/ /bye brag tu na snga ma ni mngon sum du brnag pas 'dug pa'i yul la rnam par gzhag go/ /'di ni dben pa skyabs yod par brnag pas 'greng ba'i yul la rnam par gzhag go/ /de la ltung</text></item>
<item><p>175a4</p><section></section><text>ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya ste/ /de la 'dir dngos gzhi'i ltung ba rnam par gzhag pa ni dge slong</text></item>
<item><p>175a5</p><section></section><text>'jigs pa'i dbang dang gnas gzhan la sems gtod pa ma yin pas khyim pa'i skyes pa dang bud med gnas gzhan mthong ba'i spyod yul gyi mtha' tshun chad kyi bza' tha dad pa ma yin pa nyid dang / mi gzhan med pa nyid kyis sprad du rung ba nyid na 'khrig pa sprod pa la zhugs pa'am phyogs par shes bzhin du dben pa</text></item>
<item><p>175a6</p><section></section><text>skyabs yod par brnag pas 'greng zhing sprod par byed pa tshor bya gnyis dang / ltung ba 'byin pa tshor byed nyid kyis tshor na nyal po byed par shom pa'i khyim na 'greng ba'i ltung byed kyi dngos gzhir 'gyur ro/ /dge slong 'jigs pa'i dbang dang / gnas gzhan la sems gtod pa ma yin pa la na smad pa</text></item>
<item><p>175a7</p><section></section><text>med do/ /dge slong gal te glang po che la sogs pas 'jigs pa'i dbang gis der dben pa skyabs yod par brnag pas 'greng ba la ltung ba med la/ der dben pa skyabs yod par brnag pas 'greng ba'i dge slong gis lta ba dang / nyan pa sprod par byed pa gnyis kyi gnas las gzhan pa'i</text></item>
<item><p>175b1</p><section></section><text>gnas la sems gtod pa ni nyes byas kyi byed pa po nyid yin pas de gnyis la ltung ba'i dngos gzhir rnam par mi gzhag pas dge slong 'jigs pa'i dbang dang gnas gzhan la sems gtod pa ma yin pa la ltung ba 'di rnam par gzhag go/ /khyim pa'i skyes pa dang bud med la na smad pa med do/ /gal te</text></item>
<item><p>175b2</p><section></section><text>gnyi ga'am sbyor zla gcig mu stegs can gyi dge sbyong la sogs pa khyim pa nyid ma yin na de'i tshe nyes byas kyi byed pa po nyid yin la/ gal te khyim pa nyid yin yang gnyi ga skyes pa'am sbyor zla gcig za ma dang ma ning dang mtshan gnyis pa yin na yang de'i tshe nyes byas kyi byed pa po nyid yin pas de la ltung ba'i</text></item>
<item><p>175b3</p><section></section><text>dngos gzhir rnam par mi gzhag pas khyim pa'i skyes pa dang bud med nyid la ltung ba 'di rnam par gzhag go/ /gnas gzhan mthong ba'i spyod yul gyi mtha' tshun chad kyi bza' tha dad pa ma yin pa nyid la na smad pa med do/ /khyim pa'i skyes pa dang bud med nyal po byed par shom pa'i gnas de dge slong de nyid</text></item>
<item><p>175b4</p><section></section><text>kyi gnas yin na de la ltung ba med pas dge slong de'i gnas las gzhan pa skyes pa dang bud med de gnyi ga'am gang yang rung ba cig gnas gzhan nyid yin na de la ltung ba'i dngos gzhir rnam par gzhag go/ /gal te gnas de dge slong gi yin la/ dge slong gis khyim pa la g.yar por byin zhing dge slong</text></item>
<item><p>175b5</p><section></section><text>der 'dug pa la ltung ba'i dngos gzhir rnam par gzhag go/ /dgon pa la yang khyim pa snga na 'dug pa yin la dge slong phyis 'ongs te 'dug pa la yang ltung ba'i dngos gzhir rnam par gzhag go/ /gnas de dge slong dben pa skyabs yod par brnag pas 'greng ba'i gnas kyi khongs kyang mthong ba'i spyod</text></item>
<item><p>175b6</p><section></section><text>yul gyi mtha' phan chad ni gnas tha dad pa yin pas de la ltung ba med pas mthong ba'i spyod yul gyi mtha' tshun chad kyi gnas gcig tu brnag pas 'greng ba la ltung ba'i dngos gzhir rnam par gzhag go/ /mthong ba'i spyod yul gyi mtha' tshun chad kyi gnas de yang gal te khyim gzhan gyi sgo'i byang</text></item>
<item><p>175b7</p><section></section><text>gtad khyams la sogs pas ma chod pa na dge slong 'greng ba'i gnas de'i bdag po dang sprod par byed pa gnyis bza' tha dad pa nyid yin na de la ltung ba med pas bza' tha dad pa ma yin pa nyid kyi gnas la ltung ba'i dngos gzhir rnam par gzhag go/ /mdzod ni khyams kyi bdag nyid kyi khang</text></item>
<item><p>176a1</p><section></section><text>khyim dang gnas gcig pa nyid yin no/ /mi gzhan med pa nyid kyis sprad du rung ba nyid la na smad pa med do/ /gal te gnas de na dge slong de ma gtogs par mi gzhan yod na de la ltung ba med pas/ gal te gnas de na dge slong de ma gtogs pa mi gzhan med pa nyid kyis skyes pa</text></item>
<item><p>176a2</p><section></section><text>dang bud med de gnyis 'khrig pa sprad du rung ba nyid yin la/ de'i tshe dge slong de yang dben pa skyabs yod par brnag pas der 'greng ba la ltung ba'i dngos gzhir rnam par gzhag go/ /'khrig pa sprod pa la zhugs pa'am phyogs pa la na smad pa med de/ skyes pa dang bud med de gnyis 'khrig pa sprod</text></item>
<item><p>176a3</p><section></section><text>pa ma yin pa'i don gzhan la zhugs pa'i gnas der dge slong dben pa skyabs yod par brnag pas 'greng ba la ltung ba med pas/ de gnyis mi tshangs par spyod pa gnyis kyis gnyis sprod pa nyid la dngos su zhugs pa'am sprad pa rtsom pa'i phyir phyogs pa'i gnas der dge slong dben pa skyabs yod</text></item>
<item><p>176a4</p><section></section><text>par brnag pas 'greng ba la ltung ba'i dngos gzhir rnam par gzhag go/ /skyes pa dang bud med de gnyis kyang 'khrig pa sprod pa la zhugs pa'am phyogs pa nyid yin la dge slong gis kyang der 'du shes pa dang yid gnyis za ba la na smad pa med do/ /dben pa skyabs yod par brnag pas 'greng ba</text></item>
<item><p>176a5</p><section></section><text>la na smad pa med de/ rtsig pas bskyabs pa dang / rib mas bskyabs pa dang / yol bas bskyabs pa dang / thibs pos bskyabs pa dang / mtshan mos bskyabs par brnag pas 'greng ba la ltung ba'i dngos gzhir rnam par gzhag go/ /sprod pa byed pa tshor bya gnyis dang ltung ba 'byin pa tshor byed</text></item>
<item><p>176a6</p><section></section><text>nyid kyis tshor ba la na smad pa med do/ /'di'i byed pa po ni khyim pa'i skyes pa dang bud med dge slong rang gi gnas las gzhan pa nyid dang / mi gzhan med pa nyid kyis sprad du rung ba nyid na 'khrig pa spyod pa la zhugs pa'am phyogs pa la 'du shes gtso cher byed pa po nyid yin no/ /'di la yan lag brgyad kyis</text></item>
<item><p>176a7</p><section></section><text>dngos gzhi'i ltung bar 'gyur te/ dge slong 'jigs pa'i dbang dang gnas gzhan la sems gtod pa ma yin pa nyid dang / khyim pa'i skyes pa dang / bud med nyid dang / gnas gzhan mthong ba'i spyod yul gyi mtha' tshun chad kyi bza' tha dad pa ma yin pa nyid dang / mi gzhan med pa nyid kyis sprad du rung ba</text></item>
<item><p>176b1</p><section></section><text>nyid dang / 'khrig pa spyod pa la zhugs pa'am/ phyogs pa nyid dang / der 'du shes pa nyid dang / dben pa skyabs yod par brnag pas 'greng ba nyid dang / sprod par byed pa tshor bya gnyis dang / ltung ba 'byin pa po tshor byed nyid kyis tshor ba'o/ /de dag las yan lag ma tshang na ci rigs par na smad do/ /</text></item>
<item><p>176b2</p><section></section><text>sbyor ba'i ltung ba ni nyes byas te/ ji srid du nyal po byed par shom pa'i khyim na 'greng ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong de dben pa skyabs yod par brnag pas 'greng ba'i lta</text></item>
<item><p>176b3</p><section></section><text>ba dang nyan pa dang nyan pa sprod par byed pa gnyis las gzhan pa'i gnas la sems gtod pa la nyes byas so/ /skyes pa dang bud med gnyis su mu stegs can gyi dge sbyong ngam/ sbyor zla gcig mu stegs can gyi dge sbyong ngam/ gal te khyim pa nyid yin yang gnyi ga skyes pa'am/ sbyor zla gcig za ma dang</text></item>
<item><p>176b4</p><section></section><text>ma ning dang mtshan gnyis pa yin na nyes byas so/ /khyim pa'i skyes pa dang bud med nyal po byed par shom pa'i gnas de dge slong dang khyim pa'i thun mong ngam/ mu stegs can gyi dge sbyong dang / khyim pa'i thun mong ngam/ za ma dang ma ning dang mtshan gnyis pa dag dang thun mong nyid la nyes byas so/ /de</text></item>
<item><p>176b5</p><section></section><text>gnyis 'khrig pa spyod pa la zhugs pa'am phyogs pa nyid ma yin pa la der 'du shes pa dang yid gnyis za ba la nyes byas so/ /sprod par byed pa tshor bya gnyis dang / ltung ba 'byin pa tshor byed nyid kyis ma tshor ba la nyes byas so/ /mngon sum du brnag pas 'greng ba la nyes byas so/ /sbyor ba'i</text></item>
<item><p>176b6</p><section></section><text>sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni dge slong gal te glang po che la sogs pas 'jigs pa'i dbang gis der 'greng ba la ltung ba med do/ /gnas de</text></item>
<item><p>176b7</p><section></section><text>dge slong nyid kyi \u0f37yin na ltung ba med do/ /gal te khyim pa'i gnas de khyim bdag gis dge slong la g.yar por byin zhing de na dge slong 'dug pa yin na yang de'i tshe na ltung ba med do/ /dgon pa la yang gal te dge slong snga na gnas pa yin na de la yang ltung ba med do/ /mthong ba'i spyod yul gyi mtha'</text></item>
<item><p>177a1</p><section></section><text>phan chad kyi gnas la ltung ba med do/ /bza' tha dad pa'i gnas la ltung ba med do/ /mi gzhan yod na ltung ba med do/ 'khrig pa sprod pa ma yin pa'i don la ltung ba med do/ /der 'du shes pa med pa la ltung ba med do/ /las dang po pa dang / smyos pa dang / sems 'khrugs pa</text></item>
<item><p>177a2</p><section></section><text>dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du nyal po byed par shom pa'i khyim na 'greng ba'i ltung byed du 'gyur ba rnam pa thams cad mi bsten par bslab par bya'o/ /'dod chags kyis kun tu spyod pa spang bar bya'o/ /</text></item>
<item><p>177a3</p><section></section><text>phyir bcos pa ni snga ma bzhin no/ /nyal po byed par shom pa'i khyim na 'greng ba'i ltung byed de bzhi bcu gsum pa bshad zin to// //gcer bu pa la sbyin pa'i ltung byed kyi gleng gzhi ni byung ba dang bcas pa'i dbang gis rnam pa gnyis te/ byung ba'i gleng gzhi ni sangs rgyas bcom ldan 'das rgyal po'i khab na</text></item>
<item><p>177a4</p><section></section><text>'od ma'i tshal bya ka lan dka'i gnas na bzhugs so/ /de nas rgyal po'i khab pa'i tshong pa rab tu mang po dag bcom ldan 'das ga la ba der dong ste phyin nas bcom ldan 'das kyi zhabs gnyis la mgo bos phyag 'tshal te mtha' gcig tu 'khod do/ /mtha' gcig tu 'khod nas bcom ldan 'das rgyal</text></item>
<item><p>177a5</p><section></section><text>po'i khab pa'i tshong pa rab tu mang po dag la chos dang ldan pa'i bka' mchid kyis yang dag par ston par mdzad/ yang dag par rab tu 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad do/ /rnam grangs du mar chos dang ldan pa'i bka'</text></item>
<item><p>177a6</p><section></section><text>mchid kyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas cang mi gsung ngo / /de nas rgyal po'i khab pa'i tshong pa rab tu mang po de dag tshe dang ldan pa kun dga' bo ga la ba der song ste smras pa/ btsun pa kun</text></item>
<item><p>177a7</p><section></section><text>dga' bo bcom ldan 'das dbyar gnas par zhal gyis bzhes nas gang du gshegs par 'gyur/ shes ldan dag sangs rgyas bcom ldan 'das la zhus shig /btsun pa kun dga' bo sangs rgyas bcom ldan 'das ni bsnyen par dka' ba bzod par dka' ba lags pas bdag cag gis</text></item>
<item><p>177b1</p><section></section><text>sangs rgyas bcom ldan 'das la zhu ba'i rngo mi thogs so/ /btsun pa kun dga' bos mtshan ma'am bka' mchid kyis bcom ldan 'das dbyar gnas par zhal gyis bzhes nas phyogs gang du gshegs pa ji ltar mkhyen shes ldan dag /bcom ldan 'das dbyar gnas par zhal gyis bzhes</text></item>
<item><p>177b2</p><section></section><text>nas phyogs gang du gshegs par bzhed pa'i phyogs de logs su zhal gzigs shing bzhugs la/ de dag gi bsngags pa yang brjod par mdzad de/ da ltar bcom ldan 'das kos lar zhal gzigs shing bzhugs la/ mnyan yod du yod pa'i mi dag gis bsngags pa yang brjod par mdzad do/ /</text></item>
<item><p>177b3</p><section></section><text>de nas tshong pa de dag gi tshe dang ldan pa kun dga' bo la phyag 'tshal te dong nas mnyan yod du 'dong ba'i zong sta gon du byas so/ /de nas bcom 'das dbyar gnas par zhal gyis bzhes te dbyar zla gsum po dag 'das nas bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>177b4</p><section></section><text>kun dga' bo song la dge slong dag la de bzhin gshegs pa ko sa la dag tu ljongs rgyur gshegs na khyed las gang de bzhin gshegs pa dang thabs cig ko sa la dag tu ljongs rgyur 'gro bar spro ba des chos gos kyi las kyis shig ces bsgo shig /tshe dang ldan pa kun dga' bos dge slong rnams</text></item>
<item><p>177b5</p><section></section><text>la de skad bsgo ba rgyal po'i khab pa'i tshong pa de dag gis thos nas de dag bcom ldan 'das ga la ba der dong ste zhabs la mgo bos phyag 'tshal nas gsol pa/ bcom ldan 'das dge slong gi dge 'dun dang bcas pas rgyal po'i khab nas mnyan yod kyi bar ji tsam bar bdag cag las na bza'</text></item>
<item><p>177b6</p><section></section><text>dang bsod snyoms dang gnas mal dang bsnyung ba'i rkyen dang sman gyi yo byad dag bzhed par ci gnang / bcom ldan 'das kyis de dag la cang mi gsung bas gnang ngo / /de nas rgyal po'i khab pa'i tshong pa rab tu mang po de dag gis tshe dang ldan pa kun dga' bo la de bzhin gshegs pa'i dgongs mal ci</text></item>
<item><p>177b7</p><section></section><text>tsam pa dris nas 'khor los sgyur ba'i rgyal po'i dgongs mal bzhin du rgyang grags bcur gshegs pa thos nas/ de dag gis rgyang grags bcu bcur bcom ldan 'das dge slong gi dge 'dun dang bcas pa'i tshogs dag bshams nas bcom ldan 'das dge slong gi dge 'dun dang bcas pa</text></item>
<item><p>178a1</p><section></section><text>mnyan yod ga la ba de logs su ljongs rgyu zhing gshegs so/ /tshong pa de dag dang mu stegs gcer bu pa zhig dang lhan cig 'gro ba de phongs pa'i dus la bab cing bkres pas nyam thag par gyur nas/ de dge slong rnams kyi gan du song ste smras pa/ khyed cag gi ston pa ni</text></item>
<item><p>178a2</p><section></section><text>bzang po la mos pa yin te/ de gser gyi thong gshol gyis zhing rmos pa des khyed cag la zas ro brgya pa dang / gos 'bum ri ba dang / khang pa brtsegs pa lnga brgya pa yang rjes su gnang bas khyed cag re zhig tshe 'di nyid la yang bde ba la reg par gnas la/ tshe 'di nas shi 'phos pa rnams</text></item>
<item><p>178a3</p><section></section><text>kyang lha rnams kyi nang du skye bar 'gyur ro/ /kho bo cag gi ston pa ni ngan pa la mos pa yin te/ de til gyi tshigs ma'i gshol gyis zhing rmo bas des kho bo cag la gcer bu dang sgre byi dang sprod zan dang / yul rgyu ba dang sa la nyal ba las gzhan rjes su ma gnang bas kho bo cag ni re zhig tshe</text></item>
<item><p>178a4</p><section></section><text>'di nyid la yang sdug bsngal la reg par gnas shing / 'di nas shi 'phos pa rnams kyang sems can dmyal ba rnams kyi nang du skye bar 'gyur ro/ /dge slong rnams kyis bsams pa/ gcer bu pa shes pa can 'di dad par gyur to snyam nas de dag gis de la smras pa/ shes pa can ji ltar 'tsho</text></item>
<item><p>178a5</p><section></section><text>dka' bas so/ /dge slong rnams kyi lhung bzed kyi lhag ma 'dod dam/ des bsams pa/ gal te dge slong rnams kyi lhung bzed kyi lhag ma ma zos na ltogs te 'chi bar 'gyur ro snyam nas des smras pa/ 'tshal lo/ /dge slong rnams kyis smras pa/ shes pa can dge slong dag zan za ba'i mig</text></item>
<item><p>178a6</p><section></section><text>lam du 'dug cig dang / khyod la lhung bzed kyi lhag ma sbyin par 'gyur ro/ /de der 'dug pa dang dge slong rnams kyis de la lhung bzed kyi lhag ma byin nas de'i slong phor khur bas byur bur byas so/ /de slong phor khur bas byur bur byas pa thogs te/ phyir byung ba de ded dpon gyis mthong nas smras pa/</text></item>
<item><p>178a7</p><section></section><text>gcer bu pa khyod la khur ba sus byin des smras pa/ khyod kyi yon gnas ni dge slong de dag yin la/ de dag gi yon gnas ni kho bo yin la/ kho bo la de dag gis phul lo/ ded dpon gyis spyos te btang ba dang / lam de nas 'gron pa don mthun tshur 'ong ba dag cig gi zla la gcer bu pa zhig 'ong ba des de</text></item>
<item><p>178b1</p><section></section><text>mthong nas smras pa/ shes pa can nyod pa nyod dam/ des smras pa nyod do/ /gang nas des smras pa/ khyim bdag sgre byi 'di dag kho bo la stobs par byed do/ /des smras pa/ gcer bu pa khyod ni byas pa mi shes pa yin te/ 'di dag khyod kyi khyim bdag sgre byi dag yin nam/ de dag las ni lnga brgya pa'i</text></item>
<item><p>178b2</p><section></section><text>tshogs dag yongs su mya ngan las 'das par snang gi khyod kyis shes pa can ni gcig 'ga' yang yongs su mya ngan las 'das par mthong ngam zhes spyos te tshigs su bcad pa dag smras pa/ ngan pa ci'i phyir sa la 'bying mi byed/ /ci'i phyir lce yang tshal pa brgyar mi 'gas/ /khyod kyi lus la ci</text></item>
<item><p>178b3</p><section></section><text>phyir gsang ba dag /rdo rje'i ser ba mdung thung mda' mi 'phen/ /ji ltar seng ge'i lhag ma za ba'i wa/ /seng ge nyid la gsod pa 'dod pa ltar/ /de bzhin khyod kyang stobs bcu'i khyor zas za/ /stobs bcu nyid la smod byed ma 'phags pa/ /gang du gang la nyes par bsten byas na/ /mi ngan 'dris</text></item>
<item><p>178b4</p><section></section><text>'dra 'tsho ba 'thob pa las/ /de ni nges par mdza' bshes dgra rnams la/ /mnyam mdzad blo ldan thams cad mkhyen pa yin/ /mi rnams gang dag byas pa mi shes pa/ /de dag khyim pas shin tu ngan par bsam/ /khyi yang mi la byas pa shes snang na/ /sbrul 'dra'i mi dag dug ni gtong bar byed/ 'di</text></item>
<item><p>178b5</p><section></section><text>ni re zhig byung ba yin te/ sangs rgyas bcom ldan 'das re zhig 'dul ba la nyan thos rnams kyi bslab pa'i gzhi 'cha' bar ni mi mdzad do/ /bcas pa'i gleng gzhi ni bcom ldan 'das ko sa la dag tu ljongs rgyu zhing gshegs pa na mnyan yod du byon to/ /mnyan yod na skyed mos tshal zhig na</text></item>
<item><p>178b6</p><section></section><text>yugs sa mo lnga brgya tsam dog pa 'khal zhing 'khod pa de dag gis sangs rgyas bcom ldan 'das skyes bu chen po'i mtshan sum cu rtsa gnyis kyis gzugs brgyan cing gsal ba la sogs pa mthong ngo / /mthong nas kyang 'di lta ste dge ba'i rtsa ba bsags pa'i rgyu las byung ba'i sems can gyis dang</text></item>
<item><p>178b7</p><section></section><text>por sangs rgyas mthong ba na sems nyams bde ba skyed par byed pa de ltar ni lo bcu gnyis su zhi gnas kyi sems goms par byas pa dang / dbul pos gter mthong ba dang / bud med bu thob pa dang / rgyal srid la mngon par dga' ba rgyal srid la dbang bskur ba yang sems nyams bde ba</text></item>
<item><p>179a1</p><section></section><text>skyed par mi byed pas/ de dag bcom ldan 'das ga la ba der dong ste phyin nas bcom ldan 'das kyi zhabs gnyis la mgo bos phyag 'tshal te mtha' gcig tu 'khod do/ /mtha' gcig tu 'khod nas bcom ldan 'das kyis de dag gi bsam pa dang / bag la nyal dang /</text></item>
<item><p>179a2</p><section></section><text>khams dang rang bzhin thugs su chud nas ci nas kyang de dag gis 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom ste rgyun du zhugs pa'i 'bras bu mngon sum du byas par gyur pa de ltar chos bstan pa mdzad pas de dag gis rgyun du zhugs pa'i 'bras bu thob po/ /de dag gis</text></item>
<item><p>179a3</p><section></section><text>bcom ldan 'das dge slong gi dge 'dun dang bcas pa sang bdag gi gdugs tshod gsol bar ci gnang zhes spyan drangs nas gnang ba dang / kAr ShA pa Na dag khyer te tshe dang ldan pa kun dga' bo'i gan du song nas smras pa/ btsun pa kun dga' bo bdag cag la snod spyad dang mi blas dang gnas mal gyi 'byor pa</text></item>
<item><p>179a4</p><section></section><text>ma mchis kyi/ khyed kyis kAr ShA pa Na 'di dag gis zhal zas sta gon bgyid du gsol cig dang / bdag cag mchis te brim par bgyi'o/ /tshe dang ldan pa kun dga' bos khyim bdag mgon med zas sbyin la khyim bdag khyod kyis 'di dag dang bdag nyid kyis kAr ShA pa Na gzhan dag bsres te zhal zas bsod</text></item>
<item><p>179a5</p><section></section><text>pa sta gon gyis la 'dir skur cig ces smras so/ /des de ltar byas nas rgyal byed kyi tshal du bskur ro/ /tshe dang ldan pa kun dga' bos rigs kyi bu mo de dag la zhal zas lta gon byas kyi tshur gshegs la sangs rgyas la sogs pa dge slong gi dge 'dun la brims shig ces spring ba dang / de dag</text></item>
<item><p>179a6</p><section></section><text>lhags te smras pa/ btsun pa kun dga' bo khyod bdag cag gi dge ba'i bshes gnyen lags kyi tshur spyon khyed kyis kyang brim du gsol/ tshe dang ldan pa kun dga' bos brims par brtsams pa dang der gcer bu ma rgan gzhon gnyis shig 'ongs te de gnyis kyis khyim bdag mo de dag</text></item>
<item><p>179a7</p><section></section><text>la zas bslangs pa na de dag gis smras pa/ zas 'di ni rgyal bu 'di'i yin no/ /gcer bu ma de gnyis kyis tshe dang ldan pa kun dga' bo la bslangs pa dang / tshe dang ldan pa kun dga' bos ma bsams par brims pa na rgan mo la ni khur ba gcig byin/ gzhon nu ma la ni khur ba gnyis byin</text></item>
<item><p>179b1</p><section></section><text>nas/ rgan mos smras pa/ gzhon nu ma khyod rgyal bu 'dis khyod don du gnyer gyi sta gon gyis shig ces zer nas dge slong don nyung ngu dag ci'i phyir dge slong dag gcer bu pa dang / gcer bu ma kun du rgyu dang / kun du rgyu mo la rang gi lag nas bca' ba dang bza' ba sbyor bar byed ces smod par byed/</text></item>
<item><p>179b2</p><section></section><text>phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ tshe dang ldan pa kun dga' bo la rmas nas/ mi brtson pa dang /</text></item>
<item><p>179b3</p><section></section><text>mi sbyor ba dang / ma brtags par spyod pa rnam par smad de/ brtson pa dang / spyod pa dang / brtags te spyod pa'i bsngags pa brjod nas bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge</text></item>
<item><p>179b4</p><section></section><text>slong gang gcer bu pa'am/ gcer bu ma kun du rgyu'am/ kun du rgyu mo la rang gi lag nas bca' ba dang bza' ba sbyin na ltung byed do zhes bca' ba mdzad de/ yul ni mnyan yod/ gang zag ni tshe dang ldan pa kun dga' bo/ nyon mongs pa ni ma brtags par spyod pa/ nyes pa ni gcer bu pa la</text></item>
<item><p>179b5</p><section></section><text>rang gi lag nas zas sbyin pa'o/ /de la yang dge slong gang zhes bya ba ni chos 'di pa'o/ /gcer bu pa'am gcer bu ma kun du rgyu'am kun du rgyu mo la zhes bya ba ni rtags 'di pa dang rab tu byung ba 'di med pa la bya'o/ /rang gi lag nas zhes bya ba ni lag pas lag par ro/ /bca' ba dang bza' ba</text></item>
<item><p>179b6</p><section></section><text>zhes bya ba ni bca' ba lnga po dang bza' ba lnga po dag go/ /sbyin na zhes bya ba ni bsam mi dgos par ro/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang /</text></item>
<item><p>179b7</p><section></section><text>bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis gzhan mu stegs can gyi rab tu byung ba gcer bu pa pho yang rung mo yang rung ba rtags 'di dang / rab tu byung ba 'di med par nye du dang</text></item>
<item><p>180a1</p><section></section><text>rab tu byung ba la ltos pa dang nad pa dang / sdig pa can gyi lta ba'i rnam pa dang 'bral ba nyid ma gtogs pa la rang gi lag nas bca' ba dang / bza' ba rang dang de la rung ba dag de'i lus sam lus dang 'brel par sbyin na gcer bu la sbyin pa'i ltung byed kyi dngos gzhir 'gyur ro/ /</text></item>
<item><p>180a2</p><section></section><text>gzhan mu stegs can gyi rab tu byung ba gcer bu pho yang rung mo yang rung brtags 'di dang rab tu byung ba 'di med pa la na smad pa med do/ /nye du dang rab tu byung ba la ltos pa dang / nad pa dang sdig pa can gyi lta ba'i rnam pa dang dbral ba nyid ma gtogs pa la na smad pa med do/ /rang gis sbyin pa la na smad pa</text></item>
<item><p>180a3</p><section></section><text>med do/ /zas bca' ba lnga dang bza' ba lnga'i khongs su gtogs pa rang dang de la rung ba de dag la na smad pa med do/ /de'i lus sam lus dang 'brel par sbyin pa la na smad pa med do/ /'di'i byed pa po ni gzhan mu stegs can gyi rab tu byung ba dang rang gis sbyin pa dang zas dus su rung ba dag go/ /</text></item>
<item><p>180a4</p><section></section><text>'di la yan lag lngas dngos gzhi'i ltung bar 'gyur te/ gzhan mu stegs can gyi rab tu byung ba gcer bu pho yang rung mo yang rung ba rtags 'di dang rab tu byung ba 'di med pa nye du dang rab tu byung ba la ltos pa dang / nad pa dang / sdig pa can gyi lta ba'i rnam pa dang dbral ba nyid ma gtogs pa dang rang gis</text></item>
<item><p>180a5</p><section></section><text>sbyin pa dang / zas rung ba dag go/ /gnyi ga la rung ba nyid dang / de'i lus dang lus 'brel par sbyin pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ci srid du gcer bu pa la sbyin pa'i ltung byed kyi sbyor ba brtsams nas dngos gzhi la ma thug gi</text></item>
<item><p>180a6</p><section></section><text>bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /zas bca' ba lnga dang bza' ba lnga ma yin pa la nyes byas so/ /rang dang de la mi rung ba'i zas la nyes byas so/ /gzhan sbyin du 'jug pa la nyes byas so/ /rang gi zhal ta byas pa la nyes byas so/ /lus</text></item>
<item><p>180a7</p><section></section><text>sam de dang 'brel pa las gzhan pa'i phyogs su bgo bsha' byed pa'i tshul gyis 'jog pa la nyes byas so/ /gcer bu pa las gzhan pa'i mu stegs can dag la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi</text></item>
<item><p>180b1</p><section></section><text>sbyor ba'i sbyor ba yang nyes byas te/ nyes byas phra mo'o/ /ltung ba med pa ni rtags 'di dang rab tu byung ba 'di yod pa la ltung ba med do/ /nye du dang rab tu byung ba la ltos pa dang / nad pa dang sdig pa can gyi lta ba'i rnam pa dang / dbral bar 'dod pa la ltung ba med do/ /zas dum bur byas nas sbyin na sbyin du 'jug pa la ltung ba med do/ /</text></item>
<item><p>180b2</p><section></section><text>gzhan pa'i blos gdol ba bzhin du gzhan 'jog pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gcer bu la sbyin pa'i ltung byed du 'gyur ba rnam pa thams cad mi bsten par bslab par</text></item>
<item><p>180b3</p><section></section><text>bya'o/ /mi brtson pa dang mi sbyor ba dang ma brtags par spyod pa spang bar bya'o/ /phyir bcos pa ni snga ma bzhin no/ /gcer bu pa la sbyin pa'i ltung byed de/ bzhi bcu bzhi pa bshad zin to// //dmag la lta ba'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal</text></item>
<item><p>180b4</p><section></section><text>mgon med zas sbyin gyi kun dga' ra ba na bzhugs so/ /ko sa la'i rgyal po gsal rgyal gyis ri brags pa zhig log nas der ru pa gcig btang ba dang / bcom zhing rab tu bcom ste phyir 'ongs so/ /ru pa gnyis pa dang / gsum pa btang ba dang / de yang bcom zhing rab tu bcom ste phyir 'ongs te/ ko sa</text></item>
<item><p>180b5</p><section></section><text>la'i rgyal po gsal rgyal gyis nga'i g.yul na mtshon gyis 'tsho ba gang dag 'khod pa de dag thams cad 'dong bar bya'o zhes dril bsgrags pa byed du bcug ste/ rgyal po dpung gi tshogs yan lag bzhi pa dang bcas te 'phags pa dang / drug sde dag gis smras pa/ dga' bo nye dga' gsus po che'i dpung gi</text></item>
<item><p>180b6</p><section></section><text>tshogs yan lag bzhi pa ci 'dra ba bltas 'dong ngo zhes de dag lam kar dong ste 'khod pa dang / ci tsam na ko sa la'i rgyal po gsal rgyal gyi dpung gi tshogs yan lag bzhi pa dag 'ongs nas drug sde dag gis de dag la smras pa/ shes ldan dag gar 'dong / 'phags pa dag ko sa la'i rgyal po gsal rgyal gyis ri</text></item>
<item><p>180b7</p><section></section><text>brags pa zhig log pa de 'bebs su mchi'o/ /drug sde dag gis smras pa/ bkren pa dag dpung gi tshogs 'di lta bu dag gis ri brags pa phebs par 'gyur ram/ khyed kyi glang po che 'di dag ni phag 'dra la/ ri brags pa'i glang po che dag ni ri bo brtsegs pa 'dra'o/ /khyod kyi rta 'di dag ni bong</text></item>
<item><p>181a1</p><section></section><text>bu 'dra la/ ri brags pa'i rta dag ni glang po che'i phru gu 'dra'o/ /khyed kyi shing rta 'di dag ni shing rta zhig pa 'dra la/ ri brags pa'i shing rta dag ni gzhal med khang 'dra'o/ /khyed kyi mi 'di dag ni rtswa mi 'dra la/ ri brags pa'i mi dag ni gnod sbyin gdug pa dang 'dra bas khyed cag phar 'gro ba</text></item>
<item><p>181a2</p><section></section><text>yod kyang phyir ldog pa med kyi/ phyir deng la pha ma dag la til gyi chu byin la gzod deng shig /de dag mtha' gcig tu dong ste sems khong du chud cing 'khod do/ /ci tsam na ko sa la'i rgyal po gsal rgyal 'ongs nas des smras pa/ khyed cag ci'i phyir mi 'dong bar mtha' gcig tu dong ste sems khong du chud cing</text></item>
<item><p>181a3</p><section></section><text>'khod/ de dag gis smras pa/ lha bdag cag rgyal bar ga la 'gyur 'di ltar dge sbyong mgo reg ras yug chen glegs pa 'tshal ba 'di dag mi mchi dgu mchi'o/ /gang dag 'phags pa drug sde dag go/ /shes ldan dag de dag ni dge sbyong hral po dag yin pas/ de dag gis smras pa/ khyed la ci gnod</text></item>
<item><p>181a4</p><section></section><text>deng shig /ko sa la'i rgyal po gsal rgyal gyis bsams pa/ 'di dag yang dang yang du bdag la tho 'tshams par 'gyur ro snyam du rig nas/ bcom ldan 'das kyi spyan sngar mi zhig las 'phrin gyis bsnyun gsol te/ btsun pa 'phags pa 'di dag dmag chas pa la ltar mchi na/ kye ma bcom ldan 'das</text></item>
<item><p>181a5</p><section></section><text>kyis thugs brtse ba'i slad du gang gi 'phags pa dag dmag chas pa la ltar mchi bar mi 'gyur bar dran par bgyi ba cung zhig bca' ba mdzad na legs so zhes gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug</text></item>
<item><p>181a6</p><section></section><text>sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis</text></item>
<item><p>181a7</p><section></section><text>'dul ba la bslab pa'i gzhi 'di ltar gdon par bya ste/ yang dge slong gang dmag chas pa la ltar 'gro na ltung byed do zhes bca' ba mdzad de/ yul ni mnyan yod/ gang zag ni drug sde/ nyon mongs pa ni ma dul ba/ nyes pa ni dmag chas pa la ltar 'gro ba'o/ /de la yang dge slong gang zhes</text></item>
<item><p>181b1</p><section></section><text>bya ba ni/ drug sde'am gzhan yang de lta bu gang yin pa'o/ /dmag ces bya ba ni dmag yan lag gcig pa yang yod/ yan lag gnyis pa yang yod/ yan lag gsum pa yang yod/ yan lag bzhi pa yang yod do/ /dmag yan lag gcig pa gang zhe na/ glang po che'i tshogs so/ /dmag</text></item>
<item><p>181b2</p><section></section><text>yan lag gnyis pa gang zhe na/ glang po che'i tshogs dang / rta pa'i tshogs so/ /dmag yan lag gsum pa gang zhe na/ glang po che'i tshogs dang / rta pa'i tshogs dang / shing rta'i tshogs so/ /dmag yan lag bzhi pa gang zhe na/ glang po che'i tshogs dang / rta pa'i tshogs dang / shing rta'i tshogs dang /</text></item>
<item><p>181b3</p><section></section><text>dpung bu chung gi tshogs so/ /chas par zhes bya ba ni g.yul 'gyed pa la mngon par dga' ba'o/ /ltar 'gro na zhes bya ba ni ltad mo ltar 'gro na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par</text></item>
<item><p>181b4</p><section></section><text>gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong rgyal po dang / btsun mo dang gzhon nu dang / zhang blon dang khrom gyi ru sna dang grong rdal gyi mi dang ljongs kyi mis</text></item>
<item><p>181b5</p><section></section><text>bkug pa dang bar chad byung ba'i dbang nyid ma gtogs pas g.yul la mngon par dga' ba'i dmag la lta ba'i don nyid kyis 'phags pa'i nye 'khor gyi mtha' las 'das te mthong na dmag la lta ba'i ltung byed kyi dngos gzhir 'gyur ro/ /dge slong rgyal po dang btsun mo dang gzhon nu ma dang zhang blon dang /</text></item>
<item><p>181b6</p><section></section><text>khrom gyi ru sna dang grong rdal gyi mi dang ljongs kyi mis dmag gi nang du rang dbang med par bkug pa nyid ma gtogs pa la na smad pa med do/ /tshul khrims dang / srog gi bar chad la sogs pa gang yang rung ba 'ga' zhig nye bar gyur pa'i dbang gis der mi 'gror mi rung ba'i bar chad byung ba'i dbang nyid</text></item>
<item><p>181b7</p><section></section><text>ma gtogs pa la na smad pa med do/ /g.yul la mngon par dga' ba'i dmag la lta ba'i don nyid kyis mthong ba la na smad pa med do/ /gnas gang nas 'phags pa'i nye 'khor gyi mtha' las 'das te mthong ba la na smad pa med do/ /'dir yang nye 'khor ni sngar chos gos kyi mtshams kyi nye 'khor</text></item>
<item><p>182a1</p><section></section><text>bstan pa dag nyid yin par rig par bya'o/ /'di'i byed pa po ni g.yul la mngon par dga' ba'i dmag la lta ba'i don nyid kyis 'phags pa'i nye 'khor gyi mtha' las 'das te mthong ba'o/ /'di la yan lag lngas dngos gzhi'i ltung bar 'gyur te/ dge slong rgyal po dang btsun mo dang gzhon</text></item>
<item><p>182a2</p><section></section><text>nu dang zhang blon dang khrom gyi ru sna dang grong rdal gyi mi dang ljongs kyi mis bkug pa dang / bar chad byung ba'i dbang nyid ma gtogs pa dang / g.yul la mngon par dga' ba'i dmag nyid dang / lta ba'i don nyid dang / 'phags pa'i nye 'khor gyi mtha' las 'das pa dang mthong ba'o/ /de dag las yan</text></item>
<item><p>182a3</p><section></section><text>lag ma tshang na ci rigs par na smad do/ /sbyor ba'i ltung ba ni nyes byas te ci srid du dmag la lta ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /lta ba'i phyir 'gro na ji srid du mig gis ma</text></item>
<item><p>182a4</p><section></section><text>mthong gi bar du nyes byas so/ /nye 'khor gyi mtha' las ma 'das par bzhin bsgyur ba tsam gyis mthong ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung</text></item>
<item><p>182a5</p><section></section><text>ba med pa ni dge slong rgyal po dang btsun mo dang gzhon nu dang zhang blon dang khrom gyi ru sna dang grong rdal gyi mi dang / ljongs kyi mis rang dbang med par bkug pa la ltung ba med do/ /bar chad byung ba'i dbang nyid kyis song ste mthong ba la ltung ba med do/ /g.yul la mngon par dga' ba'i dmag nyid ma yin pa la ltung</text></item>
<item><p>182a6</p><section></section><text>ba med do/ /lta ba'i don nyid ma yin pa la gyi na mthong ste mi lta ba la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du dmag la lta ba'i</text></item>
<item><p>182a7</p><section></section><text>ltung byed du 'gyur ba rnam pa thams cad mi bsten par bslab par bya'o/ /dge sbyong gi tshul ma yin pa mi bya'o/ /phyir bcos pa ni snga ma bzhin no/ /dmag la lta ba'i ltung byed de bzhi bcu lnga pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po sum</text></item>
<item><p>182b1</p><section></section><text>cu gcig pa/ dmag gi nang na gnas pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /ri brags pa de de lta na yang mi phebs nas rgyal pos de nyid du phru ma btab ste 'dug pa dang / blon po rnams kyis smras</text></item>
<item><p>182b2</p><section></section><text>pa/ lha khyim bdag mgon med zas sbyin ni bsod nams kyi rnam par smin pa can dbang che bar grags pa lags pas gal te mchis par gyur na de'i mthus ri brags pa 'di phebs par 'gyur ba gang lags pa de lta bu'i gnas mchis par 'gyur gda'o/ /rgyal pos khyim bdag mgon med zas sbyin</text></item>
<item><p>182b3</p><section></section><text>la khyim bdag mthong bar 'dod do zhes yi ge spring ba dang / khyim bdag mgon med zas sbyin der 'ongs so/ /de lta na yang ri brags pa de ma phebs nas/ ko sa la'i rgyal po gsal rgyal gyis khyim bdag mgon med zas sbyin la smras pa/ khyim bdag khye'u dag mi dran nam/ lha khye'u dag ni mi</text></item>
<item><p>182b4</p><section></section><text>dran te 'di ltar 'phags pa dag mthong bar 'tshal lo/ /ko sa la'i rgyal po gsal rgyal gyis dge 'dun la 'phags pa dag mthong bar 'tshal lo zhes yi ge spring ba dang / dge skos kyis dge 'dun gyi dbus su yi ge klags te/ gang der 'gro bar spro ba des tshul shing long shig ces tshul shing</text></item>
<item><p>182b5</p><section></section><text>brims pa dang / dge slong gnas brtan dag gis smras pa/ kho bo cag ni rgan po sbyor mi bzod pa dag yin pas der 'gro bar mi nus so/ /dge slong gsar bu gsar bu dag gis smras pa/ der chos bstan par bya dgos na bdag cag ni thos pa nyung ba yin pas chos bstan par mi nus na/</text></item>
<item><p>182b6</p><section></section><text>der chu brims par bya'am/ ci bdag cag kyang der 'gro bar mi nus so/ /drug sde dag gis smras pa/ dga' bo nye dga' ji srid du bcom ldan 'das bzhugs shing bdag cag gson pa de srid du bstan pa gnas la/ bcom ldan 'das yongs su mya ngan las 'das shing bdag cag dus la bab na bstan pa nub par</text></item>
<item><p>182b7</p><section></section><text>brjod par bya ste/ ji srid du bdag cag gson pa de srid du bstan pa la gces pa bskyed par byas/ tshul shing blang ngo zhes de dag gis tshul shing blangs te der dong nas/ rgyal po la chos bstan pas rgyal po mngon par dad par byas so/ /btsun mo dang gzhon nu dag dang zhang blon dang khrom gyi ru sna dag la</text></item>
<item><p>183a1</p><section></section><text>yang chos bstan pas skye bo phal po che'i tshogs mngon par dad par byas so/ /ko sa la'i rgyal po gsal rgyal gyis blon po rnams la smras pa/ ri brags pa bskor du 'dong ngo zhes de dag la 'phags pa dang drug sde dag gis smras pa/ dga' bo nye dga' bdag cag gis yun ji srid</text></item>
<item><p>183a2</p><section></section><text>du gzhan gyi spyod lam gyis gnas par bya/ rang gi spyod lam gyis gnas par bya'o/ /gsus po che'i dmag ci 'dra ba de 'drar 'dong ngo zhes de dag lam kar dong ste 'khod pa dang ci tsam na dpung gi tshogs yan lag bzhi pa 'ongs nas de dag gis smras pa/ 'phags pa dag shul phye shig shul phye shig</text></item>
<item><p>183a3</p><section></section><text>ci bya/ dpung gi tshogs yan lag bzhi pa mchi'o/ /bkren pa dag 'di 'dra ba dag glang po che yin nam phag dang 'dra'o zhes de dag gis mche ba dag nas bzung ste mtha' gcig tu bor ro/ /'di 'dra ba dag rta yin nam bong bu dag 'dra'o zhes de dag gis de dag gi mjug ma dag nas bzung ste mtha' gcig tu bor</text></item>
<item><p>183a4</p><section></section><text>ro/ /'di 'dra ba dag shing rta yin nam shing rta zhig pa dag 'dra'o zhes de dag gis de dag srog shing dag nas bzung ste mtha' gcig tu bor ro/ /'di 'dra ba zhig mi yin nam rtswa mi dag 'dra'o zhes de dag gis de dag gi gnya' ba dag nas bzung ste mtha' gcig tu bor nas de dag sems khong du chud cing 'khod do/ /</text></item>
<item><p>183a5</p><section></section><text>ci tsam na ko sa la'i rgyal po gsal rgyal 'ongs nas des smras pa/ shes ldan dag ci'i phyir khyed cag mi 'dong bar sems khong du chud cing 'khod/ lha dag bdag cag rgyal bar ga la 'gyur/ 'di ltar dge sbyong mgo reg ras yug chen glegs pa 'tshal ba 'di dag mi mchi dgu mchi'o/ /gang dag 'phags pa</text></item>
<item><p>183a6</p><section></section><text>drug sde dag go/ /shes ldan dag de dag ni dge sbyong hral po dag yin pas de dag gis smras pa/ khyed la ci gnod deng shig /ko sa la'i rgyal po gsal rgyal gyis bsams pa/ 'di dag yang dang yang du bdag la tho 'tshams par 'gyur ro snyam du rig nas/ bcom ldan 'das kyi spyan sngar mi zhig la 'phrin gyis</text></item>
<item><p>183a7</p><section></section><text>bsnyun gsol te/ btsun pa 'phags pa 'di dag dmag chas pa la ltar mchis nas shin tu yun ring por dmag gi nang na gnas na/ kye ma bcom ldan 'das kyis thugs brtse ba'i slad du gang gis 'phags pa dag dmag chas pa la ltar mchis nas shin tu yun ring por dmag gi nang na gnas par mi 'gyur bar</text></item>
<item><p>183b1</p><section></section><text>bcom ldan 'das kyis 'phags pa rnams la dran par bgyi ba chung zhig bca' ba mdzad na legs so zhes gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su</text></item>
<item><p>183b2</p><section></section><text>mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang</text></item>
<item><p>183b3</p><section></section><text>dmag chas pa la ltar 'gro ba de lta bu'i rkyen zhig byung na/ de dge slong des dmag de'i nang du zhag gnyis tshun chad gnas par bya'o/ /de las lhag par gnas na ltung byed do zhes bca' ba mdzad de/ yul ni mnyan yod/ gang zag ni drug sde/ nyon mongs pa ni ma dul ba/ nyes ba ni shin tu yun ring por</text></item>
<item><p>183b4</p><section></section><text>dmag gi nang na gnas pa'o/ /de la yang dge slong gang zhes bya ba ni drug sde'am gzhan yang de lta bu gang yin pa'o/ /dmag ces bya ba la/ dmag ni yan lag gcig pa yang yod la/ yan lag gnyis pa yang yod/ yan lag gsum pa yang yod/ yan lag bzhi pa yang yod do/ /dmag yan lag</text></item>
<item><p>183b5</p><section></section><text>gcig pa gang zhe na/ glang po che'i tshogs so/ /dmag yan lag gnyis pa gang zhe na/ glang po che'i tshogs dang / rta'i tshogs so/ /dmag yan lag gsum pa gang zhe na/ glang po che'i tshogs dang / rta pa'i tshogs dang / shing rta'i tshogs so/ /dmag yan lag bzhi pa gang zhe na/ glang po che'i tshogs</text></item>
<item><p>183b6</p><section></section><text>dang / rta pa'i tshogs dang / shing rta'i tshogs dang / dpung bu chung gi tshogs so/ /chas pa la zhes bya ba ni g.yul 'gyed par mngon par dga' ba la'o/ /ltar 'gro ba zhes bya ba ni rgyu gang gis so/ /de lta bu'i rkyen zhig byung na zhes bya ba ni rgyal po dang btsun mo dang gzhon nu dang zhang blon dang / khrom gyi ru sna dang / grong</text></item>
<item><p>183b7</p><section></section><text>rdal gyi mi dang ljongs kyi mis bkug na'o/ /dge slong des zhes bya ba ni dge slong gang yin pa des so/ /dmag de'i nang du zhes bya ba ni dmag chas pa de'i nang du'o/ /zhag gnyis tshun chad gnas par bya'o zhes bya ba ni zhag gnyis kyi mtha' tshun chad gnas par bya'o/ /de las lhag par gnas na zhes bya ba ni de</text></item>
<item><p>184a1</p><section></section><text>las 'das par gnas na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan</text></item>
<item><p>184a2</p><section></section><text>nyid shes par bya'o/ /de la 'dir dngos gzhi'i ltung ba rnam par gzhag pa ni dge slong rgyal po dang btsun mo dang / gzhon nu dang zhang blon dang / khrom gyi ru sna dang grong rdal gyi mi dang ljongs kyi mis bkug pa dang / bar chad kyi dbang nyid byung na g.yul la mngon par dga' ba'i dmag de'i nang du nyin mtshan gnyis</text></item>
<item><p>184a3</p><section></section><text>las lhag par nyin mtshan gsum pa'i skya rengs dang po shar bar gnas sam/ rgyal po la sogs pas bkug pa dang / bar chad kyi dbang de dag med par lta ba'i don nyid kyis g.yul la mngon par dga' ba'i dmag de'i nang du nyin mtshan gsum pa'i snga ma nyin mtshan gcig dang gnyis kyi mthar gnas</text></item>
<item><p>184a4</p><section></section><text>na yang dmag gi nang na gnas pa'i ltung byed kyi dngos gzhir 'gyur ro/ /dge slong rgyal po dang btsun mo dang gzhon nu dang zhang blon dang / khrom gyi ru sna dang grong rdal gyi mi dang ljongs kyi mis bkug pa dang bar chad kyi dbang nyid yod du zin yang g.yul la mngon par dga' ba'i dmag de'i nang du nyin mtshan</text></item>
<item><p>184a5</p><section></section><text>gsum pa'i skya rengs dang po shar ba la na smad pa med do/ /rgyal po la sogs pas bkug pa dang bar chad kyi dbang de dag med par lta ba'i don nyid kyis g.yul la mngon par dga' ba'i dmag de'i nang du nyin mtshan gsum pa'i snga ma nyin mtshan gcig dang gnyis kyi mthar gnas pa la yang dngos gzhi re</text></item>
<item><p>184a6</p><section></section><text>rer 'gyur ba la na smad pa med do/ /'di'i byed pa po ni rgyal po la sogs pas bkug pa dang / bar chad kyi dbang de dag yod na g.yul la mngon par dga' ba'i dmag gi nang du skya rengs gsum pa shar ba dang / de dag med par der zhag gcig dang gnyis kyi skya rengs shar ba'o/ /'di la yan lag lngas</text></item>
<item><p>184a7</p><section></section><text>dngos gzhi'i ltung bar 'gyur te/ dge slong rgyal po la sogs pas bkug pa dang / bar chad kyi dbang gis dgos pa yod pa dang / g.yul la mngon par dga' ba'i dmag nyid dang / der skya rengs gsum pa shar ba dang / dgos pa de dag med par der zhag gcig gi skya rengs shar ba dang / dgos pa</text></item>
<item><p>184b1</p><section></section><text>de dag med par der zhag gnyis pa'i skya rengs shar ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te ci srid du dmag gi nang na gnas pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa</text></item>
<item><p>184b2</p><section></section><text>re re la nyes byas re re'o/ /rgyal po la sogs pas bkug pa dang bar chad kyi dbang de dag yod na nyin mtshan gnyis pa las 'das pa phan chad gsum pa'i skya rengs 'char ka tshun chad du nyes byas so/ /de dag med par nyin mtshan gcig dang gnyis kyi skya rengs 'char ka tshun chad du yang nyes byas so/ /sbyor ba'i</text></item>
<item><p>184b3</p><section></section><text>sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni rgyal po la sogs pas bkug pa dang / bar chad kyi dbang gis dgos pa yod na zhag gnyis pa'i skya rengs dang po shar gyi bar</text></item>
<item><p>184b4</p><section></section><text>du der gnas pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du dmag gi nang na gnas pa'i ltung byed du 'gyur ba rnam pa thams cad mi bsten</text></item>
<item><p>184b5</p><section></section><text>par bslab par bya'o/ /phyir bcos pa ni snga ma bzhin no/ /dmag gi nang na gnas pa'i ltung byed de bzhi bcu drug pa bshad zin to// //dpung gi yan lag nyams su myong bar byed pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra</text></item>
<item><p>184b6</p><section></section><text>ba na bzhugs so/ /ri brags pa de de lta na yang ma phebs nas ko sa la'i rgyal po gsal rgyal gyis khyim bdag mgon med zas sbyin la smras pa/ khyim bdag khye'u mi dran nam/ lha khye'u dag ni mi dran te/ 'di ltar 'phags pa dag mthong bar 'tshal lo/ /ko sa la'i rgyal po gsal rgyal gyis dge 'dun</text></item>
<item><p>184b7</p><section></section><text>la 'phags pa dag mthong bar 'tshal lo zhes yi ge spring ba dang / dge skos kyis dge 'dun gyi mdun du yi ge klags te/ gang der 'gro bar spro ba des tshul shing long shig ces tshul shing brims pa dang / dge slong gnas brtan gnas brtan dag gis smras pa/ kho bo cag ni rgan po sbyor mi bzod pa dag yin pas</text></item>
<item><p>185a1</p><section></section><text>der 'gro mi nus so/ /dge slong gsar bu gsar bu dag gis smras pa/ der chos bstan par bya dgos na/ bdag cag ni thos pa nyung ba yin pas chos bstan par ni mi nus na/ der chu brim par bya ba'am ci bdag cag der 'gro mi nus so/ /drug sde dag gis smras pa/ dga' bo nye dga' ji srid</text></item>
<item><p>185a2</p><section></section><text>du bcom ldan 'das bzhugs shing bdag cag gson pa de srid du bstan pa gnas la/ bcom ldan 'das yongs su mya ngan las 'das shing bdag cag dus la bab na bstan pa nub par brjod par bya ste/ ci srid du bdag cag gson pa de srid du bstan pa la gces pa bskyed par byas tshul shing blang ngo zhes de dag gis</text></item>
<item><p>185a3</p><section></section><text>tshul shing blangs te der dong nas rgyal po la chos bsten pas/ rgyal po mngon par dad par byas so/ /btsun mo dang gzhon nu dang / zhang blon dang khrom gyi ru sna dag la yang chos bstan pas skye bo phal po che'i tshogs mngon par dad par byas so/ /ko sa la'i rgyal po gsal rgyal gyis blon po rnams la smras pa/ der</text></item>
<item><p>185a4</p><section></section><text>la g.yul shoms shig dang ri brags pa bskor bar bya'o/ /de dag gis g.yul bsham par brtsams pa dang / drug sde dag gis smras pa/ dga' bo nye dga' bdag cag gis yun ji srid du gzhan gyi spyod lam gyis gnas par byas/ rang gi spyod lam gyis gnas par byas/ gsus po che'i rgyal mtshan gyi mchog dang</text></item>
<item><p>185a5</p><section></section><text>dpung gi mchog dang g.yul bkod cing bshams pa'i dmag la lta ba nyams su myong bar byas 'dong ngo zhes de dag g.yul shom pa'i nang du dong ste dris pa/ shes ldan dag ci byed/ de dag gis smras pa/ 'phags pa dag bkod pa shom mo/ /drug sde dag gis smras pa/ bkren pa dag glang po che bcos ma</text></item>
<item><p>185a6</p><section></section><text>'di lta bu dag phyogs 'dir 'jog gam/ 'di dag sol cig ces de dag gis mche ba dag nas bzung ste mtha' gcig tu bor ro/ /rta theng po 'di lta bu dag phyogs 'dir 'jog gam 'di sol cig ces de dag gis mjug ma dag nas bzung ste mtha' gcig tu bor ro/ /shing rta zhig pa 'di lta bu 'di dag phyogs 'dir</text></item>
<item><p>185a7</p><section></section><text>'jog gam/ 'di sol cig ces dag gis de dag gi srog shing dag nas bzung ste mtha' gcig tu bor ro/ mi zhar ba 'di lta bu dag phyogs 'dir 'jog gam/ 'di sol cig ces de dag gis de dag gi gnya' ba nas bzung ste mtha' gcig tu bor ro/ /drug sde dag de'i mdun logs su ri brags pa dang / thag mi</text></item>
<item><p>185b1</p><section></section><text>ring bar 'khod de glag tshor gyi sgra phyung ba dang / de dag gis bsams pa/ ri brags pa dag rdzong nas rlugs te byung ngo snyam du rig nas skrag cing sngangs te 'bros par brtsams pa dang / drug sde dag myur ba myur bar dong ste/ khrom gyi ru sna'i mdun du 'khod de smras pa/ shes ldan dag ci'i phyir 'bros/ de dag gis smras</text></item>
<item><p>185b2</p><section></section><text>pa 'phags pa dag ri brags pa dag rdzong nas rlugs te byung ngo / /drug sde dag gis smras pa/ bkren pa dag de ni kho bo cag gis ku re cung zhig byas pa yin te/ gal te ri brags pa dag gis khyed cag de ltar bred ngas par shes shing rig par gyur na nang par snga ba kho nar yang khyed cag gnya' ba dag nas btags te</text></item>
<item><p>185b3</p><section></section><text>ri brags shig tu khrid par 'gyur gyi/ ma 'jigs par phyir log shig /de dag phyogs gcig tu dong ste sems khong du chud cing 'khod do/ /ci tsam na ko sa la'i rgyal po gsal rgyal 'ongs nas des smras pa/ shes ldan dag khyed kyis da dung yang g.yul gyi bkod pa ma bshams sam/ de dag gis smras pa/</text></item>
<item><p>185b4</p><section></section><text>lha bdag cag rgyal bar ga la 'gyur/ 'di ltar dge sbyong mgo reg ras yug chen glegs pa 'tshal ba 'di dag mchis nas bdag cag la tho 'tshams shing mi mchi dgu mchi'o/ /gang dag 'phags pa drug sde dag go/ /shes ldan dag de dag ni dge sbyong hral po dag yin pas de dag gis smras pa khyed la ci gnod/ deng la</text></item>
<item><p>185b5</p><section></section><text>g.yul gyi bkod pa shoms shig /ko sa la'i rgyal po gsal rgyal gyis bsams pa/ 'di dag yang dang yang du bdag la tho 'tshams par 'gyur ro snyam du rig nas bcom ldan 'das kyi spyan sngar mi zhig las 'phrin gyis bsnyun gsol te// btsun pa 'phags pa 'di dag shin tu yun ring por dmag gi nang na gnas pa'i</text></item>
<item><p>185b6</p><section></section><text>tshe na yang bshams pa 'khrug tu mchi zhing rgyal mtshan gyi mchog dang dpung gi mchog dang g.yul bshams pa'i dmag la lta ba nyams su myong bar bgyid na kye ma bcom ldan 'das kyis thugs brtse ba'i slad du gang gis 'phags pa dag shin tu yun ring por dmag gi nang na gnas pa'i tshe yang bshams pa</text></item>
<item><p>185b7</p><section></section><text>'khrug tu mi mchi zhing / rgyal mtshan gyi mchog dang / dpung gi mchog dang / g.yul bshams pa'i dmag la lta ba nyams su myong bar bgyid par mi 'gyur bar bcom ldan 'das kyis 'phags pa rnams la dran par bgyi ba cung zhig bca' ba mdzad na legs so zhes gsol to/ /de nas bcom ldan 'das</text></item>
<item><p>186a1</p><section></section><text>kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam</text></item>
<item><p>186a2</p><section></section><text>grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge slong zhag gnyis dmag de'i nang na gnas pa'i tshe yang gal te bshams pa 'khrug tu 'gro'am/ rgyal mtshan gyi mchog gam/</text></item>
<item><p>186a3</p><section></section><text>dpung gi mchog gam/ g.yul bshams pa'i dmag la lta ba nyams su myong bar byed na ltung byed do zhes bca' ba mdzad de/ yul ni mnyan yod/ gang zag ni drug sde/ nyon mongs pa ni ma dul ba/ nyes pa ni zhag gnyis dmag de'i nang na gnas pa'i tshe yang dpung gi yan lag bzhi nyams su myong bar byed</text></item>
<item><p>186a4</p><section></section><text>pa'o/ /de la dge slong zhes bya ba ni drug sde'am gzhan yang de lta bu gang yin pa'o/ /zhag gnyis zhes bya ba ni zhag gnyis tshun chad do/ /dmag ces bya ba la/ dmag ni yan lag gcig pa yang yod/ yan lag gnyis pa yang yod/ yan lag gsum pa yang yod/ yan lag bzhi pa yang yod do/ /dmag</text></item>
<item><p>186a5</p><section></section><text>yan lag gcig pa gang zhe na/ glang po che'i tshogs so/ /dmag yan lag gnyis pa gang zhe na/ glang po che'i tshogs dang / rta pa'i tshogs so/ /dmag yan lag gsum pa gang zhe na/ glang po che'i tshogs dang / rta pa'i tshogs dang / shing rta'i tshogs so/ /dmag yan lag bzhi pa gang zhe na/ glang po che'i</text></item>
<item><p>186a6</p><section></section><text>tshogs dang / rta pa'i tshogs dang / shing rta'i tshogs dang / dpung bu chung gi tshogs so/ /de'i nang na gnas pa'i tshe yang zhes bya ba ni 'dug pa'i tshe yang ngo / /gal te bshams pa 'khrug tu 'gro'am zhes bya ba ni g.yul la chas pa 'khrug tu 'gro ba'o/ /rgyal mtshan gyi mchog ces bya ba ni rgyal mtshan rnam pa bzhi ste/ khyu mchog</text></item>
<item><p>186a7</p><section></section><text>gi rgyal mtshan dang / chu srin gyi rgyal mtshan dang / seng ge'i rgyal mtshan dang / klu'i rgyal mtshan no/ /dpung gi mchog ces bya ba ni dpung gi tshogs yan lag bzhi pa ste/ glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs so/ /g.yul bshams pa'i</text></item>
<item><p>186b1</p><section></section><text>dmag la lta ba nyams su myong bar byed na zhes bya ba ni bshams pa ni rnam pa bzhi ste/ 'bru'i kha lta bu dang / shing rta'i dbyibs lta bu dang zla gam gyi dbyibs lta bu dang / nam mkha' lding gi dbyibs lta bu'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang /</text></item>
<item><p>186b2</p><section></section><text>sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong bar chad kyi dbang gis 'gro ba ma yin pas dpung gi yan lag sdud pa'am/ so so ba</text></item>
<item><p>186b3</p><section></section><text>sta gon byas pa rnams kyi dngos kyi reg pa dang / bshams pa dkrugs pa dang / lta ba'i phyir 'phags shing nye 'khor gyi mtha' las 'das te/ mthong ba lta bu nyams su myong na dpung gi yan lag nyams su myong bar byed pa'i ltung byed kyi dngos gzhir 'gyur ro/ /dge slong bar chad brgyad dang / gnod pa nye bar</text></item>
<item><p>186b4</p><section></section><text>zhi bar bya ba'i don du 'gro ba la sogs pa ma yin pa la na smad pa med do/ /g.yul la mngon par dga' ba'i dmag gi dpung gi yan lag glang po che dang / rta dang / shing rta dang dpung bu chung dag la na smad pa med do/ /dpung gi yan lag de dag bsdus pa'am/ so so ba lan smad pa med do/ /bsdus pa zhes bya ba ni</text></item>
<item><p>186b5</p><section></section><text>rgyal mtshan gyi mchog dang / dpung gi mchog bsdus pa ste/ rgyal mtshan gyi mchog ni rnam pa bzhi ste/ khyu mchog gi rgyal mtshan dang / chu srin gyi rgyal mtshan dang / seng ge'i rgyal mtshan dang / klu'i rgyal mtshan no/ /dpung gi mchog ces bya ba ni dpung gi tshogs yan lag bzhi pa ste/ glang po che'i tshogs</text></item>
<item><p>186b6</p><section></section><text>dang / rta pa'i tshogs dang / shing rta pa'i tshogs dang / dpung bu chung gi tshogs so/ /so so ba zhes bya ba ni g.yul bkod cing bshams pa'i dmag so so ba ste/ g.yul bkod cing bshams pa ni rnam pa bzhi ste/ 'bru'i kha lta bu dang / shing rta'i dbyibs lta bu dang / zla gam gyi rnam pa lta bu dang / nam</text></item>
<item><p>186b7</p><section></section><text>mkha' lding gi 'dab ma lta bu'o/ /de la 'bru'i kha lta bu zhes bya ba ni mdun du yang ru dngar/ rgyab tu yang ru dang ra la/ dbus na rgyal po 'dug pa'o/ /shing rta'i dbyibs lta bu zhes bya ba ni mdun du yang ru dngar/ glor yang ru dngar la/ rgyab na rgyal po 'dug pa'o/ /zla gam gyi rnam pa lta bu zhes bya ba ni mdun du</text></item>
<item><p>187a1</p><section></section><text>yang ru dngar/ rgyab tu yang ru dngar/ glor yang ru dngar la/ dbus na rgyal po 'dug pa'o/ /nam mkha' lding gi 'dab ma lta bu zhes bya ba ni rgyab tu yang ru dngar/ glor yang ru dngar la/ mdun na rgyal po 'dug pa'o/ /dpung gi yan lag bsdus pa'am/ so so ba de dag sta gon byas ba</text></item>
<item><p>187a2</p><section></section><text>rnams kyi dngos la na smad pa med do/ /sta gon byas pa zhes bya ba ni glang po che la sogs pa go bskon pa dang / shing rta bshams pa dang / rgyal mtshan bsgreng ba dang / gzhu bdungs pa dang / mda' mde'u can bstar ba dang / ral gri phyung ba nyid la sogs pa yin par rig par bya'o/ /sta gon byas pa rnams kyi dngos zhes bya ba</text></item>
<item><p>187a3</p><section></section><text>gang zhe na/ reg pa dang bshams pa dkrugs pa dang / lta ba'i phyir 'phags shing nye 'khor gyi mtha' las 'das te mthong ba lta bu ni dngos dag yin no/ /dngos de dag la ltung ba'i dngos gzhi la na smad pa med do/ /reg pa zhes bya ba ni glang po che la sogs pa sta gon byas pa rnams la reg pa ste/ dpung gi yan lag la reg pa</text></item>
<item><p>187a4</p><section></section><text>'di rin po cher smos pa la reg pa'i ltung byed las yul gzhan yin par reg par bya'o/ /bshams pa dkrugs pa zhes bya ba ni glang po che la sogs pa gnas nas bskyod pa'o/ /lta ba'i phyir 'phags shing nye 'khor gyi mtha' las 'das te mthong ba zhes bya ba ni dge slong gis dpung gi yan lag dag lta ba'i phyir gnas</text></item>
<item><p>187a5</p><section></section><text>nas 'phags shing nye 'khor gyi mtha' las 'das te dpung gi yan lag dag mthong ba gang yin pa'o/ /lta ba ni dngos dag yin no zhes bya ba ni reg pa dag dang bshams pa dkrugs pa dang blta ba'i phyir 'phags shing nye 'khor gyi mtha' las 'das te mthong ba zhes bya ba rnam pa gsum po de lta bu'i dngos gzhi'i kha na</text></item>
<item><p>187a6</p><section></section><text>ma tho ba'i rgyur gyur pa'i dngos dag yin pa'o/ /de lta bu nyams su myong ba la na smad pa med do/ /nyams su myong ba la sbyor ba'i nyes byas su na smad pa'i phyir ro/ /'di'i byed pa po ni dge slong bar chad kyi dbang gis 'gro ba ma yin pa la dpung gi yan lag bsdus pa'am/ so so ba sta gon byas pa rnams kyi dngos</text></item>
<item><p>187a7</p><section></section><text>byed pa po nyid yin no/ /'di la yan lag lngas dngos gzhi'i ltung bar 'gyur te/ dge slong bar chad kyi dbang gis 'gro ba ma yin pa dang / dpung gi yan lag bzhi po rnams dang bsdus pa'am/ so so ba gang yang rung ba dang / sta gon byas pa rnams kyi dngos la reg pa dang / bshams pa dkrugs pa dang /</text></item>
<item><p>187b1</p><section></section><text>lta ba'i phyir 'phags shing nye 'khor gyi mtha' las 'das te mthong ba lta bu gang yang rung ba dang de dag nyams su myong ba'o/ /dge slong de dag las yan lag ma tshang na ci rigs par na smad do/ /sbyor ba'i ltung ba ni nyes byas te ci srid du dpung gi yan lag nyams su myong bar byed pa'i ltung byed kyi sbyor ba brtsams</text></item>
<item><p>187b2</p><section></section><text>nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed pa brtsams pa re re la nyes byas re re'o/ /dpung ma chas pa nyid la nyes byas so/ nyams su ma myong ba'i sbyor ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ci snyed pa la sbyor ba'i sbyor ba yang de</text></item>
<item><p>187b3</p><section></section><text>snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni dge slong bar chad kyi dbang gis 'gro ba la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad</text></item>
<item><p>187b4</p><section></section><text>la gnas skabs thams cad du dpung gi yan lag nyams su myong bar byed pa'i ltung byed du 'gyur ba rnam pa thams cad mi bsten bar bslab par bya'o/ /glang po che dang / rta dang / bya gag dang / bya la ba ka dang / bya brta ka dang / skyes pa dang / bud med 'thab pa la sogs pa bya ba dang / byed du gzhug pa dang / blta</text></item>
<item><p>187b5</p><section></section><text>bar mi bya'o/ /phyir bcos pa ni snga ma bzhin no/ /dpung gi yan lag nyams su myong bar byed pa'i ltung byed de bzhi bcu bdun pa bshad zin to// //brdeg pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi</text></item>
<item><p>187b6</p><section></section><text>tshe tshe dang ldan pa maud gal gyi bu chen pos nye ba 'khor la sogs pa sar ba skyes pa gzhon nu bcu bdun sde'i tshogs dag rab tu phyung zhing bsnyen par rdzogs par byas pa de'i tshe na/ de dag drug sde dag la rten par byed/ bsnyen par byed/ bsnyen bkur byed do/ /de nas 'char kas smras pa/ bcu bdun sde dag</text></item>
<item><p>187b7</p><section></section><text>tshur sheg /'di dang 'di gyis shig /de dag gis smras pa/ ci khyed kho bo cag gi slob dpon nam mkhan po yin mi byed do/ /des glen pa dag khyed gzhan ci zhig byed ces de dag las gcig brdegs pa dang / de dag thams cad kyis bdag cag brdegs so/ /bdag cag brdegs so zhes phyi rgan du</text></item>
<item><p>188a1</p><section></section><text>'gyel te ngu bar brtsams so/ /dge slong rnams kyis smras pa/ tshe dang ldan pa 'char ka ci'i phyir gzhon nu dag la rdeg par byed/ 'char kas smras pa/ tshe dang ldan pa dag kho bos gcig brdegs pa dang thams cad sa la 'gyel te ngu'o/ /dge slong rnams kyis bcu bdun sde dag</text></item>
<item><p>188a2</p><section></section><text>la smras pa/ tshe dang ldan pa dag khyed cag las gcig brdegs na ci'i phyir thams cad sa la 'gyel te ngu / de dag gis smras pa/ gal te ma ngus spyon thams cad la brdeg par 'gyur ro zhes zer nas/ dge slong don nyung ngu dag ci'i phyir dge slong dag khros 'khrugs rngam par gyur te yi ma rangs nas dge slong</text></item>
<item><p>188a3</p><section></section><text>la rdeg par byed ces smod bar byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'char ka la rmas nas/ dge sbyong</text></item>
<item><p>188a4</p><section></section><text>gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar</text></item>
<item><p>188a5</p><section></section><text>gdon par bya ste/ yang dge slong gang khros 'khrugs rngam par gyur te/ yi ma rangs nas dge slong la rdeg na ltung byed do zhes bca' ba mdzad de/ yul ni mnyan yod/ gang zag ni 'char ka nyon mongs pa ni zhe sdang gi kun du sbyor ba/ nyes pa ni dge slong la brdeg pa'o/ /de la yang dge slong gang zhes</text></item>
<item><p>188a6</p><section></section><text>bya ba ni 'char ka'am/ gzhan yang de lta bu gang yin pa'o/ /khros 'khrugs rngam par gyur te yi ma rangs nas zhes bya ba ni khros shing 'khrugs pa'i zil gyis mnan nas so/ /dge slong la zhes bya ba ni chos 'di pa la'o/ /rdeg na zhes bya ba ni rdeg par byed na'o/ /ltung byed do zhes bya ba ni snga ma bzhin no/ /de</text></item>
<item><p>188a7</p><section></section><text>la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong</text></item>
<item><p>188b1</p><section></section><text>gis rnyog pa can gyi sems nyid kyis dge slong pha rol la lus sam des 'phangs pa'am/ de dang 'brel ba dang gang yang rung ba na tha na rkang pa'i mthe bo'am yungs kar ram rtswa dag gis brdegs na reg pa tsam gyis brdeg spyad re re la rdeg pa'i ltung byed kyi dngos gzhir 'gyur ro/ /rnyog pa can gyi sems khros</text></item>
<item><p>188b2</p><section></section><text>'khrugs rngam par gyur te/ yi ma rangs pa gang yang rung ba la na smad pa med do/ /dge slong pha rol po brdeg par bya ba chos 'di pa bsnyen par rdzogs pa can ma nyams pa mtshan dang lta ba mthun pa gang yang rung ba la na smad pa med do/ /lus sam des 'phangs pa'am de dang 'brel pa dag gang yang rung ba la na</text></item>
<item><p>188b3</p><section></section><text>smad pa med do/ /lus zhes bya ba ni nang gi zin pa ste/ sor mo gcig gam gnyis sam gsum dang bzhi dang lnga'am/ khu tshur dang gru mo dang phrag pa dang mgo dang glo dang rgyab dang rked pa dang brla dang pus mo dang rje ngar la sogs pas so/ /des 'phangs pa zhes bya ba ni phyi rol du 'phangs pa ste/ mda' dang /</text></item>
<item><p>188b4</p><section></section><text>lcags mda' dang / mda' phyed lcags las byas pa dang / mde'u ste'u kha dang / mde'u be'u so lta bu dang / mde'u zur bzhi ma dang / mde'u ka ra bi ra'i 'dab ma lta bu dang / mde'u bye snying ma dang / 'khor lo dang / rdo rje rtse gcig pa dang / mda' bo che dang / mtshon rtse gcig pa dang / rgya shug gi tshi gu</text></item>
<item><p>188b5</p><section></section><text>la sogs pas so/ /de dang 'brel pa zhes bya ba ni de gnyi ga dang ldan pa ste/ ral gri dang / shang lang dang / ral gri so gcig pa dang / ral gri so gnyis pa dang / mdung thung dang / 'phang mdung dang / chu gri dang / rtswa'i nyag ma la sogs pas so/ /de gsum gyi mtha' bstan pa'i phyir tha na rkang pa'i mthe bong</text></item>
<item><p>188b6</p><section></section><text>dang yungs kar ram rtswa dag gis brdegs na zhes bya ba smras te/ nang gi zin pa tha na rkang pa'i mthe bo'am/ phyi rol du 'phangs pa yungs kar ram/ de gnyis ga dang ldan pa tha na rtswa dag gis brdegs pa'am/ de bas kyang ches chung ba'i dngos pos brdegs na yang ltung ba la na smad pa med do/ /ci brdegs pa'i</text></item>
<item><p>188b7</p><section></section><text>'og tu gang gi tshe snad cing skrangs par gyur pa de'i tshe na dngos gzhir 'gyur ro/ /'on te rdeg pa'i tshe nyid na zhe na/ de'i phyir reg pa tsam gyis zhes bya ba smras te/ de dag gis lus la sogs pa la reg pa tsam la na smad pa med do/ /ci brdeg spyad mang po yin na yang ltung byed gcig tu 'gyur ram zhe na/</text></item>
<item><p>189a1</p><section></section><text>ma yin te/ de'i phyir brdeg spyad re re la zhes bya ba smas te/ brdeg spyad re re la ltung byed re rer 'gyur te/ sor mo re re la ltung byed re re dang / yungs kar 'bru re re la ltung byed re re dang / rtswa nyag re re la ltung byed re rer 'gyur ba la lta bu la na smad pa med do/ /'di'i byed pa po ni pha rol po</text></item>
<item><p>189a2</p><section></section><text>brdeg par bya ba dge slong nyid dang / brdeg spyad gang yang rung ba ci snyed pa'o/ /'di la yan lag lngas dngos gzhi'i ltung bar 'gyur te/ rnyog pa can gyi sems nyid dang / pha rol po brdeg par bya ba dge slong nyid dang / brdeg pa lus sam des 'phangs pa'am de dang 'brel par gang yang rung ba dang brdeg</text></item>
<item><p>189a3</p><section></section><text>spyad tha na rkang pa'i mthe bong ngam yungs kar ram/ rtswa bas chung ba gang yang rung ba dang tha na lus la reg pa dang / de dag las yan lag ma tshad na ci rigs par na smad do/ /sbyor ba'i ltung ba ni nyes byas te ci srid du brdeg pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos</text></item>
<item><p>189a4</p><section></section><text>gzhi la sbyor ba tha dad pa ji snyed brtsams pa re re la yang nyes byas re re'o/ /rnyog pa can gyi sems kyis khros 'khrugs rngam par gyur te yi ma rangs pa nyid med pa la nyes byas so/ /pha rol po brdeg par bya ba dge slong nyams pa dang / ma chags pa la nyes byas so/ /dge slong ma dang chos 'di</text></item>
<item><p>189a5</p><section></section><text>pa'i rab tu byung ba pho mo bsnyen par ma rdzogs pa la nyes byas so/ /pha rol po'i rab tu byung ba dang khyim pa mi'i 'gro ba pa la nyes byas so/ /mi ma yin pa'i 'gro ba dang dud 'gro la nyes byas na smad do/ /ma phog na nyes byas so/ /rang la brdegs na nyes byas so/ /ka ba dang rtsig pa dang sa dang shing ljon pa dang / gzhan</text></item>
<item><p>189a6</p><section></section><text>la brdegs na nyes byas so/ /sbyor ba'i sbyor ba'i ltung ba ni nyes byas phra mo ste sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni brnangs pa dang thal lcag gi rig sngags sgrub par byed pa la ltung ba med do/ /dgos</text></item>
<item><p>189a7</p><section></section><text>pa'i dbang gis shing gshegs pa dang sa brdung ba la sogs pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du brdeg pa'i ltung byed du 'gyur</text></item>
<item><p>189b1</p><section></section><text>ba rnam pa thams cad mi bsten par bslab par bya'o/ /brdeg par bya ba gzhan yin la gzhan la brdeg par mi bya'o/ /ka ba la brdeg par mi bya'o/ /rtsig pa dang shing ljon pa dang sgo glegs la sogs pa gzhan la yang brdeg par mi bya'o/ /byir bcos pa ni snga ma bzhin no/ /brdeg pa'i ltung byed de bzhi</text></item>
<item><p>189b2</p><section></section><text>bcu brgyad pa bshad zin to// //gzas pa'i ltung byad kyi gleng gzhi ni sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang ldan pa maud gal gyi bu chen pos nye ba 'khor la sogs pa sar pa skyes phran gzhon nu</text></item>
<item><p>189b3</p><section></section><text>bcu bdun sde'i tshogs dag rab tu phyung zhing bsnyen par rdzogs par byas pa de'i tshe na/ de dag drug sde dag la rten par byed/ bsnyen par byed/ bsnyen bkur bar byed do/ /de nas 'char kas smras pa/ bcu bdun sde dag tshur sheg /'di dang 'di gyis shig /de dag gis smras pa/ ci khyed kho bo cag</text></item>
<item><p>189b4</p><section></section><text>gi slob dpon yin nam mkhan po yin/ mi byed do/ /des glen pa dag khyed gzhan ci zhig byed ces de dag las gcig la brdeg par gzas pa dang / de dag thams cad kyis bdag cag la brdeg par gzas so/ /bdag cag la brdeg par gzas so zhes phyi rgan du 'gyel te ngu bar brtsams so/ /dge</text></item>
<item><p>189b5</p><section></section><text>slong rnams kyis smras pa/ tshe dang ldan pa 'char ka ci'i phyir gzhon nu dag la brdeg par gzas/ 'char kas smras pa tshe dang ldan pa dag kho bos gcig la brdeg par gzas pa dang / thams cad sa la 'gyel te ngu'o/ /dge slong rnams kyis bcu bdun sde dag la smras pa/ tshe dang ldan pa khyed cag las gcig la</text></item>
<item><p>189b6</p><section></section><text>brdeg par gzas na ci'i phyir thams cad sa la 'gyel te ngu / de dag gis smras pa/ gal te ma ngus na gang cis brdeg gtol med do zhes zer nas dge slong don nyung ngu dag ci'i phyir dge slong dag khros 'khrugs rngam par gyur te yi ma rangs nas dge slong la brdeg par gzas par byed ces smod par byed/ phyar</text></item>
<item><p>189b7</p><section></section><text>ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'char ka la rmas nas/ dge sbyong gi tshul ma yin pa/ rjes su mthun</text></item>
<item><p>190a1</p><section></section><text>pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/</text></item>
<item><p>190a2</p><section></section><text>yang dge slong gang khros 'khrugs rngam par gyur te yi ma rangs nas dge slong la brdeg par gzas na tha na thal mos kyang rung ste ltung byed do zhes bca' ba mdzad de/ yul ni mnyan yod/ gang zag ni 'char ka /nyon mongs pa ni zhe sdang gi kun du sbyor ba/ nyes pa ni dge slong la brdeg par gzas pa'o/ /de la yang dge</text></item>
<item><p>190a3</p><section></section><text>slong gang zhes bya ba ni 'char ka'am gzhan yang de lta bu gang yin pa'o/ /khros 'khrugs rngam par gyur te yi ma rangs nas zhes bya ba ni khros shing khro ba'i zil gyis non nas so/ /dge slong la zhes bya ba ni chos 'di pa la'o/ /brdeg par gzas na zhes bya ba ni brdeg par bshams na'o/ /tha na thal mos kyang ste zhes</text></item>
<item><p>190a4</p><section></section><text>bya ba ni tha na thal lcag tsam gzas kyang rung ste'o/ /ltung byed do zhes bya ba ni snga ma bzhin no/ /de la ltung ba ci ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan</text></item>
<item><p>190a5</p><section></section><text>nyid shes par bya'o/ /sngar brdegs pa'i ltung byed bstan pa dang / 'dir gzas pa'i ltung byed bstan pa de gnyis kyi spyi'i mtshan nyid ni 'dra'o/ /bye brag tu snga ma ni brdeg pa'i yul la rnam par gzhag go/ /'di ni brdeg par gzas pa'i yul la rnam par gzhag go/ /de la 'dir dngos gzhi'i ltung</text></item>
<item><p>190a6</p><section></section><text>ba rnam par gzhag pa ni dge slong gis rnyog pa can gyi sems nyid kyis dge slong pha rol la lus sam des 'phangs pa'am de dang 'brel ba dag gang yang rung ba tha na rkang pa'i mthe bo'am yungs kar ram/ rtswa dag gis brdeg par gzas na gzas pa tsam gyis rdzas re re la gzas pa'i ltung byed kyi dngos gzhir</text></item>
<item><p>190a7</p><section></section><text>'gyur ro/ /rnyag pa can gyi sems khros 'khrugs rngam par gyur te/ yi ma rang ba gang yang rung ba la na smad pa med do/ /dge slong pha rol pos brdeg par gzas pa chos 'di pa bsnyen par rdzogs pa ma nyams pa mtshan dang lta ba mthun pa gang yang rung ba la na smad pa med do/ /lus sam ma des 'phangs</text></item>
<item><p>190b1</p><section></section><text>pa'am/ de dang 'brel pa dag gang yang rung ba la na smad pa med do/ /lus zhes bya ba ni nang gi zin pa ste sor mo gcig gam gnyis sam/ gsum dang / bzhi dang / lnga'am/ khu tshur dang / gru mo dang / phrag pa dang / mgo dang / glo dang / rgyab dang / brla dang / pus mo dang / rje ngar la sogs pa'o/ /</text></item>
<item><p>190b2</p><section></section><text>des 'phangs pa zhes bya ba ni phyi rol du 'phangs pa ste/ mda' dang lcags mda' dang / mda' phyed lcags las byas pa dang / mde'u ste'u kha dang / mde'u be'u'i so lta bu dang / mde'u zur bzhi ma dang / mde'u ka ra bi ra'i 'dab ma lta bu dang / mde'u bye'u snying ma dang / 'khor lo dang / rdo rje rtse gcig pa dang / mda' bo che dang</text></item>
<item><p>190b3</p><section></section><text>mtshon rtse gcig pa dang / rgya shug gi tshi gu la sogs pa'o/ /de dang 'brel pa zhes bya ba ni de gnyi ga dang ldan pas te ral gri dang / shang lang dang / ral gri so gcig pa dang /ral gri so gnyis pa dang / mdung dang / 'phang mdung dang / chu gri dang / rtswa'i nyag ma dang / thur ma'i thag pa dang / thag pa'i chun po la</text></item>
<item><p>190b4</p><section></section><text>sogs pas so/ /de gsum gyi mtha' bstan pa'i phyir/ tha na rkang pa'i mthe bo'am yungs kar ram/ rtswa dag gis brdeg par gzas na zhes bya ba smras te/ nang gi zin pa tha na rkang pa'i mthe bo'am/ phyi rol du 'phangs pa tha na yungs kar ram/ de gnyi ga dang ldan pa tha na rtswa dag gis brdeg par gzas sam/ de</text></item>
<item><p>190b5</p><section></section><text>bas kyang ches chung ba'i dngos pos brdeg par gzas na yang ltung ba la smad pa med do/ /ci brdeg par gzas pa'i 'og tu gang gi tshe bsnun cing phog par gyur pa de'i tshe na dngos gzhir ro/ /'on te brdeg par gzas pa'i tshe nyid na zhe na/ de'i phyir gzas pa tsam gyis zhes bya ba smras te/ de dag gis lus la sogs</text></item>
<item><p>190b6</p><section></section><text>pa la brdeg par gzas pa tsam la na smad pa med do/ /ci gzas pa'i spyad mang po nyid yin na yang ltung byed gcig tu 'gyur ram zhe na/ ma yin te/ de'i phyir rdzas re re la zhes bya ba smos te/ gzas par bya ba'i rdzas re re la ltung byed re rer 'gyur te/ sor mo re re la ltung byed re re dang / yungs kar 'bru re re</text></item>
<item><p>190b7</p><section></section><text>la ltung byed re re dang / rtswa nyag ma re re la ltung byed re rer gyur pa lta bu la na smad pa med do/ /'di'i byed pa po ni pha rol po brdeg par gzas pa dge slong nyid dang / gzas pa'i rdzas gang yang rung ba ji snyed pa'o/ /'di la yan lag lngas dngos gzhi'i ltung bar 'gyur te/ rnyog pa can gyi sems nyid dang / pha rol</text></item>
<item><p>191a1</p><section></section><text>po brdeg par gzas pa'i dge slong nyid dang / gzas pa lus sam des 'phangs pa'am/ de dang 'brel pa gang yang rung ba dang / gzas pa'i rdzas tha na rkang pa'i mthe bo'am/ yungs kar ram rtswa bas chung ba gang yang rung ba dang / tha na gzas par brtsams pa'o/ /de dag las yan lag ma tshang na</text></item>
<item><p>191a2</p><section></section><text>ci rigs par na smad do/ /sbyor ba'i ltung ba ni nyes byas te ji srid du gzas pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /rnyog pa can gyi sems khros 'khrugs rngam par gyur te/ yi ma rangs</text></item>
<item><p>191a3</p><section></section><text>pa nyid med pa la nyes byas so/ /pha rol pos brdeg par gzas pa dge slong nyams pa dang / ma chags pa la nyes byas so/ /dge slong ma dang chos 'di pa'i rab tu byung ba pho mos bsnyen par ma rdzogs pa la nyes byas so/ /phyi rol pa'i rab tu byung ba dang khyim pa mi'i 'gro ba pa la nyes byas so/ /mi ma yin</text></item>
<item><p>191a4</p><section></section><text>pa'i 'gro ba dang / dud 'gro la nyes byas na smad do/ /rang la brdeg par gzas na nyes byas so/ /ka ba dang rtsig pa dang sa dang shing ljon pa dang gzhan la yang brdeg par gzas na nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ci snyed pa la sbyor ba'i sbyor ba yang de snyed de/ sbyor ba</text></item>
<item><p>191a5</p><section></section><text>nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni brnangs pa bsal ba dang / thal lcag gi rig sngags sgrub par gzas pa la ltung ba med do/ /dgos pa'i dbang gis shing gshegs pa dang sa brdung ba la sogs par gzas pa la ltung ba med do/ /las dang po pa dang /</text></item>
<item><p>191a6</p><section></section><text>smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gzas pa'i ltung byed du 'gyur ba rnam pa thams cad mi bsten par bslab par bya'o/ /brdeg par gzas pa gzhan yin la/ /</text></item>
<item><p>191a7</p><section></section><text>gzhan dang gzhan la brdeg par gzas par mi bya'o/ /ka ba la brdeg par gzas par mi bya'o/ /rtsig pa dang sa dang shing ljon pa dang / sgo glegs la sogs pa gzhan la yang brdeg par gzas par mi bya'o/ /phyir bcos pa ni snga ma bzhin no/ /gzas pa'i ltung byed de bzhi bcu dgu pa bshad zin to// //</text></item>
<item><p>191b1</p><section></section><text>gnas ngan len 'chab ba'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dga' bo la lhan cig gnas pa'i dge slong chos zhes bya ba ngo tsha shes pa/ 'gyod pa dang ldan pa/ bsdams pa/ bslab pa</text></item>
<item><p>191b2</p><section></section><text>'dod pa zhig yod pa des ci srid du de gnas ngan len de kun du spyod par mi shes pa de srid du de dang lhan cig gnas so/ /gang gi tshe des de gnas ngan len kun du spyod par shes pa de'i tshe na de rang bzhin du gnas pa'i dge slong rnams dang lhan cig gnas par brtsams te/ bcom ldan 'das kyi bka'</text></item>
<item><p>191b3</p><section></section><text>lung gis dus gsum du rkang pa la phyag 'tshal du 'gro ba 'ba' zhig byed do/ /de dga' bo'i gan du song ste/ mkhan po gdugs la spyod du mchi'o zhes zhus pa dang / nye dgas de thos nas smras pa/ bu chos kho bo'i stan yang khyer la song shig /des de'i stan khyer te nyin mo spyod du song nas des de'i stan</text></item>
<item><p>191b4</p><section></section><text>de shing ljon pa zhig gi drung du gzhag ste dben pa'i phyogs su 'dug nas yid la byed pa bskyed par brtsams pa dang / de'i 'og tu nye dga' 'ongs nas chos kyis smras pa/ slob dpon gdan shing ljon pa'i drung du gzhag gi der bzhud la bzhugs shig /nye dga' der song nas mgo g.yogs te 'dug</text></item>
<item><p>191b5</p><section></section><text>pa dang / der des mos pa ma rnyed nas stan las langs te phyogs bzhir rnam par blta bar brtsams pa dang / ci tsam na bu mo zhig rgyal byed kyi tshal gyi rib ma 'dral ba mthong nas/ nye dga' song ste smras pa/ bu mo khyod ci'i phyir rgyal byed kyi tshal gyi rib ma 'dral bar byed/ bu mo des 'dzum phyung ba dang /</text></item>
<item><p>191b6</p><section></section><text>nye dgas de'i yan lag dang nying lag dag nas mnams te 'o byas nas/ des chos kyi gan du song ste dris pa/ bu chos khyod kyis cung zad mthong ngam/ slob dpon gzhug 'jug pa 'ba' zhig ma gtogs pa gzhan thams cad mthong ngo / /bu chos su la yang ma zer cig /slob dpon ji srid du rang</text></item>
<item><p>191b7</p><section></section><text>bzhin du gnas pa'i dge slong ma mthong ba de srid kyi bar du su la yang mi mchi'o/ /nye dgas smras pa/ kho bo khyod kyi mkhan po'i gnas ngan len gyi ltung ba 'chab par byed na khyod kho bo'i 'chab par mi byed dam/ sleb dpon khyod 'chab par mdzad kyang bdag gis 'chab par mi bgyid do zhes zer ba'i skabs de</text></item>
<item><p>192a1</p><section></section><text>dge slong rnams la brjod pa dang / dge slong don nyung ngu dag ci'i phyir dge slong dag shes bzhin du dge slong gi gnas ngan len gyi ltung ba 'chab par byed ces smod par byed/ phyar ka gtong bar byed/ /bzer bar byed pa'i skabs de dge slong rnams kyis bcom ldan 'das la gsol to/ /</text></item>
<item><p>192a2</p><section></section><text>de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ nye dga' la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes</text></item>
<item><p>192a3</p><section></section><text>rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang shes bzhin du dge slong gi gnas ngan len gyi ltung ba 'chab na ltung byed do zhes bca' ba mdzad de/ yul</text></item>
<item><p>192a4</p><section></section><text>ni mnyan yod/ gang zag ni nye dga'/ nyon mongs pa ni nyes pa brtsams pa/ nyes pa ni shes bzhin du dge slong gi gnas ngan len 'chab pa'o/ /de la yang dge slong gang zhes bya ba ni shAkya'i bu nye dga'a'am gzhan yang de lta bu gang yin pa'o/ /shes bzhin du zhes bya ba ni de rang nyid kyis rig par 'gyur</text></item>
<item><p>192a5</p><section></section><text>ba'am gzhan dag gis brjod pa'o/ /dge slong gis zhes bya ba ni chos 'di pa'o/ /gnas ngan len gyi ltung byed ces bya ba ni gnas ngan len gnyis te/ pham par 'gyur ba kun nas slong ba dang / dge 'dun lhag ma kun nas slong ba'o/ /ci'i phyir de dag gnas ngan len ces bya zhe na/ ngo bo nyid las dang / kun</text></item>
<item><p>192a6</p><section></section><text>nas slong ba las so/ /'chab na zhes bya ba ni mkhyud na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams</text></item>
<item><p>192a7</p><section></section><text>kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis shes bzhin du dge slong gi pham par 'gyur ba dang / dge 'dun lhag ma'i ltung ba 'chab na bde ba la mi reg pa dang / dge sbyong gi tshul dang / tshangs par spyod pa'i bar chad dang / dge</text></item>
<item><p>192b1</p><section></section><text>'dun 'khrug tu dogs pa'i dbang nyid ma gtogs pa nyin mtshan gcig gi skya rengs dang po shar ba'i mthar gnas ngan len 'chab pa'i ltung byed kyi dngos gzhir 'gyur ro/ /dge slong gis pha rol po pham par 'gyur ba 'am/ dge 'dun lhag ma'i ltung ba byung ba nyid la der 'du shes pa dang / yid</text></item>
<item><p>192b2</p><section></section><text>gnyis za bzhin du 'chab pa la na smad pa med do/ /bdag la de ma bcabs pa'i gzhi 'dis bde ba la mi reg pa'i dbang nyid dang / dge sbyong gi tshul gyi bar chad kyi dbang nyid dang tshangs par spyod pa'i bar chad kyi dbang nyid dang / dge 'dun 'khrug tu dogs pa'i dbang nyid ma gtogs par dge slong gi</text></item>
<item><p>192b3</p><section></section><text>pham par 'gyur ba dang / dge 'dun lhag ma'i ltung ba 'chab pa la na smad pa med do/ /de dag gi dbang gis bcabs pa la ni ltung ba med pa'i phyir ro/ /de la bde ba la mi reg pa'i dbang nyid ces bya ba ni gal te de ma bcabs pa'i gzhi des bdag nyid la srog gi bar chad la sogs pa'i sdug bsngal</text></item>
<item><p>192b4</p><section></section><text>'byung bar 'gyur ba'o/ /dge sbyong gi tshul gyi bar chad kyi dbang nyid ces bya ba ni gal te de ma bcabs pa'i gzhi des bdag la 'phags pa'i lam gyi bar chad 'byung bar 'gyur ba'o/ /tshangs par spyod pa'i bar chad kyi dbang nyid ces bya ba ni gal te de ma bcabs pa'i gzhi des de dag la tshangs par</text></item>
<item><p>192b5</p><section></section><text>spyod pa'i bar chad 'byung bar 'gyur ba'o/ /dge 'dun 'khrug tu dogs pa'i dbang nyid ces bya ba ni gal te de ma bcabs pa'i gzhi des dge 'dun dbye ba dang / dge 'dun 'khod pa dang / dge 'dun gnyis su 'gyur ba dang / dge 'dun tha dad par 'gyur ba'o/ /nyin mtshan gcig gi skya rengs dang</text></item>
<item><p>192b6</p><section></section><text>po shar ba'i mthar 'chab pa la na smad pa med do/ /de yang gang zag gi gzhi 'khor dang bcas pa'i skabs nas de'i mod la mthol bar bya ba'i gang zag dge slong bsnyen par rdzogs pa rang bzhin du gnas pa lta ba dang mtshan mthun pa mtshams kyi nang na gnas pa yod bzhin du 'chab pa'i sems bskyed de/ ci</text></item>
<item><p>192b7</p><section></section><text>srid du skya rengs shar ba'i bar du mi mthol ba la dngos gzhir rnam par gzhag go/ /de'i mod la gang la mthol bar bya ba'i gang zag de lta bu med na skya rengs ma shar gyi bar du 'chab pa'i nyes pa med do/ /ji srid du gang la mthol bar bya ba'i gang zag ma rnyed pa de srid du skya rengs shar kyang ma mthol ba</text></item>
<item><p>193a1</p><section></section><text>la 'chab pa'i nyes pa med do/ /gang la mthol bar bya ba'i gang zag med na ji srid du gang la mthol bar bya ba'i gang zag ma rnyed pa de srid du mthol ba'i sems med pa la 'chab pa'i nyes pa med do/ /gang la mthol bar bya ba'i gang zag yod du zin kyang rkyen 'ga' zhig gis bdag</text></item>
<item><p>193a2</p><section></section><text>nyid 'gro ba'i skabs med dam/ bdag nyid gnas de nas gzhan du song bar gyur na de'i bar du mthol ba'i sems med pa la 'chab pa'i nyes pa med do/ /gang la mthol bar bya ba'i gang zag yod du zin kyang ltung ba yod pa de 'di snyam du gal te de'i gan du song ba ma brjod na 'chab pa'i nyes par 'gyur du dogs</text></item>
<item><p>193a3</p><section></section><text>pas de'i dbang gis der mi 'gro'am gzhan du song bas brjod par ma byas pa la yang 'chab ba'i nyes pa med do/ /rkyen cis kyang ma bskal ba'i bar de'i gan du mi 'gro ba dang / skya rengs kyi mdun rol du mi mthol ba dang / 'chab pa'i sems bskyed pa dag ni nyes byas su 'gyur la skya rengs dang po shar ba'i</text></item>
<item><p>193a4</p><section></section><text>mthar ni dngos gzhir 'gyur ro zhes gsungs pa'am bye brag gzhan dag kyang skabs 'dir shes par bya'o/ /'di'i byed pa po ni dge slong gzhan gyi pham par 'gyur ba dang / dge 'dun lhag ma'i ltung ba byung ba nyid la 'du shes gtso cher byed pa po nyid yin no/ /'di la yan lngas las dngos gzhi'i ltung</text></item>
<item><p>193a5</p><section></section><text>bar 'gyur te/ dge slong gzhan gyi pham par 'gyur ba'am dge 'dun lhag ma kun nas slong ba'i gnas ngan len byung ba nyid dang / der 'du shes pa dang / 'chab pa dang / bdag la gzhi des bde ba la mi reg pa dang / dge sbyong gi tshul dang tshangs par spyod pa'i bar chad dang / dge 'dun</text></item>
<item><p>193a6</p><section></section><text>'khrug tu dogs pa'i dbang nyid ma gtogs pa dang / nyin mtshan gyi mthar thug pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du gnas ngan len 'chab pa'i ltung byed kyi sbyor ba brtsams nas dngos gzhi la ma thug gi bar du nyes byas</text></item>
<item><p>193a7</p><section></section><text>so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /skya rengs ma shar gyi snga rol du nyes byas so/ /pham par 'gyur ba dang / dge 'dun lhag ma'i gnas ngan len gyi ltung ba de gnyis ma gtogs pa'i ltung ba gzhan 'chab pa la ni sbyor ba dang / dngos gzhi gnyis ka</text></item>
<item><p>193b1</p><section></section><text>la nyes byas so/ /dge slong la gnas ngan len ma byung bar der 'du shes pa dang / yid gnyis za ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /</text></item>
<item><p>193b2</p><section></section><text>ltung ba med pa ni bde ba la mi reg pa dang dge sbyong gi tshul dang / tshangs par spyod pa'i bar chad dang / dge 'dun 'khrug tu dogs pa'i dbang nyid kyis 'chab pa la ltung ba med do/ /gang la mthol bar bya ba'i gang zag dge slong bsnyen par rdzogs pa rang bzhin du gnas pa lta ba dang mtshan mthun pa</text></item>
<item><p>193b3</p><section></section><text>mtshams kyi nang na 'dug pa ma rnyed kyi bar du ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du gnas ngan len 'chab pa'i ltung byed du 'gyur</text></item>
<item><p>193b4</p><section></section><text>ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /gnas ngan len 'chab pa'i ltung byed de lnga bcu pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po sum cu gnyis pa/ sdom la/ bde dang me dang</text></item>
<item><p>193b5</p><section></section><text>'dun pa dang / /bsnyen par ma rdzogs chos dang smra/ /dge tshul kha dog bsgyur ba dang / /rin po che dang tsha ba'i dus/ /zhes bya ba ni bcu pa drug pa yin te/ sdom la zhes bya ba'i tshig gi don dang dgos pa ni snga ma bzhin no/ /bcu pa drug pa 'dis kyang ltung byed kyi chos bcu bstan te/ zan gcod du</text></item>
<item><p>193b6</p><section></section><text>'jug pa dang / me la reg pa dang / 'dun pa phyir bsgyur ba dang / bsnyen par ma rdzogs pa dang lhan cig nyal ba dang / lta ba'i rnam pa mi gtong ba dang / spangs pa'i rjes su phyogs pa dang / bsnyil ba sdud pa dang / kha ma bsgyur ba'i gos gyon pa dang / langs pa'i gzhir gtogs pa dang khrus byed</text></item>
<item><p>193b7</p><section></section><text>pa'i ltung byed do/ /de la zan gcod du 'jug pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dga' bo la lhan cig gnas pa dge slong chos zhes bya ba ngo tsha shes pa/ 'gyod pa dang ldan pa/</text></item>
<item><p>194a1</p><section></section><text>bsdams pa/ bslab pa 'dod pa zhig yod pa des ji srid de gnas ngan len kun du spyod par mi shes pa de srid du de dang lhan cig gnas so/ /gang gi tshe des de gnas ngan len kun du spyod par shes pa de'i tshe na rang bzhin du gnas pa'i dge slong rnams dang lhan cig gnas par</text></item>
<item><p>194a2</p><section></section><text>brtsams te/ bcom ldan 'das kyi bka' lung gis dus gsum du rkang pa la phyag 'tshal du 'gro ba 'ba' zhig byed do/ /nye dgas dga' bo la smras pa/ slob dpon chos 'di kho bo sangs rgyas la sogs pa dge slong gi dge 'dun gyi mdun du mtho btsams pa la ltos kho bos kyang 'di la</text></item>
<item><p>194a3</p><section></section><text>nges par gnod pa cung zhig bya'o/ /dga' bos smras pa/ dge slong chos 'di ni ngo tsha shes pa 'gyod pa dang ldan pa/ bsdams pa/ bslab pa 'dod pa yin pas khyod kyis 'di la gnod pa ci zhig byar yod/ nges par 'di'i zan gcad par bya'o/ /de ni nus so/ /khyim bdag cig gis dga' bo</text></item>
<item><p>194a4</p><section></section><text>dang nye dga' gnyis zan la mgron du bos pa dang / nye dgas bsams pa/ deng chos 'di pa'i zan gcad par bya'o snyam nas/ chos kyis dga' bo'i gan du bsod snyoms la 'gro bar zhur 'ongs pa'i tshe dga' bos chos la smras pa/ chos kho bo cag deng khyim bdag cig gis zan la mgron du bos</text></item>
<item><p>194a5</p><section></section><text>kyis tshur gshegs la de nyid du zan zo shig /des smras pa/ lhung bzed dang chu tshags blangs te mchi'o/ /nye dgas smras pa/ der lhung bzed dang chu tshags kyis ci bya/ der snod bkrus pa dag dang / chu btsags pa dag 'thob kyis tshur shog 'dong ngo / /de de gnyis dang lhan cig mnyan yod du</text></item>
<item><p>194a6</p><section></section><text>zhugs pa dang / de gnyis sngon du song ste/ tshong khang du 'khod pa dang / nye dga' khyim bdag de'i khyim du song ste zan zos nas phyir 'ongs so/ /de'i 'og tu yang dga' bo yang khyim bdag de'i khyim du song ste zan za zhing 'dug go/ /chos kyis nye dga' la smras pa/ slob dpon gdugs tshod la</text></item>
<item><p>194a7</p><section></section><text>bab kyi bzhud do/ /nye dgas smras pa/ der thams cad sta gon byas zin pas der song ste bza' ba las gzhan pa'i bya ba ci yang med kyi gdugs tshod kyi kha kho nar 'dong ngo / /chos langs te rkang pa gnyis kyis grib tshod gzhal bar brtsams pa dang / nye dgas smras pa/ glen pa</text></item>
<item><p>194b1</p><section></section><text>khyod kho bo cag gis bslab pa la cung zad yid mi ches sam/ ci khyod kyi snying lam na kho bo cag dus ma yin par za bar 'gyur snyam mam/ kho bo khyod dang lhan cig tu smra'am 'dug pa bde ba ma yin gyi/ 'di ltar kho bo cag gcig pu kho na smra'am 'dug na bdes khyod song shig /chos kyis</text></item>
<item><p>194b2</p><section></section><text>bsams pa/ gal te bdag gis lhung bzed dang chu tshags khyer te 'ongs par gyur na bdag bsod snyoms la rgyu bar 'gyur na/ da ni ci byar yang med do snyam nas de gtsug lag khang du song ste ci srid du de'i lus las mdangs ma yal ba de srid du dge ba'i phyogs la tron byas nas/ gang gi tshe de'i</text></item>
<item><p>194b3</p><section></section><text>lus las mdangs yal ba de'i tshe na glos phab ste nyal ba dang / dge slong rnams kyis de la smras pa/ tshe dang ldan pa chos gal te zan gzhan gyi yin zhes te lto yang gzhan gyi yin nam/ ji na ci tsam gyis dge ba'i phyogs la tron byed kyang mi nus pa de tsam gyi zan zos so/ /sus zos/</text></item>
<item><p>194b4</p><section></section><text>khyod kyis ma zos sam/ ma zos so ci'i phyir/ des skabs de rgyas par brjod pa dang / dge slong don nyung ngu dag ci'i phyir dge slong dag ched du bsams te dge slong gi zan gcod du 'jug ces smod par byed/ phyar ka gtong bar byed/ kha zer bar byed pa'i skabs de dge slong rnams</text></item>
<item><p>194b5</p><section></section><text>kyis bcom ldan 'das la gsol to/ /de nas bcom ldan 'das kyis byung ba 'di dang gleng gzhi 'di dang skabs 'di la dge slong gi dge 'dun bsdu ba mdzad de/ nye dga' la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa</text></item>
<item><p>194b6</p><section></section><text>ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang klan ka tshol zhing ci nas kyang</text></item>
<item><p>194b7</p><section></section><text>dge slong 'di la klan ka btsal bar 'gyur ro snyam pa de nyid rkyen du byas te/ dge slong dag la 'di skad ces tshe dang ldan pa tshur shog khyim dag tu 'dod dang / /der khyed la bca' ba dang bza' ba bsod pa ci tsam 'dod pa sbyin du gzhug go zhes smras nas des de la sbyin du ma bcug</text></item>
<item><p>195a1</p><section></section><text>par de'i 'og tu 'di skad ces tshe dang ldan pa kho bo khyod dang lhan cig smra'am 'dug pa bde ba ma yin gyi/ 'di ltar kho bo gcig pu kho na smra'am 'dug na bdes khyod song shig ces zer na ltung byed do zhes bca' ba mdzad de/ yul ni mnyan yod/ gang zag</text></item>
<item><p>195a2</p><section></section><text>ni nye dga'/ nyon mongs pa ni zhe dku/ nyes pa ni ched du bsams te dge slong gi zan gcod du 'jud pa'o/ /de la yang dge slong gang zhes bya ba ni shAkya'i bu nye dga' 'am/ gzhan yang de lta bu gang yin pa'o/ /klan ka tshol zhing ci nas kyang dge slong 'di la klan ka btsal bar 'gyur</text></item>
<item><p>195a3</p><section></section><text>ro snyam pa zhes bya ba ni ji nas kyang dge slong 'di zan gcod du 'jug par 'gyur ro snyam pa'o/ /de nyid rkyen du byas te zhes bya ba ni gzhan ma yin pa'o/ /dge slong la zhes bya ba ni chos 'di pa'o/ /'di skad ces bya ba ni 'di skad ces smras nas so/ /tshe dang ldan pa tshur shog khyim</text></item>
<item><p>195a4</p><section></section><text>dag tu 'dod dang zhes bya ba ni bram ze dang khyim bdag gi khyim dag tu'o/ /der khyod la bca' ba dang bza' ba bsod pa zhes bya ba ni bca' ba lnga po dang / bza' ba lnga po dag go/ /ci tsam 'dod pa sbyin du gzhug go zhes smras nas zhes bya ba ni ji tsam gyis chog pa'o/ /des de</text></item>
<item><p>195a5</p><section></section><text>la sbyin du ma bcug par de'i 'og tu 'di skad ces tshe dang ldan pa kho bo khyod dang lhan cig smra'am 'dug pa bde ba ma yin gyi/ 'di ltar kho bo gcig pu kho na smra'am 'dug na bdes khyod song shig ces zer na zhes bya ba ni de skad ces zer na'o/ /ltung byed do zhes bya ba ni</text></item>
<item><p>195a6</p><section></section><text>sems can dmyal ba dang / dud 'gro dang / yi dags ngan song dang / ngan 'gro dang / log par ltung ba dag tu sreg par byed/ 'tshed par byed/ ltung bar byed pa'o/ /gzhan yang ji srid du ltung ba de ma bshags shing so sor ma bshags na dge ba'i chos rnams la</text></item>
<item><p>195a7</p><section></section><text>sgrib par byed pa ste/ des na ltung byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i</text></item>
<item><p>195b1</p><section></section><text>mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong dag dge slong pha rol po'i nad kyi gnyen po'i don nyid ma gtogs par ched du bsams te khyim pa sbyin pa po tshig gis bsgo bas zan gcod du bcug na zan gcod du 'jug pa'i ltung byed</text></item>
<item><p>195b2</p><section></section><text>kyi dngos gzhir 'gyur ro/ /dge slong pha rol po'i nad kyi gnyen po'i don du zan gcod du 'jug pa ma gtogs pa la na smad pa med do/ /klan ka'i bsam pas ched du bsams pa la na smad pa med do/ /sbyin bdag khyim pa yin pa la na smad pa med do/ /tshig gis bsgo bas zan</text></item>
<item><p>195b3</p><section></section><text>gcod du bcug pa la na smad pa med do/ /zan gcod par bya ba dge slong nyid yin pa la na smad pa med do/ /'di'i byed pa po ni zan gcod par bya ba dge slong nyid dang / sbyin bdag khyim pa dang zas nyid do/ 'di la yan lag lngas dngos gzhi'i ltung bar 'gyur te/ ched du</text></item>
<item><p>195b4</p><section></section><text>bsams pa dang / zan gcod par bya ba dge slong nyid dang / nad kyi gnyen po'i don nyid ma gtogs pa dang / sbyin pa po khyim pa nyid dang / tshig gis bsgo bas zan gcod du bcug pa'o/ /de dag las yan lag ma tshang na ci rigs par na smad do/ /sbyor ba'i ltung ba ni</text></item>
<item><p>195b5</p><section></section><text>nyes byas te/ ji srid du zan gcod du 'jug pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /ched du ma bsams par gya tshom du zan gcod du 'jug pa la nyes</text></item>
<item><p>195b6</p><section></section><text>byas so/ /zan gcod par bya ba dge slong nyid ma yin pa la nyes byas so/ /sbyin pa po khyim pa nyid ma yin pa mu stegs can gyi khyim la sogs pa dag la nyes byas so/ /tshig gis bsgo ba ma yin pa spring yig dang / lag yig dang / lag rtsis dang / mngags pa dang / brgyud</text></item>
<item><p>195b7</p><section></section><text>pa dang / zur gyis gcod du bcug pa la nyes byas so/ /zas bca' ba lnga dang bza' ba lnga'i khongs su gtogs pa las gzhan pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas</text></item>
<item><p>196a1</p><section></section><text>kyi sbyor ba'i sbyor ba yang nyes byas te nyes byas phra mo'o/ /ltung ba med pa ni nad kyi gnyen po'i don nyid kyis zan gcod du 'jug pa la nyes pa med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /</text></item>
<item><p>196a2</p><section></section><text>bslab par bya ba ni dge slong gis yul thams cad la gnas skabs thams cad du zan gcod du 'jug pa'i ltung byed du 'gyur ba rnam pa thams cad mi bsten par bslab par bya'o/ /zhe dku dang klan ka btsal bar mi bya'o/ /phyir bcos pa ni snga ma bzhin no/ /zan gcod du 'jug</text></item>
<item><p>196a3</p><section></section><text>pa'i ltung byed de lnga bcu gcig pa bshad zin to// //me la reg pa'i ltung byed kyi gleng gzhi ni byung ba dang / bcas pa dang / gnang ba'i dbang gis rnam pa gsum ste/ byung ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi</text></item>
<item><p>196a4</p><section></section><text>kun dga' ra ba na bzhugs so/ /de nas mnyan yod pa'i tshong pa rab tu mang po dag bcom ldan 'das ga la der song ste phyin nas/ bcom ldan 'das kyi zhabs gnyis la mgo bos phyag 'tshal te mtha' gcig tu 'khod do/ /mtha' gcig tu 'khod nas bcom ldan 'das mnyan</text></item>
<item><p>196a5</p><section></section><text>yod pa'i tshong pa rab tu mang po dag la chos dang ldan pa'i bka' mchid kyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad do/ /rnam grangs du mar chos dang ldan pa'i</text></item>
<item><p>196a6</p><section></section><text>bka' mchid kyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas cang mi gsung ngo / /de nas mnyan yod pa'i tshong pa rab tu mang po dag gis bcom ldan 'das kyis bka' stsal pa la</text></item>
<item><p>196a7</p><section></section><text>mngon par dga' ba dang rjes su yi rang ba byas nas bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas tshe dang ldan pa kun dga' bo ga la ba der song ste phyag 'tshal nas smras pa/ btsun pa kun dga' bo bcom ldan 'das dbyar gnas</text></item>
<item><p>196b1</p><section></section><text>par zhal gyis bzhes nas gang du gshegs par 'gyur/ shes ldan dag sangs rgyas bcom ldan 'das la zhus shig /btsun pa kun dga' bo bcom ldan 'das ni bsnyen par dka' ba dang bzod par dka' ba lags pas bdag cag gis sangs rgyas bcom ldan 'das la zhu ba'i</text></item>
<item><p>196b2</p><section></section><text>rdo mi thogs so/ /btsun pa kun dga' bos mtshan ma'am bka' mchid kyis bcom ldan 'das dbyar gnas par zhal gyis bzhes nas phyogs gang du gshegs par 'gyur ba ji ltar mkhyen/ shes ldan dag bcom ldan 'das dbyar gnas par zhal gyis bzhes nas phyogs gang du</text></item>
<item><p>196b3</p><section></section><text>gshegs par bzhed pa'i phyogs de logs su zhal gzigs shing bzhugs la de dag gi bsngags pa yang brjod par mdzad do/ /da ltar ni bcom ldan 'das ma ga d+hAr gzigs shing bzhugs la/ rgyal po'i khab pa'i mi dag gi bsngags pa yang brjod par mdzad do/ /de nas mnyan</text></item>
<item><p>196b4</p><section></section><text>yod pa'i tshong pa rab tu mang po de dag gis tshe dang ldan pa kun dga' bo la mngon par dga' ba dang rjes su yi rang ba byas nas phyag 'tshal te mngon du dong nas rgyal po'i khab tu 'dong ba'i zong sta gon byas so/ /de nas bcom ldan 'das dbyar gnas par zhal gyis bzhes te dbyar</text></item>
<item><p>196b5</p><section></section><text>gyi zla ba gsum po de dag 'das nas/ bcom ldan 'das kyis tshe dang ldan pa kun dga' bo la bka' stsal pa/ kun dga' bo song la dge slong rnams la de bzhin gshegs pa ma ga d+hA dag tu ljongs rgyur gshegs kyis khyed cag las gang de bzhin gshegs pa dang thabs cig tu</text></item>
<item><p>196b6</p><section></section><text>ma ga d+hA dag tu ljongs rgyur 'gro bar spro ba des chos gos kyi las gyis shig ces bsgo shig /tshe dang ldan pa kun dga' bos dge slong rnams la de skad ces bsgo ba mnyan yod pa'i tshong pa rab tu mang po de dag gis thos nas bcom ldan 'das ga la ba der dong ste phyin nas/ bcom</text></item>
<item><p>196b7</p><section></section><text>ldan 'das kyi zhabs gnyis la mgo bos phyag 'tshal te/ gsol pa/ bcom ldan 'das dge slong gi dge 'dun dang bcas pas mnyan yod nas rgyal po'i khab kyi bar du ji tsam par bdag cag las na bza' dang bsod snyoms dang / gnas mal dang bsnyung ba'i rkyen dang</text></item>
<item><p>197a1</p><section></section><text>sman gyi yo byad dag bzhes par ci gnang / bcom ldan 'das kyis de dag la cang mi gsung bas gnang ngo / /de nas mnyan yod pa'i tshong pa rab tu mang po de dag tshe dang ldan pa kun dga' bo ga la ba der dong ste phyag 'tshal nas de bzhin gshegs pa'i dgongs mal ji</text></item>
<item><p>197a2</p><section></section><text>tsam pa dris nas/ 'khor los sgyur ba'i rgyal po'i dgongs mal bzhin du rgyang grags bcu bcur gshegs pa mthong nas/ de dag gis rgyang grags bcu bcur bcom ldan 'das dge slong gi dge 'dun dang bcas pa'i tshogs dag bshams so/ /de nas bcom ldan 'das dge</text></item>
<item><p>197a3</p><section></section><text>slong gi dge 'dun gyi 'khor dang bcas pa rgyal po'i khab ga la ba de logs su ljongs rgyu zhing gshegs so/ tshe dang ldan pa kun dga' bo tshong pa don mthun gyi mdun du song ba dang / ji tsam na lam kha brag mthong nas des bcom ldan 'das ma gshegs kyi bar du der bsdad do/ /</text></item>
<item><p>197a4</p><section></section><text>bcom ldan 'das gshegs nas bka' stsal pa/ kun dga' bo khyod ci sdod/ btsun pa 'di ni shul kha brag lags te/ shul 'di ni drang la seng ge'i 'jigs pa dang bcas pa lags/ shul 'di ni 'khyog la bde ba lags na/ shul gang nas mchi bar bgyi/</text></item>
<item><p>197a5</p><section></section><text>kun dga' bo lam drang po nas song shig dang / de bzhin gshegs pa ni seng ge'i 'jigs pa dang bral ba yin no/ /de nas bcom ldan 'das shul drang po nas gshegs par brtsams nas ji tsam na lam de na ri brags shig yod pa der byon pa dang / ri brags de nas byis pa khye'u</text></item>
<item><p>197a6</p><section></section><text>gnyis shig lam kar 'ongs te rtse zhing 'dug go/ /de na gcig gi lag na ni rnga pa Ta ha thogs so/ /cig shos kyi lag na ni gzhu thogs so/ /de gnyis kyis bcom ldan 'das mthong nas phyag 'tshal te 'di skad ces gsol to/ /bcom ldan 'das tshur gshegs su gsol/</text></item>
<item><p>197a7</p><section></section><text>bcom ldan 'das byon pa legs so/ /bcom ldan 'das 'jigs pa dang bcas pa'i shul du gar gshegs/ /'on kyang bcom ldan 'das mi bsnyengs su gsol/ bdag cag gnyis kyis bcom ldan 'das kyi bsel bgyi'o/ /de nas dad pa skyes pa gcig gis ni rnga pa Ta</text></item>
<item><p>197b1</p><section></section><text>ha brdungs/ dad pa skyes pa cig shos kyis ni gzhu bdungs te de gnyis kyis bcom ldan 'das kyi mdun du 'gro bar brtsams pa dang / bcom ldan 'das 'di snyam du dgongs te khye'u 'di gnyis kyis dge ba'i rtsa ba dag bskyed do snyam du rig nas bcom ldan 'das kyis khye'u de</text></item>
<item><p>197b2</p><section></section><text>gnyis la 'di skad ces bka' stsal to/ /khye'u gnyis phyir log shig /de bzhin gshegs pa ni seng ge'i 'jigs pa dang bral ba yin no/ /de gnyis kyis bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas song ba dang / bcom ldan</text></item>
<item><p>197b3</p><section></section><text>'das 'dzum pa mdzad de/ zhal gyi sgo nas 'od zer bkye nas ngan song dang mtho ris dang / stong gsum gyi stong chen po'i 'jig rten gyi khams thams cad khyab par mdzad de/ 'od zer de dag gis bcom ldan 'das la lan gsum bskor ba byas te bcom ldan 'das kyi mdzod spur</text></item>
<item><p>197b4</p><section></section><text>nub po/ /de nas tshe dang ldan pa kun dga' bos zhus nas bcom ldan 'das kyis khye'u de gnyis dge ba'i rtsa ba de dang legs par spyad pa des bskal pa bcu gsum du log par ltung bar 'gro bar mi 'gyur zhing lha dang mi rnams su mtshams sbyor zhing 'khod nas/ srid pa tha ma dang / gnas tha</text></item>
<item><p>197b5</p><section></section><text>ma dang / gzugs tha ma dang / lus tha ma thob pa na/ las de nyid dang / dge ba'i rtsa ba de nyid dang / legs par spyad pa de nyid kyis rab tu byung nas rang byang chub mngon du byed par 'gyur te/ gcig ni rang sangs rgyas rnga sgra zhes bya bar 'gyur/ cig shos ni rang sangs rgyas mi 'jigs sbyin</text></item>
<item><p>197b6</p><section></section><text>zhes bya bar 'gyur ro zhes lung bstan to/ /de nas bcom ldan 'das grong med pa'i dgon pa'i gnas shig tu mtshan mo gnas par zhal gyis bzhes so/ /bcom ldan 'das kyis shing ljon pa yang rgan rims kyis bsko bar bya'o zhes bka' stsal pas/ drug sde dag gis shing</text></item>
<item><p>197b7</p><section></section><text>ljon pa khong stong zhig thob nas/ de dag grang ba dag gis shing ljon pa khong stong de la me btang ba dang / shing ljon pa khong stong de la sbrul dug myur du khyab par byed pa zhig gnas pa de du bas dkrugs nas steng gi yal ga la 'dzegs te 'phyang zhing 'dug go/ /drug sde dag gis de mthong nas</text></item>
<item><p>198a1</p><section></section><text>byung ngo byung ngo zhes smras pa dang / tshong pa don mthun dag gis de thos nas bsams pa/ seng ge byung ngo snyam nas de dag skrag ste phyogs bzhir byer ro/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo ci'i phyir</text></item>
<item><p>198a2</p><section></section><text>tshong pa don mthun 'di dag phyogs bzhir byer/ tshe dang ldan pa kun dga' bos skabs de rgyas par gsol ba dang / bcom ldan 'das kyis bka' stsal pa/ kun dga' bo song la tshong pa don mthun dag la de bzhin gshegs pa ni seng ge'i 'jigs pa dang bral ba yin gyi phyir log</text></item>
<item><p>198a3</p><section></section><text>shig ces bsgo shig /tshe dang ldan pa kun dga' bos de dag la de skad bsgo nas phyir log par gyur to/ /drug sde dag gis tshong pa don mthun gyi tshogs skrag par byas te/ phyogs bzhir byer ba bcom ldan 'das kyis dbugs phyung bar gyur pa'i skabs de las bcom ldan 'das</text></item>
<item><p>198a4</p><section></section><text>kyis sngon ri bong drug cig mtshe'u 'gram na shing bil ba'i tshal gseb na 'dug pa na shing bil ba zhig mtshe'u'i nang du rdib pa'i sgra cal zhes zer ba ri bong drug gis thos nas de dag 'bros par brtsams pa/ wa dang sbre dang ri dgas dang phag dang / ma he dang bse dang glang po che dang</text></item>
<item><p>198a5</p><section></section><text>dom dang dred dang gung dang / stag dang / seng ge dag gis brgyud mar thos nas de dag kyang 'bros par brtsams pa na/ ri bong drug dang nye ba zhig na seng ge ral pa can cod pan lta bu dang ldan pa zhig 'dug pa des phyir log cing dbyugs phyung ste/ ri bong drug ni drug sde dag yin la/ wa</text></item>
<item><p>198a6</p><section></section><text>la sogs pa ri dgas kyi tshogs chen po skrag ste byer ba dag ni tshong pa dag yin no/ /seng ge ral pa can cod pan lta bu dang ldan pa dag gis ri dwags kyi tshogs chen po skrag pa phyogs bzhir byer ba dag dbugs phyung bar gyur pa de ni de bzhin gshegs pa nyid lags pa'i bka' mchid kyang</text></item>
<item><p>198a7</p><section></section><text>stsal to/ /de ni re zhig byung ba yin te/ sangs rgyas bcom ldan 'das re zhig 'dul ba la nyan thos rnams kyis bslab pa'i gzhi 'cha' bar ni mi mdzad do/ /bcas pa'i gleng gzhi ni de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo</text></item>
<item><p>198b1</p><section></section><text>song la dge slong dang tshong pa rnams la khyed cag las gang yang don mthun gyi mdun du ma 'gro shig /de bzhin gshegs pa nyid don mthun gyi mdun du gshegs so zhes bsgo shig /tshe dang ldan pa kun dga' bos de skad bsgo nas de bzhin gshegs pa nyid don mthun gyi mdun du</text></item>
<item><p>198b2</p><section></section><text>gshegs pa dang / ci tsam na seng ge ral pa can cod pan lta bu dang ldan pa rngam ste bcom ldan 'das kyi spyan sngar 'dong zhing byung ba dang / bcom ldan 'das kyis phyag g.yas pa'i mthil du seng ge ral pa can cod pan lta bu dang ldan pa lnga sprul pa mdzad nas/ des de dag gi dri tshor nas</text></item>
<item><p>198b3</p><section></section><text>skrag ste 'bros par brtsams pa dang / bcom ldan 'das kyis phyogs bzhir me sprul pa mdzad do/ /seng ge des phyogs bzhir 'bar rab tu 'bar te me lce gcig tu gyur cing 'bar bar mthong ngo / /bcom ldan 'das kyi zhabs kyi drung 'ba' zhig na zhi bar mthong nas/ des bcom ldan</text></item>
<item><p>198b4</p><section></section><text>'das kyi zhabs gnyis la gtugs pa dang / bcom ldan 'das kyi phyag 'khor lo dang / bkra shis dang / g.yung drung dang dra bas 'brel pa bsod nams brgya phrag du ma las 'khrungs pa 'jigs pa rnams dbugs 'byin par mdzad pas mgo la byugs te bka' stsal pa/ bzhin</text></item>
<item><p>198b5</p><section></section><text>bzangs khyod sngon gyi nyes par spyad pa dang ldan pas dud 'gro'i skye gnas su skyes te/ khyod da ltar drag shul can lag pa dmar ba/ bsnun pa dang rab tu bsnun pa la zhugs pa gzhan gyi srog 'phrog pa/ gzhan gyi srog gcod du 'jug na gzhan gyi srog gcod pas 'tsho bar</text></item>
<item><p>198b6</p><section></section><text>byed pa yin pas khyod 'di nas shi 'phos pa'i 'gro ba ni cir 'gyur/ skye ba ni cir 'gyur/ tshe phyi ma ni cir 'gyur/ bzhin bzangs 'di ltar 'du byed thams cad ni mi rtag pa'o/ /chos thams cad ni bdag med pa'o/ /mya ngan las 'das pa ni zhi ba'o zhes tshig gsum</text></item>
<item><p>198b7</p><section></section><text>gyis chos bstan nas/ bzhin bzangs khyod nga la sems mngon par dad par gyis shig dang des dud 'gro'i skye gnas su 'dod chags dang bral bar 'gyur ro zhes bka' stsal to/ /dge slong dag seng ge de la reg par byed pa na de sgra 'byin to/ /de nas bcom ldan 'das kyis</text></item>
<item><p>199a1</p><section></section><text>dge slong rnams la bka' stsal pa/ dge slong dag khyod seng ge la ma reg shig de ci'i phyir zhe na/ dge slong dag seng ge ni bzod par dka' ba dag dang bsnyen par dka' ba yin pa'i phyir ro/ /dge slong dag de lta bas na dge slong gis seng ge la reg par mi bya'o/ /</text></item>
<item><p>199a2</p><section></section><text>dge slong seng ge la reg par byed na 'gal tshabs can du 'gyur ro/ /de nas ri dgas kyi rgyal po seng ge des rang gi zan bcad par byas te/ bcom ldan 'das la sems mngon par dad par byas nas dus la bab pa dang / rgyal chen bzhi'i lha rnams kyi nang du skyes te/ bcom ldan 'das</text></item>
<item><p>199a3</p><section></section><text>kyi spyan sngar 'ongs nas/ bcom ldan 'das kyis sngon seng ge lha'i bu'i bsam pa dang / bag la nyal ba dang / khams dang / rang bzhin thugs su chud nas des rgyun du zhugs pa'i 'bras bu thob par mdzad do/ /bcom ldan 'das kyis de'i sngon byung ba'i tshul yang rgya cher bka' stsal</text></item>
<item><p>199a4</p><section></section><text>to/ /de nas bcom ldan 'das kyis ma ga d+hA dag tu ljongs rgyu zhing gshegs pa na rgyal po'i khab tu byon nas/ rgyal po'i khab na 'od ma'i tshal ka lan dka'i gnas na bzhugs so/ /de'i tshe na drug sde dag mes gzhan la gtong bas rtse bar byed cing zla ba yang byed/ nyi ma yang byed/</text></item>
<item><p>199a5</p><section></section><text>mgal me'i 'khor lo yang byed nas/ gzhan mu stegs can dag shes ldan dag shAkya'i bu'i dge sbyong 'di dag ni mes gzhan la gtong bas rtse bar byed cing zla ba yang byed/ nyi ma yang byed mgal me'i 'khor lo yang byed/ byis pa khye'u dag kyang de ltar byed na/ shes ldan dag</text></item>
<item><p>199a6</p><section></section><text>byis pa khye'u dag dang / shAkya'i bu'i dge sbyong 'di dag la bye brag ni ci yod bsam pa ni ci yod/ tha dad du bya ba ni ci yod/ su zhig dge sbyong mgo reg 'di dag la bsod snyoms sbyin pa dang / bya bar sems zhes smod par byed/ phyar ka gtong bar byed/ kha zer bar byed pa'i</text></item>
<item><p>199a7</p><section></section><text>skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba</text></item>
<item><p>199b1</p><section></section><text>ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang me la reg</text></item>
<item><p>199b2</p><section></section><text>gam reg tu 'jug na ltung byed do zhes bca' ba mdzad de/ /yul ni rgyal po'i khab/ gang zag ni drug sde/ nyon mongs pa ni 'dran gtor la dga' ba/ nyes pa ni min par bdag nyid kyi phyir me la reg par byed pa'o/ /gnang ba'i gleng gzhi ni sangs rgyas bcom ldan 'das kyis yang</text></item>
<item><p>199b3</p><section></section><text>dge slong gang me la reg gam reg tu 'jug na ltung byed do zhes 'dul ba la nyan thos rnams kyis bslab pa'i gzhi de ltar bca' ba mdzad nas/ dge slong dag phyin chad de bzhin gshegs pa'i dbu skra dang sen mo'i mchod rten dag la bdug spos kyang gsol bar mi byed/ mar me yang sbor bar</text></item>
<item><p>199b4</p><section></section><text>mi byed/ slob dpon dang mkhan po dag la chu dron 'bul bar mi byed/ lhung bzed kyi las kyang mi byed/ tshon gyi las kyang mi byed do/ /sangs rgyas bcom ldan 'das rnams ni mkhyen bzhin du rmed par mdzad pa yin pas/ bcom ldan 'das kyis tshe dang ldan pa kun dga' bo la</text></item>
<item><p>199b5</p><section></section><text>rmas pa dang / tshe dang ldan pa kun dga' bos skabs de rgyas par gsol to/ /bcom ldan 'das kyis bka' stsal pa/ kun dga' bo de lta bas na dus byin gyis brlab par bya ste/ sangs rgyas dang / chos dang / dge 'dun dang / slob dpon dang / mkhan po dang / tshangs pa mtshungs</text></item>
<item><p>199b6</p><section></section><text>par spyod pa rnams kyis chos dang ldan pa'i bya ba'i don nyid kyis dus byin gyis brlab par bya'o/ /dge slong dag lhung bzed kyi las dang tshon gyi las dag byed pa na yang dang yang du brjed nas me la reg nas de dag 'gyod pa skyes pa'i skabs de dge slong rnams kyis bcom ldan 'das la gsol</text></item>
<item><p>199b7</p><section></section><text>pa dang / bcom ldan 'das kyis bka' stsal pa/ dus yun ring du byin gyis brlab par bya'o/ /dge slong cig na zhing rlung nad can du gyur nas des sman pa'i gan du song nas dris pa/ bzhin bzangs kho bo la sman ston cig /'phags pa zhugs bsten cig /bzhin bzangs</text></item>
<item><p>200a1</p><section></section><text>bcom ldan 'das kyis bslab pa'i gzhi bca' ba mdzad do/ /'phags pa khyod kyi ston pa thugs rje can lags pas 'di ltar de nyid rkyen du mdzad nas rjes su gnang bar 'gyur ba gang lags pa de lta bu'i gnas mchis par 'gyur ro zhes zer ba'i skabs de dge slong</text></item>
<item><p>200a2</p><section></section><text>rnams kyis bcom ldan 'das la gsol pa dang / de nas bcom ldan 'das kyis bka' stsal pa/ de lta bas na na ba'i dus ma gtogs so/ /de nas yang bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa</text></item>
<item><p>200a3</p><section></section><text>brjod nas/ dge slong rnams la de dang mthun pa dang / de'i shas che ba dang / de dang 'tsham pa'i chos dang ldan pa'i bka' mchid mdzad nas/ dge slong rnams la bka' stsal pa/ dge slong dag de lta bas na snga ma ni bcas pa yin la/ 'di ni gnang ba yin te/ nga'i nyan thos rnams</text></item>
<item><p>200a4</p><section></section><text>kyis 'dul ba la bslab pa'i gzhi 'di ltar gdon par bya ste/ yang dge slong gang mi na bar bdag nyid kyi phyir me la reg gam reg tu 'jug na ltung byed do zhes gnang ba mdzad de/ yul ni rgyal po'i khab/ gang zag ni chos 'di pa'i dge slong rab tu mang po dang nad pa/ nyon mongs</text></item>
<item><p>200a5</p><section></section><text>pa dang / nyes pa ni med do/ /de la yang dge slong gang zhes bya ba ni drug sde'am gzhan yang de lta bu gang yin pa'o/ /mi na bar zhes bya ba ni na ba bzhag ste'o/ /bdag nyid kyi phyir zhes bya ba ni bdag nyid kyi ched du'o/ /me la reg gam zhes bya ba ni bdag nyid kyis so/ /reg tu</text></item>
<item><p>200a6</p><section></section><text>'jug na zhes bya ba ni gzhan no/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis</text></item>
<item><p>200a7</p><section></section><text>'di'i mtshan nyid shes par bya'o/ /de la 'dir yang dngos gzhi'i ltung ba rnam par gzhag pa ni dge slong gis mes rtse ba nyid kyis gzhan la gtong bas zla ba dang nyi ma dang mgal me'i 'khor lo la sogs pa byed pa dang / ston pa dang / chos dang / dge 'dun dang / tshangs pa</text></item>
<item><p>200b1</p><section></section><text>mtshungs par spyod pa rnams kyis chos dang ldan par bya ba'i don nyid dang / lhung bzed dang tshon gyi las la brtag pa lta bus dus byin gyis ma brlabs pa'i dge slong na ba'i dbang nyid du gnas pa ma yin pas spang ba dang / gsod pa dang / mes reg pa dang / ma reg pa'i bud shing</text></item>
<item><p>200b2</p><section></section><text>bskul ba dang / me dang bcas pa 'dren pa dang / bskul ba dang / mdag ma spung ba dang / 'dru ba dag dang / me ma mur dang / me lcer bud shing 'jud pa dang / 'byin pa rang ngam bsgo bas byed na me la reg pa'i ltung byed kyi dngos gzhir 'gyur ro/ /dge slong mes rtse ba nyid la na smad</text></item>
<item><p>200b3</p><section></section><text>pa med do/ /mes rtse ba nyid ces bya ba de rnam pa gang gis yin zhe na/ de'i phyir gzhan la gtong bas zla ba dang nyi ma dang mgal me'i 'khor lo la sogs pa byed pa zhes bya ba smras te/ gzhan la gtong bas zhes bya ba ni byis pas bud shing mes sbar te gcig gi lag nas gcig gi lag</text></item>
<item><p>200b4</p><section></section><text>tu gzhan la thong shig gzhan la thong shig ces gzhan la gtong bar byed pa'i rtsed mo gang la yod pa de lta bus so/ /des zla ba lta bur byed pa dang / nyi ma lta bur byed pa dang / mgal me'i 'khor lo la sogs pa byed pas rtse ba yin te/ de dag la na smad pa med do/ /me nyid</text></item>
<item><p>200b5</p><section></section><text>kyis rtse ba la na smad pa med do/ /ci rtse ba 'ba' zhig la ltung ba 'dir 'gyur ram zhe na/ de 'ba' zhig tu ma zad de/ dus phyin gyis ma brlabs pa dang / dge slong na ba'i dbang nyid du gnas pa ma yin pas me la rang ngam bsgo bas reg par byed pa dag la yang na smad pa med do/ /</text></item>
<item><p>200b6</p><section></section><text>dus byin gyis ma brlabs pa ji lta bu zhe na/ de'i phyir ston pa dang / chos dang / dge 'dun dang / tshangs pa mtshungs par spyod pa rnams kyis chos dang ldan pa'i don nyid dang lhung bzed dang / tshon gyi las la brtag pa lta bus dus byin gyis ma brlabs pa zhes bya ba smras te/ ston pa dang /</text></item>
<item><p>200b7</p><section></section><text>chos dang / dge 'dun dang / tshangs pa mtshungs par spyod pa rnams kyis chos dang ldan pa'i bya ba'i don nyid ces bya ba ni sangs rgyas dang / chos dang / de bzhin gshegs pa'i mchod rten dang / dge 'dun dang / mkhan po dang / slob dpon dang / dge slong tshangs pa mtshungs</text></item>
<item><p>201a1</p><section></section><text>par spyod pa rnams la bdug spos dang / mar me dang / chu dron la sogs pa 'bul ba ste/ de dag gi don nyid du dus byin gyis brlab pa ni dgos pa de dang / de dag gi don du 'di ltar bya'o zhes sems kyis mngon par 'du bya zhing lta ba yin no/ /lhung bzed dang tshon gyi</text></item>
<item><p>201a2</p><section></section><text>las zhes smos pas ni rang gi lhung bzed dang chos gos kyi las bstan te/ de dag gi don nyid du dus byin gyis brlab pa yang lhung bzed kyi las bya'o zhe'am/ tshon gyi las bya'o zhes yid kyis brtag pa gang yin pa de ni dus byin gyis brlabs pa yin no/ /de lta bus dus byin gyis</text></item>
<item><p>201a3</p><section></section><text>brlabs pa la ltung ba med pas de lta bus dus byin gyis ma brlabs pa la na smad pa med do/ /dge slong na ba'i dbang nyid du gnas pa la ltung ba med pas dge slong na ba'i dbang nyid du gnas pa ma yin pa la na smad pa med do/ /me la rang ngam bsgo bas reg par byed pa ji lta bu zhe na/ de'i</text></item>
<item><p>201a4</p><section></section><text>phyir sbar ba dang / gsod pa dang / mes reg pa dang / ma reg pa'i bud shing bskul ba dang / me dang bcas pa 'dren pa dang / skul ba dang / mdag ma spung ba dang / 'dru ba dag dang / me mar mur dang / me lcer bud shing 'jug pa dang / 'byan pa rang ngam/ sgo bar byed na zhes</text></item>
<item><p>201a5</p><section></section><text>bya ba smras te/ dus byin gyis brlabs pa'i dge slong na ba'i dbang nyid du gnas pa ma yin pa rang ngam bsgo bas me sbar ram/ gsod dam/ mes reg pa'i bud shing bskul tam/ mes ma reg pa'i bud shing bskul tam/ me dang bcas pa'i bud shing 'dren tam bskul tam/</text></item>
<item><p>201a6</p><section></section><text>mdag ma spung ngam/ 'dru'am me mar mur dang / me lce'i nang du bud shing 'dzud dam 'byin na thams cad la na smad pa med do/ /rang gis reg gam gzhan la bsgo bas reg tu bcug pa la na smad pa med do/ 'di'i byed pa po ni me mar mur dang me lce ma gtogs pa'i me nyid dang / mes rtse</text></item>
<item><p>201a7</p><section></section><text>ba nyid dang / dus byin gyis ma brlabs pa dang / na ba'i dbang nyid du gnas pa ma yin no/ /'di la yan lag lngas dngos gzhi'i ltung bar 'gyur te/ me nyid dang / mes rtse ba nyid dang / dus phyin gyis ma brlabs pa dang / na ba'i dbang nyid du gnas pa ma yin pa dang rang ngam bsgo</text></item>
<item><p>201b1</p><section></section><text>bas reg pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du me la reg pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes</text></item>
<item><p>201b2</p><section></section><text>byas re re'o/ /me mar mur ni phyed shi ba nyid yin pas de la reg gam/ reg tu bcug na nyes byas so/ /me lce dag kyang de bzhin no/ /skra dang spu dang rus pa dang / sen mo dang / mchil ma dang / snabs dang / skyugs pa dang / rlugs pa dang / mon sran sde'u dang mon sran gre'u</text></item>
<item><p>201b3</p><section></section><text>dang til dang 'bru mar dang sbrang rtsi dang mar dag ni bud shing gi phyed nyid yin pas/ de dag rang ngam bsgo bas mer bcug pa dang byung ba ni nyes byas so/ /de dag kyang dpe tsam du zad de/ ras bal dang bal la sogs pa yang bsdu'o/ /'bar ba'i chos can yang de dang 'dra'o/ /gzhan</text></item>
<item><p>201b4</p><section></section><text>gyi bya ba gzhan la byin gyis rlob pa ni phyed byin gyis brlabs pa yin pas dge slong gis dus byin gyis ma brlabs par mkhan po la sogs pa'i bya bas me la reg pa dang mkhan po la sogs pa gzhan gyi bya ba slob dpon la sogs pa gzhan gyis byin gyis rlob pa dang / log par byin gyis</text></item>
<item><p>201b5</p><section></section><text>rlob pa thams cad kyang nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyar ba yang nyes byas te nyes byas phra mo'o/ /ltung ba med pa ni dge slong dus byin gyis brlabs pa dang na</text></item>
<item><p>201b6</p><section></section><text>ba'i dbang nyid du gnas pa la ltung ba med do/ /las dang po ba dang / smyos ba dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du me la reg pa'i ltung byed du 'gyur</text></item>
<item><p>201b7</p><section></section><text>ba rnam pa thams cad mi bsten par bslab par bya'o/ /seng ge la reg par mi bya'o/ /ston pa dang / chos dang / dge 'dun dang / tshangs pa mtshungs par spyod pa rnams kyis chos dang ldan pa'i bya ba'i don nyid dang / lhung bzed dang tshon gyi las la brtag pa lta bus dus</text></item>
<item><p>202a1</p><section></section><text>byin gyis brlab par bya'o/ /dus yun ring du byin gyis brlab par bya'o/ /phyir bcos pa ni snga ma bzhin no/ /me la reg pa'i ltung byed de lnga bcu gnyis pa bshad zin to// //'dun pa phyir bsgyur ba'i ltung byed kyi gleng gzhi ni sangs rgyas bcom ldan</text></item>
<item><p>202a2</p><section></section><text>'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang ldan pa 'char kas nyon mongs pa thams cad spangs pas dgra bcom pa nyid mngon sum du byas pa dang / tshe dang ldan pa 'dun pa ni kau shAm bIr song ste yid dal</text></item>
<item><p>202a3</p><section></section><text>du 'dug pa dang / 'gro mgyogs dang nab so gnyis ni dus la bab pa dang / dga' bo dang nye dga' gnyis ni dge 'dun gyi nang na gnas pa de'i tshe na bcu bdun sde dag gdug pa dang pha rol gnon par gyur cing / mdo sde 'dzin pa dang / 'dul ba 'dzin pa dang / ma mo 'dzin</text></item>
<item><p>202a4</p><section></section><text>pa yang yin pas de dag gis smras pa/ tshe dang ldan pa dag bdag cag yun ring po nas drug sde dag gis mtho btsams te/ ji ltar dga' bo dang nye dga' gnyis kyis mtho btsams pa ltar yang gzhan dag gis mtho ma btsams la/ ji ltar nye dgas mtho btsams pa ltar yang</text></item>
<item><p>202a5</p><section></section><text>dga' bos mtho ma btsams kyi tshur shag /de gnas nas dbyung ba'i las bya'o/ /de nas gcig gis smras pa/ phu nu bo dag de'i phu nu bo dga' bo rtsod pa la mkhas pas bdag cag gis nye dga' gnas nas dbyung ba'i las bya bar mi nus so/ /de brel ba bskyed</text></item>
<item><p>202a6</p><section></section><text>par bya'o zhes de dag dga' bo'i gan du song ste smras pa/ gnas brtan phyag 'tshal lo/ /tshe dang ldan pa dag a rog gya/ gnas brtan gyi chos gos dag dri ma can du gyur to/ /bu dag kho bo rgas par gyur pas dge slong lhan cig gnas pa dang nye gnas dag gis</text></item>
<item><p>202a7</p><section></section><text>kyang rgas pa'i phyir brnyas te phyin chad chos gos kyi las byed du mi btub po/ /bdag cag gis gnas brtan gyi chos gos dag bkru bar bgyi/ chos gos dag tshur stsol cig ces bcu bdun sde dag gis dga' bo rnyang rnying dag bskon te/ de'i chos gos thams cad</text></item>
<item><p>202b1</p><section></section><text>blangs nas 'gyur byed kyi tshal der gnas mal bshams nas gaN+DI brdungs te dga' bo'i gan du song ste smras pa/ gnas brtan dge 'dun gyi bya ba cung zhig mchis te gaN+DI brdungs kyi tshur spyon/ dga' bos smras pa/ bu dag kho bo 'di 'dra ba'i gnas skabs</text></item>
<item><p>202b2</p><section></section><text>kyis dge 'dun gyi nang du ci ltar 'gro bar bya/ dge 'dun gyi bya ba chos dang ldan pa la 'dun pa 'bul lo/ /de nas dge 'dun thams cad 'dug cing mthun par 'gyur ba na dge slong gleng ba po rgan pa'i mtha' logs su 'dug ste nye dga' la smras pa/ btsun pa</text></item>
<item><p>202b3</p><section></section><text>nye dga' khyod kyis bcu bdun sde dag gi lto dral te/ rgyu ma dag gis rgyal byed kyi tshal bskor bar bya'o zhes bya ba de lta bu'i tshig smras pa gang yin pa de dran nam/ tshe dang ldan pa dag rma sos pa dag dral te ci bya/ de ni 'das pa'i don yin no/ /de dag gis smras pa/ bcom</text></item>
<item><p>202b4</p><section></section><text>ldan 'das kyis 'das pa'i dus kho na las brtsams te 'dul ba la nyan thos rnams kyi bslab pa'i gzhi bca' ba mdzad do zhes de dag gis nye dga' la gya tshom du nan gyis gnas nas dbyung ba'i las byas so/ /nye dga' gnas nas dbyung ba'i las byas nas phu bo dga'</text></item>
<item><p>202b5</p><section></section><text>bo'i gan du song ste ngu bar brtsams pa dang dga' bos smras pa/ nye dga' ci'i phyir ngu /nye dgas smras pa/ lhung bzed nag po can dag gis kho bo gnas nas dbyung ba'i las byas so/ /dga' bos smras pa/ gang dag gis kho bo'i nu bo gnas nas dbyung ba'i las byas pa de</text></item>
<item><p>202b6</p><section></section><text>dag grong dang grong khyer dang ljongs dang khams gsum nas gnas nas phyung bar gyur cig kho bos bdag gi nu bo gnas nas dbyung ba'i las byed par ma shes kyi/ dge slong 'dun pa phyir byin cig /khyod la 'dun pa mi sbyin no zhes zer nas/ dge slong don nyung ngu</text></item>
<item><p>202b7</p><section></section><text>dag ci'i phyir dge slong dag dge 'dun gyi bya ba chos dang ldan pa la dge slong la 'dun pa phul nas de'i 'og tu khros 'khrugs rngam par gyur te yi ma rangs nas spang ba'i chos su byed cing / 'di skad ces dge slong 'dun pa phyir byin cig /khyod la mi sbyin no zhes zer</text></item>
<item><p>203a1</p><section></section><text>zhing smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun</text></item>
<item><p>203a2</p><section></section><text>bsdu ba mdzad de/ dga' bo la rmas nas dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad da/ bslab pa bca' ba'i phan yon bcu</text></item>
<item><p>203a3</p><section></section><text>yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge 'dun gyi bya ba chos dang ldan pa la dge slong la 'dun pa phul nas/ de'i 'og tu khros 'khrugs rngam par gyur te yi ma rangs nas spong ba'i</text></item>
<item><p>203a4</p><section></section><text>chos su byed cing 'di skad ces dge slong 'dun pa phyir byin cig /khyod la mi sbyin no zhes zer na ltung byed do zhes bca' ba mdzad de/ /yul ni mnyan yod/ gang zag ni dga' bo/ /nyon mongs pa ni spong ba'i chos su byed pa/ nyes pa ni 'dun pa phyir bsgyur ba'o/ /de la</text></item>
<item><p>203a5</p><section></section><text>yang dge slong gang zhes bya ba ni shAkya'i bu dga' bo'am gzhan yang de lta bu gang yin pa'o/ /dge 'dun gyi zhas bya ba ni de bzhin gshegs pa'i nyan thos kyi dge 'dun gyi'o/ /bya ba chos dang ldan pa zhes bya ba ni las chos dang ldan pa la'o/ /dge slong la zhes bya ba ni chos</text></item>
<item><p>203a6</p><section></section><text>'di pa la'o/ /'dun pa phul nas zhes bya ba ni 'dun pa byin nas so/ /de'i 'og tu zhes bya ba ni dus gzhan na'o/ /khros 'khrugs rngam par gyur te yi ma rangs nas zhes bya ba ni khros shing khro ba'i zil gyis non nas so/ /spod pa'i chos su byed cing zhes bya ba ni smyon</text></item>
<item><p>203a7</p><section></section><text>pa'i chos su byed cing ngo / /'di skad ces zhes bya ba ni 'di skad ces zer na'o/ /dge slong 'dun pa phyir byin cig /khyod la mi sbyin no zhes zer na zhes bya ba ni de skad ces zer na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir</text></item>
<item><p>203b1</p><section></section><text>yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni/ dge</text></item>
<item><p>203b2</p><section></section><text>slong gi las brgya rtsa gcig gi nang nas nan thur gyi las lnga dang / gang zag bcu gnyis bsko ba dang grangs su gzhug pa bzhi la sogs pa de lta bu dge slong gi don gyi ched kyi las dge 'dun gyi chos bzhin du byas pa la 'dun pa phul ba phyir bsgyur ba'i phyir dge slong 'dun pa phyir byin</text></item>
<item><p>203b3</p><section></section><text>cig/ khyod la mi sbyin no zhes smras na 'dun pa phyir bsgyur ba'i ltung byed kyi dngos gzhir 'gyur ro/ /las brgya rtsa gcig gi nang nas bsdigs pa dang / smad pa dang / bskrad pa dang / phyir dgyed pa dang / mi mthong bas gnas nas dbyung ba dang / phyir mi 'chos pa rnams</text></item>
<item><p>203b4</p><section></section><text>gnas nas dbyung ba dang / sdig pa can gyi lta ba'i rnam pa mi gtong bas gnas nas dbyung ba'i nan thur lnga dang / gnas khang bsko ba dang / zas la bsko ba dang / thug pa 'drim pa dang / bag chos 'drim pa dang / phran tshegs 'drim pa dang / snod spyad 'drub pa dang /</text></item>
<item><p>203b5</p><section></section><text>gos kyi rnyed pa sbed pa dang / gos kyi rnyed pa 'gyed pa dang / dbyar gyi gos ras chen sbed pa dang / dbyar gyi gos ras chen 'gyed pa dang /mngag gzhug dang / mdzes chos dang / sde spyad 'dri ma pa dang / gnas mal 'dogs pa dang / gnas mal byi bo 'bogs pa dang /</text></item>
<item><p>203b6</p><section></section><text>shing thog 'drim pa dang / chu'i zhil ta pa dang / bang rim gyi zhal ta ba dang / sge'u chung srung ba dang / sra brkyang sbed pa dang / lag gi bla la sogs pa gang zag las bsko ba dang / dor 'phya ba dang / gzhogs 'phyas byed pa dang / bsgo ba rna la gzon pa dang / cang mi smra bas</text></item>
<item><p>203b7</p><section></section><text>rna la gzon pa'i grangs su gzhug pa la sogs pa dge slong gdon gyi ched kyi las gsol ba dang / brjod pa dang / dgag dbye la sogs pa gang yang rung ba la na smad pa med do/ /las de dag dge 'dun gyi chos bzhin du byas pa la na smad pa med do/ /de dag la dge slong rang</text></item>
<item><p>204a1</p><section></section><text>gi 'dun pa phul ba la na smad pa med do/ /de'i phyir bsgyur ba ni phyir smras pa la na smad pa med do/ /'di'i byed pa po ni dge slong gi don gyi ched kyi las byas pa las 'dun pa phul ba'o/ /'di la yan lag lngas dngos gzhi'i ltung bar 'gyur te/ dge slong gi don</text></item>
<item><p>204a2</p><section></section><text>gyi ched dang las dang de la 'dun pa phul ba dang dge 'dun gyi chos bzhin du byas pa dang / de phyir bsgyur ba'i phyir smras pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te ji srid du 'dun pa phyir bsgyur ba'i ltung byed kyi sbyor ba brtsams</text></item>
<item><p>204a3</p><section></section><text>nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dge slong gi don gyi ched ma yin pa'i las gzhan la nyes byas so/ /las brgya rtsa gcig gi khongs su gtogs pa ma yin pa'i las gzhan</text></item>
<item><p>204a4</p><section></section><text>pa nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed do/ /sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni 'dun pa ma phul ba la ltung ba med do/ /dge 'dun gyi</text></item>
<item><p>204a5</p><section></section><text>las chos bzhin ma byas pa la ltung ba med do/ /phyir bsgyur ba'i phyir ma smras pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas</text></item>
<item><p>204a6</p><section></section><text>skabs thams cad du 'dun pa phyir bsgyur ba'i ltung byed du 'gyur ba rnam pa thams cad mi bsten par bslab par bya'o/ /bsnyon pa'i chos mi bya'o/ /mi mthun pa mi bya'o/ /phyir bcos pa ni snga ma bzhin no/ /'dun pa phyir bsgyur ba'i ltung byed de lnga bcu gsum pa bshad zin to// //</text></item>
<item><p>204a7</p><section></section><text>so sor thar pa'i mdo rgya cher 'grel pa 'dul ba kun las btus pa/ bam po sum cu gsum pa/ bsnyen par ma rdzogs pa dang lhan cig nyal ba'i ltung byed kyi gleng gzhi ni byung ba dang gnang ba dang / bcas pa'i dbang gis rnam pa gsum ste/ byung ba'i gleng gzhi ni sangs rgyas</text></item>
<item><p>204b1</p><section></section><text>bcom ldan 'das mnyan yod na rgyal byed kyi tshal mgon med zas sbyin gyi kun dga' ra na bzhugs so/ /bram ze dang khyim bdag dad pa can dag gtsug lag khang du lhags nas dge slong rnams la smras pa/ 'phags pa dag chos bstan du gsol/ dge slong rnams kyis</text></item>
<item><p>204b2</p><section></section><text>smras pa/ bzhin bzangs dag bcom ldan 'das kyis ma gnang ngo zhes zer ba'i skabs de dge slong rnams kyis bcom ldan 'das la gsol ba dang / bcom ldan 'das kyis bka' stsal pa/ de lta bas na dge slong rnams kyis kyang chos bstan par bya bar gnang ngo / /dge slong</text></item>
<item><p>204b3</p><section></section><text>rnams nyin mo chos ston par byed do/ de ni khyim pa gang dag bsod nams kyi 'bras bus 'tsho ba de dag ni nyin mo chos mnyan nas mtshan mo rtsol ba'i 'bras bus 'tsho ba rnams la shes ldan dag 'phags pa dag chos snyan pa snyan pa ston par mdzad cing sbrang rtsi byed pa'i sbrang</text></item>
<item><p>204b4</p><section></section><text>bu bzhin du chos sbrang rtsi lta bur ston cig /stobs par mdzad do zhes rjod par byed do/ /gang dag rtsol ba'i 'bras bus 'tsho ba de dag ni de la smod cing gal te bdag cag gis nyin mo las dag ma byas na ltogs te 'chi bar 'gyur bas/ 'phags pa dag khyod la mtshan mo chos</text></item>
<item><p>204b5</p><section></section><text>ston par 'gyur na bdag cag gis kyang mnyan par bya'o zhes zer ba'i skabs de dge slong rnams kyis bcom ldan 'das la gsol ba dang / bcom ldan 'das kyis bka' stsal pa/ mtshan mo chos bstan par bya'o/ /dge slong rnams mtshan thog thag tu chos ston par byed</text></item>
<item><p>204b6</p><section></section><text>cing ngal bar gyur nas/ bcom ldan 'das kyis bka' stsal pa/ nam phyed kyi bar du chos bstan par bya'o/ /de lta na yang ngal bar gyur nas/ bcom ldan 'das kyis bka' stsal pa/ tshes brgyad dang tshes bcu bzhi la chos bstan par bya'o/ /dge slong rnams kyis</text></item>
<item><p>204b7</p><section></section><text>tshes brgyad dang / tshes bcu bzhi'i nam phyed kyi bar du chos bsten pa dang / dge slong bsod snyoms pa zhig chos nyan du 'ongs pa de'i tshe mtshan mo mtha' gcig tu song nas skyil mo krung bcas te 'dug go/ /de ltar lhags pa'i khyim pa de dag kyang de nyid du nyal nas</text></item>
<item><p>205a1</p><section></section><text>khang skyong gis mar me gsad par brtsams pa dang / de dag gis smras pa/'phags pa zhugs mar ma dgums shig dang bdag cag gis 'bru mar dbul lo/ /khang skyong gis mar me gsos te song ngo / /de nas dge slong rgan zhugs brjed ngas pa zhig</text></item>
<item><p>205a2</p><section></section><text>nyal ba de'i rmi lam na sngon gyi rnying ba dang lhan cig nyal ba rmis nas/ des ci dang ci dag cig brdol bar brtsams pa khyim pa de dag gis thos nas 'di su yin zhes mar me'i 'od la bltas na/ ji tsam na rgan zhugs de phyi rgan du nyal zhing ci dang ci dag brdol ba mthong nas</text></item>
<item><p>205a3</p><section></section><text>de dag gis smras pa/ shes ldan dag rgan po rnams kyi gnas skabs kyang re zhig 'di 'dra na/ rab tu byung ba gzhon nu dag gi gnas skabs ji lta bur gyur zhes ma dad pa go bar byed do/ /dge slong bsod snyoms pa des nang bar sngar langs te dgon pa'i gnas su song ba dang /</text></item>
<item><p>205a4</p><section></section><text>dge slong spong ba pa dag gis smras pa/ tshe dang ldan pa ji ltar tshangs pa mtshungs par spyod pa dag gis chos snyan pa snyan pa dag ston cing skye bo phal po che'i tshogs mngon par dad par byas sam/ des smras pa/ tshangs pa mtshungs par spyod pa rnams kyis ni de ltar byas so/ /rgan</text></item>
<item><p>205a5</p><section></section><text>zhugs cig gis ni skye bo phal po che'i tshogs mngon par ma dad par byas so/ /ji ltar gyur pa'i skabs de dge slong rnams la brjod nas/ dge slong rnams kyis bcom ldan 'das la rgyas par gsol to/ /de nas bcom ldan 'das 'di snyam du dgongs te/ nyes dmigs gang</text></item>
<item><p>205a6</p><section></section><text>cung zad ci byung bar gyur pa de ni dge slong rnams bsnyen par ma rdzogs pa dang lhan cig nyal bar byed pa dang / snang ba la nyal bar byed pa las gyur to snyam nas bcom ldan 'das kyis bka' stsal pa/ de lta bas na dge slong gang zag bsnyen par ma rdzogs pa dang /</text></item>
<item><p>205a7</p><section></section><text>lhan cig nyal bar mi bya zhing / snang ba la yang nyal bar mi bya'o/ /nyal bar byed na 'gal tshabs can du 'gyur ro/ /'di ni byung ba yin te/ sangs rgyas bcom ldan 'das re zhig 'dul ba la nyan thos rnams kyi bslab pa'i gzhi bca' bar ni mi mdzad do/ /gnang</text></item>
<item><p>205b1</p><section></section><text>ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de nas tshe dang ldan pa shA ri'i bu la dge tshul sgra gcan zin dang skul byed ces bya ba gnyis yod de/ tshe dang ldan pa sgra gcan zin nyin mo</text></item>
<item><p>205b2</p><section></section><text>spyod du song ba'i gtsug lag khang du dge slong glor bur du 'ongs pa zhig gi gtsug lag khang bskos nas de mi dga' ba dang / tshe dang ldan pa skul byed kyis sgra gcan zin la smras pa/ tshe dang ldan pa sgra gcan zin mi dgar ma byed par gang yang rung bar nyol cig /tshe dang ldan pa</text></item>
<item><p>205b3</p><section></section><text>sgra gcan zin de'i nub mo bcom ldan 'das kyi snam phyis bram ze dang khyim bdag dad pa can dag gis spos kyi byug pas bskus pa der song ste zhabs rten la mgo bo bzhag ste nyal lo/ /de'i tshe mtshan mo sprin kha dog lnga pa 'dus nas des char 'bab par brtsams pa dang /</text></item>
<item><p>205b4</p><section></section><text>snom phyis pa de dang ha cang thag mi ring ba na sbrul dug myur du khyab par byed pa'i gtso bo zhig gi tshang 'dug pa de char bab pa'i chus gang nas sbrul dug myur du khyab par byed pa'i gtso bo de bcom ldan 'das kyi snam phyis pa ga la ba der 'phags so/ /sangs rgyas bcom ldan</text></item>
<item><p>205b5</p><section></section><text>'das rnams ni bsnyel ba mi mnga' ba'i chos nyid can yin pas/ bcom ldan 'das kyis dgongs pa/ gal te sbrul dug myur du khyab par byed pa'i gtso bo des sgra gcan zin rnyed par gyur na ming gi lhag ma tsam las par byed par 'gyur te/ des shAkya nga rgyal can</text></item>
<item><p>205b6</p><section></section><text>dag gal te gzhon nu sgra gcan zin bzang po rab tu byung bar ma gyur na rgyal po dngos brtsan par 'gyur ba zhig na/ de rab tu byung nas mgon med pa'i bya bas dus la bab po zhes ma dad pa go bar byed par 'gyur bar thugs su chud nas glang po che'i sna 'dra ba'i phyag brkyang ste</text></item>
<item><p>205b7</p><section></section><text>sgra gcan zin blangs nas nyid kyi gzims mal du bsnyal te gzhag go/ /sangs rgyas bcom ldan 'das rnams gang zag bsnyen par ma rdzogs pa dang lhan cig gnas gcig na gzims par 'gyur ba ni gnas ma yin zhing skabs med pas/ bcom ldan 'das kyis</text></item>
<item><p>206a1</p><section></section><text>dgung la 'chag pa dang bzhugs pa gnyis kyis shas cher mtshan mo 'da' bar mdzad do/ /dge slong gnas brtan gnas brtan dag nang par sngar langs te/ bcom ldan 'das kyi zhabs la mgo bos phyag 'tshal du 'ongs pa na/ tshe dang ldan pa skul</text></item>
<item><p>206a2</p><section></section><text>byed kyis se gol gyi sgras tshe dang ldan pa sgra gcan zin bslang ngo / /de nas bcom ldan 'das kyis dge slong rnams la bka' stsal pa/ dge slong dag dge tshul 'di dag la ni ma yang med/ pha yang med/ byams pa dang mdza' bshes kyi tshogs gzhan yang med/ tshangs pa</text></item>
<item><p>206a3</p><section></section><text>mtshungs par spyod pa khyed cag 'ba' zhig tu zad cing / 'di dag ni dgra bcom pa'i sgo nga dang ldan pa dag yin no/ /gal te khyed cag gis 'di dag yongs su skyong bar mi byed na gzhan su zhig byed par 'gyur/ dge slong dag de lta bas na gang zag bsnyen par ma rdzogs pa dang lhan</text></item>
<item><p>206a4</p><section></section><text>cig nub gnyis tshun chad gnas gcig tu nyal bar rjes su gnang ngo / /dge slong zhig la 'khru ba'i nad byung ste/ de mun pa'i nang du mi bde bar gyur nas bcom ldan 'das kyis bka' stsal pa/ de lta bas na snang bar bya'o/ /der nyal bar yang bya'o/ /dge slong nad g.yog</text></item>
<item><p>206a5</p><section></section><text>dag kyang der nyal bar yang bya'o/ /byin len stobs pa bsnyen par ma rdzogs pa dag kyang der nyal bar bya'o/ /nad pa dang nad g.yog dang / byin len stobs pa dag gis nub gsum pa la yang nyal bar bya'o/ /nad g.yog gis byin len byas pa nad pa dang nad g.yog nyid</text></item>
<item><p>206a6</p><section></section><text>kyis kyang bza' bar bya'o/ /rgan pa dang gzhon pa dag gis kyang bza' bar bya'o/ /rgan pa rnams la gsar bu rnams dang / bsnyen par ma rdzogs pa rnams kyis nad g.yog bya zhing zas kyang bsnyod par bya'o/ /bsnyen par ma rdzogs pa dang / gsar bu rnams la yang rgan</text></item>
<item><p>206a7</p><section></section><text>pa rnams kyis de bzhin bya'o/ /zla ba dang nyi ma'i snang ba dag ni tha snyad du bya ba ma yin bas de la nyal bar bya'o/ /gang zag bsnyen par ma rdzogs pa dang lhan cig nub gnyis gnas gcig na nyal bas nub gsum pa la gtsug lag khang dang khyams nas phyir dbyung bar mi bya</text></item>
<item><p>206b1</p><section></section><text>bar 'di ltar nye 'khor du spang bar bya'o/ /gal te gnas par khas ma blangs pa rnams kyi nang du dge slong sdig can 'ongs shing de dge tshul la 'tshe na de bskrad par bya'o/ /gal te skrod mi nus na dge tshul khrid de gtsug lag khang gzhan du 'gro bar bya'o/ /gal te gnas par</text></item>
<item><p>206b2</p><section></section><text>khas blangs pa rnams kyi nang du dge slong sdig can 'ongs shing dge tshul la 'tshe na de bskrad par bya'o/ /gal te skrod mi nus na ni dge tshul dge slong mdza' bo'i gan du gzhag par bya'o/ /gal te dge slong mdza' bo med na gnas gcig tu lhan cig zla ba gnyis 'da' bar bya'o/ /</text></item>
<item><p>206b3</p><section></section><text>dgag dbye byas nas gal te dge slong sdig can de skrod par nus na bskrad par bya'o/ /gal te mi nus na dge tshul khrid de gtsug lag khang gzhan du 'gro bar bya'o/ /dge slong dag lam du 'dong ba na de na dge tshul yang 'dong na nub gsum pa la 'gron pa don mthun gyi phyi rol</text></item>
<item><p>206b4</p><section></section><text>du 'byung bar mi bya bar don mthun gnyis su byas te gcig gi nang du dbyung bar bya'o/ /gal te don mthun dpung chung na gnyis su mi bya bar dge slong rnams kyis mi nyal bar tron bya'o/ /gal te dge slong rnams dal bar gyur na thun gsum mam gnyis sam gcig gam tha</text></item>
<item><p>206b5</p><section></section><text>na skya rengs 'char kar tron bya'o/ /de lta na yang ngal bar gyur na nyal bar bya ste/ 'di la 'gyod par mi bya'o/ /dge slong lam du 'dong bas dge tshul gnyid bro bas rmya bar gyur na mdun du btang ste 'gro bar bya'o/ /der dge tshul dag gal te bru ba tsha bar gyur na de la nang par</text></item>
<item><p>206b6</p><section></section><text>gyi dus su g.yar sus sbyin par bya'o/ /dge tshul dag ni me'i khams che ba yin pas de dag gal te dro kar yang bkres na/ de'i tshe yang zan sbyin par bya'o/ /bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon</text></item>
<item><p>206b7</p><section></section><text>med zas sbyin gyi kun dga' ra ba na bzhugs so/ /bcom ldan 'das kyis dge slong gis gang zag bsnyen par ma rdzogs pa dang lhan cig nyal bar mi bya zhing snang ba la yang nyal bar mi bya'o/ /zhes bka' stsal nas/ nye dga' la dge tshul tsher ma dang chen po pa zhes bya</text></item>
<item><p>207a1</p><section></section><text>ba gnyis yod de/ de de gnyis dang lhan cig nub gnyis las lhag par gnas gcig tu nyal bar byed nas/ dge slong rnams kyis de la smras pa/ tshe dang ldan pa nye dga' bcom ldan 'das kyis dge slong gis gang zag bsnyen par ma rdzogs pa dang lhan cig nub</text></item>
<item><p>207a2</p><section></section><text>gnyis las lhag par gnas gcig tu nyal bar mi bya'o zhes bka' stsal gyi khyod gang zag bsnyen par ma rdzogs pa dang lhan cig nub gnyis las lhag par gnas gcig tu ma nyal cig /nye dgas smras pa/ gang la nub gnyis rung ba de la nub gsum pa yang rung mod/</text></item>
<item><p>207a3</p><section></section><text>nub gsum pas chang 'thungs sam/ kun dong zos sam ji nyes zhes zer nas/ dge slong don nyung ngu dag bcom ldan 'das kyis dge slong gis gang zag bsnyen par ma rdzogs pa dang / lhan cig nub gnyis las lhag par gnas gcig tu nyal bar</text></item>
<item><p>207a4</p><section></section><text>mi bya'o zhes bka' stsal pa na/ ci'i phyir dge slong dag ched du bsams te nub gnyis las lhag par 'da' bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan</text></item>
<item><p>207a5</p><section></section><text>'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung</text></item>
<item><p>207a6</p><section></section><text>bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang zag bsnyen par ma rdzogs pa dang lhan cig</text></item>
<item><p>207a7</p><section></section><text>tu nub gnyis las lhag par gnas gcig tu nyal na ltung byed do zhes bca' ba mdzad de/ yul ni mnyan yod/ gang zag ni nye dga'/ nyon mongs pa ni 'dod chags kyi cha la bsten pa/ nyes pa ni gang zag bsnyen par ma rdzogs pa dang lhan cig nub gnyis las lhag par</text></item>
<item><p>207b1</p><section></section><text>gnas gcig tu nyal ba'o/ /de la yang dge slong gang zhes bya ba ni shAkya'i bu nye dga' 'am gzhan yang de lta bu gang yin pa'o/ /gang zag bsnyen par ma rdzogs pa dang lhan cig ces bya ba la/ bsnyen par rdzogs pa ni gnyis te/ dge slong dang / dge slong ma'o/ /de las</text></item>
<item><p>207b2</p><section></section><text>gzhan pa ni bsnyen par ma rdzogs pa'o/ /nub gnyis las lhag par zhes bya ba ni nub gnyis las 'das par ro/ /gnas gcig tu nyal na zhes bya ba ni gnas bzhi po thams cad g.yogs shing / thams cad bskor ba dang / thams cad g.yogs shing phal cher bskor ba dang /</text></item>
<item><p>207b3</p><section></section><text>phal cher g.yogs shing thams cad bskor ba dang / phal cher g.yogs shing phal cher bskor ba dag tu nyal bas skya rengs 'char bar byed na'o/ /de la gnas thams cad g.yogs shing thams cad bskor ba ni gnas khang dang / 'khor gyi khyams dang / khang pa brtsegs</text></item>
<item><p>207b4</p><section></section><text>pa dag go/ /thams cad g.yogs shing phal cher bskor ba ni sgo bcu pa dang / sgo bcu gnyis pa dag go/ /phal cher g.yogs shing thams cad bskor ba ni khyams ngos bzhi pa dag go/ /phal cher g.yogs shing phal cher bskor ba ni khyams ngos gsum pa dang / 'khor gyi</text></item>
<item><p>207b5</p><section></section><text>khyams dag go/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid</text></item>
<item><p>207b6</p><section></section><text>shes par bya'o/ /de la 'dir dngos gzhi'i ltung ba rnam par gzhag pa ni dge slong lam gyis dub pa rmya ba dang / dge slong gis byar mi rung ba sgrub par byed pa bsnyen par ma rdzogs pa dang / lhan cig pa'i nad pa dang / nad g.yog dang / khon yod pa'i dge slong sdig can rang gi dge</text></item>
<item><p>207b7</p><section></section><text>tshul la 'tshe ba gnas der 'ongs pa ma gtogs pas khyim pa'am rab tu byung ba'i gang zag bsnyen par ma rdzogs pa mtshan dang lta ba gang yang rung ba dag lhan cig gnyi ga nyal ba'i spyod lam gyis gnyid log pas gnas phal cher g.yogs pa dang bskor ba la sogs pa gcig tu</text></item>
<item><p>208a1</p><section></section><text>mtshan mo gsum pa'i skya rengs shar ba'i tha mar nyal na bsnyen par ma rdzogs pa dang / lhan cig nyal ba'i ltung byed kyi dngos gzhir 'gyur ro/ /dge slong lam gyis dub pa rmya ba ma gtogs pa la na smad pa med do/ /dge slong gis byar mi rung ba byin len bstabs pa la</text></item>
<item><p>208a2</p><section></section><text>sogs pa sgrub par byed pa bsnyen par ma rdzogs pa dang lhan cig pa'i dge slong nad pa dang nad g.yog ma gtogs pa la na smad pa med do/ /khon yod pa'i dge slong sdig can rang gi dge tshul la 'tshe ba gnas der 'ongs pa'i dge slong ma gtogs pa la na smad pa med do/ /de yang gal</text></item>
<item><p>208a3</p><section></section><text>te dge tshul dang ldan pa'i dge slong de dbyar gnas par khas blangs pa dang khas blangs na yang dbyar gnas pa snga ma'i zla ba dang po dang / dbyar gnas pa phyi ma'i zla ba tha ma la na smad pa med do/ /khyim pa'am rab tu byung ba'i gang zag bsnyen par ma rdzogs pa mtshan dang lta ba gang yang rung</text></item>
<item><p>208a4</p><section></section><text>ba la na smad pa med do/ /lhan cig gnyi ga nyal ba'i spyod lam gyis gnyid log pa la na smad pa med do/ /gnas phal cher g.yogs pa dang bskor ba la sogs pa gcig pa la na smad pa med do/ /gnas kyi mtshan nyid ni bzhi ste/ thams cad g.yogs shing thams cad bskor ba</text></item>
<item><p>208a5</p><section></section><text>dang / thams cad g.yogs shing phal cher bskor ba dang / phal cher g.yogs shing thams cad bskor ba dang / phal cher g.yogs shing phal cher bskor ba'o/ /de la gnas thams cad g.yogs shing thams cad bskor ba ni gnas khang dang 'khor gyi khyams dang khang pa</text></item>
<item><p>208a6</p><section></section><text>brtsegs pa dag ste/ steng thams cad g.yogs shing ngos thams cad bskor ba'o/ /thams cad g.yogs shing phal cher bskor ba ni sgo bcu pa dang sgo bcu gnyis pa dag ste/ steng thams cad g.yogs shing ngos phal cher bskor ba ste/ 'dir phal cher zhes bya ba ni sum cha gcig</text></item>
<item><p>208a7</p><section></section><text>lus par rig par bya'o/ /phal cher g.yogs shing thams cad bskor ba ni khyams ngos bzhi pa dag ste/ steng phal cher g.yogs shing ngos phal cher bskor ba ste/ khyams ngos bzhi pa zhes bya ba ni gang la ngos bzhi char dang 'brel pa'i steng g.yogs yod pa dbus kyi mthongs khab</text></item>
<item><p>208b1</p><section></section><text>med pa'o/ /phal cher g.yogs shing phal cher bskor ba ni khyams ngos gsum pa dang / 'khor gyi khyams dag ste/ steng phal cher g.yogs shing ngos phal cher bskor ba ste khyams ngos gsum pa zhes bya ba ni gang la ngos gsum dang 'brel pa'i steng g.yogs yod la/ ngos</text></item>
<item><p>208b2</p><section></section><text>gcig gi steng g.yogs dang dbus kyi mthongs khab med pa'o/ /gnas bzhi po de dag gi sgo'i ngos dang 'brel ba'i nye 'khor gnas su gyur pa ni de'i khongs su gtogs pa nyid yin no/ /grong khyer gzhan bar du ma chod pa sgo de dang 'brel pa yang de'i khongs su gtogs pa nyid yin no/ /nang</text></item>
<item><p>208b3</p><section></section><text>gcig tu rgyu zhing gnas gzhan med pa ma yin pa nyid la ni g.yogs thams cad gcig pa nyid yin no/ /rang gi char gtogs pa'i sgo gcad pa la nye 'khor tha dad pa yang 'dir gnas gcig pa nyid do/ /rim khang gzhan la ni skas steng du brtul na gnas gcig pa nyid yin te gnas</text></item>
<item><p>208b4</p><section></section><text>gcig pa de dag la na smad pa med do/ /mtshan mo gsum pa'i skya rengs dang po shar ba'i mthar nyal ba la na smad pa med do/ /'di'i byed pa po ni khyim pa'am rab tu byung ba'i gang zag bsnyen par ma rdzogs pa mtshan dang lta ba gang yang rung ba dang / gnas gcig pa nyid do/ /'di la yan</text></item>
<item><p>208b5</p><section></section><text>lag lngas dngos gzhi'i ltung bar 'gyur te/ dge slong lam gyis dub pa rmya ba la sogs pa ma yin pa nyid dang / khyim pa 'am rab tu byung ba'i gang zag bsnyen par ma rdzogs pa mtshan dang lta ba gang yang rung ba dang / gnas gcig pa nyid dang / gnyi ga nyal ba'i spyod lam gyis</text></item>
<item><p>208b6</p><section></section><text>gnyid log pa nyid dang / mtshan mo gsum pa'i skya rengs shar ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du bsnyen par ma rdzogs pa dang lhan cig nyal ba'i ltung byed kyi sbyor ba brtsams nas dngos gzhi la ma thug</text></item>
<item><p>208b7</p><section></section><text>gi bar du nyes byas so/ /dngos gzhi la sbyor ba tha dad pa ji snyed pa rtsams pa re re la nyes byas re re'o/ /nyal ba ma yin pa'i spyod lam gyis gnyid log pa ni mtha' dang mdun rol gnyis kar nyes byas so/ /nyin mo ni mtshan mo las ltung ba tha dad pa nyid pas nyin mo bsnyen</text></item>
<item><p>209a1</p><section></section><text>par ma rdzogs pa dang gnas gcig tu nyi ma gnyis pa las lhag par nyal ba la yang mtha' dang mdun rol gnyi gar nyes byas so/ /shing ljon pa'i drung dang rtsig pa'i bar dang / tshang tshing gi drung dag ni gnas kyi phyed nyid yin pas der nyal ba la nyes byas so/ /gnas</text></item>
<item><p>209a2</p><section></section><text>kyi nye 'khor yang gnas nyid ma yin pas der nyal ba la yang nyes byas so/ /skya rengs gsum pa'i mdun rol du yang nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas</text></item>
<item><p>209a3</p><section></section><text>te nyes byas phra mo'o/ /ltung ba med pa ni dge slong lam gyis dub pa rmya ba la nyes pa med do/ /dge slong gis byar mi rung ba byin len stobs pa la sogs pa sgrub par byed pa la bsnyen par ma rdzogs pa dang lhan cig pa'i dge slong nad pa dang / nad g.yog la nyes pa med do/ /dge slong dge</text></item>
<item><p>209a4</p><section></section><text>tshul dang ldan pa gang gis dge slong sdig can spyug pa la 'bad pa byas sam byed pa'i sgo nas khon yod pa'i dge slong sdig can rang gi dge tshul la 'tshe ba gnas der 'ongs nas dge tshul dang ldan pa'i dge slong de la gal te dbyar gnas pa snga mar khas blangs pa yin na/ dbyar</text></item>
<item><p>209a5</p><section></section><text>snga ma'i zla ba gsum las/ dbyar zla 'bring po nya nas dbyar zla tha chungs nya'i bar gyi zla ba dang po ma gtogs par dbyar zla tha chungs nya nas ston zla ra ba nya'i bar gyi zla ba gcig dang / ston zla ra ba nya nas ston zla 'bring po'i nya'i bar gyi zla ba gcig ste/ dbyar zla snga ma'i dus phyi ma'i zla ba gnyis</text></item>
<item><p>209a6</p><section></section><text>po de dag la bab pa na dge slong de dge tshul dang lhan cig nyal ba la nyes pa med do/ /dge tshul dang ldan pa'i dge slong de gal te dbyar gnas pa phyi mar khas blangs pa yin na/ dbyar phyi ma'i zla ba gsum las ston zla 'bring po nya nas ston zla tha chungs nya'i bar gyi zla ba tha ma ma gtogs pa</text></item>
<item><p>209a7</p><section></section><text>dbyar zla tha chungs nya nas ston zla ra ba nya'i bar gyi zla ba gcig dang / ston zla ra ba nya nas ston zla 'bring po nya'i bar gyi zla ba gcig ste/ dbyar phyi ma'i dus dang po'i zla ba gnyis po de dag la bab pa na dge slong de dge tshul dang lhan cig nyal ba la nyes pa med do/ /dbyar gnas par khas ma blangs pa</text></item>
<item><p>209b1</p><section></section><text>dang khas blangs pa la yang dbyar snga ma'i zla ba dang po dang dbyar phyi ma'i zla ba tha ma la ni nyes par 'gyur ba kho na yin no/ /gnas nye 'khor dang bcas pa nas gnas khang tsam gyi pha rol na tha dad par gyur cing gnas pa ni de'i khongs su gtogs pa nyid ma yin pas/ der nyal ba la</text></item>
<item><p>209b2</p><section></section><text>nyes pa med do/ /tshe dang ldan pa sgra gcan zin sbrul dug myur du khyab par byed pas de'u bsad pa lta bu'i rkyen yod na dge slong gang zag bsnyen par ma rdzogs pa dang lhan cig nub gnyis tshun chad gnas gcig tu nyal bar rjes su gnang ba la sbyor ba'i nyes byas kyang med do/ /las dang</text></item>
<item><p>209b3</p><section></section><text>po pa dang / smyos pa dang / sems 'khrugs pa dang / tshor bdag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du bsnyen par ma rdzogs pa dang lhan cig nyal ba'i ltung byed du 'gyur ba rnam pa thams cad mi bsten par</text></item>
<item><p>209b4</p><section></section><text>bslab par bya'o/ /zla ba dang nyi ma ma gtogs pa'i snang ba dang bcas pa'i gnas kyi phyogs su nyal bar mi bya'o/ /nad pa dang nad g.yog gi dbang nyid kyis snang ba dang bcas pa'i gnas kyi phyogs su nyal ba ni rjes su gnang ngo / /nad pa dang nad g.yog ma gtogs pa gzhan snang ba dang bcas</text></item>
<item><p>209b5</p><section></section><text>ba'i gnas kyi phyogs su nyal ba 'di la kha cig skabs 'di'i ltung byed kyi dngos gzhir 'chad pa ni mi rung ste/ 'di ni byung ba'i gleng gzhi'i dbang gis dgag pa mdzad de/ bslab par bya ba'i khongs su gtogs par bya ba yin la/ skabs 'di'i dngos gzhi ni phyis bcas pa'i gleng gzhi las gnang ba med</text></item>
<item><p>209b6</p><section></section><text>par yang ltung byed nyid du bca' ba mdzad de/ gnang ba dang bcas pa dang / bsnyen par ma rdzogs pa 'di gnyis ni rigs gcig pa nyid ma yin te/ shin tu tha dad pa'i phyir ro/ /dge slong nad pa dang nad g.yog dang / de dag gis byin len stobs pas mtshan mo snang bar bya'o/ /der</text></item>
<item><p>209b7</p><section></section><text>nyal bar yang bya'o/ /de dag nub gsum pa la yang nyal bar bya'o/ /nad g.yog gis byin len byas pa nad pa dang / nad g.yog nyid dang / rgan pa dang gzhon pa dag gis kyang bza' bar bya'o/ /rgan rabs dang gsar bu dang bsnyen par ma rdzogs pa rnams phan tshun nad g.yog dang</text></item>
<item><p>210a1</p><section></section><text>zan bstabs par bya'o/ /zla ba dang nyi ma'i snang ba dag ni tha snyad du bya ba ma yin pas de la nyal bar bya'o/ /gang zag bsnyen par ma rdzogs pa dang lhan cig nub gnyis gnas gcig na nyal bas nub gsum pa la gtsug lag khang dang khyams nas phyir dbyung bar mi bya</text></item>
<item><p>210a2</p><section></section><text>bar 'di ltar nye 'khor du spang bar bya'o/ /gal te gnas par khas ma blangs pa rnams kyi nang du dge slong sdig can 'ongs shing de dge tshul la 'tshe na de bskrad par bya'o/ /gal te skrod mi nus na dge tshul khrid de gtsug lag khang gzhan du 'gro bar bya'o/ /gnas par khas blangs pa rnams</text></item>
<item><p>210a3</p><section></section><text>kyi nang du dge slong sdig can 'ongs shing dge tshul la 'tshe na de bskrad par bya'o/ /gal te skrod mi nus na/ dge tshul dge slong mdza' bo'i gan du gzhag par bya'o/ /gal te dge slong mdza' bo med na gnas gcig tu lhan cig zla ba gnyis 'da' bar bya ste/ de yang dge tshul dang ldan pa'i</text></item>
<item><p>210a4</p><section></section><text>dge slong de gal te dbyar gnas pa snga mar khas blangs pa yin na/ dbyar snga ma'i zla ba gsum las dang po ma gtogs pa zla ba phyi ma gnyis dge tshul dang lhan cig nyal bas 'da' bar bya'o/ /gal te dbyar gnas pa phyi mar khas blangs pa yin na/ dbyar phyi ma'i zla ba gsum las tha ma ma</text></item>
<item><p>210a5</p><section></section><text>gtogs pa dang po gnyis dge tshul dang lhan cig nyal bas 'da' bar bya'o/ /dbyar phyi mar gnas par khas blangs pa des zla ba dang po gnyis las lhag par gnas par mi bya'o/ /des dbyar gnas pa snga mar khas blangs par mi bya'o/ /khas blangs na yang zla ba gnyis kyi snga ma mi</text></item>
<item><p>210a6</p><section></section><text>bsrung bar bya'o/ /dgag dbye byas nas gal te dge slong sdig can de bskrad par nus na bskrad par bya'o/ /gal te mi nus na dge tshul khrid de gtsug lag khang gzhan du 'gro bar bya'o/ /rang gi gnas na dge slong sdig can gnas par gyur pa'i dge slong des gnas sbyin pa la sogs</text></item>
<item><p>210a7</p><section></section><text>pas dge tshul sngar nye bar ma bzhag pa nye bar gzhag par mi bya'o/ /dge slong dag lam du 'dong ba na de na dge tshul yang 'dod na nub gsum pa la 'dron pa don mthun gyi phyi rol du dbyung bar mi bya bar don mthun gnyis su byas te/ gcig gi gan du dbyung bar bya'o/ /gal te don mthun</text></item>
<item><p>210b1</p><section></section><text>dpung chung na gnyis su mi bya bar dge slong rnams kyis mi nyal bar tron bya'o/ /gal te dge slong rnams ngal bar gyur na thun gsum mam gnyis sam gcig gam tha na skya rengs 'char kar tron bya'o/ /de lta na yang ngal bar gyur na nyal bar bya ste/ 'di la 'gyod par mi bya'o/ /dge</text></item>
<item><p>210b2</p><section></section><text>slong lam du 'dong bas dge tshul gnyid bro bas rmya bar gyur na mdun du btang ste 'gro bar bya'o/ /der dge tshul dag gal te bru ba tsha bar gyur na de la nang bar gyi dus su g.yar sus sbyin par bya'o/ /dge tshul dag ni me'i khams shes che ba yin pas de dag gal te dro khar yang bkres</text></item>
<item><p>210b3</p><section></section><text>na de'i tshe yang zan sbyin par bya'o/ /phyir bcos pa ni snga ma bzhin no/ /bsnyen par ma rdzogs pa dang lhan cig nyal ba'i ltung byed de lnga bcu bzhi pa bshad zin to// //lta ba'i rnam pa mi gtong ba'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal</text></item>
<item><p>210b4</p><section></section><text>mgon med zas sbyin gyi kun dga' ra ba na bzhugs so/ /de'i tshe na sngon bong rdzi dge slong 'chi ltas la sdig pa can gyi lta ba'i rnam pa 'di lta bu 'di byung ste/ ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/</text></item>
<item><p>210b5</p><section></section><text>de ltar bcom ldan 'das kyis chos bstan pa bdag gis shes so zhes zer ro/ /dge slong rab tu mang po dag gis de thos nas skabs de bcom ldan 'das la gsol ba dang / bcom ldan 'das kyis bka' stsal pa/ dge slong dag khyed kyis sngon bong rdzi dge slong 'chi ltas dang / gzhan</text></item>
<item><p>210b6</p><section></section><text>yang de lta bu gang yin pa la/ gzhi de gtong du gzhug pa'i phyir dang por bzhams te bsgo bar bya'o/ /de lta na yang mi gtong na gsol ba dang bzhi'i las kyis bsgo bar bya'o/ /dge slong dag gis de bzhin byas kyang de sdig pa can gyi lta ba'i rnam pa de nyid la nan gyis mchog tu bzung zhing mngon par</text></item>
<item><p>210b7</p><section></section><text>zhen nas 'di nyid bden gyi gzhan ni brdzun pa'o zhes rjes su tha snyad 'dogs pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'chi ltas</text></item>
<item><p>211a1</p><section></section><text>la rmas nas dge slong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de bslab pa bca' ba'i phan yon bcu yang dag par gzigs pas nga'i</text></item>
<item><p>211a2</p><section></section><text>nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang 'di skad ces 'chi ltas bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos</text></item>
<item><p>211a3</p><section></section><text>bstan pa bdag gis shes so zhes zer na/ dge slong de la dge slong rnams kyis 'di skad ces tshe dang ldan pa khyod ci ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos</text></item>
<item><p>211a4</p><section></section><text>bsten pa bdag gis shes so zhes de skad ma zer cig /bcom ldan 'das la skur ba ma 'debs shig /bcom ldan 'das la skur pas legs par mi 'gyur ro/ /bcom ldan 'das ni de skad mi gsung ngo / /tshe dang ldan pa bar du gcod pa'i chos rnams ni bar du gcod pa nyid do zhes</text></item>
<item><p>211a5</p><section></section><text>bcom ldan 'das kyis rnam grangs du mar gsungs te/ de dag bsten na bar du gcod par 'gyur ro/ /tshe dang ldan pa khyod sdig pa can gyi lta ba'i rnam pa 'di lta bu 'di thong shig ces bsgo bar bya'o/ /dge slong de la dge slong rnams kyis de skad bsgo ba na gal te gzhi de gtong na de lta na legs/</text></item>
<item><p>211a6</p><section></section><text>gal te mi gtong na gzhi de gtong bar bya ba'i phyir lan gnyis lan gsum du yang dag par bsgo bar bya/ yang dag par bstan par bya'o/ /lan gnyis lan gsum du yang dag par bsgo/ yang dag par bstan pa na gzhi de gtong na de lta na legs/ gal te mi gtong na ltung byed do zhes</text></item>
<item><p>211a7</p><section></section><text>bca' ba mdzad de/ yul ni mnyan yod/ gang zag ni sngon bong rdzi dge slong 'chi ltas/ nyon mongs pa ni lta ba'i kun du sbyor ba/ nyes pa ni sdig pa can gyi lta ba'i rnam pa mi gtong ba'o/ /de la yang dge slong gang zhes bya ba ni 'chi ltas sam gzhan yang de lta bu gang yin pa'o/ /'di skad ces</text></item>
<item><p>211b1</p><section></section><text>bya ba ni 'di skad ces zer na'o/ /ji ltar bcom ldan 'das kyis bar du gcod pa'i chos su gsungs pa gang dag yin pa zhes bya ba la bar du gcod pa'i chos zhes bya ba ni pha ma par gyur pa'i chos bzhi dang / dge 'dun lhag ma'i chos bcu gsum dang / ma nges pa'i chos gnyis dang /</text></item>
<item><p>211b2</p><section></section><text>spang ba'i ltung byed kyi chos sum cu dang / ltung byed kyi chos dgu bcu dang / so sor bshad par bya ba'i chos bzhi dang / bslab pa'i chos mang po dang / rtsod pa zhi bar bya ba'i chos bdun po gang dag bcom ldan 'das kyis gsungs pa dag go/ /de dag bsten kyang zhes bya ba ni de dag</text></item>
<item><p>211b3</p><section></section><text>lhag par spyad kyang ngo / /bar du gcod par mi 'gyur te zhes bya ba ni des dge sbyong gi tshul gyi bar du gcod par mi 'gyur te zhes zer ba'o/ /de ltar bcom ldan 'das kyis zhes bya ba ni de bzhin gshegs pa dgra bcom pa yang dag par rdzogs pa'i sangs rgyas kyi'o/ /chos zhes bya ba ni</text></item>
<item><p>211b4</p><section></section><text>sangs rgyas kyis gsungs pa dang nyan thos kyis bshad pa'o/ /bstan pa zhes bya ba ni rab tu bstan pa'o/ /bdag gis shes so zhes zer na zhes bya ba ni bdag gis kun shes so zer na'o/ /dge slong de la zhes bya ba ni 'chi ltas sam gzhan yang de lta bu gang yin pa la'o/ /</text></item>
<item><p>211b5</p><section></section><text>dge slong rnams kyis zhes bya ba ni chos 'di pa rnams kyis so/ /'di skad ces zhes bya ba ni bzhams te bsgo bas bsgo bar bya'o/ /dge slong de la dge slong rnams kyis de skad bsgo ba na zhes bya ba ni bzhams te bsgo ba na'o/ /gal te gzhi de gtong na zhes bya ba ni lta ba'i rnam pa de</text></item>
<item><p>211b6</p><section></section><text>yongs su gtong na'o/ /de lta na legs zhes bya ba ni de lta na bzang ba'o/ /gal te mi gtong na zhes bya ba ni yongs su mi gtong na'o/ /lan gnyis lan gsum du yang dag par bsgo bar bya yang dag par bstan par bya'o zhes bya ba ni gsol ba dang bzhi'i las kyis bsgo bar bya ba ste/ yang dag par</text></item>
<item><p>211b7</p><section></section><text>bsgo ba dang / yang dag par bstan pa ni sngar bsgo ba las gyur pa'i dge 'dun lhag ma bzhi'i skabs su bstan pa bzhin no/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam</text></item>
<item><p>212a1</p><section></section><text>par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong ji ltar bcom ldan 'das kyis bar du gcod pa'i chos su gsungs pa gang</text></item>
<item><p>212a2</p><section></section><text>dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes bya ba la sogs par 'jug pa la dge 'dun gyis bzhams te bsgo ba dang / gsol ba dang bzhi'i las kyis bzlog pa las brjod pa gsum pa mjug sdud</text></item>
<item><p>212a3</p><section></section><text>pa dang bcas pa'i mthar mi gtong na lta ba'i rnam pa mi gtong ba'i ltung byed kyi dngos gzhir 'gyur ro/ /dge slong sdig pa can gyi lta ba'i rnam pa mi gtong ba rtsom par sbyor ba la dge 'dun gyis bzhams te bsgo bas bzlog par bya zhing / de'i 'og tu gsol ba dang bzhi'i las kyis bsgo bas</text></item>
<item><p>212a4</p><section></section><text>bzlog pa na las brjod pa gsum pa mjug sdud pa dang bcas pa rdzogs pa'i mthar ltung byed kyi dngos gzhir 'gyur ba la na smad pa med do/ /de ltar na dge slong ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par</text></item>
<item><p>212a5</p><section></section><text>mi 'gyur te/ de ltar bcom ldan 'das kyis chos bstan pa bdag gis shes so zhes bya ba la sogs par 'jug pa la na smad pa med do/ /ji ltar bcom ldan 'das kyis bar du gcod pa'i chos su gsungs pa gang dag yin pa zhes bya ba ni pham par 'gyur ba'i chos bzhi dang / dge 'dun</text></item>
<item><p>212a6</p><section></section><text>lhag ma'i chos bcu gsum dang / ma nges pa'i chos gnyis dang / spang ba'i ltung byed kyi chos sum cu dang / ltung byed kyi chos dgu bcu dang / so sor bshags par bya ba'i chos bzhi dang / bslab pa'i chos mang po dang / rtsod pa zhi bar byed pa'i chos bdun po dag go/ /de dag bsten</text></item>
<item><p>212a7</p><section></section><text>kyang zhes bya ba ni de dag lhag par spyad kyang ngo / /bar du gcod par mi 'gyur te zhes bya ba ni des dge sbyong gi tshul gyi bar du gcod par mi 'gyur te/ de ltar na bcom ldan 'das kyis chos bstan pa bdag gis shes so zhes zer ba de la ltung ba 'di ni rnam par gzhag go/ /de skad zer</text></item>
<item><p>212b1</p><section></section><text>ba de la dge 'dun gyis bzhams te bsgo ba dang / gsol ba dang bzhi'i las kyis bzlog pa na las brjod pa gsum pa mjug sdud pa dang bcas pa rdzogs pa'i mthar sdig pa can gyi lta ba'i rnam pa mi gtong ba la na smad pa med do/ /dge slong de la dge slong rnams kyis dang por bzhams te bsgo</text></item>
<item><p>212b2</p><section></section><text>ba ni 'di skad ces bsgo bar bya ste/ tshe dang ldan pa 'chi ltas khyod ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes de skad ma zer cig /</text></item>
<item><p>212b3</p><section></section><text>bcom ldan 'das la skur pa ma 'debs shig /bcom ldan 'das la skur pas legs par mi 'gyur ro/ /bcom ldan 'das ni de skad mi gsung ngo / /ji ltar bar du gcod pa'i chos rnams ni bar du gcod pa nyid do zhes bcom ldan 'das kyis rnam grangs du mar gsungs te/ de dag bsten na bar du</text></item>
<item><p>212b4</p><section></section><text>gcod par 'gyur gyi/ 'chi ltas khyod sdig pa can gyi lta ba'i rnam pa 'di lta bu 'di thong shig ces bsgo bar bya ste/ de ni dus dang por bya ba'o/ /dge slong rnams kyis de la bzhams te bsgo yang gzhi de nyid la nan gyis chos mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes</text></item>
<item><p>212b5</p><section></section><text>su tha snyad 'dogs par byed na de la gsol ba dang bzhi'i las kyis bsgo bar bya'o/ /'di ltar bsgo bar bya ste/ gnas mal bsham pa byas nas gaN+DI brdungs te dris ba'i tshig gis dge slong rnams la yang dag par bsgo nas dge 'dun thams cad 'dug cing mthun par gyur pa la dge slong gcig gis gsol</text></item>
<item><p>212b6</p><section></section><text>ba byas te las bya'o/ /'di ltar bya ste 'dug la 'di skad ces brjod par bya'o/ /dge 'dun btsun pa rnams gsan du gsol/ dge slong 'chi ltas 'di la sdig pa can gyi lta ba'i rnam pa 'di lta bu 'di byung ste/ ji ltar bcom ldan 'das kyis bar du gcod pa'i chos su gsungs pa</text></item>
<item><p>212b7</p><section></section><text>gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bsten pa bdag gis shes so zhes mchi nas/ 'di la dge slong rab tu mang pos bzhams te bsgo na 'di la bzhams te bsgo yang sdig pa can gyi lta ba'i rnam pa de nyid la nan gyis</text></item>
<item><p>213a1</p><section></section><text>mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes su tha snyad 'dogs na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong 'chi ltas la khyod ji ltar</text></item>
<item><p>213a2</p><section></section><text>bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes de skad ma zer cig /bcom ldan 'das la skur pa ma 'debs shig /bcom ldan</text></item>
<item><p>213a3</p><section></section><text>'das la skur pas legs par mi 'gyur ro/ /bcom ldan 'das ni de skad mi gsung ngo / /'chi ltas bar du gcod pa'i chos rnams ni bar du gcod pa nyid do zhes bcom ldan 'das kyis rnam grangs du mar gsungs te/ de dag bsten na bar du gcod par 'gyur gyi/ 'chi ltas khyod</text></item>
<item><p>213a4</p><section></section><text>sdig pa can gyi lta ba'i rnam pa 'di lta bu 'di thong shig ces gsol ba dang bzhi'i las kyis bsgo ba mdzad de/ 'di ni gsol ba'o/ /las ni 'di ltar bya ste/ dge 'dun btsun pa rnams gsan du gsol/ dge slong 'chi ltas 'di la sdig pa can gyi lta ba'i rnam pa 'di lta bu 'di</text></item>
<item><p>213a5</p><section></section><text>byung ste/ ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos gsungs pa bdag gis shes so zhes mchi nas 'di la dge slong rab tu mang pos bzhams te bsgo</text></item>
<item><p>213a6</p><section></section><text>na 'di la bzhams te bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes su tha snyad 'dogs te/ de'i slad du dge 'dun gyis dge slong 'chi ltas la 'chi ltas khyod ji ltar bcom ldan 'das</text></item>
<item><p>213a7</p><section></section><text>kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes de skad ma zer cig /bcom ldan 'das la skur ba ma 'debs shig /bcom ldan 'das la</text></item>
<item><p>213b1</p><section></section><text>skur pa btab pas legs par mi 'gyur ro/ /bcom ldan 'das ni de skad mi gsung ngo / /'chi ltas bar du gcod pa'i chos ni bar du gcod pa nyid do zhes bcom ldan 'das kyis rnam grangs du mar gsungs te/ de dag bsten na bar du gcod par 'gyur gyi/ 'chi ltas khyod sdig pa</text></item>
<item><p>213b2</p><section></section><text>can gyi lta ba'i rnam pa 'di lta bu 'di thong shig ces gsol ba dang bzhi'i las kyis bsgo ba mdzad nas tshe dang ldan pa gang dag dge slong 'chi ltas la gsol ba dang bzhi'i las kyis bsgo ba mdzad par bzod pa de dag ni cang ma gsung shig /gang dag mi bzod pa de dag ni gsungs shig /'di</text></item>
<item><p>213b3</p><section></section><text>ni las brjod pa dang po ste/ de bzhin du lan gnyis lan gsum du bzlas/ dge 'dun gyis bzod cing gnang nas dge 'dun gyis dge slong 'chi ltas la gsol ba dang bzhi'i las kyis bsgo ba mdzad lags te/ 'di ltar cang mi gsung bas de de bzhin du 'dzin to/ /de ni dge slong</text></item>
<item><p>213b4</p><section></section><text>sdig pa can gyi lta ba'i rnam pa mi gtong ba la gsol ba dang bzhi'i las kyis bzlog pa'i phyir bsgo ba'i cho ga dang las so/ /'di'i byed pa po ni sdig pa can gyi lta ba'i rnam pa nyid dang / dge 'dun gyis bzhams pa dang / gsol ba dang bzhi'i las kyis bzlog pa nyid do/ /'di la yan</text></item>
<item><p>213b5</p><section></section><text>lag lngas dngos gzhi'i ltung bar 'gyur te/ bar du gcod pa'i chos nyid dang / de dag bsten kyang bar du gcod par mi 'gyur ro zhes zer ba dang / dge 'dun gyis bzhams pa dang / gsol ba dang bzhi'i las chos dang mthun pas bzlog pa dang / las brjod pa gsum pa mjug</text></item>
<item><p>213b6</p><section></section><text>sdud pa dang bcas pa rdzogs pa dang / der mi gtong ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du lta ba'i rnam pa mi gtong ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos</text></item>
<item><p>213b7</p><section></section><text>gzhi la sbyor ba tha dad pa ji snyed brtsams pa re re la nyes byas re re'o/ /sdig pa can gyi lta ba'i rnam pa mi gtong bar rtsom par sbyor ba ni sbyor ba'i nyes byas gcig go/ /de'i 'og tu bzhams te bsgo ba mi gtong na de'i mthar yang nyes byas gcig go/ /de'i 'og tu gsol ba dang</text></item>
<item><p>214a1</p><section></section><text>bzhi'i las byed pa na gsol ba byas pa na mi gtong na gsol ba rdzogs pa'i mthar yang nyes byas gcig go/ /de'i 'og tu las brjod pa dang po byas pa na mi gtong na las brjod pa dang po rdzogs pa'i mthar yang nyes byas gcig go/ /de'i 'og tu las brjod pa gnyis</text></item>
<item><p>214a2</p><section></section><text>pa byas pa na mi gtong na las brjod pa gnyis pa rdzogs pa'i mthar yang nyes byas gcig go/ /de'i 'og tu las brjod pa gsum pa mjug sdud pa dang bcas pa rdzogs pa'i mthar ni ltung byed kyi dngos gzhi nyid du bstan pa yin no/ /dge slong des ji tsam du gzhi nges ma bshags shing / so sor</text></item>
<item><p>214a3</p><section></section><text>ma bshags par gsol ba dang / gsol ba dang / gnyis dang / gsol ba dang bzhi'i las nyams su myong bar byed na thams cad du nyes byas su 'gyur ro/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi</text></item>
<item><p>214a4</p><section></section><text>sbyor ba'i sbyor ba yang nyes byas te nyes byas phra mo'o/ /ltung ba med pa ni gal te mthun pa dang chos ma yin pas bsgo bar byed na ltung ba med do/ /mi mthun pa dang chos kyis bsgo bar byed na ltung ba med do/ /mthun pa dang chos ltar bcos pas bsgo bar byed na ltung ba med do/ /mi</text></item>
<item><p>214a5</p><section></section><text>mthun pa dang chos ltar bcos pas bsgo bar byed na ltung ba med do/ /chos ji lta ba dang 'dul ba ji lta ba dang ston pa'i bstan pa ji lta ba de ltar bsgo bar mi byed na ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /</text></item>
<item><p>214a6</p><section></section><text>bslab par bya ba ni dge slong gis yul thams cad la gnas skabs thams cad du lta ba'i rnam pa mi gtong ba'i ltung byed du 'gyur ba rnam pa thams cad mi bsten par bslab par bya'o/ /lta ba'i rnam pa mi gtong ba'i ltung byed kyi sbyor ba brtsams pa de dag la dge 'dun gyis dang por bzhams te</text></item>
<item><p>214a7</p><section></section><text>bsgo bas bzlog par bya'o/ /gal te de lta na yang mi gtong na de'i 'og tu gsol ba dang bzhi'i las kyis bsgo bas bzlog par bya'o/ /bsgo ba las gyur pa'i ltung byed byung ma thag tu dge slong des stan de la 'dug bzhin du 'di skad ces tshe dang ldan pa dag bdag la ltung byed kyi ltung ba byung ngo</text></item>
<item><p>214b1</p><section></section><text>zhes brjod par bya ste/ gal te de skad brjod na de lta na legs gal te mi brjod na de phyin chad nas de la 'chab pa'i nyes pa 'byung bar 'gyur ro/ /lta ba'i rnam pa mi gtong ba'i ltung byed kyi dngos gzhi byung ma thag tu dge 'dun gyis de la gsol ba dang bzhi'i las kyis gnas nas dbyung</text></item>
<item><p>214b2</p><section></section><text>ba dang smad pa cig car du bya'o/ /dge 'dun gyis de la gsol ba dang bzhi'i las kyis gnas nas dbyung ba dang smad pa cig car bya ba'i cho ga dang sngags ni 'di ltar bya ste/ gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas/ dge</text></item>
<item><p>214b3</p><section></section><text>'dun thams cad 'dug cing mthun par gyur pa la dge slong gcig gis gsol ba byas te las bya'o/ /'di ltar byas te/ 'dug la 'di skad ces brjod par bya'o/ /dge 'dun btsun pa rnams gsan du gsol/ dge slong 'chi ltas 'di la sdig pa can gyi lta ba'i rnam pa 'di lta</text></item>
<item><p>214b4</p><section></section><text>bu 'di byung ste/ ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes mchi nas/ 'di la dge slong rab tu mang pos bzhams</text></item>
<item><p>214b5</p><section></section><text>te bsgo na/ 'di la dge slong rab tu mang pos bzhams te bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes su tha snyad 'dogs te/ 'di la dge 'dun gyis gsol ba dang bzhi'i las kyis bsgo</text></item>
<item><p>214b6</p><section></section><text>na/ de la dge 'dun gyis gsol ba dang bzhi'i las kyis bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes su tha snyad 'dogs na gal te dge 'dun gyi dus la bab cing bzod na dge</text></item>
<item><p>214b7</p><section></section><text>'dun gyis gnang bar mdzod cig dang / dge 'dun gyis dge slong 'chi ltas sdig pa can gyi lta ba'i rnam pa mi gtong ba la gnas nas dbyung ba'i las bgyis te/ ji srid du dge slong 'chi ltas sdig pa can gyi lta ba'i rnam pa 'di lta bu 'di thams cad kyi thams cad dang rnam pa</text></item>
<item><p>215a1</p><section></section><text>thams cad kyi thams cad du mi gtong ba de srid du gtam 'dre bar mi bgyi/ phebs par smra bar mi bgyi zhing / dper na gdol bu bzhin du smad par bgyi zhing / mchog tu smad par bgyi'o/ /'di ni gsol ba'o/ /las ni 'di ltar bya ste/ dge 'dun btsun</text></item>
<item><p>215a2</p><section></section><text>pa rnams gsan du gsol/ dge slong 'chi ltas 'di la sdig pa can gyi lta ba'i rnam pa 'di lta bu 'di byung ste/ ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis</text></item>
<item><p>215a3</p><section></section><text>chos bsten pa bdag gis shes so zhes mchi nas/ 'di la dge slong rab tu mang pos bzhams te bsgo na/ 'di la dge slong rab tu mang pos bzhams te bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas/ 'di nyid bden gyi gzhan</text></item>
<item><p>215a4</p><section></section><text>ni brdzun pa'o zhes rjes su tha snyad 'dogs te/ 'di la dge 'dun gyis gsol ba dang bzhi'i las kyis bsgo na 'di la gsol ba dang bzhi'i las kyis bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden gyi gzhan</text></item>
<item><p>215a5</p><section></section><text>ni brdzun pa'o zhes rjes su tha snyad 'dogs na/ de'i slad du dge 'dun gyis dge slong 'chi ltas sdig pa can gyi lta ba'i rnam pa mi gtong ba la gnas nas dbyung ba'i las bgyis te/ ji srid du dge slong 'chi ltas sdig pa can gyi lta ba'i rnam pa 'di lta bu 'di thams cad kyi thams</text></item>
<item><p>215a6</p><section></section><text>cad dang / rnam pa thams cad kyi thams cad du mi gtong ba de srid du gtam 'dre bar mi bgyi/ phebs par smra bar mi bgyi zhing dper na gdol bu bzhin du smad par bgyi zhing mchog tu smad par bgyi na/ tshe dang ldan pa gang dag dge slong 'chi ltas sdig pa can gyi lta ba'i rnam pa mi gtong ba la</text></item>
<item><p>215a7</p><section></section><text>gnas nas dbyung ba'i las bgyi zhing / ji srid du dge slong 'chi ltas sdig pa can gyi lta ba'i rnam pa 'di lta bu 'di thams cad kyi thams cad dang / rnam pa thams cad kyi thams cad du mi gtong ba de srid du gtam 'dre bar mi bgyi/ phebs par smra bar mi bgyi zhing dper na gdol bu</text></item>
<item><p>215b1</p><section></section><text>bzhin du smad par bgyi zhing mchog tu smad par bgyi bar bzod pa de dag ni cang ma gsung shig /gang dag mi bzod pa de dag ni gsungs shig /'di ni las brjod pa dang po ste/ de bzhin du lan gnyis lan gsum du bzlas/ dge 'dun gyis bzod cing gnang nas/ dge 'dun</text></item>
<item><p>215b2</p><section></section><text>gyis dge slong 'chi ltas sdig pa can gyi lta ba'i rnam pa mi gtong ba la gnas nas dbyung ba'i phrin las mdzad cing ji srid du dge slong 'chi ltas sdig pa can gyi lta ba'i rnam pa 'di lta bu 'di thams cad kyi thams cad dang / rnam pa thams cad kyi thams cad du mi gtong ba de srid du gtam</text></item>
<item><p>215b3</p><section></section><text>'dre bar mi bgyi/ phebs par smra bar mi bgyi zhing dper na gdol bu bzhin du smad par bgyis shing mchog tu smad par bgyis lags te/ 'di ltar cang mi gsung bas de de bzhin du 'dzin to/ /de ni dge slong sdig pa can gyi lta ba'i rnam pa mi gtong ba la gnas nas dbyung ba dang</text></item>
<item><p>215b4</p><section></section><text>smad pa'i cho ga dang las so/ /phyir bcos pa ni snga ma bzhin no/ /'di la khyad par du na lta ba'i rnam pa mi gtong ba'i ltung byed byung ba la dge 'dun gyis gsol ba dang bzhi'i las kyis gnas nas dbyung ba dang / smad par byas pas gzhan na gnas pa des rang gi dge 'dun la</text></item>
<item><p>215b5</p><section></section><text>bzod pa gsol ba'i sngags lan gsum brjod de/ dge 'dun gyis gsol ba dang bzhi'i las kyis de la bzod pa mdzad nas des ltung ba chos bzhin du phyir bya'o/ /rang gi dge 'dun la bzod pa gsol ba'i sngags lan gsum brjod pa'i cho ga dang sngags ni 'di ltar bya ste/</text></item>
<item><p>215b6</p><section></section><text>de rang gi gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas/ dge 'dun thams cad 'dug cing mthun par gyur pa la mchil lham gnyis phud de/ rgan pa'i mtha' logs su phyag 'tshal nas tsog tsog pur</text></item>
<item><p>215b7</p><section></section><text>'dug ste/ thal mo sbyar nas 'di skad ces brjod par bya'o/ /dge 'dun btsun pa rnams gsan du gsol/ bdag dge slong 'chi ltas la sdig pa can gyi lta ba'i rnam pa 'di lta bu 'di byung ste/ ji ltar bcom ldan 'das kyis bar du gcod pa'i chos su gsungs pa gang</text></item>
<item><p>216a1</p><section></section><text>dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes mchi bas dge 'dun gyis bdag sdig pa can gyi lta ba'i rnam pa mi gtong ba la gnas nas dbyung ba'i phrin las mdzad cing smad lags</text></item>
<item><p>216a2</p><section></section><text>te/ bdag dge slong 'chi ltas sdig pa can gyi lta ba'i rnam pa mi gtong ba gnas nas dbyung ba'i phrin las mdzad cing smad lags pas skra 'greng bar gyur skra 'phyar bar gyur cing dge 'dun la spu snyol bar bgyid/ 'byung bar bskyod/ mtshungs pa nye bar ston/ mtshams kyi nang</text></item>
<item><p>216a3</p><section></section><text>du mchis te bzod pa gsol zhing sdig pa can gyi lta ba'i rnam pa de yang gtong na thugs brtse ba can dge 'dun btsun pa rnams kyis thugs brtse ba'i slad du bdag dge slong 'chi ltas sdig pa can gyi lta ba'i rnam pa btang lags pa la bzod pa mdzad du gsol/ lan gsum du</text></item>
<item><p>216a4</p><section></section><text>bzlas zhes gsungs pa yin no/ /dge 'dun gyis gsol ba dang bzhi'i las kyis de la bzod pa mdzad pa'i cho ga dang sngags ni 'di ltar bya ste/ gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas/ dge 'dun thams</text></item>
<item><p>216a5</p><section></section><text>cad 'dug cing mthun par gyur pa la dge slong gcig gis gsol ba byas te las bya'o/ /'di ltar bya ste/ 'dug la 'di skad ces brjod par bya'o/ /dge 'dun btsun pa rnams gsan du gsol/ dge slong 'chi ltas 'di la sdig pa can gyi lta ba'i rnam pa 'di lta bu</text></item>
<item><p>216a6</p><section></section><text>'di byung ste/ ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes mchi nas dge slong 'chi ltas sdig pa can gyi lta ba'i rnam pa</text></item>
<item><p>216a7</p><section></section><text>mi gtong ba 'di la dge 'dun gyis gnas nas dbyung ba'i phrin las mdzad cing smad lags te/ dge slong 'chi ltas gnas nas dbyung ba'i phrin las mdzad pa 'di skra 'greng bar gyur/ skra 'phyar bar gyur cing dge 'dun la spu snyol bar bgyid/ 'byung bar bskyod/mtshungs</text></item>
<item><p>216b1</p><section></section><text>pa nye bar ston la mtshams kyi nang du mchis te bzod pa gsol zhing sdig pa can gyi lta ba'i rnam pa de yang gtong ngo zhes mchi na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'chi ltas sdig pa can gyi lta</text></item>
<item><p>216b2</p><section></section><text>ba'i rnam pa mi gtong ba gnas nas dbyung ba'i phrin las mdzad cing smad lags pa la bzod pa mdzad do/ /'di ni gsol ba'o/ /las ni 'di ltar bya ste/ dge 'dun btsun pa rnams gsan du gsol/ dge slong 'chi ltas la sdig pa can gyi lta ba'i rnam pa 'di lta bu 'di byung ste/</text></item>
<item><p>216b3</p><section></section><text>ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes mchi nas/ de'i slad du dge 'dun gyis dge slong 'chi ltas</text></item>
<item><p>216b4</p><section></section><text>sdig pa can gyi lta ba'i rnam pa mi gtong ba 'di gnas nas dbyung ba'i phrin las mdzad cing smad lags te/ dge slong 'chi ltas gnas nas dbyung ba'i phrin las mdzad cing smad lags pa 'di skra 'greng bar 'gyur/ skra 'phyar bar gyur cing dge 'dun la spu snyol bar bgyid/</text></item>
<item><p>216b5</p><section></section><text>'byung bar bskyod/ mtshungs pa nye bar ston la mtshams kyi nang du mchis te bzod pa gsol zhing sdig pa can gyi lta ba'i rnam pa de yang gtong ngo zhes mchi bas de'i slad du dge 'dun gyis dge slong 'chi ltas sdig pa can gyi lta ba'i rnam pa mi gtong bas gnas nas dbyung ba'i phrin</text></item>
<item><p>216b6</p><section></section><text>las mdzad cing smad lags pa la bzod par mdzad na/ tshe dang ldan pa gang dag dge slong 'chi ltas sdig pa can gyi lta ba'i rnam pa mi gtong bas gnas nas dbyung ba'i phrin las mdzad cing smad pa lags pa la bzod pa mdzad par bzod pa de dag ni cang ma gsung shig/</text></item>
<item><p>216b7</p><section></section><text>gang dag mi bzod pa de dag ni gsungs shing / /'di ni las brjod pa dang po ste/ de bzhin du lan gnyis lan gsum du bzlas/ dge 'dun gyis dge slong 'chi ltas sdig pa can gyi lta ba'i rnam pa mi gtong bas gnas nas dbyung ba'i phrin las mdzad cing smad lags pa</text></item>
<item><p>217a1</p><section></section><text>la bzod pa mdzad lags te/ 'di ltar cang mi gsung bas de de bzhin du 'dzin to zhes gsungs pa yin no/ /de'i 'og tu des ltung ba de snga ma bzhin phyir bcos par bya'o/ /lta ba'i rnam pa mi gtong ba'i ltung byed de lnga bcu lnga pa bshad zin to// //so sor thar pa'i</text></item>
<item><p>217a2</p><section></section><text>mdo rgya cher 'grel ba 'dul ba kun las btus pa/ bam po sum cu bzhi pa/ spang ba'i rjes su phyogs pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /'chi ltas de gnas nas dbyung ba'i</text></item>
<item><p>217a3</p><section></section><text>las byas pa na ngu zhing nye dga'i gan du song ba na nye dgas smras pa/ 'chi ltas khyod ci'i phyir ngu / 'chi ltas kyis smras pa/ lhung bzed nag po can dag gis bdag gnas nas dbyung ba'i las byas so/ /nye dgas smras pa/ gang dag gis 'chi ltas gnas nas dbyung ba'i</text></item>
<item><p>217a4</p><section></section><text>las byas pa de dag grong dang / grong khyer dang / ljongs dang / khams gsum nas gnas nas phyung bar gyur cig /'on kyang gnas nas dbyung ba'i las byas pa dag la grong ngam grong rdal dag med dam ci/ sdod la bzod pa gsol cig ces nye dgas 'chi ltas dang ldan</text></item>
<item><p>217a5</p><section></section><text>cig gtam 'dre bar byed/ phebs par smra bar byed/ kun du gnas par byed/ kun du longs spyod par byed cing / de dang lhan cig gnas gcig tu nyal bar byed nas/ dge slong don nyung ngu dag ci'i phyir dge slong dag shes bzhin du de skad zer ba'i gang zag chos bzhin du ma</text></item>
<item><p>217a6</p><section></section><text>byas pa sdig pa can gyi lta ba'i rnam pa de ma spangs pa dang gtam 'dre bar byed/ phebs par smra bar byed/ kun du gnas par byed/ kun du longs spyod par byed cing de dang lhan cig gnas gcig tu nyal bar byed ces smod par byed/ phyar ka gtong bar byed/ kha zer bar byed</text></item>
<item><p>217a7</p><section></section><text>pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ nye dga' la rmas nas/ dge slong gi tshul ma yin pa/ rjes su mthun pa</text></item>
<item><p>217b1</p><section></section><text>ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar</text></item>
<item><p>217b2</p><section></section><text>gdon par bya ste/ yang dge slong gang shes bzhin du de skad zer ba'i gang zag chos bzhin ma byas pa'i sdig pa can gyi lta ba'i rnam pa de ma spangs pa dang / gtam 'dre bar byed/ phebs par smra bar byed/ kun du gnas par byed/ kun du longs spyod par byed cing de dang</text></item>
<item><p>217b3</p><section></section><text>lhan cig gnas gcig tu nyal na ltung byed do zhes bca' ba mdzad de/ yul ni mnyan yod/ gang zag ni nye dga'/ nyon mongs pa ni sdig pa 'dod pa/ nyes pa ni spangs pa'i rjes su phyogs pa'o/ /de la yang dge slong gang zhes bya ba ni shAkya'i bu nye dga' 'am/ gzhan yang de</text></item>
<item><p>217b4</p><section></section><text>lta bu gang yin pa'o/ /shes bzhin du zhes bya ba ni de rang nyid kyis rig par gyur pa'am/ gzhan dag gis brjod pas so/ /de skad zer ba'i gang zag ces bya ba ni 'chi ltas sam/ gzhan yang de lta bu gang yin pa'o/ /chos bzhin ma byas zhes bya ba ni chos dang mthun par ma</text></item>
<item><p>217b5</p><section></section><text>byas pa'o/ /sdig pa can gyi lta ba'i rnam pa de ma spangs zhes bya ba ni lta ba'i rnam pa gang yin pa'o/ /gtam 'dre bar byed ces bya ba ni lung dbog pa sbyin par byed pa'o/ /phebs par smra bar byed ces bya ba ni dmigs kyis 'dri ba sbyin par byed pa'o/ /kun du gnas par byed</text></item>
<item><p>217b6</p><section></section><text>ces bya ba ni gnas sbyin par byed pa'o/ /kun du longs spyod par byed cing zhes bya ba ni de las bsnyen bkur bdag gir byed cing ngo / /de dang lhan cig tu gnas gcig tu nyal na zhes bya ba ni gnas bzhi po thams cad g.yogs shing thams cad bskor ba dang / thams cad</text></item>
<item><p>217b7</p><section></section><text>g.yogs shing phal cher bskor ba dang / phal cher g.yogs shing thams cad bskor ba dang / phal cher g.yogs shing phal cher bskor bdag tu nyal bas skya rengs 'char bar byed na'o/ /de la gnas thams cad g.yogs shing thams cad bskor ba ni gnas khang dang /</text></item>
<item><p>218a1</p><section></section><text>'khor gyi khyams dang / khang pa brtsegs pa dag go/ /thams cad g.yogs shing phal cher bskor ba ni sgo bcu pa dang / sgo bcu gnyis pa dag go/ /phal cher g.yogs shing thams cad bskor ba ni khyams ngos bzhi pa dag go/ /phal cher g.yogs shing</text></item>
<item><p>218a2</p><section></section><text>phal cher bskor ba ni khyams ngos gsum pa dang / 'khor gyi khyams dag go/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa</text></item>
<item><p>218a3</p><section></section><text>dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod</text></item>
<item><p>218a4</p><section></section><text>par mi 'gyur te/ de ltar bcom ldan 'das kyis chos bstan pa bdag gis shes so zhes bya ba la sogs par 'jug pa'i tshig de skad smra bas dge 'dun gyis gnas nas dbyung ba dang smad pa'i las byas shing spangs pa phyir bcos pa nyid ma byas pa'i dge slong la nad pa dang / lta</text></item>
<item><p>218a5</p><section></section><text>ba dang dbral bar gtogs pa'i don gyi dbang ma gtogs par shes bzhin du lung 'bogs pa dang / dmigs kyis 'dri ba dang / gnas 'cha' ba dang / rjes su bstan pa dang / gdams ngag sbyin pa dang / lta ba smra ba dang / zang zing gi longs spyod byed pa dang / bsnyen</text></item>
<item><p>218a6</p><section></section><text>bkur bdag gir byed pa dang / gnas gcig tu gnyi ga nyal ba'i spyod lam gyis gnyid log pas skya rengs 'char bar byed pa dang / tha na 'dag rdzas tsam yan chad gzhan gyis bsrul na yang spangs pa'i rjes su phyogs pa'i ltung byed kyi dngos gzhir 'gyur ro/ /dge</text></item>
<item><p>218a7</p><section></section><text>slong ji ltar bcom ldan 'das kyis bar du gcod pa'i chos su gsungs pa gang dag yin pa pham par 'gyur ba'i chos bzhi dang /dge 'dun lhag ma'i chos bcu gsum dang / ma nges pa'i chos gnyis dang / spang ba'i ltung byed kyi chos sum cu dang / ltung byed kyi</text></item>
<item><p>218b1</p><section></section><text>chos dgu bcu dang / so sor bshags par bya ba'i chos bzhi dang / bslab par bya ba'i chos mang po dang / rtsod pa zhi bar byed pa'i chos bcu bdun po de dag bsten cing lhag par spyad kyang des dge slong gi tshul gyi bar du gcod par mi 'gyur te/ de ltar bcom ldan 'das</text></item>
<item><p>218b2</p><section></section><text>kyis chos bstan pa bdag gis shes so zhes bya ba la sogs par 'jug pa'i tshig de skad smra bas dge 'dun gyis gsol ba dang bzhi'i las kyis gnas nas dbyung ba dang smad par byas shing spangs pas gzhan na gnas pa dge 'dun la bzod par gsol ba dang / dge</text></item>
<item><p>218b3</p><section></section><text>'dun gyis gsol ba dang bzhi'i las kyis bzod pa bya bas phyir bcos pa nyid ma byas pa'i rjes su phyogs par byed pa'i dge slong la ltung ba 'di rnam par gzhag go/ /de lta bu'i dge slong spangs pa nad dang lta ba dang dbral bar gtogs pa'i don gyi dbang ma gtogs</text></item>
<item><p>218b4</p><section></section><text>pa la na smad pa med do/ /de la ji zhig rjes su bsgrubs na kha na ma tho ba 'dir 'gyur zhe na/ shes bzhin du lung dbog pa dang / dmigs kyis dris pa dang / gnas 'cha' ba dang / rjes su bstan pa dang / gdams ngag sbyin pa dang / lta ba smra ba dang / zang zing gi longs</text></item>
<item><p>218b5</p><section></section><text>spyod byed pa dang / bsnyen bkur bdag gir byed pa dang / gnas gcig tu gnyi ga nyal ba'i spyod lam gyis gnyid log pas skya rengs 'char bar byed pa dang / tha na 'dag rdzas tsam yan chad gzhan gyis bsrul na yang de dag gang yang rung ba la na smad pa med do/ /dge</text></item>
<item><p>218b6</p><section></section><text>slong yang de skad smra bas spangs pa phyir bcos pa nyid ma byas pa yin la ltung ba 'byin pa pos kyang de ltar 'du shes pa dang / yid gnyis za bas lung 'bogs pa la sogs pa byas pa la na smad pa med do/ /de la lung 'bogs pa sbyin pa zhes bya ba ni gtam 'dre bar byed pa'o/ /</text></item>
<item><p>218b7</p><section></section><text>dmigs kyis 'dri ba sbyin pa zhes bya ba ni phebs par smra bar byed pa'o/ /gnas 'cha' ba sbyin pa zhes bya ba ni kun du gnas par byed pa'o/ /rjes su bstan pa sbyin pa zhes bya ba ni thob pa chud mi za bar byed pa'o/ /gdams ngag sbyin pa zhes bya ba ni ma thob pa thob par byed</text></item>
<item><p>219a1</p><section></section><text>pa'o/ /lta ba smra ba zhes bya ba ni de la rang gi lta ba smra zhing ston pa'o/ /zang zing gi longs spyod byed pa zhes bya ba ni lhung bzed la sogs pa zang zing gi longs spyod sbyin par byed pa'o/ /bsnyen bkur bdag gir byed pa zhes bya ba ni de las bsnyen bkur</text></item>
<item><p>219a2</p><section></section><text>bdag gir byed cing kun du longs spyod par byed pa'o/ /gnas gcig tu zhes bya ba ni gnas phal cher g.yogs pa dang bskor ba la sogs pa gcig pa la na smad pa med de/ gnas kyi mtshan nyid ni bzhi ste/ thams cad g.yogs shing thams cad bskor ba dang /</text></item>
<item><p>219a3</p><section></section><text>thams cad g.yogs shing phal cher bskor ba dang / phal cher g.yogs shing thams cad bskor ba dang / phal cher g.yogs shing phal cher bskor ba'o/ /de la gnas thams cad g.yogs shing thams cad bskor ba ni gnas khang dang / 'khor gyi khyams dang / khang</text></item>
<item><p>219a4</p><section></section><text>pa brtsegs pa dag ste/ steng thams cad g.yogs shing ngos thams cad bskor ba'o/ /thams cad g.yogs shing phal cher bskor ba ni sgo bcu pa dang / sgo bcu gnyis pa dag ste/ steng thams cad g.yogs shing ngos phal cher bskor ba ste/ 'dir phal cher zhes bya ba</text></item>
<item><p>219a5</p><section></section><text>ni sum cha gcig lus par rig par bya'o/ /phal cher g.yogs shing thams cad bskor ba ni khyams ngos bzhi pa dag ste/ steng phal cher g.yogs shing ngos thams cad bskor ba ste/ khyams ngos bzhi pa zhes bya ba ni gang la ngos bzhi char dang 'brel pa'i steng g.yogs</text></item>
<item><p>219a6</p><section></section><text>yod la dbus kyi mthongs khabs med pa'o/ /phal cher g.yogs shing phal cher bskor ba ni khyams ngos gsum pa dang 'khor gyi khyams dag ste/ steng phal cher g.yogs shing ngos phal cher bskor ba ste/ khyams ngos gsum pa zhes bya ba ni gang la ngos gsum dang</text></item>
<item><p>219a7</p><section></section><text>'brel pa'i steng g.yogs yod la ngos gcig gi steng g.yogs dang dbus kyi mthongs khabs med pa'o/ /gnas bzhi po de dag gis sgo'i ngos dang 'brel pa'i nyen 'khor gnas su 'gyur ba ni de'i khongs su gtogs pa nyid yin no/ /khyer gzhan bar du ma chod pa sgo</text></item>
<item><p>219b1</p><section></section><text>de dang 'brel pa yang de'i khongs su gtogs pa nyid yin no/ /nang gcig tu rgyu zhing gnas gzhan med pa ma yin pa nyid la ni g.yogs pa thams cad gcig pa nyid yin no/ /rang gi char gtogs pa'i sgo bcad pa la nyen 'khor tha dad pa yang 'dir gnas gcig pa</text></item>
<item><p>219b2</p><section></section><text>nyid do/ /rim khang gzhan la ni skas steng du brtul na gnas gcig pa nyid yin te/ gnas gcig pa de dag la na smad pa med do/ /lhan cig gnyi ga nyal ba'i spyod lam gyis gnyid log pa la na smad pa med do/ /mtshan mo gcig gi skya rengs dang po shar ba'i mthar nyal</text></item>
<item><p>219b3</p><section></section><text>ba la na smad pa med do/ /tha na 'dag rdzas tsam yan chad gzhan gyis bsrul ba zhes bya ba ni de dang lhan cig tu 'du 'dzi byed pa ste/ de la yang na smad pa med do/ /'di'i byed pa po ni de skad smra bas spangs pa phyir bcos pa nyid ma byas pa'i dge slong la 'du shes gtso cher byed pa po</text></item>
<item><p>219b4</p><section></section><text>nyid yin no/ /'di la yan lag lngas dngos gzhi'i ltung bar 'gyur te/ dge 'dun gyis gnas nas dbyung ba'i las byas pa dang / de'i phyir bcos pa nyid ma byas pa dang / der 'du shes pa dang / nad dang lta ba dang dbral bar gtogs pa'i don gyi dbang ma gtogs pa</text></item>
<item><p>219b5</p><section></section><text>dang / lung 'bogs pa nas gzhan gyis bsrul ba zhes smos pa'i bar gang yang rung ba byas pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du spangs pa'i rjes su phyogs pa'i ltung byed kyi sbyor ba brtsams</text></item>
<item><p>219b6</p><section></section><text>nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /nyal ba ma yin pa'i spyod lam gyis gnyid log pa ni mtha' dang mdun rol gnyi gar nyes byas so/ /nyin mo ni mtshan mo'i las ltung ba</text></item>
<item><p>219b7</p><section></section><text>tha dad pa nyid ma yin pas nyin mo gang zag spangs pa dang gnas gcig tu nyal ba yang mtha' dang mdun rol gnyi gar nyes byas so/ /shing ljon pa'i drung dang rtsig pa'i bar dang tshang tshing gi drung dag ni gnas kyi phyed nyid yin pas der nyal ba la nyes byas so/ /gnas</text></item>
<item><p>220a1</p><section></section><text>kyi nye 'khor yang gnas nyid ma yin pas der nyal ba la yang nyes byas so/ /skya rengs kyi mdun rol du yang nyes byas so/ /gang zag de skad smra bas spangs pa phyir bcos pa nyid ma byas pa ma yin pa la de yin par 'du shes pa dang yid gnyis za ba la</text></item>
<item><p>220a2</p><section></section><text>nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni de skad smra bas spangs pa'i phyir bcos pa nyid ma byas pa'i dge slong</text></item>
<item><p>220a3</p><section></section><text>nad pa dang lta ba dang dbral bar gtogs pa'i don gyi dbang la ltung ba med do/ /gnas nyen 'khor dang bcas pa nas gnas khang tsam gyi phyi rol na tha dad par gyur cing gnas pa ni de'i khongs su gtogs pa nyid ma yin pas der nyal ba la nyes pa med do/ /las dang po dang / smyos</text></item>
<item><p>220a4</p><section></section><text>pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du spangs pa'i rjes su phyogs pa'i ltung byed du 'gyur pa rnam pa thams cad mi bsten par bslab par bya'o/ /lta</text></item>
<item><p>220a5</p><section></section><text>pa'i rnam pa la mngon par zhen par mi bya'o/ /sdig pa 'dod par mi bya'o/ /phyir bcos pa ni snga ma bzhin no/ /spangs pa'i rjes su phyogs pa'i ltung byed de lnga bcu drug pa bshad zin to/ //bsnyil bsdus pa'i ltung byed kyi gleng gzhi ni sangs rgyas bcom ldan 'das mnyan</text></item>
<item><p>220a6</p><section></section><text>yod na rgyal byed kyi tshal mgon med zas sbyin gyi kun dga' rab na bzhugs so/ /nye dga' la dge tshul tsher ma dang chen po pa zhes bya ba gnyis shig yod de/ 'dod chags dang bral ba med pa na dge slong rnams de gnyis dang lhan cig gzhogs stegs byed/ 'phyag</text></item>
<item><p>220a7</p><section></section><text>g.yeng byed/ tho 'tshams par byed/ kun du rtsa bar byed/ ca co 'don par byed/ rgod pa dang dregs pa dang lus la rdeg par byed do/ /phyis de dag gis bsdam par bya ba'i ltung ba gang dag yin pa de dag kyang bsdams par byas/ bshags par bya ba'i ltung ba gang</text></item>
<item><p>220b1</p><section></section><text>dag yin pa de dag kyang bshags par byas te/ spro bar byed/ 'bad par byed rtsol bar byed pa dag gis nyon mongs pa thams cad spangs pas dgra bcom pa nyid mngon sum du byas shing rdzu 'phrul yang mngon par bsgrubs so/ /dus gzhan zhig na dge tshul tsher ma dang chen</text></item>
<item><p>220b2</p><section></section><text>po pa gnyis me tog dag 'thu zhing 'khod na nam mkha' las dge slong dag cig rdzu 'phrul gyis dong ba mthong nas de gnyis kyis smras pa/ khyed cag su dag yin/ de dag gis smras pa/ kho bo cag ming 'di zhes bya ba dag yin no/ /de gnyis kyis smras pa/ khyed cag gis kho</text></item>
<item><p>220b3</p><section></section><text>bo cag gnyis dang lhan cig 'di dang 'di lta bu byas so/ /de dag gis smras pa/ de lta yin mod kyi 'on kyang kho bo cag gis bsdams par bya ba'i ltung ba gang dag yin pa de dag kyang bsdams par byas/ bshags par bya ba'i ltung ba gang dag yin pa de dag kyang bshags par byas</text></item>
<item><p>220b4</p><section></section><text>te/ spro bar byed/ 'bad par byed/ rtsol bar byed pa dag gis nyon mongs pa thams cad spangs pas dgra bcom pa nyid mngon sum du byas shing / rdzu 'phrul yang mngon par bsgrubs so/ /de na dge tshul tsher ma dang chen po pa gnyis la sdig pa can gyi lta ba'i rnam pa 'di</text></item>
<item><p>220b5</p><section></section><text>lta bu 'di byung ste/ ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes zer ro/ /dge slong rab tu mang po</text></item>
<item><p>220b6</p><section></section><text>dag gis thos nas skabs de bcom ldan 'das la gsol pa dang / bcom ldan 'das kyis bka' stsal pa/ dge slong dag khyed kyis dge tshul tsher ma dang chen po pa dang / gzhan yang de lta bu gang yin pa la gzhi de gtong du gzhug pa'i phyir dang por bzhams te bsgo bar</text></item>
<item><p>220b7</p><section></section><text>bya'o/ /de lta na yang mi gtong na gsol ba dang bzhi'i las kyis bsgo bar bya'o/ /de lta na yang mi gtong na gsol ba dang bzhi'i las kyis bsnyil ba'i las bya'o/ /dge slong dag gis de bzhin du byas kyang de dag sdig pa can gyi lta ba'i rnam pa de nyid la nan gyis mchog tu bzung</text></item>
<item><p>221a1</p><section></section><text>zhing mngon bar zhen nas 'di nyid bden gyi gzhan ni brdzun pa'o zhes rjes su tha snyad 'dogs par byed nas dge slong rnams kyis de gnyis bsnyil ba'i las byas so/ /de gnyis bsnyil ba'i las byas pa na ngu zhing nyer dga'i gan du song ba dang / nye dgas smras pa/ tsher ma dang chen po pa khyed gnyis</text></item>
<item><p>221a2</p><section></section><text>ci'i phyir ngu / de gnyis kyis smras pa/ lhung bzed nag po can dag gis bdag cag gnyis bsnyil ba'i las byas so/ /nye dgas smras pa/ gang dag gis khyed gnyis bsnyil ba'i las byas de dag grong dang / grong khyer dang / ljongs dang / khams gsum nas bsnyil bar</text></item>
<item><p>221a3</p><section></section><text>gyur cig /'on kyang bsnyil ba'i las byas pa dag la grong dang grong khyer dag med dam ci/ sdod la bzod pa gsol cig ces de gnyis nye bar 'jog par byed/ nye bar ston par byed cing de gnyis dang lhan cig gnas gcig tu nyal bar byed nas dge slong don nyung ngu dag ci'i</text></item>
<item><p>221a4</p><section></section><text>phyir dge slong dag shes bzhin du de ltar bsnyil ba'i dge tshul dag nye bar 'jog par byed/ nye bar ston par byed cing de dang lhan cig gnas gcig tu nyal bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan</text></item>
<item><p>221a5</p><section></section><text>'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ nye dga' la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa</text></item>
<item><p>221a6</p><section></section><text>ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge tshul zhig kyang 'di skad ces ji</text></item>
<item><p>221a7</p><section></section><text>ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes zer na dge tshul de la dge slong rnams kyis 'di</text></item>
<item><p>221b1</p><section></section><text>skad ces dge tshul khyod ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes de skad ma zer cig /bcom</text></item>
<item><p>221b2</p><section></section><text>ldan 'das la skur pa ma 'debs shig /bcom ldan 'das la skur pas legs par mi 'gyur ro/ /bcom ldan 'das ni de skad mi gsung ngo / /tshe dang ldan pa dge tshul 'dod pas bar du gcod pa de dag ni bar du gcod pa nyid do zhes bcom ldan 'das kyis rnam grangs du</text></item>
<item><p>221b3</p><section></section><text>mar gsungs te/ de dag bsten na bar du gcod par 'gyur gyi/ dge tshul khyod sdig pa can gyi lta ba'i rnam pa 'di lta bu 'di thong shig ces bsgo bar bya'o/ /dge tshul de la dge slong rnams kyis de skad bsgo ba na gal te gzhi de gtong na de lta na legs/ gal te mi gtong na gzhi de gtong</text></item>
<item><p>221b4</p><section></section><text>bar bya ba'i phyir lan gnyis lan gsum du yang dag par bsgo bar bya/ yang dag par bstan par bya'o/ /lan gnyis lan gsum du yang dag par bsgo/ /yang dag par bstan pa na gzhi de gtong na de lta na legs gal te mi gtong na dge tshul de la dge slong rnams kyis deng phyin</text></item>
<item><p>221b5</p><section></section><text>chad dge tshul khyod bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de la ston pa'o zhes ma zer cig tshangs pa mtshungs par spyod pa mkhas pa bla ma'i gnas lta bu gang yang rung ba'i phyi bzhin du yang ma 'gro shig /dge slong rnams dang dge</text></item>
<item><p>221b6</p><section></section><text>tshul lhan cig nub gnyis tshun chad gnas gcig tu nyal du dbang ba gang yin pa de yang deng phyin chad khyod la med de/ mi gti mug can khyod bsnyil gyi gzhan du song shig ces bsgo bar bya'o/ /yang dge slong gang shes bzhin du de ltar bsnyil ba'i dge tshul nye bar 'jog par byed</text></item>
<item><p>221b7</p><section></section><text>dam nye bar ston par byed dam de dang lhan cig gnas gcig tu nyal na ltung byed do zhes bca' ba mdzad de/ yul ni mnyan yod/ gang zag ni nye dga'/ nyon mongs pa ni sdig pa 'dod pa/ nyes pa ni dge tshul bsnyil ba sdud pa'o/ /de la dge tshul zhig kyang zhes bya ba</text></item>
<item><p>222a1</p><section></section><text>ni tsher ma dang chen po pa'am/ gzhan yang de lta bu gang yin pa'o/ /'di skad ces zhes bya ba ni 'di skad zer na'o/ /ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa zhes bya ba la 'dod pa dag ces bya ba ni</text></item>
<item><p>222a2</p><section></section><text>'dod pa'i yon tan lnga po dag go/ /de dag bsten kyang zhes bya ba ni de dag lhag par spyad kyang ngo / /bar du gcod par mi 'gyur te zhes bya ba ni des dge sbyong gi tshul gyis bar du gcod par mi 'gyur te zhes zer na'o/ /de ltar bcom ldan 'das kyis zhes bya ba ni de bzhin</text></item>
<item><p>222a3</p><section></section><text>gshegs pa dgra bcom pa yang dag par rdzogs pa'i sangs rgyas rnams kyi'o/ /chos zhes bya ba ni sangs rgyas kyis gsungs pa 'am nyan thos kyis bshad pa'o/ /bstan pa zhes bya ba ni rab tu bstan pa'o/ /bdag gis shes so zhes zer na zhes bya ba ni bdag gis kun shes</text></item>
<item><p>222a4</p><section></section><text>so zhes zer na'o/ /dge tshul de la zhes bya ba ni tsher ma dang chen po pa'am gzhan yang de lta bu gang yin pa la'o/ /dge slong rnams kyis zhes bya ba ni chos 'di pa rnams kyis so/ /'di skad ces zhes bya ba ni bzhams te bsgo bas bsgo bar bya'o/ /dge tshul de la dge slong rnams</text></item>
<item><p>222a5</p><section></section><text>kyis de skad bsgo ba na zhes bya ba ni bzhams te bsgo ba na'o/ /gal te gzhi de gtong na zhes bya ba ni lta ba'i rnam pa de yongs su gtong na'o/ /de lta na legs zhes bya ba ni de lta na bzang ba'o/ /de la mi gtong na zhes bya ba ni yongs su mi gtong na'o/ /lan gnyis lan gsum</text></item>
<item><p>222a6</p><section></section><text>du yang dag par bsgo bar bya/ yang dag par bstan par bya'o zhes bya ba ni gsol ba dang bzhi'i las kyis bsgo bar bya ste/ yang dag par bsgo ba dang / yang dag par bstan pa ni sngar bsgo ba las 'gyur ba'i dge 'dun lhag ma bzhi'i skabs su bstan pa bzhin no/ /dge tshul de la</text></item>
<item><p>222a7</p><section></section><text>zhes bya ba ni tsher ma dang chen po pa'am/ gzhan yang de lta bu gang yin pa'o/ /dge slong rnams kyis zhes bya ba ni chos 'di pa rnams kyis so/ /deng phyin chad dge tshul khyod bcom ldan 'das de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>222b1</p><section></section><text>de la ston pa'o zhes ma zer cig /tshangs pa mtshungs par spyod pa mkhas pa bla ma'i gnas lta bu gang yang rung ba'i phyi bzhin du yang ma 'gro shig /dge slong rnams dang dge tshul lhan cig nub gnyis tshun chad gnas gcig tu nyal du dbang ba gang yin pa de yang deng phyin chad khyod la</text></item>
<item><p>222b2</p><section></section><text>med de/ mi gti mug can khyod bsnyil gyi gzhan du song shig ces bsgo bar bya'o zhes bya ba ni gsol ba dang bzhi'i las kyis bsnyil bar bsgo bar bya'o/ /yang dge slong gang zhes bya ba ni shAkya'i bu nye dga' 'am gzhan yang de lta bu gang yin pa'o/ /shes bzhin du zhes bya ba ni</text></item>
<item><p>222b3</p><section></section><text>de rang nyid kyis rig par gyur pa'am gzhan dag gis brjod pas so/ /de ltar bsnyil ba'i dge tshul zhes bya ba ni tsher ma dang chen po pa ji ltar bar ro/ /nye bar 'jog par byed ces bya ba ni gnas sbyin par byed pa'o/ /nye bar ston par byed ces bya ba ni lhung bzed dang / chos gos</text></item>
<item><p>222b4</p><section></section><text>dang / dra ba dang / phor bu dang / ska rags dang / lung 'bogs pa dang / bklag pa dang / kha ton dang / dmigs kyis 'dri ba sbyin pas so/ /de dang lhan cig gnas gcig tu nyal na zhes bya ba ni gnas bzhi po thams cad g.yogs shing thams cad bskor ba dang / thams cad</text></item>
<item><p>222b5</p><section></section><text>g.yogs shing phal cher bskor ba dang / phal cher g.yogs shing thams cad bskor ba dang / phal cher g.yogs shing phal cher bskor ba dag tu nyal bas skya rengs 'char bar byed na'o/ /de la gnas thams cad g.yogs shing thams cad bskor ba ni gnas khang dang 'khor</text></item>
<item><p>222b6</p><section></section><text>gyi khyams dang khang pa brtsegs pa dag go/ /thams cad g.yogs shing phal cher bskor ba ni sgo bcu pa dang / sgo bcu gnyis pa dag go/ /phal cher g.yogs shing thams cad bskor ba ni khyams ngos bzhi pa dag go/ /phal cher g.yogs shing phal cher bskor ba ni khyams ngos</text></item>
<item><p>222b7</p><section></section><text>gsum pa dang 'khor gyi khyams dag go/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos</text></item>
<item><p>223a1</p><section></section><text>pa rnams kyis 'di'i mtshan nyid shes par bya'o/ /sngar spangs pa'i rjes su phyogs pa'i ltung byed bstan pa dang 'dir bsnyil ba sdud pa'i ltung byed bstan pa de gnyis spyi'i mtshan nyid ni 'dra'o/ /khyad par du na snga ma ni dge slong ji ltar bcom ldan 'das kyis</text></item>
<item><p>223a2</p><section></section><text>'dul bar gtogs pa'i kha na ma tho ba bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur ro zhes sdig pa can gyi lta ba'i rnam pa smra ba la dge 'dun gyis bzhams te bsgo ba dang / gsol ba dang bzhi'i las kyis bzlog pa'i mthar</text></item>
<item><p>223a3</p><section></section><text>mi gtong ba dang / dge 'dun gyis gsol ba dang bzhi'i las kyis gnas nas dbyung ba dang / smad pa'i las byas pa phyir bcos pa nyid ma byas pa'i dge slong sa gzhan na gnas pa de'i rjes su phyogs pa'i yul la rnam par gzhag go/ /'di ni dge tshul ji ltar bcom ldan 'das</text></item>
<item><p>223a4</p><section></section><text>kyis 'dod pa'i yon tan lnga po'i khongs su gtogs pa'i 'dod pa bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur ro zhes sdig pa can gyi lta ba'i rnam pa smra ba la dge 'dun gyis bzhams te bsgo ba dang / gsol ba dang bzhi'i las</text></item>
<item><p>223a5</p><section></section><text>kyis bzlog pa'i mthar mi gtong ba dge 'dun gyis gsol ba dang bzhi'i las kyis bsnyil ba'i las byas pa'i phyir bcos pa nyid ma byas pa'i dge tshul sa gzhan na gnas pa de sdud pa'i yul la rnam par gzhag go/ /de la 'dir dngos gzhi'i ltung ba rnam par gzhag pa ni dge</text></item>
<item><p>223a6</p><section></section><text>tshul ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag gis shes so zhes bya ba la sogs par 'jug pa'i tshig de skad smra bas</text></item>
<item><p>223a7</p><section></section><text>dge 'dun gyis bsnyil ba'i las byas shing spangs pa phyir bcos pa nyid ma byas pa'i dge tshul la nad pa dang lta ba dang dbral bar gtogs pa'i don gyi dbang ma gtogs par dge slong gis shes bzhin du lung 'bogs pa dang / dmigs kyis 'dri ba dang / gnas 'cha' ba dang /</text></item>
<item><p>223b1</p><section></section><text>rjes su bstan pa dang / gdams ngag sbyin pa dang / lta ba smra ba dang / zang zing gi longs spyod byed pa dang / bsnyen bkur bdag gir byed pa dang / gnas gcig tu gnyi ga nyal ba'i spyod lam gyis gnyid log pas skya rengs 'char bar byed pa dang tha na 'dag rdzas tsam yan</text></item>
<item><p>223b2</p><section></section><text>chad gzhan gyis bsrul na yang bsnyil ba sdud pa'i ltung byed kyi dngos gzhir 'gyur ro/ /'di'i go rims rnam par gzhag pa ni dge tshul sdig pa can gyi lta ba'i rnam par mi gtong bar rtsom par sbyor ba la dang por dge 'dun gyis bzhams te bsgo bas bzlog par bya'o/ /de lta na</text></item>
<item><p>223b3</p><section></section><text>yang mi gtong na de'i 'og tu dge 'dun gyis gsol ba dang bzhi'i la sa kyis bsgo bas bzlog par bya'o/ /de lta na yang mi gtong na yang de'i 'og tu dge 'dun gyis gsol ba dang bzhi'i las kyis bsnyil ba'i las bya'o/ /de ltar bsnyil ba'i dge tshul phyir bcos pa ma byas pa</text></item>
<item><p>223b4</p><section></section><text>nyid la dge slong gis shes bzhin du chos dang zang zing gis bsdus na bsnyil ba sdud pa'i ltung byed kyi dngos gzhir 'gyur bar sbyar ro/ /de la dge tshul sdig pa can gyi lta ba'i rnam pa mi gtong bar rtsom par sbyor ba la dang por dge 'dun gyis bzhams te bsgo bas bzlog par bya ba ni 'di ltar</text></item>
<item><p>223b5</p><section></section><text>bya ste/ tsher ma dang chen po pa khyed gnyis ji ltar bcom ldan 'das kyis 'dod pa dag ni bar du gcod pa'o zhes gsungs so gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag cag gis shes so zhes de skad ma</text></item>
<item><p>223b6</p><section></section><text>zer cig /bcom ldan 'das la skur pa ma 'debs shig /bcom ldan 'das la skur pas legs par mi 'gyur ro/ /bcom ldan 'das ni de skad mi gsung ngo / /tsher ma dang / chen po pa 'dod pa bar du gcod pa dag ni bar du gcod pa nyid do zhes bcom ldan 'das kyis rnam grangs</text></item>
<item><p>223b7</p><section></section><text>du mar gsungs te/ de dag bsten na bar du gcod par 'gyur gyi tsher ma dang chen po pa khyed gnyis sdig pa can gyi lta ba'i rnam pa 'di lta bu 'di thong shig ces gsungs pa yin te/ de ni dus dang por bya ba yin no/ /de'i 'og tu dge 'dun gyis gsol ba dang bzhi'i las kyis bsgo</text></item>
<item><p>224a1</p><section></section><text>bas bzlog pa ni 'di ltar bya ste/ gnas mal bsham ba byas nas gaN+DI brdungs te dris pa'i tshig gis dge slong rnams la yang dag par bsgo nas dge 'dun thams cad 'dug cing mthun par gyur pa na dge tshul de thos pa'i nye 'khor nas bkar te/ mthong</text></item>
<item><p>224a2</p><section></section><text>ba'i nye 'khor du bzhag nas/ de'i 'og tu dge slong gcig gis gsol ba byas te las bya'o/ /'di ltar bya ste/ 'dug la 'di skad ces brjod par bya'o/ /dge 'dun btsun pa rnams gsan du gsol/ dge tshul tsher ma dang / chen po pa 'di gnyis la sdig pa can gyi lta ba'i rnam pa 'di</text></item>
<item><p>224a3</p><section></section><text>lta bu 'di byung ste/ ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag cag gis shes so zhes mchi nas 'di gnyis la dge slong</text></item>
<item><p>224a4</p><section></section><text>rab tu mang pos bzhams te bsgo na/ 'di gnyis la bzhams te bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes su tha snyad 'dogs na gal te dge 'dun gyi dus la bab cing bzod na</text></item>
<item><p>224a5</p><section></section><text>dge 'dun gyis gnang bar mdzod cig dang / dge 'dun gyis dge tshul tsher ma dang / chen po pa khyed gnyis ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar</text></item>
<item><p>224a6</p><section></section><text>bcom ldan 'das kyis chos bstan pa bdag cag gis shes so zhes de skad ma zer cig /bcom ldan 'das la skur pa ma 'debs shig /bcom ldan 'das la skur pas legs par mi 'gyur ro/ /bcom ldan 'das ni de skad mi gsung ngo / /tsher ma dang / chen po</text></item>
<item><p>224a7</p><section></section><text>pa 'dod pa dag ni bar du gcod pa nyid do zhes bcom ldan 'das kyis rnam grangs du mar gsungs te/ de dag bsten na bar du gcod par 'gyur gyi/ tsher ma dang chen po pa khyed gnyis sdig pa can gye lta ba'i rnam pa 'di lta bu 'di thong shig ces gsol ba dang bzhi'i las kyis</text></item>
<item><p>224b1</p><section></section><text>bsgo ba mdzad do/ /'di ni gsol ba'o/ /de'i 'og tu dge slong gcig gis dge tshul de la khyod la dge 'dun gyis gsol ba dang bzhi'i las mdzad par 'gyur ba las/ gsol ba mdzad lags kyis khyod sdig pa can gyi lta ba'i rnam pa 'di lta bu 'di thong shig ces bsgo</text></item>
<item><p>224b2</p><section></section><text>bar bya'o de skad ces bsgo ba na gzhi de gtong na de lta na legs/ gal te mi gtong na de'i 'og tu las bya'o/ /las ni 'di ltar bya ste/ dge 'dun btsun pa rnams gsan du gsol/ dge tshul tsher ma dang /chen po pa 'di gnyis la sdig pa can gyi lta ba'i rnam pa 'di lta bu 'di</text></item>
<item><p>224b3</p><section></section><text>byung ste/ ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag cag gis shes so zhes mchi nas/ 'di gnyis la dge</text></item>
<item><p>224b4</p><section></section><text>slong rab tu mang pos bzhams te bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes su tha snyad 'dogs nas/ de'i slad du dge 'dun gyis dge tshul tsher ma dang / chen po pa la</text></item>
<item><p>224b5</p><section></section><text>khyed gnyis ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag cag gis shes so zhes de skad ma zer cig /bcom</text></item>
<item><p>224b6</p><section></section><text>ldan 'das la skur pa ma 'debs shig /bcom ldan 'das la skur pas legs par mi 'gyur ro/ /bcom ldan 'das ni de skad mi gsung ngo / /tsher ma dang chen po pa 'dod pa dag ni bar du gcod pa nyid do zhes bcom ldan 'das kyis rnam grangs du mar gsungs te/</text></item>
<item><p>224b7</p><section></section><text>de dag bsten na bar du gcod par 'gyur gyi/ tsher ma dang chen po pa khyed gnyis sdig pa can gyi lta ba'i rnam pa 'di lta bu 'di thong shig ces gsol pa dang bzhi'i las kyis bsgo ba mdzad de/ tshe dang ldan pa gang dag dge tshul tsher ma dang / chen po pa la gsol ba dang</text></item>
<item><p>225a1</p><section></section><text>bzhi'i las kyis bsgo ba mdzad par bzod pa de dag ni cang ma gsung shig /gang dag mi bzod pa de dag ni gsungs shig /'di ni las brjod pa dang po'o/ /de'i 'og tu dge slong gcig gis dge tshul de la khyod la dge 'dun gyis gsol ba dang bzhi'i las mdzad</text></item>
<item><p>225a2</p><section></section><text>par 'gyur ba las/ las brjod pa dang po yang mdzad lags kyi khyod sdig pa can gyi lta ba'i rnam pa 'di lta bu 'di thong shig ces bsgo bar bya'o/ /de skad ces bsgo ba na gzhi de gtong na de lta na legs/ gal te mi gtong na de'i 'og tu las brjod pa gnyis pa bya'o/ /las</text></item>
<item><p>225a3</p><section></section><text>brjod pa gnyis pa byas nas kyang de'i 'og tu dge slong gcig gis dge tshul de la khyod la dge 'dun gyis gsol ba dang bzhi'i las mdzad par 'gyur ba las/ las brjod pa gnyis pa yang mdzad lags kyi khyod sdig pa can gyi lta ba'i rnam pa 'di lta bu 'di thong shig ces bsgo</text></item>
<item><p>225a4</p><section></section><text>bar bya'o/ /de skad ces bsgo ba na gzhi de gtong na de lta na legs/ gal te mi gtong na de'i 'og tu las brjod pa gsum pa bya'o/ /las brjod pa gsum pa byas nas kyang de'i 'og tu dge slong gcig gis dge tshul de la khyod la dge 'dun gyis gsol ba dang bzhi'i las mdzad</text></item>
<item><p>225a5</p><section></section><text>par 'gyur ba las/ las brjod pa gsum pa yang mdzad lags kyi/ khyod sdig pa can gyi lta ba'i rnam pa 'di lta bu 'di thong shig ces bsgo bar bya'o/ /de skad ces bsgo ba na gzhi de gtong na de lta na legs gal te mi gtong na de'i 'og tu mjug bsdu bar bya ste/ dge 'dun gyis</text></item>
<item><p>225a6</p><section></section><text>bzod cing gnang nas/ dge 'dun gyis dge tshul tsher ma dang / chen po pa la gsol ba dang bzhi'i las kyis bsgo ba mdzad lags te/ 'di ltar cang mi gsung bas de de bzhin du 'dzin to zhes brjod par bya'o/ /de ni dge tshul sdig pa can gyi lta ba'i rnam pa mi gtong ba las</text></item>
<item><p>225a7</p><section></section><text>bzlog pa'i phyir bsgo ba'i cho ga dang las so/ /de'i 'og tu dge 'dun gyis gsol ba dang bzhi'i las kyis bsnyil ba'i las ni 'di ltar bya ste/ gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas dge 'dun thams cad 'dug</text></item>
<item><p>225b1</p><section></section><text>cing mthun par gyur pa na dge tshul de thos pa'i nye 'khor nas bkar te/ mthong ba'i nye 'khor du bzhag nas de'i 'og tu dge slong gcig gis gsol ba dang las bya'o/ /'di ltar bya ste/ 'dug la 'di skad ces brjod par bya'o/ /dge 'dun btsun pa rnams gsan du gsol/</text></item>
<item><p>225b2</p><section></section><text>dge tshul tsher ma dang chen po pa 'di gnyis la sdig pa can gyi lta ba'i rnam pa 'di lta bu 'di byung ste/ ji ltar bcom ldan 'das kyis 'dod pa dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos</text></item>
<item><p>225b3</p><section></section><text>bstan pa bdag cag gis shes so zhes mchi nas/ 'di gnyis la dge slong rab tu mang pos bzhams te bsgo na/ 'di gnyis la dge slong rab tu mang pos bzhams te bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden</text></item>
<item><p>225b4</p><section></section><text>gyi gzhan ni brdzun pa'o zhes rjes su tha snyad 'dogs na 'di gnyis la dge 'dun gyis gsol ba dang bzhi'i las kyis bsgo na/ 'di gnyis la dge 'dun gyis gsol ba dang bzhi'i las kyis bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par</text></item>
<item><p>225b5</p><section></section><text>zhen nas 'di nyid bden gyi gzhan ni brdzun pa'o zhes rjes su tha snyad 'dogs na gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge tshul tsher ma dang / chen po pa sdig pa can gyi lta ba'i rnam pa mi gtong ba la deng phyin</text></item>
<item><p>225b6</p><section></section><text>chad dge tshul khyed gnyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de la ston pa'o zhes ma zer cig /tshangs pa mtshungs par spyod pa mkhas pa bla ma'i gnas lta bu gang yang rung ba'i phyi bzhin du yang ma 'gro shig /</text></item>
<item><p>225b7</p><section></section><text>dge slong rnams dang dge tshul lhan cig nub gnyis tshun chad gnas gcig tu nyal du dbang ba gang yin pa de yang deng phyin chad khyod la med de/ mi gti mug can khyed gnyis bsnyil gyi gzhan du song shig ces bsnyil ba'i phrin las mdzad do/ /'di ni gsol ba'o/ /de'i</text></item>
<item><p>226a1</p><section></section><text>'og tu dge slong gcig gis dge tshul de la khyed la dge 'dun gyis gsol ba dang bzhi'i las mdzad par 'gyur ba las gsol ba mdzad lags kyi khyod sdig pa can gyi lta ba'i rnam pa 'di lta bu 'di thong shig ces bsgo bar bya'o/ /de skad ces bsgo ba na gzhi de gtong</text></item>
<item><p>226a2</p><section></section><text>na de lta na legs/ gal te mi gtong na de'i 'og tu las bya'o/ /las ni 'di ltar bya ste/ dge 'dun btsun pa rnams gsan du gsol/ dge tshul tsher ma dang chen po pa 'di gnyis la sdig pa can gyi lta ba'i rnam pa 'di lta bu 'di byung ste/ ji ltar bcom ldan 'das kyis 'dod pa</text></item>
<item><p>226a3</p><section></section><text>dag ni bar du gcod pa'o zhes gsungs pa gang dag yin pa de dag bsten kyang bar du gcod par mi 'gyur te/ de ltar bcom ldan 'das kyis chos bstan pa bdag cag gis shes so zhes mchi nas/ 'di gnyis la dge slong rab tu mang pos bzhams te bsgo na 'di gnyis</text></item>
<item><p>226a4</p><section></section><text>la bzhams te bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes su tha snyad 'dogs nas/ 'di gnyis la dge 'dun gyis gsol ba dang bzhi'i las kyis bsgo na/ 'di gnyis la dge 'dun gyis gsol ba dang</text></item>
<item><p>226a5</p><section></section><text>bzhi'i las kyis bsgo yang sdig pa can gyi lta ba'i rnam pa de nyid la nan gyis mchog tu bzung zhing mngon par zhen nas 'di nyid bden gyi gzhan ni brdzun pa'o zhes rjes su tha snyad 'dogs te/ de'i slad du dge 'dun gyis dge tshul tsher ma dang / chen po pa sdig pa can gyi lta ba'i</text></item>
<item><p>226a6</p><section></section><text>rnam pa mi gtong ba la tsher ma dang chen po pa khyed gnyis deng phyin chad bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de la ston pa'o zhes ma zer cig /tshangs pa mtshungs par spyod pa mkhas pa bla ma'i gnas lta bu gang yang rung</text></item>
<item><p>226a7</p><section></section><text>ba'i phyi bzhin du yang ma 'gro shig /dge slong rnams dang dge tshul lhan cig tu nub gnyis tshun chad gnas gcig tu nyal du dbang ba gang yin pa de yang deng phyin chad khyod la med de/ mi gti mug can khyed gnyis bsnyil gyi gzhan du song shig ces bsnyil ba'i phrin las</text></item>
<item><p>226b1</p><section></section><text>mdzad na tshe dang ldan pa gang dag dge tshul tsher ma dang chen po pa sdig pa can gyi lta ba'i rnam pa mi gtong ba la bsnyil ba'i phrin las mdzad par bzod pa de dag ni cang ma gsung shig /gang dag mi bzod pa de dag ni gsungs shig /'di ni las brjod pa dang po'o/ /de'i 'og tu</text></item>
<item><p>226b2</p><section></section><text>dge slong gcig gis dge tshul de la khyod la dge 'dun gyis gsol ba dang bzhi'i las mdzad par gyur pa las las brjod pa dang po yang mdzad lags kyi khyod kyis sdig pa can gyi lta ba'i rnam pa 'di lta bu 'di thong shig ces bsgo bar bya'o/ /de skad ces bsgo ba na gzhi de gtong</text></item>
<item><p>226b3</p><section></section><text>na de lta na legs/ gal te mi gtong na de'i 'og tu las brjod pa gnyis pa bya'o/ /las brjod pa gnyis pa byas nas kyang de'i 'og tu dge slong gcig gis dge tshul de la khyod la dge 'dun gyis gsol ba dang bzhi'i las mdzad par gyur pa las/ las brjod pa gnyis</text></item>
<item><p>226b4</p><section></section><text>pa yang mdzad lags kyi khyod sdig pa can gyi lta ba'i rnam pa 'di lta bu 'di thong shig ces bsgo bar bya'o/ /de skad bsgo ba na gzhi de gtong na de lta na legs/ gal te mi gtong na de'i 'og tu las brjod pa gsum pa bya'o/ /las brjod pa gsum pa byas nas kyang de'i 'og tu</text></item>
<item><p>226b5</p><section></section><text>dge slong gcig gis dge tshul de la khyod la dge 'dun gyis gsol ba dang bzhi'i las mdzad par gyur pa las/ las brjod pa gsum pa yang mdzad lags kyi khyod sdig pa can gyi lta ba'i rnam pa 'di lta bu 'di thong shig ces bsgo bar bya'o/ /de skad bsgo ba na gzhi de gtong</text></item>
<item><p>226b6</p><section></section><text>na de lta na legs/ gal te mi gtong na de'i 'og tu mjug bsdu ba bya ste/ dge 'dun gyis bzod cing gnang nas dge 'dun gyis dge tshul tsher ma dang chen po pa gsol ba dang bzhi'i las kyis bsnyil ba'i phrin las mdzad lags te/ 'di ltar cang mi gsung bas de de</text></item>
<item><p>226b7</p><section></section><text>bzhin du 'dzin to zhes brjod par bya'o/ /de ni dge tshul bsnyil ba'i cho ga dang las so/ /de ltar bsnyil ba'i dge tshul dge 'dun la bzod pa gsol ba dang / dge 'dun gyis bzod par bya bas phyir bcos pa nyid ma byas pa nyid la/ dge slong gis shes bzhin du chos dang</text></item>
<item><p>227a1</p><section></section><text>zang zing gis bsdus pa la ltung ba 'di rnam par gzhag go/ /de lta bu'i dge tshul bsnyil ba nad pa dang lta ba dang dbral bar gtogs pa'i don gyi dbang ma gtogs pa la na smad pa med do/ /de la ji zhig rjes su bsgrubs na kha na ma tho ba 'dir 'gyur zhe na/ shes bzhin</text></item>
<item><p>227a2</p><section></section><text>du lung 'bogs pa dang / dmigs kyis 'dri ba dang / gnas 'cha' ba dang / rjes su bstan pa dang / gdams ngag sbyin pa dang / lta ba smra ba dang / zang zing gi longs spyod byed pa dang / bsnyen bkur bdag gir byed pa dang / gnas gcig tu gnyi ga nyal ba'i spyod lam</text></item>
<item><p>227a3</p><section></section><text>gyis gnyid log pas skya rengs 'char bar byed pa dang / tha na 'dag rdzas tsam yan chad gzhan gyis bsrul ba yang de dag gang yang rung ba la na smad pa med do/ /dge tshul yang de skad smra bas bsnyil ba'i phyir bcos pa nyid ma byas pa yin la/ ltung ba 'byin pa pos kyang</text></item>
<item><p>227a4</p><section></section><text>de ltar 'du shes pa dang / yid gnyis za bas lung 'bogs pa la sogs pa byas pa la na smad pa med do/ /de la lung 'bogs pa sbyin pa zhes bya ba ni gtam 'dre bar byed pa'o/ /dmigs kyis 'dri ba sbyin pa zhes bya ba ni phebs par smra ba'o/ /gnas 'cha' ba sbyin pa zhes</text></item>
<item><p>227a5</p><section></section><text>bya ba ni nye bar 'jog par byed pa'o/ /rjes su bstan pa sbyin pa zhes bya ba ni thob pa chud mi za ba'o/ /gdams ngag sbyin pa zhes bya ba ni ma thob pa thob par byed pa'o/ /lta ba smra ba zhes bya ba ni de la rang gi lta ba smra zhing ston pa'o/ /zang zing gi longs spyod byed pa zhes bya ba ni</text></item>
<item><p>227a6</p><section></section><text>lhung bzed la sogs pa zang zing gi longs spyod sbyin par byed pa'o/ /bsnyen bkur bdag gir byed pa zhes bya ba ni de las bsnyen bkur bdag gir byed cing kun du longs spyod byed pa'o/ /gnas gcig tu zhes bya ba ni gnas phal cher g.yogs pa dang bskor ba la sogs pa</text></item>
<item><p>227a7</p><section></section><text>gcig la na smad pa med do/ /gnas kyi mtshan nyid bzhi ste/ thams cad g.yogs shing thams cad bskor ba dang / thams cad g.yogs shing phal cher bskor ba dang / phal cher g.yogs shing thams cad bskor ba dang / phal cher g.yogs shing phal cher bskor ba'o/ /</text></item>
<item><p>227b1</p><section></section><text>de la gnas thams cad g.yogs shing thams cad bskor ba ni gnas khang dang 'khor gyi khyams dang / khang pa brtsegs pa dag ste/ steng thams cad g.yogs shing ngos thams cad bskor ba'o/ /thams cad g.yogs shing phal cher bskor ba ni sgo bcu pa dang / sgo bcu</text></item>
<item><p>227b2</p><section></section><text>gnyis pa dag ste/ steng thams cad g.yogs shing ngos phal cher bskor ba ste/ 'dir phal cher zhes bya ba ni sum cha cig lus par rig par bya'o/ /phal cher g.yogs shing thams cad bskor ba ni khyams ngos bzhi pa dag ste/ steng phal cher g.yogs shing ngos thams</text></item>
<item><p>227b3</p><section></section><text>cad bskor ba ste/ khyams ngos bzhi pa zhes bya ba ni gang la ngos bzhi char dang 'brel ba'i steng g.yogs yod la/ dbus kyi mthongs khabs med pa'o/ /phal cher g.yogs shing phal cher bskor ba ni khyams ngos gsum pa dang / 'khor gyi khyams dag ste/ steng phal cher</text></item>
<item><p>227b4</p><section></section><text>g.yogs shing ngos phal cher bskor ba ste/ khyams ngos gsum pa zhes bya ba ni gang la ngos gsum dang 'brel ba'i steng g.yogs yod la ngos gcig gi steng g.yogs dang dbus kyi mthongs khabs med pa'o/ /gnas bzhi po de dag gis sgo'i ngos dang 'brel ba'i nye</text></item>
<item><p>227b5</p><section></section><text>'khor gnas su gyur pa ni de'i khongs su gtogs pa nyid yin no/ /khyer gzhan bar du ma chod pa sgo de dang 'brel ba yang de'i khongs su gtogs pa nyid yin no/ /nang gcig tu rgyu zhing gnas gzhan med pa gang yin pa nyid la ni g.yogs pa thams cad gcig pa</text></item>
<item><p>227b6</p><section></section><text>nyid yin no/ /rang gi char gtogs pa'i sgo bcad pa la nye 'khor tha dad pa yang 'dir gnas gcig pa nyid do/ /rim khang gzhan la ni skas steng du brtul na gnas gcig pa nyid yin te/ gnas gcig pa de dag la na smad pa med do/ /lhan cig gnyi ga nyal ba'i spyod lam</text></item>
<item><p>227b7</p><section></section><text>gyis gnyid log pa la na smad pa med do/ /mtshan mo gcig gi skya rengs dang po shar ba'i mthar nyal ba la ni smad pa med do/ /tha na 'dag rdzas tsam yan chad gzhan gyis bsrul ba zhes bya ba dag ni de dang lhan cig tu 'du 'dzi byed pa ste de la yang na smad pa med do/ /'di'i byed pa</text></item>
<item><p>228a1</p><section></section><text>po ni de skad smras pas bsnyil ba'i dge tshul phyir bcos pa ma byas pa nyid la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ de skad smra ba'i dge tshul dge 'dun gyis bsnyil ba'i las byas pa dang /</text></item>
<item><p>228a2</p><section></section><text>de'i phyir bcos pa nyid ma byas pa dang / dge slong gi der 'du shes pa dang / nad pa dang lta ba dang dbral bar gtogs pa'i don gyi dbang ma gtogs pa dang / de la lung 'bogs pa nas gzhan gyis bsrul ba zhes smos pa'i bar gang yang rung bas bsrul bar bya'o/ /</text></item>
<item><p>228a3</p><section></section><text>de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du bsnyil ba sdud pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas</text></item>
<item><p>228a4</p><section></section><text>re re'o/ /nyal ba ma yin pa'i spyod lam gyis gnyid log pa na mtha' dang mdun rol gnyis kar nyes byas so/ /nyin mo ni mtshan mo las ltung ba tha dad pa nyid yin pas nyin mo dge tshul bsnyil ba dang gnas gcig tu nyal ba la yang mtha' dang mdun rol du gnyi ga nyes</text></item>
<item><p>228a5</p><section></section><text>byas so/ /shing ljon pa'i drung dang rtsig pa'i bar dang tshang tshing gi drung dag gnas kyi phyed yin pas der nyal ba la nyes byas so/ /gnas kyi nye 'khor yang gnas nyid ma yin pas der nyal ba la nyes byas so/ /skya rengs kyi mdun rol du yang nyes byas so/ /dge tshul de</text></item>
<item><p>228a6</p><section></section><text>skad smra bas bsnyil ba phyir bcos pa nyid ma byas pa ma yin par 'du shes pa dang yid gnyis za ba la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ /sbyor ba nyes byas kyi sbyor ba'i sbyor ba</text></item>
<item><p>228a7</p><section></section><text>yang nyes byas te nyes byas phra mo'o/ /ltung ba med pa ni de skad smra bas bsnyil ba'i phyir bcos pa nyid ma byas pa'i dge tshul nad pa dang lta ba dbral bar gtogs pa'i don gyi dbang la ltung ba med do/ /gnas nye 'khor dang bcas pa nas gnas khang tsam gyi pha rol</text></item>
<item><p>228b1</p><section></section><text>na tha dad par gyur cing gnas pa ni de'i khongs su gtogs pa nyid ma yin pas der nyal ba la nyes pa med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams</text></item>
<item><p>228b2</p><section></section><text>cad la gnas skabs thams cad du bsnyil ba sdud pa'i ltung byed du 'gyur ba rnam pa thams cad mi bsten par bslab par bya'o/ /lta ba'i rnam pa la mngon par zhen par mi bya'o/ /sdig pa 'dod par mi bya'o/ /dge tshul sdig pa can gyi lta ba la 'jug pa la dge 'dun gyis</text></item>
<item><p>228b3</p><section></section><text>dang por bzhams te bsgo bas bzlog par bya'o/ /de lta na yang mi gtong na gsol ba dang bzhi'i las kyis bsgo bas bzlog par bya'o/ /de lta na yang mi gtong na gsol ba dang bzhi'i las kyis bsnyil bar bya'o/ /phyir bcos pa ni snga ma bzhin no/ /bsnyil ba sdud</text></item>
<item><p>228b4</p><section></section><text>pa'i ltung byed de lnga bcu bdun pa bshad zin to// //kha ma bsgyur ba'i gos gyon pa'i ltung byed kyi gleng gzhi ni sangs rgyas bcom ldan 'das rgyal po'i khab na 'od ma'i tshal ka lan dka'i gnas na bzhugs so/ /ma ga d+hA'i rgyal po bzo sbyangs gzugs can snying</text></item>
<item><p>228b5</p><section></section><text>pos rgyal po'i khab tu klu'i rgyal po ri bo dang / yid 'ong gnyis kyi rten 'dzugs su bcug ste dus ston byed pa'i tshe lho phyogs nas gar mkhan zhig der 'ongs pas dge slong ma sbom dga' mo las gang gi tshe bcom ldan 'das byang chub sems dpa' dga' ldan</text></item>
<item><p>228b6</p><section></section><text>gyi gnas na bzhugs pa nas bla na med pa yang dag par rdzogs pa'i byang chub ji ltar mngon par rdzogs par sangs rgyas pa'i bar dag mngon par 'byung ba'i mdo las rgya cher ji skad gsungs pa bzhin thams cad rgyas par mnyan te gar thabs su sbyar nas de'i</text></item>
<item><p>228b7</p><section></section><text>'og tu drug sde dag yang zan zos zin cing spangs pas bca' ba dang bza' ba bsod pa rnyed pa'i lhag por byed pa mthong nas de yang smyon thabs su sbyar nas bla re bres te rdza rnga chen po brdungs pa dang / skye bo phal po che'i tshogs der lhags te 'dug cing mthun</text></item>
<item><p>229a1</p><section></section><text>par gyur ba'i tshe des mngon par 'byung ba'i mdo las rgya cher ji skad gsungs pa dang 'dra bar de ltar bcos pa thams cad gar thabs su rgya cher sbyar te gar byas te de'i 'og tu gar mkhan gcig gis 'char ka'i cha lugs su byas shing gar mkhan gzhan</text></item>
<item><p>229a2</p><section></section><text>gcig gis 'dun pa'i cha lugs su byas te kham phor thal bas bkang nas steng du bu ram gyi dum bu gnyis sam gsum bzhag ste/ 'char ka dang 'dun pa lhag por byed pa ltar bcos pa thams cad smyon thabs su rgya cher sbyar te bzhad gad byas pa dang / skye bo phal po</text></item>
<item><p>229a3</p><section></section><text>che'i tshogs dad pa dang ldan pa dag ni dad pa mngon par 'phel bar gyur cing ma dag pa dag kyang dad par gyur nas gar mkhan des kyang rnyed pa mang po grub par gyur te/ ji tsam na mthar gyis drug sde dag gis gar mkhan des bdag cag ltar bcos zhes grag go</text></item>
<item><p>229a4</p><section></section><text>zhes thos nas de dag gis smras pa/ bdag cag gis gar mkhan de mi dga' bar byas/ sring mo dag gi gam du gros byed du 'dong ngo zhes de dag dge slong ma bcu gnyis sde dag gi gam du dong nas smras pa/ sring mo dag bdag cag gis bcom ldan 'das byang chub</text></item>
<item><p>229a5</p><section></section><text>sems dpa'i spyod pa la 'jug pa na sgra mi snyan zhes bya ba'i gar thabs byas pa gang yin pa de las cung zad ci dran pa 'gro'o zhes de rnams de dag dang lhan cig skyed mos tshal du dong ste 'gro bar brtsams pa dang / ji tsam na cung zad kyang ma brjed nas de dag gis rgyal po'i pho</text></item>
<item><p>229a6</p><section></section><text>brang nas rgyan dang cha lugs blangs te gar mkhan de dang ha cang thag mi ring bar bla re bres nas/ nye dgas mgo ras kyis dkris te rdza rnga chen po brdungs pa dang / gar la lta ba de'i nang nas skye bo phal po che'i tshogs phyir byung ste/ der lhags so/ /gar mkhan de yang der song</text></item>
<item><p>229a7</p><section></section><text>ba dang ji tsam na lha'i gar thabs lta bu mthong nas des bsams pa dang / 'di dag lha dag gar byed pa yin nam/ 'on te klu dag gam/ 'on te gnod sbyin dag gam/ dri za dag gam/ mi'am ci dag gam/ lto 'phye chen po dag gar byed pa yin snyam du rig nas ya mtshan</text></item>
<item><p>229b1</p><section></section><text>skyes par gyur to/ /drug sde dag gis kyang gar byas nas cha byad brtul te dong ba dang gar mkhan des bsams pa 'di dag su zhig yin snyam nas de dag gi phyi bzhin phyi bzhin du 'brang zhing song ba dang / ji tsam na de dag 'od ma'i tshal du zhugs nas gar mkhan des sgor</text></item>
<item><p>229b2</p><section></section><text>bsdad pa dang / ji tsam na 'char ka rnab ba blas bskus bzhin du sgor byung nas gar mkhan des de la smras pa/ 'phags pa gar de khyed kyis bgyis sam/ 'char kas smras pa/ kho bo cag gis khyod de ltar mi dga' bar bya'o/ /bkren pa khyod kho bo cag kho na'i sgyu rtsal</text></item>
<item><p>229b3</p><section></section><text>gyis nye bar 'tsho la kho bo cag nyid ltar 'chos pas khyod gang dang gang du gar byed pa de dang der kho bo cag 'dong la tho 'tshams par byed do/ kho bo cag gi rdza rnga chen po dang cha byad gzhan yang ci yang rung ba bskur mi dgos par 'dod do/ /gar mkhan des smras pa 'phags</text></item>
<item><p>229b4</p><section></section><text>pa de ni bdag cag gi 'tsho ba lags kyi bzod pa mdzod cig /'char kas smras pa/ gal te khyod kyis rnyed pa ci rnyed pa de dag thams cad kho bo cag la byin na bzod par bya'o/ /des bsams pa/ 'di dag yang dang yang du tho 'tshams par 'gyur gyi sbyin no snyam nas/</text></item>
<item><p>229b5</p><section></section><text>des rnyed pa thams cad de dag la byin nas sems khong du chud cing 'dug go/ /ji tsam na de'i chung po grogs po 'ongs nas des de la dris pa grogs po khyod ci'i phyir sems khong du chud cing 'dug /des smras pa/ kho bo chad pas bcad do/ /sus/ shAkya'i bu dge sbyong</text></item>
<item><p>229b6</p><section></section><text>dag gis so/ /ci'i phyir/ des skabs de rgyas par brjod pa dang / shAkya'i bu'i dge sbyong rnams kyi dge sbyong gi tshul ni tshig go/ /bram ze'i tshul ni tshig ste/ 'di ltar gar mkhan dag la yang chad pas gcod par byed do zhes smod par byed/ phyar ka gtong bar byed/</text></item>
<item><p>229b7</p><section></section><text>kha zer bar byed nas/ dge slong don nyung ngu dag ci'i phyir dge slong dag mi mdzes pa de lta bu byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das 'di snyam</text></item>
<item><p>230a1</p><section></section><text>du dgongs te/ nyes dmigs gang cung zad ci byung ba de ni dge slong dag khyim pa'i gos gyon pa las gyur pa yin pas de'i phyir dge slong gis khyim pa'i gos gyon par mi bya'o snyam du dgongs nas de nas bcom ldan 'das kyis byung ba di dang / gleng gzhi</text></item>
<item><p>230a2</p><section></section><text>'di dang / skabs 'di la dge slong gi dge 'dun bsdu ba mdzad de/ drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par</text></item>
<item><p>230a3</p><section></section><text>smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge slong gis gos sar pa zhig rnyed na kha bsgyur ba gsum po sngon po'am/ dmar po'am/ ngur smrig las</text></item>
<item><p>230a4</p><section></section><text>gang yang rung bar kha bsgyur bar bya'o/ /gal te dge slong gis gos sar pa kha bsgyur ba gsum po sngon po'am/ dmar bo'am/ ngur smrig las gang yang rung bar kha ma bsgyur bar spyod na ltung byed do zhes bca' ba mdzad de/ yul ni rgyal po'i khab/ gang zag ni drug sde/</text></item>
<item><p>230a5</p><section></section><text>nyon mongs pa ni mi bzod pa dang rnyed pa 'dod pa/ nyes pa ni kha ma bsgyur ba'i gos gyon pa'o/ /de la dge slong gis zhes bya ba ni drug sde'am gzhan yang de lta bu gang yin pas so/ /gos zhes bya ba ni bdun po bal gos dang / sha na'i gos dang / zar ma'i gos dang / du gu</text></item>
<item><p>230a6</p><section></section><text>la'i gos dang / ko tam pa'i gos dang / ras bal gyi gos dang / nyi 'og gi gos las gang yang rung ba'o/ /sar pa zhig ces bya ba ni sar pa gnyis te/ gsar pas sar pa dang / rnyed pas sar pa ste/ don 'dir ni rnyed pas sar pa yin par dgongs so/ /rnyed na</text></item>
<item><p>230a7</p><section></section><text>zhes bya ba ni gzhan las so/ /kha bsgyur ba gsum po sngon po'am/ dmar po'am/ ngur smrig las gang yang rung bar zhes bya ba la/ sngon po nyid ces bya ba ni rams nyid do/ /dmar po zhes bya ba ni btsag go/ /ngur smrig ces bya ba ni shing shun no/ /kha bsgyur</text></item>
<item><p>230b1</p><section></section><text>bar bya'o zhes bya ba ni kha dog ngan par bya'o/ /gal te dge slong gis gos sar pa kha bsgyur ba gsum po sngon po'am/ dmar po'am/ ngur smrig las gang yang rung bar kha ma bsgyur bar spyod na zhes bya ba ni gyon na'o/ /ltung byed do zhes bya ba ni snga ma bzhin no/ /de la ltung</text></item>
<item><p>230b2</p><section></section><text>ba ji ltar 'gyur zhe na/ 'dir yang dngos gzhi dang / sbyor ba dang sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par</text></item>
<item><p>230b3</p><section></section><text>gzhag pa ni dge slong gis sar pa'am dus tshigs su gcad pa rnyed pa yang rung ste/ gsar du rnyed pas sar pa zhig rnyed na sde pa gzhan las 'ongs pa dang / khyim pas gzhan las brkus pa'i gos rung bar byas zin pa ma gtogs pa rang gi gos dang tha na lhung bzed kyi kha</text></item>
<item><p>230b4</p><section></section><text>g.yogs dang / lhung bzed kyi snod dang / rkang ba'i 'bob dang / ska rags dag dang bgo ba la sogs pa kha dog chen po brgyad ma gtogs pa sngon po'am/ dmar po'am/ ngur smrig las gang yang rung bar kha ma bsgyur ba la yongs su longs spyod na kha ma bsgyur ba'i gos gyon</text></item>
<item><p>230b5</p><section></section><text>pa'i ltung byed kyi dngos gzhir 'gyur ro/ /gos bdun po bal gos dang / sha na'i gos dang / zar ma'i gos dang / du gu la'i gos dang / ko tam pa'i gos dang / ras bal gyi gos dang / nyi 'og gi gos las gang yang rung ba'i rgyu dag las byas pa'i gos sar pa'am/ dus tshigs gsum po</text></item>
<item><p>230b6</p><section></section><text>dag las gang yang rung ba gcig tu spyad pa rnyings pa yang rung ste/ gsar du rnyed pas sar pa la ni na smad pa med do/ /de dag kyang dge slong dang / dge slong ma dang / dge slong ma dang / dge tshul dang / dge tshul ma'i sde pa gzhan las 'ongs pa dang / rgyal po'i phyir rgol ba</text></item>
<item><p>230b7</p><section></section><text>gzhan dag gis gzhan las brkus pa'i gos rung bar byas zin pa zhig gsar du rnyed na de dag ni yang gzod rung bar bya mi dgos pas de dag ma gtogs pa'i gos gsar du rnyed pas gsar pa gzhan la na smad pa med do/ /gzhan gyis gos spyod pa la ni kha na ma tho</text></item>
<item><p>231a1</p><section></section><text>ba na smad par 'gyur bas de'i phyir rang gi gos zhes smos so/ /tha na zhes bya bas ni chos gos la sogs pa gtso chen po dag lta smos kyang ci dgos zhes bya bar ston to/ /lhung bzed kyi kha g.yogs zhes bya ba ni lhung bzed kyi steng nas g.yogs</text></item>
<item><p>231a2</p><section></section><text>pa'i rjes so/ /lhung bzed kyi snod ces bya ba ni lhung bzed gzhug pa'i snod do/ /rkang pa'i 'bob ces bya ba ni rkang pa dkri ba'i rdzas so/ /ska rags dag ces bya ba ni rgya cang dang / lcag pod la sogs pa dag go/ /bgo ba zhes bya ba ni gos kyi rnam pa spyi la snyegs so/ /sogs</text></item>
<item><p>231a3</p><section></section><text>pa zhes bya ba'i sgras ni bgo ba dag nyi tsher ma zad kyi/ sle'u la sogs pa dag kyang bzung ste/ rang gi gos gsar du rnyed pa tha na de dag tsam yan chad la na smad pa med do/ /ji de dag tshon gang yang rung bas kha bsgyur bar bya'am zhe na ma yin te/ de'i phyir kha dog chen po brgyad ma</text></item>
<item><p>231a4</p><section></section><text>gtogs pa zhes bya ba smras te/ kha dog chen po brgyad po li khri dang / thing shing dang / rgya skyegs dang / mtshal dang / gur kum dang / btsod dang / rma shing dang / le brgan rtsis bsgyur ba'i gos bsten par mi bya'o/ /'o na gang gis kha bsgyur zhe na/ de'i phyir sngon po'am/ dmar po'am/</text></item>
<item><p>231a5</p><section></section><text>ngur smrig las gang yang rung ba zhes bya ba smras te/ sngon po zhes bya ba ni rnams nyid de/ des ni skye ba'i tshon sngon po kha dog gzhan yang bsdu'o/ /dmar po zhes bya ba ni btsag ste/ des ni sa'i khams na dmar po gzhan yang bsdu'o/ /ngur smrig ces bya ba ni shing shun te/ des</text></item>
<item><p>231a6</p><section></section><text>ni me tog dang 'bras bu gzhan dag kyang bsdu'o/ /de dag las gang yang rung ba cig tu kha ma bsgyur ba la yongs su longs spyod pa la na smad pa med do/ /chu tshags ni kha bsgyur bar mi rigs par snang ngo / /'di'i byed pa po ni rang gi gos tha na lhung bzed kyi kha g.yogs la</text></item>
<item><p>231a7</p><section></section><text>sogs pa rnyed pas sar pa nyid yin no/ /'di la yan lag lngas dngos gzhi'i ltung bar 'gyur te/ gsar du rnyed pa dang / rang gi dang / gos dang / kha dog chen po brgyad ma gtogs pa sngon po'am/ dmar po'am/ ngur smrig las gang yang rung bar kha ma bsgyur</text></item>
<item><p>231b1</p><section></section><text>ba dang spyod pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te ji srid du kha ma bsgyur ba'i gos gyon pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed</text></item>
<item><p>231b2</p><section></section><text>brtsams pa re re la nyes byas re re'o/ /gos gsar pas sar pa ni dge slong rang gis byar mi rung bas de la nyes byas so/ /gos rung ba ma yin pa la nyes byas so/ /gzhan gyi gos kha dog ma bsgyur ba spyod pa la nyes byas so/ /sbyor ba'i sbyor ba'i ltung ba ni nyes byas phra</text></item>
<item><p>231b3</p><section></section><text>mo ste/ sbyor ba ji snyed pa la sbyor ba'i sbyor ba yang de snyed de sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni gos ma yin pa la ltung ba med do/ /sde pa gzhan las 'ongs pa la ltung ba med do/ /khyim pas gzhan las brkus pa'i</text></item>
<item><p>231b4</p><section></section><text>gos rung bar byas zin pa la ltung ba med do/ /chu tshags la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyan pa la ltung ba med do/ /bslab par bya ba ni dge slong gis yul thams cad la gnas skabs thams</text></item>
<item><p>231b5</p><section></section><text>cad du kha ma bsgyur ba'i gos gyon pa'i ltung byed du 'gyur ba rnam pa thams cad du mi bsten par bslab par bya'o/ /kha dog chen po brgyad du bsgyur ba'i gos bsten par mi bya'o/ /khyim pa'i gos kha tshar dang phun tshar ma bcad pa bsten par mi bya'o/ /rkyen de lta bu dag</text></item>
<item><p>231b6</p><section></section><text>yod na gtsug lag khang gi nang du ngur smrig gis g.yogs te bgo ba bsten par bya'o/ /lam du 'gro bas gos g.yar po rnyed na grogs po dge slong dang dge tshul dang thun mong du spyod par bya'o/ /gos g.yar po gcig pu nyid yin na rgan rabs nas brtsams te ji srid du slebs</text></item>
<item><p>231b7</p><section></section><text>pa'i steng du g.yogs par bya'o/ /dmigs kyis ma bsngos par phyir g.yar ba gzhan las bshus nas rang gyon te 'chag tu 'gro bar mi bya'o/ /bsod nams 'dod pas mgron du bos na kha tshar ma bcad pa man chad sar pa la mi rtag pas nyen par 'gyur ba yid la byed</text></item>
<item><p>232a1</p><section></section><text>pas steng du brdzi bar bya'o/ /phyir bcos pa ni snga ma bzhin no/ /kha ma bsgyur ba'i gos gyon pa'i ltung byed de lnga bcu brgyad pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po sum cu lnga pa/ longs pa'i gzhir</text></item>
<item><p>232a2</p><section></section><text>gtogs pa'i ltung byed kyi gleng gzhi ni byung ba dang / bcas pa dang / gnang ba'i dbang gis rnam pa gsum ste/ byung ba'i gleng gzhi ni sangs rgyas bcom ldan 'das rgyal po'i khab na bya rgod kyi phung po'i ri la bzhugs so/ /de nas bcom ldan 'das snga dro sham thabs gsol/</text></item>
<item><p>232a3</p><section></section><text>lhung bzed dang chos gos bsnams te/ bya rgod kyi phung po'i ri las babs nas slad bzhin 'brang ba'i dge slong tshe dang ldan pa kun dga' bo dang rgyal po'i khab tu bsod snyoms la gshegs pa dang / bcom ldan 'das kyis bskal pa dang po'i mi rnams kyis gter sbas pa lhas</text></item>
<item><p>232a4</p><section></section><text>char phab pas phyogs der chu'i 'od pa bab cing de yang 'od lam me 'bar zhing 'dug par gzigs so/ /gzigs nas kyang tshe dang ldan pa kun dga' bo la bka' stsal pa/ kun dga' bo sbrul dug myur du khyab par byed pa yin no/ /bcom ldan 'das sbrul dug drag po lags</text></item>
<item><p>232a5</p><section></section><text>so/ /kun dga' bo sbrul dug myur du khyab par byed pa yin no/ /bde bar gshegs pa sbrul dug drag po lags so/ /de na ha cang thag mi ring ba na mi 'bras bu dang rtsa ba thu ba zhig 'dug pa des de thos pas phyogs der song ste bltas pa dang / gter 'od 'bar ba de mthong nas</text></item>
<item><p>232a6</p><section></section><text>des bsams pa/ shAkya'i bu'i dge sbyong rnams kyi sbrul dug drag po ni mdzes pa dang shin tu bzang po yin te/ 'dis pha ma dang bu dang chung ma dang bran dang bran mo dang las mi dang zho shas 'tsho ba dang mdza' bshes dang / blon po dang nye du dang snag gi gnyen mtshams sdug pa</text></item>
<item><p>232a7</p><section></section><text>dag zin kyang bla'o snyam nas/ gter de lo ma'i chun po dag gis g.yogs te khad kyis rang gi khyim du bskyal ba dang / lus 'phags ma'i bu ma ga d+hA'i rgyal po ma skyes dgras tshor nas gter yang de'u phrogs/ dngos kyang nye du dang bcas pa de'u gsad pa las/ de sangs rgyas</text></item>
<item><p>232b1</p><section></section><text>la dad pa gsar du rnyed pas bcom ldan 'das kyi bka' la yid ches pas btang ngo / /de nas mi de sangs rgyas la mngon par dad nas bcom ldan 'das dge slong gi dge 'dun dang bcas pa rang gi khyim du gdugs tshod la spyan drangs nas bcom ldan 'das kyis chos</text></item>
<item><p>232b2</p><section></section><text>bstan pas mi de rgyun du zhugs pa'i 'bras bu thob par mdzad do/ /'di ni byung ba yin te sangs rgyas bcom ldan 'das re zhig 'dul ba la nyan thos rnams kyis bslab pa'i gzhi 'cha' bar ni mi mdzad do/ /sangs rgyas bcom ldan 'das rgyal po'i khab na 'od ma'i tshal ka</text></item>
<item><p>232b3</p><section></section><text>lan dka'i gnas na bzhugs so/ /tshe dang ldan pa 'char ka snga dro sham thabs bgos lhung bzed dang chos gos thogs te rgyal po'i khab tu bsod snyoms la zhugs pa dang / ji tsam na des bsod snyoms brgyus nas 'phong gi 'phongs dag mthong nas de der zhugs te lag cha</text></item>
<item><p>232b4</p><section></section><text>dag blangs nas g.yas 'phongs dang / g.yon 'phongs dang / gom stangs dang / 'dzin stangs dang / zhags pa gdab pa dang / mda' bo che 'phang ba dang / bcad pa dang / dral ba dang / dbug pa dang / rdo rje rtse gcig pa dang / mtshon rtse gcig pa 'phang ba dag kyang</text></item>
<item><p>232b5</p><section></section><text>byas nas/ 'phong gi slob dpon dang 'phong slob pa thams cad sun phyung nas 'phong gi yo byad thams cad 'tshong du bcug ste bca' ba'i rin dag blangs te song ngo / /yang 'char kas rol mo'i 'phong sa mthong nas de der zhugs te/ lag cha dag blangs nas drug ldan</text></item>
<item><p>232b6</p><section></section><text>dang / drang srong ba dang / sa 'dzin pa dang / blo gsal ba dang / 'khor nyan dang / bar ma dang / ke shi ka dag byas nas/ rol mo'i slob dpon dang / rol mo slob pa thams cad sun phyung nas rol mo'i yo byad thams cad 'tshong du bcug ste bca' ba'i rin dag blangs</text></item>
<item><p>232b7</p><section></section><text>te song ba dang / de dag na re shAkya'i bu'i dge sbyong rnams kyi dge sbyong gi tshul ni tshig go/ /bram ze'i tshul ni tshig ste/ 'di ltar 'phong gi slob dpon dang / rol mo mkhan gyi slob dpon dag kyang chad pas gcod par byed do zhes smod par byed/ phyar ka gtong bar byed/ kha zer bar byed do/ /</text></item>
<item><p>233a1</p><section></section><text>'di yang byung ba yin te/ sangs rgyas bcom ldan 'das re zhig 'dul ba la nyan thos rnams kyis bslab pa'i gzhi bca' bar ni mi mdzad do/ /de nas bcom ldan 'das rgyal po'i khab tu ji dgyes par bzhugs nas yangs pa can ga la ba de logs su</text></item>
<item><p>233a2</p><section></section><text>ljongs rgyu zhing gshegs te mthar gyis yangs pa can du byon nas/ yangs pa can du spre'u'i rdzing gi 'gram khang pa brtsegs pa'i khang bzangs na bzhugs so/ /nye dgas snga dro sham thabs bgos/ lhung bzed dang chos gos thogs te yangs pa can du bsod snyoms</text></item>
<item><p>233a3</p><section></section><text>la zhugs pa dang / lits+tsha bI'i khye'u rab tu mang po dag kyang yangs pa can nas byung ste/ yangs pa can gyi phyi rol du rgyan thams cad phyogs gcig tu bzhag ste rtse bar brtsams so/ /nye dgas de mthong nas gnod sbyin gyi nor yin no zhes rgyan de dag thams cad</text></item>
<item><p>233a4</p><section></section><text>khyer te song ba dang / yangs pa can gyi lits+tsha bI'i khye'u de dag gis nye dga' la las ni lag pa nas bzung / la las ni rkang pa nas bzung / la las ni chos gos nas bzung ste/ 'phags pa ci'i phyir kho bo cag gi rgyan 'phrog par byed ces zer ro/ /lits+tsha bI chen pos</text></item>
<item><p>233a5</p><section></section><text>de mthong nas smras pa/ khye'u dag ci'i phyir 'phags pa nye dga' la tho 'tshams par byed/ de dag gis smras pa/ 'dis bdag cag gi rgyan dag phrogs so/ /des smras pa/ 'phags pa nye dga' ci'i slad du khye'u dag gi rgyan 'phrog par mdzad/ nye dgas smras</text></item>
<item><p>233a6</p><section></section><text>pa/ kho bos gnod sbyin gyi nor 'di rnyed do/ /des smras pa/ 'di 'dra ba gnod sbyin gyi nor lags te skan/ gzhon nu dag gi rgyan lags kyi ma 'phrog par 'or cig nye dgas de bor te rdul gyis gos pa'i chos gos dag gis gtsug lag khang du song ba dang / dge slong</text></item>
<item><p>233a7</p><section></section><text>dag gis de la smras pa/ btsun pa nye dga' ci'i phyir rdul gyi tshogs kyis gos/ nye dgas smras pa/ lits+tsha bI chen po nad med par gyur cig /kho bos gnod sbyin gyi nor thob pa der 'dor du bcug go/ /'di yang byung ba yin te/ sangs rgyas bcom ldan 'das</text></item>
<item><p>233b1</p><section></section><text>re zhig 'dul ba la nyan thos rnams kyis bslab pa'i gzhi 'cha' bar ni mi mdzad do/ /bcas pa'i gleng gzhi ni sangs rgyas bcom ldan 'das yangs pa can na spre'u'i rdzing gi 'gram khang pa brtsegs pa'i khang bzangs na bzhugs so/ /drug sde dag snga dro sham thabs</text></item>
<item><p>233b2</p><section></section><text>bgos/ lhung bzed dang chos gos thogs te/ yangs pa can du bsod snyoms la zhugs so/ /lam gyi bar na yangs pa can gyi lits+tsha bI rnams kyi skyed mos tshal dag yod nas/ de dag de ltar zhugs pa dang / ci tsam na de na yo byad rnam pa sna tshogs dang / khrus kyi</text></item>
<item><p>233b3</p><section></section><text>chal dang so phag dag dang / ska ba dag dang / phrug spyad dag dang / sa dkar dag dang / skyu ru ra dag dang / mgo bkru ba dag dang / pi wang dang / 'od ma dang / ma ha ri dang / bal la ri dang / su g+ho Sha ka dag bzhag pa mthong nas/ de dag gis glu blang zhing bro brdung bar bya'o zhes de dag</text></item>
<item><p>233b4</p><section></section><text>gis glu blang zhing bro brdung bar brtsams so/ /rgyal po zas gtsang gis skyed mos tshal du spyad pa'i rol mo'i sgra gang yin pa de ni lus 'phags ma'i bu ma ga d+hA'i rgyal po ma skyes dgra'i g.yul ngor spyad pa'i rol mo'i sgra yin pas yangs pa can gyi lits+tsha bI dag gis rol</text></item>
<item><p>233b5</p><section></section><text>mo'i sgra de thos nas de dag sdangs te smras pa/ shes ldan dag pha gsod pas ma sbran par dmag drangs te 'ongs so zhes de dag go bgos te phyir dbyung bar brtsams pa dang / drug sde dag gis smras pa/ shes ldan dag de ni kho bo cag gis bzhad gad byas pa yin</text></item>
<item><p>233b6</p><section></section><text>no/ /khyed cag de ltar bred ngas sam 'phags pa dag khyed kyis rol mo'i sgra'i yo byad de dag sgra phyung ngam/ kho bo cag gis sgra phyung ngo / /de dag gis smras pa/ 'phags pa dag yangs pa can gyi lits+tsha bI dag sdangs pas khyed la gnod pa byed na mi rung gi slar log</text></item>
<item><p>233b7</p><section></section><text>shig /de dag phyir log pa dang / dge slong rnams kyis de dag la smras pa/ tshe dang ldan pa dag khyed cag ci ste phyir log /drug sde dag gis smras pa/ tshe dang ldan pa dag nged cag de'u bsad do/ /sus/ yangs pa can gyi lits+tsha bI dag gis so/ /ci'i phyir/</text></item>
<item><p>234a1</p><section></section><text>de dag gis skabs de rgyas par brjod pa dang / dge slong don nyung dag ci'i phyir dge slong dag mi mdzes pa de lta bu byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas</text></item>
<item><p>234a2</p><section></section><text>bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas</text></item>
<item><p>234a3</p><section></section><text>bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang rin po che'am rin po cher smos pa rang gis len</text></item>
<item><p>234a4</p><section></section><text>tam len du 'jug na ltung byed do zhes bca' ba mdzad de/ yul ni yangs pa can/ gang zag ni drug sde/ nyon mongs pa ni longs pa'i gzhir gtogs pa/ nyes pa ni rin po cher smos pa dag rang gi lag gis len pa'o/ /gnang ba'i gleng gzhi ni de nas bcom ldan</text></item>
<item><p>234a5</p><section></section><text>'das yangs pa can du ci dgyes par bzhugs nas mnyan yod ga la ba de logs su ljongs rgyu zhing gshegs nas mthar gyis mnyan yod du byon nas mnyan yod na shar gyi kun dga' ra ba na ri dwags 'dzin gyi ma'i khang bzangs na bzhugs so/ /ri dwags 'dzin gyi ma sa</text></item>
<item><p>234a6</p><section></section><text>gas bcom ldan 'das ko sa la dag tu ljongs rgyu zhing gshegs pa na mnyan yod du byon nas mnyan yod na bdag gi khang bzangs na bzhugs zhes thos so/ /thos nas kyang rgyan thams cad kyis brgyan te mnyan yod nas byung nas bcom ldan 'das ga la ba der song ngo / /de ngo tsha dang ldan pa yin</text></item>
<item><p>234a7</p><section></section><text>pas der rgyan bkrol te thum por bcings nas bu mo'i lag tu byin nas/ de bcom ldan 'das kyi spyan sngar song nas bcom ldan 'das kyi zhabs gnyis la phyag 'tshal te mtha' gcig tu 'dug go/ /bu mo des rgyan de mtha' gcig tu gzhag ste/ sna ma'i me tog</text></item>
<item><p>234b1</p><section></section><text>dag thogs te bcom ldan 'das la gtor te mtha' gcig tu 'dug go/ /bcom ldan 'das kyis de la yun ring du chos bstan nas de nas bcom ldan 'das kyi zhabs la phyag 'tshal te song ba dang / rgyan gyi thum po de nyid du brjed de lus so/ /tshe dang ldan pa kun</text></item>
<item><p>234b2</p><section></section><text>dga' bos des rgyan de bor te song ba mthong nas bsams pa/ 'di ltar bcom ldan 'das kyis ma gnang mod kyi 'di nyid rkyen du mdzad de gnang bar 'gyur ba gang yin pa de lta bu'i gnas yod par 'gyur ro snyam nas rgyan de sbed du bcug nas bcom ldan 'das la 'di skad</text></item>
<item><p>234b3</p><section></section><text>ces gsol to/ /btsun pa ri dwags 'dzin gyi ma sa ga mos rgyan bskyud de mchis nas bdag gis rgyan de sbed du stsal to/ /bka' stsal pa/ kun dga' bo 'di skad ngas ma gnang yang gnang bar gyur pa gang yin pa de khyod kyis shes pa legs so legs so kun dga' bo de lta</text></item>
<item><p>234b4</p><section></section><text>bas na kun dga' ra bar gtogs pa na 'dug pa'am gnas khang na 'dug pa ma gtogs so/ /bud med ni rgyan la nye bar spyod pa yin pas sa gas phyi de nyin par rgyan dran nas bu mo la smras pa/ bu mo rgyan ga re/ jo mo de nyid du bskyud do/ /song la long shig /de'i bu mo dag</text></item>
<item><p>234b5</p><section></section><text>gis de thos nas ma la smras pa yum mdzod khang du gzhag pa mkhyen nam ci las blangs te mchi bar 'gyur/ sa gas bu rnams la smras pa/ bu dag kho mo ni nor chud mi za ba yin no/ /de nas bu mo de tshe dang ldan pa kun dga' bo'i gan du song ste smras pa/ /'phags pa jo</text></item>
<item><p>234b6</p><section></section><text>mos rgyan bskyud do/ /tshe dang ldan pa kun dga' bos smras pa 'di na 'dug gi khyer te song shig /bu mo des khyer te song nas sa ga la phul ba dang / sa gas bu rnams la smras pa/ bu dag kho mos kho mo ni nor chud mi za ba yin no zhes ma smras sam zhes rgyan de bu dag la bstan</text></item>
<item><p>234b7</p><section></section><text>to/ /gzhan yang sa ga nor chud mi za ba'i rtags su bu dag gis sa ga'i sor gdub rgya khron pa'i nang du stsal te bor bas sa ga'i bu mo chu chun ma'i bum pa'i nang du 'ongs pa dang / yang bu dag gis sor gdub rgya de chu klung gnas can gyi nang du 'phangs pa nya bo che dag gis</text></item>
<item><p>235a1</p><section></section><text>mid nas nya bo che de nya pa dag gis rgya mos bcus te phyung ba sa ga'i bu mo mngag gzhug mas tshong dus nas nya bo che'i sha de nyos pa'i ltos nas byung ba dang / yang sa ga'i bu rnams kyis sa ga'i nor bu de na ra ba dag gis sre mo lta bu'i rkyal bu bkang ste/ lam</text></item>
<item><p>235a2</p><section></section><text>po che'i bzhi mdor bor ba skye bo dag gis mthong ba na sbrul dug myur du khyab par byed pa yin no zhes yongs su sngangs te/ sa gas phyir rnyed pa'i byung ba'i mtha' dag kyang mang du bstan to/ /dge slong rnams kyis skabs de bcom ldan 'das la gsol pa dang / bcom ldan 'das</text></item>
<item><p>235a3</p><section></section><text>kyis bka' stsal pa/ de bzhin du gya tshom du smra bar mi bya bar de la sre mo lta bu'i rkyal pa ci 'dra ba zhig srang du ba zhig ces dri bar bya'o/ /gal te rtags la bab par smra na sbyin par bya'o/ /gal te rtags la ma bab par smra na sbyin par mi bya'o/ /de dag gis de bor te dong ba na</text></item>
<item><p>235a4</p><section></section><text>de gzhan dag gis brkus nas bcom ldan 'das kyis bka' stsal pa/ de bzhin du bor te 'dong bar mi bya bar 'gro ba'i lam g.yogs su sa'am lo ma'i tshogs dag gis g.yogs par bya'o/ /de dag gis de yal ba kho nar bor nas bcom ldan 'das kyis bka' stsal pa/</text></item>
<item><p>235a5</p><section></section><text>der yal bar dor bar mi bya bar zhag bdun nam brgyad du der song ste bsdad par bya'o/ /gal te bdag po 'ongs shing rtags la bab par smra na sbyin par bya'o/ /gal te ma 'ongs na de'i tshe de'i 'og tu dge 'dun gyi mdzod du bcug ste gzhag par bya'o/ /gal te bdag po zla ba drug</text></item>
<item><p>235a6</p><section></section><text>'das nas 'ongs shing rtags la bab par smra na sbyin par bya'o/ /gal te ma 'ongs na de'i 'og tu dngos po brtan por btsongs te gzhag par bya'o/ /gal te de'i tshe bdag po 'ongs par gyur na de la dngos po 'dir btsongs kyi rjes su yi rang bar gyis shig ces brjod par bya'o/ /gal te</text></item>
<item><p>235a7</p><section></section><text>rjes su yi rang na de lta na legs/ gal te rjes su yi rang bar mi byed na sbyin par bya'o/ /gal te skyed slong na kho bo cag gis yongs su bskyangs pa gang yin pa de nyid drin che bar mi sems sam khyer te song shig ces brjod par bya'o/ /de lta bas na kun dga' ra bar gtogs pa na 'dug</text></item>
<item><p>235b1</p><section></section><text>pa'am/ gnas khang du gtogs pa na 'dug pa ma gtogs so/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas/ dge slong rnams la de dang mthun pa dang / de'i shas che ba</text></item>
<item><p>235b2</p><section></section><text>dang / de dang 'tsham pa'i chos dang ldan pa'i bka' mchid mdzad nas/ dge slong rnams la bka' stsal pa/ dge slong dag de lta bas na snga ma ni bcas pa yin la 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang</text></item>
<item><p>235b3</p><section></section><text>dge slong gang rin po che'am rin po cher smos pa rang gi lag gis len tam len du 'jug na kun dga' ra bar gtogs pa na 'dug pa'am/ gnas khang du gtogs pa na 'dug pa ma gtogs te ltung byed do/ /dge slong gis kun dga' ra bar gtogs pa'am/ gnas</text></item>
<item><p>235b4</p><section></section><text>khang du gtogs pa na rin po che'am rin po cher smos pa 'dug pa la 'di su'i yin pa de lon par 'gyur grang snyam pa de lta bu'i sems kyis blang bar bya ste/ de la de ni cho ga yin no zhes gnang ba mdzad de/ yul ni mnyan yod/ gang zag ni tshe dang ldan pa kun dga' bo dang dge slong</text></item>
<item><p>235b5</p><section></section><text>don nyung ngu dag /nyon mongs pa dang nyes pa ni med do/ /de la yang dge slong gang zhes bya ba ni drug sde'am gzhan yang de lta bu gang yin pa'o/ /rin po che'am zhes bya ba la rin po che zhes bya ba nor bu dang / mu tig dang / baiDU r+ya dang / shang ka shi la dang / byi ru dang / gser</text></item>
<item><p>235b6</p><section></section><text>dang / dngul dang / rdo'i snying po dang / spug dang / dmar po dang / g.yas su 'khyil pa'o/ /rin po cher smos pa zhes bya ba la/ rin po cher smos pa zhes bya ba ni g.yul ngor spyod pa'i mtshon cha thams cad dang / rol mor spyad pa'i yo byad thams cad do/ /rang gi lag gis</text></item>
<item><p>235b7</p><section></section><text>zhes bya ba ni lag pas lag par ro/ /len tam zhes bya ba ni bdag nyid kyis so/ /len du 'jug na zhes bya ba ni gzhan no/ /kun dga' ra bar gtogs pa na 'dug pa'am zhes bya ba ni kun dga' ra ba'i phyi rol na'o/ /gnas khang du gtogs pa na 'dug pa zhes bya ba ni kun</text></item>
<item><p>236a1</p><section></section><text>dga' ra ba'i nang na'o/ /ma gtogs te zhes bya ba ni kun dga' ra bar gtogs pa na 'dug pa'am/ gnas khang du gtogs pa na 'dug pa bzhag ste'o/ /ltung byed do zhes bya ba ni snga ma bzhin no/ /dge slong gis zhes bya ba ni chos 'di pas so/ /kun dga' ra</text></item>
<item><p>236a2</p><section></section><text>bar gtogs pa'am/ gnas khang du gtogs pa na rin po che'am rin po cher smos pa 'dug pa la 'di su'i yin pa de len par 'gyur grang snyam pa de lta bu'i sems kyis blang bar bya ste/ de la de ni cho ga yin no zhes bya ba ni bslab pa'i gzhi bca' ba mdzad pa de la de ni gnang</text></item>
<item><p>236a3</p><section></section><text>ba'i rjes su mthun pa'i chos yin pa'o/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes</text></item>
<item><p>236a4</p><section></section><text>par bya'o/ /de la 'dir dngos gzhi'i ltung ba rnam par gzhag pa ni dge slong gis rin po che rang gi ma yin pa dang / rin po cher smos pa rang gi yang rung / gzhan gyi yang rung ba la reg gam reg tu bcug na longs pa'i gzhir gtogs pa'i ltung byed kyi dngos gzhir 'gyur</text></item>
<item><p>236a5</p><section></section><text>ro/ /de la rin po che zhes bya ba ni nor bu dang / mu tig dang / bai DUR+Ya dang / shang ka shi la dang / byi ru dang / gser dang / dngul dang / rdo'i snying po dang / sbug dang / dmar po dang / g.yas su 'khyil pa la sogs pa'o/ /rang gi ma yin pa zhes smos pa ni gzhan gyi ste/ rang gi la ni</text></item>
<item><p>236a6</p><section></section><text>spang ba'i ltung byed du bstan pa'i phyir ro/ /rin po cher smos pa zhes bya ba ni g.yul ngor spyad pa'i mtshon cha thams cad dang / rol mor spyad pa'i yo byad thams cad do/ /g.yul ngor spyad pa'i mtshon cha ni gzhu dang / ral gyi dang / ral gyi khyog po dang / ral gyi so gcig pa</text></item>
<item><p>236a7</p><section></section><text>dang / mdung dang / 'phang mdung dang / lcags kyo dang / mda' dang / lcags mda' dang / mda' phyed lcags las byas pa la sogs pa'o/ /rol mor spyod pa'i yo byad ni pi wang dang / 'od ma dang / bal la ri dang / ma ha ti dang / su g+ho Shaka dang / dung dang / rnga bo</text></item>
<item><p>236b1</p><section></section><text>che dang / rnga pa Ta ha dang / rdza rnga la sogs pa'o/ /rang gi yang rung / gzhan gyi yang rung zhes bya ba ni de gnyi ga yang kha na ma tho ba 'di'i byed pa po yin pa'i phyir ro/ /rin po che dang / rin po cher smos pa de dag ji lta bu zhig kha na ma tho ba 'di'i dngos gzhi'i byed pa por</text></item>
<item><p>236b2</p><section></section><text>'gyur zhe na/ dgos pa'i phyir rung ba nyid du 'gyur ba dag go/ /de la rin po che dgos pa'i phyir rung ba nyid du gyur pa ni bdar ba dang / phug pa nyid de de dag la na smad pa med do/ /mgul rgyan dang / gdu bu rgyan can dang / dpung rgyan dang / do shal dang / se mo do dag ni de nyid</text></item>
<item><p>236b3</p><section></section><text>du gnas na dgos pa'i phyir rung ba nyid du gyur pa yin te/ de dag la na smad pa med do/ /pi wang dang / 'od ma dang / bal la ri dang / ma ha ti dang / su g+ho Shaka rnams ni rgyud dang bcas pa nyid na/ dgos pa'i phyir rung ba nyid du gyur pa yin te/ de dag la na smad pa med do/ /dung dang</text></item>
<item><p>236b4</p><section></section><text>rnga bo che dang / rnga pa Ta ha dang / rdza rnga rnams ni sgra 'byin pa na dgos pa'i phyir rung ba nyid du gyur pa yin te/ de dag la na smad pa med do/ /gzhu ni rgyud dang bcas pa na dgos pa'i phyir rung ba nyid du gyur pa yin te/ de la ni na smad pa med do/ /ral gyi dang / ral gyi khyog po dang / ral gyi</text></item>
<item><p>236b5</p><section></section><text>so gcig pa dang / mdung dang / 'phang mdung dang / lcags kyo rnams ni de nyid yin na dgos pa'i phyir rung ba nyid du gyur pa yin te/ de la ni na smad pa med do/ /mda' dang / lcags mda' dang / mda' phyed lcags las byas pa rnams ni mde'u dang bcas pa nyid na dgos pa'i</text></item>
<item><p>236b6</p><section></section><text>phyir rung ba nyid du gyur pa yin te/ de dag la na smad pa med do/ /rin po che las byas pa'i sangs rgyas kyi sku gzugs sku gdung dang bcas pa nyid yin na dgos pa'i phyir rung ba nyid du gyur pa yin te/ de dag la na smad pa med do/ /mchod rten rin po che las byas pa sku gdung dang bcas</text></item>
<item><p>236b7</p><section></section><text>pa nyid yin na dgos pa'i phyir rung ba nyid du gyur pa yin te/ de dag la na smad pa med do/ /sbyor ba gcig pa'i bar du gzhan dang 'brel pa ni char bsdoms te/ de dag la na smad pa med do/ /de dag gtsug lag khang dang de'i nye 'khor na 'dug pa ma yin pa la bdag gir bya ba dang</text></item>
<item><p>237a1</p><section></section><text>ma 'brel ba rdzas chud mi za bar bya ba'i phyir sems ma gtogs par reg gam reg tu bcug pa la na smad pa med do/ /'di'i byed pa po ni rin po che rang gi ma yin pa dang / rin po cher smos pa su'i yang rung ba dgos pa'i phyir rung ba nyid du gyur pa dang bdag gir</text></item>
<item><p>237a2</p><section></section><text>bya ba dang ma 'brel bar rdzas chud mi za bar bya ba'i sems ma gtogs pa'o/ /'di la yan lag lngas dngos gzhi'i ltung bar 'gyur te/ rin po che rang gi ma yin pa'am/ rin po cher smos pa su'i yang rung ba nyid dang / de dag dgos pa'i phyir rung ba nyid du gyur pa dang / gtsug</text></item>
<item><p>237a3</p><section></section><text>lag khang dang de'i nye 'khor na 'dug pa ma yin pa nyid dang bdag gi bya ba dang ma 'brel par rdzas chud mi za bar bya ba'i sems ma gtogs pa nyid dang / reg gam reg tu bcug pa nyid do/ /de dag las yan lag ma tshang na ci rigs par na smad do/ /sbyor ba'i ltung ba ni nyes</text></item>
<item><p>237a4</p><section></section><text>byas te/ ji srid du longs pa'i gzhir gtogs pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /rin po che dang / rin po cher smos pa dgos pa'i phyir rung ba nyid du</text></item>
<item><p>237a5</p><section></section><text>gyur pa ma yin pa la nyes byas so/ /rin po che las byas pa'i sangs rgyas kyi sku gzugs sku gdung med pa nyid la nyes byas so/ /rin po che ma yin pa las byas pa'i sangs rgyas kyi sku gzugs sku gdung dang bcas pa nyid la nyes byas so/ /mchod rten rin po che las byas</text></item>
<item><p>237a6</p><section></section><text>pa'am/ sku gdung dang bcas pa nyid gang yang rung ba cig ma tshang ba la nyes byas so/ /nyan thos dang / rang sangs rgyas kyi sku gzugs rin po che las byas pa de dag gi sku gdung dang bcas pa'am/ sangs rgyas kyi sku gdung dang bcas pa nyid la nyes byas so/ /sred med kyi bu la</text></item>
<item><p>237a7</p><section></section><text>sogs pa'i gzugs rin po che las byas pa nyid la ni rdzas tsam las nyes byas so/ /nor bu mching du dang / sogs ma'i phreng ba dang / chu sbrang dang / rdza rnga kha gcig pa dang / gzhu dang mda' ltar bcos pa nyid la nyes byas so/ /gser gyi stegs bu la nyes byas so/ /sbyor</text></item>
<item><p>237b1</p><section></section><text>ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni rin po che dang rin po cher smos pa gtsug lag khang dang gtsug lag khang gi nye 'khor</text></item>
<item><p>237b2</p><section></section><text>na 'dug pa la bdag gir bya ba dang / ma 'brel bar rdzas chud mi za bar bya ba'i sems kyis reg gam reg tu bcug pa la ltung ba med do/ /rin po che ma yin pa las byas pa'i sangs rgyas kyi sku gzugs sku gdung med pa la ltung ba med do/ /sred med kyi bu la sogs pa'i gzugs rin po che las byas pa ma yin</text></item>
<item><p>237b3</p><section></section><text>pa de dag gi rus pa dang bcas pa'am sangs rgyas kyi sku gdung dang bcas pa la ltung ba med do/ /sku gzugs de la ston pa'i 'du shes nye bar gzhag pa la ltung ba med do/ /mi ma yin pa'i gnas na gal te de dag gi bsod nams kyis byung ba rin po che'i rang bzhin gyis gzhi dang them skas la sogs pa</text></item>
<item><p>237b4</p><section></section><text>la ltung ba med do/ /mi ma yin pa'i gnas sam gnas gzhan du zan gyi phyir snod gzhan med na rin po che las byas pa'i snod la ltung ba med do/ /de dag tu 'dug pa'i phyir rin po che las byas pa'i gnas mal la ltung ba med do/ /khyim pa dang dge tshul med na sangs rgyas kyi sku gzugs la ston pa'i 'du</text></item>
<item><p>237b5</p><section></section><text>shes nye bar gzhag pa rnams kyis chos dang ldan pa'i don gyi dbang nyid kyis reg pa la ltung ba med do/ /de'i rdzas la yang de bzhin du ltung ba med do/ /chu brtag pa'i ched dang / rma dang / gnyer ma dang / skra dkar lta ba dang / snga phyi'i mtshan ma gzung ba'i phyir me long dang chu yan chad kyis bzhin lta ba la</text></item>
<item><p>237b6</p><section></section><text>ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du longs pa'i gzhir gtogs pa'i ltung byed du 'gyur ba rnam pa thams cad du mi bsten</text></item>
<item><p>237b7</p><section></section><text>par bslab par bya'o/ /rin po che dang rin po cher smos pa gtsug lag khang dang gtsug lag khang gi nye 'khor na 'dug pa yal bar mi 'dor ro/ /de zhag bdun nam brgyad du bsdu bskyog bya'o/ /de bya ba ni 'gro ba'i lam g.yogs su sa'am lo ma'i tshogs dag gis g.yogs par bya'o/ /</text></item>
<item><p>238a1</p><section></section><text>bdag po rtags thams cad la ma bab par kho bo yin no zhes zer ba la sbyin par mi bya'o/ /zhag bdun nam brgyad kyi bar du bdag po 'ongs bar ma gyur na de'i 'og tu dge 'dun gyi mdzod du gzhug par bya'o/ /dge 'dun gyi mdzod du ni zla ba drug gi mtha' tshun chad du bcang bar bya'o/ /zla ba drug</text></item>
<item><p>238a2</p><section></section><text>gi 'og tu bdag po ma 'ongs na sangs rgyas sam dge 'dun gyi ris gang nas rnyed pa der spyad du rung ngo / /rdzas de sangs rgyas dang dge 'dun la rung ba nyid ma yin pa des rung ba brtan po nyo bar bya'o/ /gal te des rung ba brtan po nyos pa de'i tshe bdag po 'ongs par gyur na rjes su gnang ba gsol te mi</text></item>
<item><p>238a3</p><section></section><text>ster na sbyin par bya'o/ /gal te skyed slong na kho bo cag gis yongs su bskyangs pa gang yin pa de nyid drin che bar mi sems sam zhes brjod par bya'o/ /rkun po la sogs pas 'jigs par gyur na je dang po rang gi rdzas sbas nas sam khyer nas 'gro bar bya'o/ /de'i 'og tu nus na dge 'dun gyi dang</text></item>
<item><p>238a4</p><section></section><text>mchod rten gyi dbyig dang / gser la sogs pa sngags nas sam khyer te 'gro bar bya'o/ /de dag sba ba'am bskur ba ni khyim pa dad pa can nam dge tshul gyis bya'o/ /de dag med na rang gis bya'o/ /sba ba'am bskur ba des sa brko dgos na yang khyim pa dad pa can nam dge tshul gyis bya'o/ /de dag med na</text></item>
<item><p>238a5</p><section></section><text>rang gis bya'o/ /'jigs pa dang bral na rdzas sbas pa dang khyer ba de phyir sbyin par bya'o/ /rdzas sba ba dang bskur ba de sa'i 'og nas bru dgos na yang khyim pa dad pa can nam dge tshul gyis bya'o/ /de dag med na rang gis bya'o/ /rgas pa dang na ba dag las gzhan pas glang po che la sogs pa'i bzhon</text></item>
<item><p>238a6</p><section></section><text>pas 'gro bar mi bya'o/ /de dag gis chos dang ldan pa'i don gyi dbang nyid kyis bzhon pas 'gro bar bya'o/ /bzhon pa de la cha sgeg dang ldan pa nyid kyis bzhon par mi bya'o/ /chos nyan du gzhug pa'i phyir rin po che las byas pa'i seng ge'i khri la mi rtag pas nyen par 'gyur ba'i yid la byed pas 'dug</text></item>
<item><p>238a7</p><section></section><text>par bya'o/ /khyim pa'i khyim du khyim pas gshegs pa na gser dang dngul gyis spras pa dril bu g.yer khas gshibs pa'i gos dag la khyim pa'i yin no snyam du 'du shes bskyed nas 'dug par bya'o/ /chos nyan du gzhug pa'i phyir seng ge'i khri la nor bus spras ba gser dang dngul gyis brgyan pa</text></item>
<item><p>238b1</p><section></section><text>dag la yang mi rtag pas nyen par 'gyur ba'i yid la byed pas 'dug par bya'o/ /seng ge'i khri la gos rnam pa de lta bu bshams pa de dag drubs par bya'o/ /rgyan gdags pa bsten par mi bya'o/ /rgya bcang bar bya'o/ /rgya ni ro nye 'am/ zangs sam ra gan nam 'khar ba'am/ rgya skyegs kyi</text></item>
<item><p>238b2</p><section></section><text>tshigs ma'am shing ngam rdo'am sa'am ba so'am rwa las byas pa bcang ngo / /rgyal rtags ni dge 'dun gyi rgyal ni dbus su 'khor lo/ /ngos gnyis su ri dwags/ 'og tu gtsug lag khang gi bdag po'i ming bri/ gang zag gi rgyal ni rus ba'i keng rus sam mgo'i thod pa bri bar bya'o/ /so mangs</text></item>
<item><p>238b3</p><section></section><text>dang smyig shad la sogs pas skra bshad par mi bya'o/ /me long dang chu yan chad kyis kyang bzhin blta bar mi bya'o/ /'phral ris gsum bsten par mi bya'o/ /gi wang gi bsku ba bsten par mi bya'o/ /gso ba'i ched ma gtogs par dri dag gis bsku bar mi bya'o/ /bsod nams 'dod pas</text></item>
<item><p>238b4</p><section></section><text>rkang pa gnyis la lus bsku ba'i dris skud pa bsten par mi bya'o/ /de blangs nas sbyin bdag de nyid kyi mdun du dor bar mi bya'o/ /gso ba'i ched du dri de dag gis bskus pa dag dge 'dun gyi nang du 'du bar mi bya'o/ /des khyim pa dag la chos bsten par mi bya'o/ /de khyim dag tu 'gro bar</text></item>
<item><p>238b5</p><section></section><text>mi bya'o/ /de nad sos nas mjug tu khrus bya'o/ /sbyin bdag gis byin pa'i dri de dag blang bar bya'o/ /phreng ba rgyu dag kyang blang bar bya'o/ /phreng ba rgyu de dag mchod rten la dbul bar bya'o/ /nyan thos kyi mchod rten dag la yang dbul du rung ngo / /phreng ba rgyu de dag la dbul bar sbyin bdag ma dad na rang</text></item>
<item><p>238b6</p><section></section><text>gi mgo logs sam rkang pa logs su gzhag go/ /de yang sgo'i byang tad ma yin par gzhag go/ /de rtsig ngos la khab bam tsher ma btsugs pa la 'phyang bar bya'o/ /mig la phan pa'i dri zhim po dus dus su bsnam par bya'o/ /bram ze'i srad bu thogs pa bsten par mi bya'o/ /sngags</text></item>
<item><p>238b7</p><section></section><text>skud thogs pa yang bsten par mi bya'o/ /gso ba'i phyir ni sngags skud dpung pa g.yon par gdags so/ /sos nas gar bab bab du mi dor ro/ /gal te nad kyi lhag ma dang bcas par gyur na chos gos kyi tha ma'am ska rags la gdags so/ /gal te nad kyi lhag ma dang bcas par ma gyur na</text></item>
<item><p>239a1</p><section></section><text>de ka ba'am rtsig pa'i gseb tu gzhug go/ /gar dang glu dang rol mo kun du spyad par mi bya'o/ /de dag bslab par mi bya'o/ /bzlas par mi bya'o/ /lta ba'i phyir 'gro bar mi bya'o/ /dge slong ma kun du gar byed du mi gzhug go/ /ston pa'i yon tan yang dag par bsgrags pa dang / rgyud chags</text></item>
<item><p>239a2</p><section></section><text>gsum pa gdon pa la dbyangs kyis nga ro bya'o/ /de dag dben pa'i phyogs su bslab par bya'o/ /mtho btsams pa dang kun du gtse ba dang kun du ca co 'don pa dang rgod pa dang dregs pa dang lus la brdeg pa dag mi bya'o/ /rgod pa'i bsam pas lus dang ngag gi rnam par 'gyur bar mi bya'o/ /snod brgyus</text></item>
<item><p>239a3</p><section></section><text>pas zas kyi bya ba mi bya'o/ /me tog rna rgyan brgyu bar mi bya'o/ /de gdags par mi bya'o/ /rol mo mkhan rang gi ched du bya dga' sbyin par mi bya'o/ /mi rings par brgyug par mi bya'o/ /myur bar dang mchong bar mi bya'o/ /brla dang lag pa dang nya ltar skor ba bskor bar mi bya'o/ /chur gseg ma</text></item>
<item><p>239a4</p><section></section><text>gdab par mi bya'o/ /chur rdza rnga kha gcig pa dang / rnga bo che ltar brdung bar mi bya'o/ /rdza ba la byil mo nyug par mi bya'o/ /glang po che'i skad dang / rta'i skad dang / khyu mchog gi skad dang / rma bya'i skad dang / khu byug gi skad mi bya'o/ /khas dung dang sil khrol dang rnga bo che'i skad mi bya'o/ /phyir bcos</text></item>
<item><p>239a5</p><section></section><text>ba ni snga ma bzhin no/ /longs pa'i gzhir gtogs pa'i ltung byed de lnga bcu rtsa dgu pa bshad zin to// //khrus byed pa'i ltung byed kyi gleng gzhi ni bcas pa dang / gnang ba'i dbang gis rnam pa gnyis te/ bcas pa'i gleng gzhi ni sangs rgyas bcom ldan 'das rgyal po'i khab na 'od ma'i</text></item>
<item><p>239a6</p><section></section><text>tshal ka lan dka'i gnas na bzhugs so/ /rgyal po'i khab na chu dron gsum yod pa gcig tu ma ga d+hA'i rgyal po bzo sbyangs gzugs can snying pos khrus byed/ gnyis par ni btsun mo'i 'khor khrus byed/ gsum par ni grong rdal gyi mi dang yul mi dag khrus byed do/ /ma ga</text></item>
<item><p>239a7</p><section></section><text>d+hA'i rgyal po bzo sbyangs gzugs can snying pos bsams pa/ 'di ltar bdag gis bcom ldan 'das nyan thos kyi dge 'dun dang bcas pa rnam pa du ma'i sgo nas yo byad thams cad kyis bstabs na khrus kyis ma bstabs pas de yang bstabs par bya'o snyam du rig nas</text></item>
<item><p>239b1</p><section></section><text>bcom ldan 'das la gsol ba btsun pa rgyal po'i khab 'di na chab dron gsum mchis pa gang du bdag khrus bgyid ba der 'phags pa dag kyang byed cing / gang du mchis brang gi 'khor khrus bgyid pa der 'phags ma dag khrus mdzad par gsol/ drug sde dag la blo skyes ba dga'</text></item>
<item><p>239b2</p><section></section><text>bo nye dga' ma ga d+hA'i rgyal po bzo sbyangs gzugs can snying po dad pa dang ldan pa ni yin na dad pa ci lta bu dang ldan pa bltas khrus byed du 'dong ngo zhes de dag der khrus byed du dong nas de dag gis smras pa/ dga' bo nye dga' gal te bdag cag thams cad cig car khrus byas na myur</text></item>
<item><p>239b3</p><section></section><text>du zin par 'gyur gyi gnyis kyis khrus bya zhing bzhis grogs bya'o/ /de'i 'og tu yang gnyis kyis khrus bya zhing bzhis grogs bya'o/ /de ltar bya'o zhes de dag las gnyis kyis khrus bya bar brtsams te bzhis grogs byed cing 'dug go/ /de'i tshe ma ga d+hA'i rgyal po bzo sbyongs</text></item>
<item><p>239b4</p><section></section><text>gzugs can snying po yang der khrus byed du 'phags nas der mi gsang la gtogs pa zhig da lta sus khrus byed par rtog tu btang ba dang / des drug sde dag khrus byed par mthong nas rgyal pos der khri'u btsugs nas bsdad do/ /ci tsam na yun ring zhig</text></item>
<item><p>239b5</p><section></section><text>lon nas yang de bzhin du rtog tu btang na yang de bzhin nas rgyal pos smras pa/ shes ldan dag 'o na ni yun ring po ring por nga la tho 'tshams par byed kyi chu 'on cig dang dbang bskur ba'i khrus kyis khrus bya'o de dag gis chu blangs nas rgyal pos de nyid du dbang bskur ba'i khrus kyis khrus</text></item>
<item><p>239b6</p><section></section><text>byas nas bcom ldan 'das ga la ba der song ste phyin nas bcom ldan 'das kyi zhabs gnyis la mgo bos phyag 'tshal te/ chos nyan pa ma mnyan pa kho nar bcom ldan 'das kyi spyan snga nas song ngo / /de nas bcom ldan 'das kyis tshe dang ldan pa kun dga' bo la bka'</text></item>
<item><p>239b7</p><section></section><text>stsal ba dang / de nas rgyal po gzugs can snying po drug sde dag gis tho btsams pa'i skabs de rgyas par gsol to/ /de nas bcom ldan 'das 'di snyam du dgongs te nyes dmigs gang cung zad ci byung ba 'di ni dge slong dag khrus byed pa las gyur pas de'i phyir</text></item>
<item><p>240a1</p><section></section><text>dge slong rnams kyis khrus mi bya'o snyam du dgongs nas/ de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de drug sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma</text></item>
<item><p>240a2</p><section></section><text>yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ bcom ldan 'das kyis zla ba</text></item>
<item><p>240a3</p><section></section><text>phyed phyed cing khrus byed par gsungs pa de las 'dum par byed na ltung byed do zhes bca' ba mdzad de yul ni rgyal po'i khab/ gang zag ni drug sde/ nyon mongs pa ni tho 'tshams pa/ nyes pa ni rgyal po'i chus khrus byed pa'o/ /gnang ba'i gleng gzhi ni sangs rgyas bcom ldan 'das rgyal</text></item>
<item><p>240a4</p><section></section><text>po'i khab na 'od ma'i tshal ka lan dka'i gnas na bzhugs so/ /bcom ldan 'das kyis dge slong rnams kyis khrus mi bya'o zhes bka' stsal nas dge slong dag phyin chad khrus mi byed pas de dag dri ma'i rdzab kyis gos pa'i lus dring bar gyur nas bram ze dang khyim bdag dag gis smras</text></item>
<item><p>240a5</p><section></section><text>pa/ 'phags pa dag dri nga ba 'di su lags/ dge slong rnams kyis smras pa/ kho bo cag go/ /'phags pa dag ci'i slad du khrus mi mdzad/ bcom ldan 'das kyis ma gnang ngo / /ci khyed cag dri ma'i rdzab 'chang bas dag par 'gyur ram zhes zer ba'i skabs de dge slong rnams kyis bcom</text></item>
<item><p>240a6</p><section></section><text>ldan 'das la gsol ba dang / bcom ldan 'das kyis bka' stsal pa/ de lta bas na zla ba phyed phyed cing khrus bya bar gnang ngo / /bcom ldan 'das kyis zla ba phyed phyed cing khrus bya'o zhes bka' stsal nas/ so ga'i dus la bab pa dang / dge slong dag tshabs snyom nas de dag skya bo bseng</text></item>
<item><p>240a7</p><section></section><text>bseng por gyur cing rid pa dang / nyam chung ba dang / rke ba dang / lus ma thob par gyur nas bram ze dang khyim bdag dad pa can dag gis smras pa/ 'phags pa dag ci'i slad du khyed 'di ltar gyur/ dge slong rnams kyis smras pa/ tsha bas snyom mo/ ci'i slad du khrus mi mdzad/ bcom ldan</text></item>
<item><p>240b1</p><section></section><text>'das kyis ma gnang ngo zhes zer ba'i skabs de dge slong rnams kyis bcom ldan 'das la gsol ba dang / bcom ldan 'das kyis bka' stsal pa/de lta bas na tsha ba'i dus ma gtogs so/ /dge slong dag na bar gyur nas de dag sman pa'i gnas su song ste dris pa dang / bzhin bzang kho bo cag na na sman</text></item>
<item><p>240b2</p><section></section><text>ston cig /des smras pa/ 'phags pa dag gdugs re re zhing khrus sten cig dang des sos par 'gyur ro/ /bzhin bzangs bcom ldan 'das kyis ma gnang ngo / /'phags pa dang khyed kyi ston pa thugs rje dang ldan pas de nyid rkyen du mdzad nas gnang bar 'gyur ba gang lags pa de lta bu'i gnas mchis par 'gyur</text></item>
<item><p>240b3</p><section></section><text>ro zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal ba/ de lta bas na na ba'i dus ma gtogs so/ /dge slong dag gis dge 'dun dang mchod rten gyi las dag byas nas de dag 'jim rdzab kyis gos shing 'bags bzhin du 'khod nas</text></item>
<item><p>240b4</p><section></section><text>bram ze dang khyim bdag dad pa can dag 'ongs te dris pa 'phags pa dag ci'i slad du khyed cag 'di ltar 'khod/ khrus mdzad na ci nongs/ bcom ldan 'das kyis ma gnang ngo zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal ba/ de</text></item>
<item><p>240b5</p><section></section><text>lta bas na las kyi dus ma gtogs so/ /dge slong dag lam du song zhing 'ongs par gyur pa na de dag lus ngal bas glos phab ste nyal ba na bram ze dang khyim bdag dad pa can dag 'ongs te dris pa/ 'phags pa dag bstan pa la gcig tu brtsal bar bgyi ba lags na/ ci'i slad du glos phab ste gzims shing</text></item>
<item><p>240b6</p><section></section><text>dge ba'i phyogs la tron mi mdzad/ dge slong rnams kyis smras pa/ kho bo cag lam du song zhing 'ongs pas tsha bas snyom nas glos phab ste nyal zhing dge ba'i phyogs la tron byed mi nus par gyur to/ /khrus mdzad na ci nongs/ bcom ldan 'das kyis ma gnang ngo zhes zer ba'i skabs de dge slong rnams kyis bcom</text></item>
<item><p>240b7</p><section></section><text>ldan 'das la gsol pa dang / bcom ldan 'das kyis bka' stsal pa/ de lta bas na lam gyi dus ma gtogs so/ /rlung byung nas dge slong dag rdul gyis rdul can du gyur nas de dag de kho na bzhin du 'khod pa na/ bram ze dang bdag dad pa can dag 'ongs te dris pa/ 'phags pa dag ci'i slad</text></item>
<item><p>241a1</p><section></section><text>du rdul gyis gos shing bzhugs/ khrus mdzad na ci nongs/ bcom ldan 'das kyis ma gnang ngo zhes zer ba'i skabs de dge slong rnams kyis bcom ldan 'das la gsol pa dang /bcom ldan 'das kyis bka' sprul pa/ de lta bas na rlung gi dus ma gtogs so / /char bab nas dge</text></item>
<item><p>241a2</p><section></section><text>slong dag mngon par ldar nas de dag de kho na bzhin du 'khod pa dang bram ze dang khyim bdag dad pa can dag 'ongs te dris pa/ 'phags pa dag ci'i slad du char gyis mngon par ltar zhing bzhugs/ khrus mdzad na ci nongs/ bcom ldan 'das kyis ma gnang ngo zhes zer ba'i skabs de dge slong</text></item>
<item><p>241a3</p><section></section><text>rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na char gyi dus ma gtogs so/ /rdzi char byung nas dge slong dag lus khra bor gyur nas de kho na bzhin du 'khod pa dang bram ze dang khyim bdag dad pa can dag 'ongs te dris pa/ 'phags pa dag</text></item>
<item><p>241a4</p><section></section><text>ci'i slad du lus khra bor gyur cing bzhugs/ khrus mdzad na ci nongs/ bcom ldan 'das kyis ma gnang ngo zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na rdzi char gyi dus ma gtogs so/ /de nas</text></item>
<item><p>241a5</p><section></section><text>bcom ldan 'das kyis bslab pa 'dod pa dang / bslab pa la gus pa dang bslab pa la yo byad bsnyungs pa'i bsngags pa brjod nas dge slong rnams la de dang mthun pa dang / de'i shas che ba dang / de dang 'tsham pa'i chos dang ldan pa'i bka' mchid mdzad nas dge slong rnams la bka' stsal pa/</text></item>
<item><p>241a6</p><section></section><text>dge slong dag de lta bas na snga ma ni bcas pa yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ bcom ldan 'das kyis zla ba phyed phyed cing khrus bya bar gsungs pa de las 'dums par byed na dus ma gtogs te ltung byed do/ /de la dus ni</text></item>
<item><p>241a7</p><section></section><text>'di yin te/ so ga rnams kyi zla ba lhag ma phyed dang gnyis dang / dbyar rnams kyi dang po dang zla ba phyed dang gsum pa 'di dag ni tsha ba'i dus so/ /lhag ma ni na ba'i dus so/ /las dus so/ /lam dus so/ /rlung dus so/ /char dus so/ /rdzi char dus so/ /de la de ni dus yin no zhes gnang ba</text></item>
<item><p>241b1</p><section></section><text>mdzad de/ yul ni rgyal po'i khab/ gang zag ni dge slong don nyung ngu dag /nyon mongs pa dang nyes pa ni med do/ /de la bcom ldan 'das kyis zhes bya ba ni de bzhin gshegs pa dgra bcom pa yang dag par rdzogs pa'i sangs rgyas kyis so ga zla ba phyed phyed cing khrus bya bar gsungs pa zhes bya ba</text></item>
<item><p>241b2</p><section></section><text>ni zla ba ngo phyed phyed cing ngo / /de las 'dums par byed na zhes bya ba ni zla ba phyed las 'dums par byed na'o/ /dus ma gtogs te zhes bya ba ni dus gzhag ste'o/ /ltung byed do zhes bya ba ni snga ma bzhin no/ /de la dus ni 'di yin te/ so ga rnams kyi zla ba lhag ma phyed dang gnyis dang / dbyar rnams kyi dang</text></item>
<item><p>241b3</p><section></section><text>po dang zla ba phyed dang gsum po 'di dag ni tsha ba'i dus zhes bya ba la/ so ga rnams kyi zla ba lhag ma phyed dang gnyis zhes bya ba ni zla ba phyed dang gnyis ni dbyar nye bar bsgrub par 'byung bar 'gyur ba ste/ dbyar zla ra ba tshes nas dbyar zla 'bring po nya'i bar gyi zla ba phyed dang gnyis so/ /dbyar rnams kyi dang po</text></item>
<item><p>241b4</p><section></section><text>zhes bya ba ni gnas par khas blangs pa rnams kyi dang po zla ba gcig ste/ dbyar zla 'bring po'i tshes bcu drug nas dbyar zla tha chungs nya'i bar gyi zla ba gcig go/ /zla ba phyed dang gsum po 'di dag ni tsha ba'i dus so zhes bya ba ni de ltar dbyar zla ra ba tshes nas dbyar zla 'bring po nya'i bar gyi zla ba phyed</text></item>
<item><p>241b5</p><section></section><text>dang gnyis dang / dbyar zla 'bring po tshes bcu drug nas dbyar zla tha chungs nya'i bar gyi zla ba gcig po de rnams spyir bsdoms pa la zla ba phyed dang gsum yod pa de dag ni tsha ba'i dus yin pas de dag tu zla ba phyed las 'dums par khrus byed pa la ltung ba med do/ /lhag ma ni na ba dus so zhes bya</text></item>
<item><p>241b6</p><section></section><text>ba ni 'di lta ste dge slong na ba khrus ma byas par 'tsho bar mi nus na'o/ /las dus so zhes bya ba ni 'di lta ste dge slong gi dge 'dun gyi'am mchod rten las tha na phyag dar re lde tsam mam/ byug pa ba ma la tsam zhig byas na'o/ /lam dus so zhes bya ba ni 'di lta ste dge slong dpag tshad gcig tu</text></item>
<item><p>241b7</p><section></section><text>song ba'am dpag tshad phyed du song ste phyir 'ongs na'o/ /rlung dus so zhes bya ba ni 'di lta ste tha na rlung gis gos kyi grwa bskul bar gyur na'o/ /char dus so zhes bya ba ni 'di lta ste tha na lus la char gyi thigs pa gnyis sam gsum bab par gyur na'o/ /rdzi char dus te zhes bya ba ni 'di lta ste tha na</text></item>
<item><p>242a1</p><section></section><text>rdzi bas gos kyi mtha' bsgul bar gyur cing lus la char pa'i thigs pa gnyis sam gsum bab par gyur na'o/ /de la de ni dus yin no zhes bya ba ni bslab pa'i gzhi bca' ba mdzad pa de la de ni gnang ba'i rjes su mthun pa'i chos yin pa'o/ /de la ltung ba ji ltar 'gyur zhe na/ 'dir</text></item>
<item><p>242a2</p><section></section><text>yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong na ba ma yin pa dang / las</text></item>
<item><p>242a3</p><section></section><text>ma byas pa dang / lam du ma zhugs pa dang rlung gis gos kyi grwa ma bsgul ba dang char thigs pa gnyis kyis lus nyid la ma phog pa dang / rdzi char gyis kyang de ltar ma gyur pa dang / yul a mra pa ran+tan gnas pa ma gtogs pas dbyar zla ra ba tshes nas dbyar zla tha chungs nya'i bar gyi</text></item>
<item><p>242a4</p><section></section><text>zla ba phyed dang gsum las gzhan pa'i dus su nyi ma gang la khrus byas pa'i nyi ma de nyid nas zhag bco lnga'i mdun rol du don gzhan la gzhol bas chu nyams su myong ba dang de'i phyir ma bsams par rgal ba dang / brgyal ba la gdab pa dag ma gtogs par chu ma yin pa 'bru</text></item>
<item><p>242a5</p><section></section><text>mar dang mar dang phrum khu dang 'o ma la sogs pa ma yin pa chu nyid kyis dbang bskur bas sam 'jug pas khrus lte bar son pa byed na khrus byed pa'i ltung byed kyi dngos gzhir 'gyur ro/ /so ga rnams kyi zla ba lhag ma phyed dang gnyis dang dbyar rnams kyi dang po zla ba</text></item>
<item><p>242a6</p><section></section><text>gcig gi tsha ba'i dus dang na ba dang las byas pa dang lam du zhugs pa dang rlung gis gos kyi grwa bsgul ba dang / char thigs pa gnyis kyis lus nyid la phog pa dang / rdzi char gyis de ltar gyur pa dang / yul a mra pa ran+tan gnas pa dang / don gzhan las gzhol bas chu nyams</text></item>
<item><p>242a7</p><section></section><text>su myong ba dang / de'i phyir ma bsams par rgal ba dang ba rgyal ba la gdab pa dag ma gtogs pa'i dus rnams lan smad pa med do/ /chu ma yin pa 'bru mar dang zhun mar dang phrum khu dang 'o ma la sogs pa ma yin pa chu nyid la na smad pa med do/ /mgo nas dbang bskur bas lte</text></item>
<item><p>242b1</p><section></section><text>bar son pa dang / rkang gis 'jug pas lte bar son pa dang / g.yas g.yon nas lte bar son pa la na smad pa med do/ /mdo las bcom ldan 'das kyis zla ba phyed phyed cing khrus bya bar gsungs pa de las 'dums par byed na dus ma gtogs te ltung byed do/ /de la dus ni 'di</text></item>
<item><p>242b2</p><section></section><text>yin te/ so ga rnams kyi zla ba lhag ma phyed dang gnyis dang / dbyar rnams kyi dang po dang zla ba phyed dang gsum po 'di dag ni tsha ba'i dus so zhes gsungs pa de la ci zhig rjes su bsgrub na khrus byed pa'i ltung byed du 'gyur zhe na/ de'i phyir 'dul ba'i mdo las gzhan gyi dus</text></item>
<item><p>242b3</p><section></section><text>su khrus kyi nyin mo ma yin pa zhag bco lnga'i mdun rol du khrus byas na'o zhes bshad de/ gzhan gyi dus su zhes bya ba ni so ga rnams kyi zla ba lhag ma phyed dang gnyis dang dbyar rnams kyi dang po zla ba gcig ste zla ba phyed dang gsum bstan pa gang yin pa de las gzhan gyi dus so/ /khrus kyi nyin mo ma</text></item>
<item><p>242b4</p><section></section><text>yin pa zhag bco lnga'i mdun rol du zhes bya ba ni bcom ldan 'das kyis zla ba phyed phyed cing khrus gyis shig ces bka' stsal pa las gang gi nyin mo khrus byas par gyur pa nas brtsams te zhag bcu bzhi tshun chad kyi bar du khrus byar mi rung bas de ni khrus kyi nyin mo ma yin pa yang yin la</text></item>
<item><p>242b5</p><section></section><text>zhag bco lnga'i mdun rol yang yin pas der ro/ /khrus byed na'o zhes bya ba ni dus der khrus byed na ltung byed do zhes bya ba'i tha tshig ste de la na smad pa med do/ /bcom ldan 'das kyis zla ba phyed phyed cing khrus gyis shig ces gsungs pa yang gang gi nyin mo khrus byed par gyur pa de</text></item>
<item><p>242b6</p><section></section><text>nyid kyi nyin mo yang khrus gzhan mi bya ste/ nyi ma de nyid kyang nyi ma gcig tu brtsi zhing de nas brtsams te zhag bco lnga'i mdun rol zhag bcu bzhi pa tshun chad du khrus byed na ltung byed du gsungs pa yin te/ de ltar brtsis nas bcom ldan 'das kyis zla ba phyed phyed cing khrus gyis</text></item>
<item><p>242b7</p><section></section><text>shig ces gsungs pa gang yin pa de dang mthun par 'gyur gyi/ gal te gang gi nyin mo khrus byas par gyur pa de'i phyir de'i nyin par gyi nyi ma gang yin pa de nas bgrang bar rtsom na ni de'i tshe nyi ma bcu drug pa la khrus byas par 'gyur te/ bco lnga pa la khrus bya'o zhes gsungs pa</text></item>
<item><p>243a1</p><section></section><text>dang 'gal bar 'gyur bas de'i phyir gang gi nyin mo dge slong khrus byed pa na khrus zin pa nas brtsams te de de nyid kyi nyin mo yang khrus gzhan mi bya ba yin pas nyi ma de nyid gtogs par de phyin chad nyi ma bco lnga ni khrus kyi nyin mo ma yin pa zhes bya ste de</text></item>
<item><p>243a2</p><section></section><text>dag tu khrus byed na ltung byed du 'gyur bas de dag la na smad pa med do/ /mdo las lhag ma ni na ba dus so/ /las dus so/ /lam dus so/ /rlung dus so/ /char dus so/ /rdzi char dus te zhes gsungs pa ni 'dul ba'i mdo las gos med pa'i zas gnyis rnyed pa'i rnam pa</text></item>
<item><p>243a3</p><section></section><text>gang yin pa la'o zhes bshad de/ yang yang za ba'i skabs su ji skad bstan pa dang 'dra bar sbyar te/ dus de dag na ma gtogs pa la na smad pa med do/ /na ba'i dus kyi tshigs ni dge slong na bas khrus ma byas par 'tsho bar mi nus na'o/ /las kyi dus kyi tshigs ni dge slong gi</text></item>
<item><p>243a4</p><section></section><text>dge 'dun gyi'am mchod rten gyi las tha na re lde tsam zhig byas sam ba mal tsam zhig byug pa byas na'o/ /lam gyi dus kyi tshigs ni dge slong dpag tshad gcig tu song ngam dpag tshad phyed du song ste phyir 'ongs na'o/ /rlung gi dus kyi tshigs ni tha na rlung gis gos kyi grwa bsgul bar</text></item>
<item><p>243a5</p><section></section><text>gyur na'o/ /char gyi dus kyi tshigs ni tha na lus la char gyi thigs pa gnyis sam gsum bab par gyur na'o/ /rdzi char gyi dus kyi tshigs ni tha na rdzi bas gos kyi mtha' bsgul bar gyur cing lus la char pa'i thigs pa gnyis sam gsum bab par gyur na'o/ /dus de</text></item>
<item><p>243a6</p><section></section><text>dag tu khrus byed pa la ni yul dang dus dang gnas skabs thams cad du ltung ba med pas dus de dag ma gtogs pa la na smad pa med do/ /dbang bskur ba dang 'jug pa gnyis dus gcig tu khrus rtsom pa na de gnyis lte ba'i phyogs su dus gcig tu phrad pa la na smad pa med</text></item>
<item><p>243a7</p><section></section><text>do/ /de gnyis kyi shas che chung lte ba'i ltag 'og dang g.yas g.yon gar phrad kyang phyogs spyir bsdoms te chog par gyur pa la na smad pa med do/ /'di'i byed pa po ni zla ba phyed phyed kyi nang rol du chu nyid kyis khrus byed pa'o/ /'di la yan lag lngas dngos gzhi'i ltung</text></item>
<item><p>243b1</p><section></section><text>bar 'gyur te/ zla ba phyed las 'dums pa nyid dang / dus ma gtogs pa nyid dang / chu nyid dang / khrus nyid dang / mgo rkang ngam g.yas g.yon gang nas kyang rung ste lte bar son pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji</text></item>
<item><p>243b2</p><section></section><text>srid du khrus byed pa'i ltung byed kyi sbyor ba brtsams nas dngos gzhil ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /dbang bskur bas lte bar ma son pa dang / 'jug pas lte bar ma son pa dang / g.yas g.yon nas lte bar ma</text></item>
<item><p>243b3</p><section></section><text>son pa la nyes byas so/ /de gnyis kyis shas che chung lte ba'i ltag 'og dang g.yas g.yon du thal lam ma slebs pas phyogs spyir bsdoms te/ chog par ma gyur pa la nyes byas so/ /chu ma yin pa 'bru mar dang mar dang phrum khu dang / 'o ma la sogs pa la nyes byas so/ /thams cad</text></item>
<item><p>243b4</p><section></section><text>la dus dag yod kyang byin gyis ma brlabs pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni don gzhan la gzhol</text></item>
<item><p>243b5</p><section></section><text>bas chu nyams su myong ba ni khrus ma yin pas ltung ba med do/ /ma bsams par brgal ba dang / brgyal ba la gdab pa la ltung ba med do/ /a mra pa ran+ta'i yul dag na gnas pa la ltung ba med do/ /tsha ba la sogs pa'i dus la bab pa dang dus byin gyis brlabs pa la ltung ba med do/ /las</text></item>
<item><p>243b6</p><section></section><text>dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du khrus byed pa'i ltung byed du 'gyur ba rnam pa thams cad du mi bsten par bslab par bya'o/ /cho ga brtsan</text></item>
<item><p>243b7</p><section></section><text>po yod pa na bag yangs su bya ba la brten par mi bya'o/ /phyir bcos pa ni snga ma bzhin no/ /khrus byed pa'i ltung byed de drug cu pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po sum cu drug pa/ sdom la/ dud 'gro 'gyod pa sor mo dang / /rtse dang lhan cig sngangs</text></item>
<item><p>244a1</p><section></section><text>byed dang / /sbed dang gdeng med gzhi med dang / /skyes pa med par lam 'gro ba'o/ /zhes bya ba ni bcu pa bdun pa yin te/ sdom la zhes bya ba ni tshig gi don dang dgos pa ni snga ma bzhin no/ /bcu pa bdun pa 'dis kyang ltung byed kyi chos bcu bstan te/ dud 'gro gsod pa dang / 'gyod pa bskyed pa</text></item>
<item><p>244a2</p><section></section><text>dang / ga ga tshil byed pa dang / chu la rtse ba dang / bud med dang lhan cig nyal ba dang / sngangs par byed pa dang / sbed pa dang / byin pas nye bar 'tsho ba dang / skur ba 'debs pa dang / bud med dang lhan cig 'gro ba'i ltung byed do/ /de la dud 'gro gsod pa'i ltung byed kyi gleng gzhi ni sangs rgyas bcom ldan 'das</text></item>
<item><p>244a3</p><section></section><text>mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /tshe dang ldan pa 'char ka snga dro sham thabs bgos/ lhung bzed dang chos gos thogs te mnyan yod du bsod snyoms la zhugs nas des der bsod snyoms brgyus nas 'phong gi spong sar zhugs pa dang 'phong</text></item>
<item><p>244a4</p><section></section><text>gi slob dpon ni med khye'u dag 'khod nas des dris pa/ khye'u dag ci byed/ de dag gis smras pa/ 'phags pa 'phong slob po/ 'char kas smras pa/ bu dag legs te/ khyed kyis sgyu rtsal mchog la rgal to/ /bltas g.yon 'phongs dang / g.yas 'phongs dang mda' lnga 'phong bar byos shig /de dag gis</text></item>
<item><p>244a5</p><section></section><text>bya bar brtsams pa dang / de lag pa gnyis 'dril bar byed/ /bzhin sgyur bar byed do/ /de dag gis smras pa/ 'phags pa ci nongs/ 'char kas smras pa/ da dung khyed cag gi slob dpon gyis kyang mi shes na khyed cag gis ji ltar shes par 'gyur re skan/ de dag gis smras pa/ 'phags pa 'di la mkhyen pa</text></item>
<item><p>244a6</p><section></section><text>cung zad kyang mnga' ba'am/ 'char kas smras pa/ sa'i steng na kho bos mi shes pa'i bzo'i gnas dang / las kyi gnas gang yod/ de dag gis smras pa/ 'phags pa g.yar snga brim gyis mdzad du gsol/ 'char kas smras pa/ gzhu 'on cig de dag gis gzhu phul ba dang / 'char kas smras pa/ gzhu 'di ras bal</text></item>
<item><p>244a7</p><section></section><text>gyi gzhu 'dras gzhu gzhan 'on cig /de dag gis gzhu gzhan gnyis pa dang gsum pa phul ba dang / 'char kas smras pa/ gzhu 'di dag kyang ras bal gyi gzhu 'dras khyed kyi slob dpon gyi gzhu 'on cig /de dag gis slob dpon gyi gzhu phul ba dang / 'char kas smras pa/ 'di yang tshod yod pa zhig go</text></item>
<item><p>244b1</p><section></section><text>zhes des gzhu de ras bal gyi gzhu bzhin du bdungs te rgyud sgreng ba dang / steng gi nam mkha' la bya rog gi tshogs rgyu bar brtsams nas/ 'char kas smras pa/ ji ltar je bya rog 'di rkub tu bsnun la khar dbyung bar bya'am/ 'on te khar bsnun la rkub tu dbyung bar bya/ de dag gis smras pa/ 'phags pa</text></item>
<item><p>244b2</p><section></section><text>rkub tu bsnun la khar dbyung du gsol/ 'char kas shar phyogs kyi steng gi nam mkha' la mda' cig 'phangs shing / lho dang / nub dang / byang phyogs kyi steng gi nam mkha' la yang mda' re re 'phangs pa dang bya rog des kha gyen du phyogs te 'gro bar brtsams nas/ 'char kas de'i phyi</text></item>
<item><p>244b3</p><section></section><text>bzhin mda' gcig 'phangs pas rkub tu bsnun te khar phyung nas bya rog de sa la ltung ba dang / de dag ya mtshan skyes nas sems khong du chud cing 'khod do/ /'char kas smras pa/ bu dag bzo 'di ltar bslab par bya ba 'am/ yang na slob dpon gzhan btsal bar bya'i/ /'bras bu med pa'i</text></item>
<item><p>244b4</p><section></section><text>sbrun pa 'phyar zhing 'khod de ci rung zhes smras te song ngo / /de dag sems khong du chud cing 'khod pa dang / ji tsam na de dag gi slob dpon 'ongs nas des smras pa/ khye'u dag ci'i phyir sems khong du chud cing 'khod/ de dag gis skabs de rgyas par smras pa dang / des bsams pa de yang dang yang</text></item>
<item><p>244b5</p><section></section><text>du bdag la tho 'tshams par 'gyur bas bdag gis de mi dga' bar bya'o snyam nas phyi de nyin par tshe dang ldan pa 'char kas snga dro sham thabs bgos/ lhung bzed dang chos gos thogs te mnyan yod du bsod snyoms la zhugs pa dang / khye'u de dag bya rog gi ro de smyig ma ring po'i rtse mo la btags te bskur</text></item>
<item><p>244b6</p><section></section><text>nas/ tshe dang ldan pa 'char ka'i phyi bzhin phyi bzhin rjes su btang ste mi 'o cog la 'di skad ces 'phags pa 'char kas mda' lnga 'phangs pa 'di lta bu bya bas bya rog 'di rkub tu bsnun nas khar phyung ba la ltos zhes sgrogs su bcug pa dang / 'char kas de dag mthong nas des smras pa/ khye'u dag</text></item>
<item><p>244b7</p><section></section><text>ci'i phyir kho bo la tho 'tshams par byed/ phyir log shig /'on kyang de dag phyir ma log par de skad sgrog par byed nas bram ze dang khyim bdag dag shes ldan dag shAkya'i bu'i dge sbyong 'di dag ni srog gcod par byed pa ste/ srog gcod pa las ma log/ ma spangs/ so sor ma spangs pa yin no/ /shes ldan dag</text></item>
<item><p>245a1</p><section></section><text>shAkya'i bu dge sbyong sems can gang gi pags pa yang dgos par mi rung / sha dang rgyus pa dang rus pa yang dgos par mi rung ba 'di lta bu yang gsod par byed pa la ltos/ su zhig dge sbyong mgo reg 'di dag la bsod snyoms sbyin pa dang bya bar sems zhes smod par</text></item>
<item><p>245a2</p><section></section><text>byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'char ka la rmas nas/ dge</text></item>
<item><p>245a3</p><section></section><text>sbyong gi tshul ma yin pa/ rjes su mthun pa ma yin pa/ rung ba ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon</text></item>
<item><p>245a4</p><section></section><text>par bya ste/ yang dge slong gang bsams bzhin du dud 'gro'i skye gnas su gtogs pa'i srog chags gsod na ltung byed do zhes bca' ba mdzad de/ yul ni mnyan yod/ gang zag ni 'char ka / nyon mongs pa ni ngan sems/ nyes pa ni dud 'gro gsod pa'o/ /de la yang dge slong</text></item>
<item><p>245a5</p><section></section><text>gang zhes bya ba ni 'char ka'am gzhan yang de lta bu gang yin pa'o/ /bsams bzhin du zhes bya ba ni rnam par brtags nas so/ /dud 'gro'i skye gnas su gtogs pa'i srog chags zhes bya ba ni bya rog gam gzhan yang de lta bu gang yin pa'o/ /gsod na zhes bya ba ni de'i srog</text></item>
<item><p>245a6</p><section></section><text>gcod par byed na'o/ /ltung byed do zhes bya ba ni sems can dmyal ba dang dud 'gro dang yi dags ngan song dang ngan 'gro log par ltung ba dag tu sreg par byed/ 'tshed par byed/ ltung bar byed pa'o/ /gzhan yang ji srid du ltung ba de ma bshags shing so sor ma bshags na dge ba'i</text></item>
<item><p>245a7</p><section></section><text>chos rnams la sgrib par byed pa ste/ des na ltung byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i</text></item>
<item><p>245b1</p><section></section><text>mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis gsod sems kyis dud 'gro gang yang rung ba la mtshon la sogs pa lus dang des 'phangs pa dang gnyis ka dang ldan pa gang yang rung bas bsnun te gzhi des de'i tshe'am gzhan gyi tshe shi</text></item>
<item><p>245b2</p><section></section><text>na sbyor ba gcig gis gsad par bya ba ji snyed pa re re la dud 'gro gsod pa'i ltung byed kyi dngos gzhir 'gyur ro/ /de'i bye brag ni gsod sems kyis dud 'gro'i 'gro bar gtogs pa gang yang rung ba la der 'du shes pa la rnam pa gang yang rung bas gsod dam gsod du bcug na ltung byed kyi</text></item>
<item><p>245b3</p><section></section><text>dngos gzhir 'gyur ro/ /dud 'gro'i 'gro bar gtogs pa gang yang rung ba la na smad pa med do/ /pho dang mo dang ma ning dang mngal na gnas pa la na smad pa med do/ /lus dang de dang 'brel pa dang 'phangs pa dang gzhan yang rang la bsgo ba la na smad pa med do/ /dug dang phye ma dang dong dang shing</text></item>
<item><p>245b4</p><section></section><text>dang rang bzhin nyams pa gtong ba dang brang du 'debs pa dang 'khrul 'khor dang sgyu thabs dang ro longs dang rjes su sbyor ba rnams la na smad pa med do/ /g.yang du gtong ba dang me dang chur 'jug pa dang grang ba dang tsha bar gtogs pa dang 'chi ba'i phyogs su gtong ba la na smad pa med do/ /rkang pa'i</text></item>
<item><p>245b5</p><section></section><text>mthe bong dang rgya shug gi tshi gu dang shing bal la sogs pa 'chi ba rjes su bsgrubs pa chung ngu la na smad pa med do/ /sbyor ba'i gzhi des de'i tshe dang dus gzhan na shi ba la na smad pa med do/ /phan par 'dod pa nyid kyis 'chi ba'i phyir sman ma yin pa byin pa la na smad pa med do/ /ga ge mo na 'dug go</text></item>
<item><p>245b6</p><section></section><text>zhes ston pas bsgo ba la na smad pa med do/ /dge slong 'gro ba gzhan gyi rnam pa bsten pa la dge slong gi 'du shes yod pa la na smad pa med do/ /dngos po bzang ngan 'dra ba la na smad pa med do/ /mtshan 'gyur ba ltung ba thun mong gi yul la na smad pa med do/ /'gro ba gzhan la skyes pa dang</text></item>
<item><p>245b7</p><section></section><text>'gro ba gzhan gyi rnam pa bsten pa la na smad pa med do/ /gnas skabs gzhan thob pa la na smad pa med do/ /gzhi gcig la bslab pa du ma bcas pa nyid la na smad pa med do/ /dngos po la the tshom za ba bsams pa dang bcas par zhugs pa la na smad pa med do/ /yul bsams</text></item>
<item><p>246a1</p><section></section><text>pa la na smad pa med do/ /rang dang gzhan gyi don du byed pa la na smad pa med do/ /'di'i byed pa po ni gsod sems dang / dud 'gro'i skye gnas nyid du gtogs pa'i srog chags nyid do/ /'di la yan lag lngas dngos gzhi'i ltung bar 'gyur te/ gsod</text></item>
<item><p>246a2</p><section></section><text>sems dang / dud 'gro'i 'gro ba dang / der 'du shes pa dang / bsnun pa dang / shi ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du dud 'gro gsod pa'i ltung byed kyi sbyor ba brtsams nas dngos gzhi la ma thug gi bar du</text></item>
<item><p>246a3</p><section></section><text>nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /der 'du shes med pa dang / srog ma chod na nyes byas so/ /'chir bcug nas de 'chir ma btub na nyes byas so/ /'chir bcug nas de'i 'og tu phyir bzlog kyang nyes byas so/ /'chir bcug nas</text></item>
<item><p>246a4</p><section></section><text>de'i 'og tu phyir bzlog kyang ma btub ste shi na yang nyes byas so/ /dku mnye bas ma dang mngal na gnas pa gnyis las ma bsams pa shos shi na nyes byas so/ /gsod pa la 'jug pa dang du blang na nyes byas so/ /khyod kyi ming gis 'chi ba'i yo byad sbyin no zhes zer ba dang du len na nyes</text></item>
<item><p>246a5</p><section></section><text>byas so/ /dud 'gro kho bo 'chir 'ong ngo zhes zer ba la yid mi ches shing de bzhin du sgrub par byed na nyes byas so/ /dud 'gro nad pa shi yang bla'i zhes g.yog mi byed na nyes byas so/ /ltor mid pa sman la sogs pa mi 'phrod pa sbyin na nyes byas so/ /dud 'gro dong du 'jug pa dang</text></item>
<item><p>246a6</p><section></section><text>sgo glegs kyis 'tshir ba la sogs pas nyon mongs par byed na nyes byas so/ /sems can gyi gzugs sems can ma yin pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba yang de snyed de/ sbyor ba nyes byas kyi sbyor ba'i sbyor ba yang</text></item>
<item><p>246a7</p><section></section><text>nyes byas te/ nyes byas phra mo'o/ /ltung ba med pa ni dud 'gro bas bdag sngar shi ba'am/ mnyam du shi na nyes pa med de/ tshe rabs gzhan du las skye ba med pa'i phyir ro/ /las dang po pa dang smyos pa dang / sems 'khrugs pa dang / tshor ba dag gis nyen pa la ltung ba med do/ /bslab</text></item>
<item><p>246b1</p><section></section><text>par bya ba ni dge slong gis yul thams cad la gnas skabs thams cad du dud 'gro gsod pa'i ltung byed du 'gyur ba rnam pa thams cad mi bsten par bslab par bya'o/ /dud 'gro nad pa la 'chi ba'i sems pa dang rjes su mthun pa'i nye bar bsgrub pa nye bar bsgrub par mi bya'o/ /dud 'gro'i</text></item>
<item><p>246b2</p><section></section><text>nad g.yog mi shes pa la 'chi ba'i dgra bo ma smras par nad g.yog tu mi gzhag go/ /dud 'gro'i nad g.yog shes pa gzhan yod na/ mi shes pa gzhan mi gzhag go/ /dud 'gro nad pa'i drung du 'chi ba'i 'tshog chas mi gzhag go/ /dud 'gro nad pa 'chi bar rjes su bsgrub na</text></item>
<item><p>246b3</p><section></section><text>nad g.yog gis bzlog par bya'o/ /dud 'gro'i mngal rlugs par byed pa la sogs pa bya ba ma yin pa byed pa la sems kyis rjes su yi rang bar mi bya'o/ /dud 'gro'i rdzas thob tu re ba'i phyir de 'chi bar 'dod par mi bya'o/ /dud 'gro'i sman dri bar bya ba sman pa dang / de'i rab tu byung ba</text></item>
<item><p>246b4</p><section></section><text>dang / des bkol ba dang / dge slong rgan rabs la ma dris par dud 'gro nad pa la sman sbyin par mi bya'o/ /dud 'gros khur 'degs par mi nus pa la grogs nyid mi bya'o/ /gal te de lta bu'i rkyen gyis na khyim pa dag rub pa nyid la cig car gdeg pa skad sbyar te/ 'degs par</text></item>
<item><p>246b5</p><section></section><text>bya'o/ /gzhag pa la yang cig car gzhag pa skad sbyar te gzhag par bya'o/ /dud 'gro nad pa mi nus pa lam du mi bkri'o/ /phyir bcos pa ni snga ma bzhin no/ /dud 'gro gsod pa'i ltung byed de drug cu gcig pa bshad zin to// //'gyod pa bskyed pa'i ltung byed kyi gleng</text></item>
<item><p>246b6</p><section></section><text>gzhi ni/ sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang ldan pa maud gal gyi bu chen pos nye ba 'khor la sogs pa sar pa skyes phran gzhon nu bcu bdun sde'i tshogs dag rab tu</text></item>
<item><p>246b7</p><section></section><text>byung zhing / bsnyen par rdzogs par byas pa de'i tshe na de dag drug sde dag la rten par byed/ bsnyen par byed/ bsnyen bkur byed do/ /de nas tshe dang ldan pa 'char kas bcu bdun sde dag la smras pa/ bcu bdun sde dag tshur shog /'di dang 'di gyis shig /de dag gis smras pa/ khyed</text></item>
<item><p>247a1</p><section></section><text>kho bo cag gi slob dpon yin nam/ mkhan po yin nam ci mi byed do/ /'char kas smras pa/ glen pa dag 'o na gzhan ci zhig byed ces de dag gnya' ba dag nas bzung ste phyi rol du bskrad do/ /de dag gis smras pa/ tshe dang ldan pa dag bdag cag drug sde dag</text></item>
<item><p>247a2</p><section></section><text>gis gang cung zad brnyas par gyur pa de dag thams cad ni bdag cag thos pa nyung ba las gyur pa yin gyi/ je thos pa 'dzin du 'dong na des na phyin chad drug sde dag la cung zad kyang dri mi dgos par 'gyur ro zhes de dag dge slong zhig gi gan du dong ste smras pa/ btsun pa bdag cag glog tu</text></item>
<item><p>247a3</p><section></section><text>stsol cig /des de dag la thabs yin no zhes smras nas/ de dag gis de'i gan du klags par brtsams so/ /nye dgas smras pa/ btsun pa 'char ka bcu bdun sde dag de bar bdag cag la rten par mi byed/ bsnyen par mi byed/ bsnyen bkur mi byed do/ /kho bos de dag bskrad nas de</text></item>
<item><p>247a4</p><section></section><text>ltar thos pa 'dzin par brtsams so/ /btsun pa 'char ka khyed kyis bdag cag gi sbrul nyal ba lcag gis gzhus so/ /ji srid du glen pa de dag thos pa nyung ba de dag bdag cag la rten par byed/ bsnyen par byed/ bsnyen bkur byed kyi/ gang gi tshe de dag thos pa mang por gyur cing /</text></item>
<item><p>247a5</p><section></section><text>mdo sde 'dzin pa dang / 'dul ba 'dzin pa dang / ma mo 'dzin pa dang / gdug cing pha rol gnon par gyur pa de'i tshe na de dag bdag cag la gnod par bya bar sems par 'gyur ro/ /'char kas smras pa/ kho bos de dag ji nas kyang thos pa 'dzin par mi 'gyur ba dang / thos pa 'dzin pa</text></item>
<item><p>247a6</p><section></section><text>las kyang yongs su nyams par 'gyur ba de ltar bya'o zhes de dag gi gan du song ste 'di skad ces smras so/ /kye bcu bdun sde dag shin tu brtson 'grus brtsams sam/ de dag gis smras pa/ brtsams so/ /brtson 'grus kyis ci bya/ thos pa gzung ngo / /thos pa gzung bas cir 'gyur/</text></item>
<item><p>247a7</p><section></section><text>mang du thos par 'gyur ro/ /mang du thos pas cir 'gyur/ dbang po yongs su smin par 'gyur ro/ /dbang po yongs su smin pas cir 'gyur/ nges pa la 'jug pa dang zag pa zad par 'gyur ro/ /khyed nges pa la 'jug pa dang zag pa zad par 'gyur re skan/ btsun pa 'char ka kho bo</text></item>
<item><p>247b1</p><section></section><text>cag mtshams med pa'i las dag byas pa'am/ dge ba'i rtsa ba chad pa yin nam ci/ khyed cag mtshams med pa'i las dag byas pa yang ma yin/ dge ba'i rtsa ba chad pa yang ma yin mod kyi/ 'on kyang khyed kyis bcom ldan 'das kyis yang dge slong gang gang zag lo nyi shum lon pa</text></item>
<item><p>247b2</p><section></section><text>dge slong gi dngos por bsnyen par rdzogs par byed na gang zag de yang bsnyen par rdzogs par mi 'gyur la/ dge slong de dag kyang smad par 'gyur ro zhes gsungs pa ma thos sam/ khyed cag lo nyi shu ma lon par bsnyen par rdzogs pas khyed cag nges pa la 'jug pa dang zag pa zad par 'gyur</text></item>
<item><p>247b3</p><section></section><text>re skan/ de dag gis de thos nas sems khong du chud cing 'khod pa dang / de dag gi slob dpon de 'ongs nas smras pa/ gzhon nu dag ci'i phyir sems khong du chud cing 'khod/ de dag gis skabs de rgyas par brjod pa dang / des smras pa/ khyed kyis de ni thos na bcom ldan 'das kyis</text></item>
<item><p>247b4</p><section></section><text>las dang po pa la ltung ba med do zhes gsungs pa de ma thos sam/ khyed cag las dang po pa yin pas bsnyen par rdzogs par 'gyur gyi tshur shog la lung nos shig /gzhan yang 'di ltar khyed sus 'gyod pa skyed/ btsun pa 'char kas so zhes zer nas dge slong don nyung ngu dag ci'i phyir</text></item>
<item><p>247b5</p><section></section><text>dge slong dag bsams bzhin du dge slong la 'gyod pa skyed par byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang gleng gzhi 'di dang skabs 'di la dge</text></item>
<item><p>247b6</p><section></section><text>slong gi dge 'dun bsdu ba mdzad de 'char ka la rmas nas/ dge slong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang</text></item>
<item><p>247b7</p><section></section><text>dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang bsams bzhin du ci nas kyang dge slong 'di'i yud tsam zhig kyang bde ba la mi reg par bya'o snyam pa de nyid rkyen du byas te dge slong la 'gyod pa skyed na ltung byed do zhes</text></item>
<item><p>248a1</p><section></section><text>bca' ba mdzad de/ yul ni mnyan yod/ gang zag ni 'char ka / nyon mongs pa ni phrag dog /nyes pa ni dge slong la 'gyod pa skyed pa'o/ /de la yang dge slong gang zhes bya ba ni 'char ka'am gzhan yang de lta bu gang yin pa'o/ /bsams bzhin du zhes bya ba ni rnam</text></item>
<item><p>248a2</p><section></section><text>par brtags nas so/ /ci nas kyang dge slong 'di yud tsam zhig kyang bde ba la mi reg par bya'o snyam pa zhes bya ba ni tha na yud tsam zhig kyang yid mi dga' bar bya'o snyam pa'o/ /de nyid rkyen du byas te zhes bya ba ni gzhan ma yin pa'o/ /dge slong la zhes bya ba ni chos 'di ba la'o/ /'gyod</text></item>
<item><p>248a3</p><section></section><text>pa skyed na zhes bya ba ni sems la cung zad 'gyod pa skyed pa dang rnam par 'gyod pa dang rab tu 'gyod pa skyed na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang /</text></item>
<item><p>248a4</p><section></section><text>ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis dge slong la bde ba la mi reg par bskyed pa'i sems kyis tha na bzhad gad kyis kyang khyod bsnyen par ma rdzogs</text></item>
<item><p>248a5</p><section></section><text>pa ma yin zhing pham par 'gyur ba byung ngo zhes bya ba la sogs pa dge slong ma yin pa'i don gyis 'gyod pa skyed na yang 'gyod pa skyed pa'i ltung byed kyi dngos gzhir 'gyur ro/ /lo nyi shu ma lon par bsnyen par ma rdzogs par zhes bya ba dang / bar chad kyi chos yongs su ma dag par</text></item>
<item><p>248a6</p><section></section><text>bsnyen par rdzogs so zhes bya ba dang / dge 'dun dang mkhan po dang slob dpon rigs pa ma yin pas bsnyen par rdzogs so zhes bya ba dang / gsol ba dang las brjod pa gzhag par mi 'os pa mi g.yo ba ma yin pas bsnyen par rdzogs so zhes bya ba la sogs pa bsnyen par rdzogs pa</text></item>
<item><p>248a7</p><section></section><text>ma yin pa'i don gang yang rung bas 'gyod pa skyed pa dag la na smad pa med do/ /pham par 'gyur ba byung ngo zhes bya ba dang / dge sbyong gi tshul med do/ /bram ze'i tshul med do zhes bya ba la sogs pa nyams pa nyid du ston pa'i tshig gang yang rung bas 'gyod pa skyed pa dag la na smad pa med</text></item>
<item><p>248b1</p><section></section><text>do/ /dge slong gang yang rung ba la na smad pa med do/ /bde ba la mi reg pa skyed pa'i sems gang yang rung ba la na smad pa med do/ /tha na bzhad gad yan chad la yang na smad pa med do/ /'gyod pa ma skyes na yang na smad pa med do/ /'di'i byed pa po ni pha rol po dge slong nyid dang dge</text></item>
<item><p>248b2</p><section></section><text>slong ma yin pa'i don gyis 'gyod pa skyed pa'o/ /'di la yan lag lngas dngos gzhi'i ltung bar 'gyur te/ pha rol po dge slong nyid dang bde ba la mi reg pa skyed pa'i sems nyid dang / dge slong ma yin pa'i don nyid kyis dang / tha na bzhad gad yan chad kyis kyang 'gyod pa skyed pa dang</text></item>
<item><p>248b3</p><section></section><text>'gyod pa skyes kyang rung ma skyes kyang rung ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te ji srid du 'gyod pa skyed pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed</text></item>
<item><p>248b4</p><section></section><text>brtsams pa re re la nyes byas re re'o/ /dge slong ma yin pa la nyes byas so/ /dge slong ma yin pa'i don las gzhan pas 'gyod pa skyed pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas</text></item>
<item><p>248b5</p><section></section><text>kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni mi'i skyon las smra ba'i bsam pas go bar byed pa la skabs der gtogs pa'i ltung byed du 'gyur te 'di'i ltung ba med do/ /bde ba la mi reg par skyed pa'i bsam pas go bar byed pa la skabs 'dir gtogs</text></item>
<item><p>248b6</p><section></section><text>pa'i ltung byed du 'gyur te/ skabs gzhan gyi ltung ba med do/ /skur pa gdab pa'i bsam pas go bar byed pa la dge 'dun lhag mar gtogs pa'i ltung bar 'gyur te 'di'i ltung ba med do/ /las dang po ba dang smyos pa dang / sems 'khrugs pa dang / tshor ba dag gis nyen pa</text></item>
<item><p>248b7</p><section></section><text>la ltung ba med do/ /bslab par bya ba ni dge slong gis yul thams cad la gnas skabs thams cad du 'gyod pa skyed pa'i ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /'gyod pa skyed pa'i ltung byed de drug cu gnyis pa bshad</text></item>
<item><p>249a1</p><section></section><text>zin to// //ga ga tshil byed pa'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang ldan pa maud gal gyi bu chen pos nye ba 'khor la sogs pa</text></item>
<item><p>249a2</p><section></section><text>sar pa skyes phran gzhon nu bcu bdun sde'i tshogs dag rab tu byung zhing bsnyen par rdzogs par byas pa de'i tshe bcu bdun sde dag gal te gcig la las su sko ba bab na yang de dag thams cad bsdongs te byed do/ /ci tsam dus gzhan zhig na gtsug lag khang der mtshan mo thog thag tu</text></item>
<item><p>249a3</p><section></section><text>chos mnyan pa byung nas der de dag thams cad kyis bsdongs te tron byas so/ /de'i phyi de nyin par dge 'dun gyi bsro gang byung nas der yang de dag thams cad kyis bsdongs te tron byas so/ /de'i phyi de nyin par bcu bdun sde las gcig la dge skos bab nas de'i nyin mo yang thams</text></item>
<item><p>249a4</p><section></section><text>cad kyis gtsug lag khang brgyan te 'khod do/ /de nas dge skos tron byed pa'i tshe bcu bdun sde dag las gcig la blo chung ba bdag ni chad cing nyal lo/ /mi bcu drug gis ci'i phyir tron mi nus snyam mo/ /de de bzhin du re re la yang blo de lta bu byung nas gzhan bcu drug po thams cad</text></item>
<item><p>249a5</p><section></section><text>so sor nyal du dong ngo / /dge skos de 'ba' zhig gcig pus mtshan thog thag las byas te mtshan mo nam nangs pa dang mar me'i kong bu dag bsdus te/ sgo dag phye/ gtsug lag khang chag chag btab/ byug pas byugs te/ dus shes par byas nas stan bshams shing /</text></item>
<item><p>249a6</p><section></section><text>mchod rten gyi 'khor sar bdug spos brims te/ gtsug lag khang gi steng du 'greng nas gaN+DI brdung bar brtsams so/ /de nas bcu drug po'i sde de dag gaN+DI'i sgras sad nas rang rang gi gnas khang dag nas lhung bzed thogs te byung ba dang de dag gis dge skos de gcig pu phar rgyug tshur</text></item>
<item><p>249a7</p><section></section><text>rgyug cing 'dug pa mthong nas de dag gis phan tshun smras pa/ tshe dang ldan pa dag 'di gcig pu phar rgyug tshur rgyug cing 'dug na 'u bu cag las sus kyang 'di'i grogs ma byas sam/ gcig gis smras pa/ kho bo la blo byung ba/ bdag ni chad kyis nyal lo/ /mi bcu drug gis ci'i phyir</text></item>
<item><p>249b1</p><section></section><text>tron mi nus snyam mo/ /de bzhin du gzhan yang de skad zer/ gzhan dag kyang de skad zer te/ thams cad kyis de skad smras so/ /de nas bcu drug po de dag gis smras pa/ tshe dang ldan pa dag 'di bdag cag gis 'phral gyi bya ba thams cad la thog mar 'gro ba yin na bdag cag</text></item>
<item><p>249b2</p><section></section><text>gis 'di'i grogs ma byas pa ni 'u bu cag gis ma legs pa byas te 'di bdag cag la gshe bar 'gyur gyi zan zos ma thag tu bzod pa gsol bar bya'o zhes de dag gis zan zos nas bzod pa gsol bar brtsams te/ gzhon pa rnams kyis ni de rkang pa gnyis la gtugs/ rgan</text></item>
<item><p>249b3</p><section></section><text>pa rnams kyis ni mgul nas 'khyud de/ tshe dang ldan pa bzod par gsol zhes bya ba na de cang mi smra bar 'dug go/ /de dang ches bshes pa gcig yod pa des ga ga tshil byas pa dang / des dgod par brtsams te bzod do zhes kyang zer ro/ /de dag gis bsams pa/ de ni thabs legs</text></item>
<item><p>249b4</p><section></section><text>pa yin no snyam nas gzhan gyis kyang ga ga tshil byas shing de bzhin du thams cad kyi bar gyis ga ga tshil byas pa dang de rlung gyen du 'tshubs te dus la bab po/ /de dag brtad cing mya ngan bya bar brtsams te sems khong du chud cing 'khod pa dge slong rnams dang 'char kas mthong nas smras</text></item>
<item><p>249b5</p><section></section><text>pa/ khyed cag ci'i phyir sems khong du chud cing 'khod/ de dag gis skabs de rgyas par brjod pa dang / dge slong don nyung ngu dag ci'i phyir dge slong dag dge slong la sor mos ga ga tshil byed ces smod par byed/ phyar ka gtong bar byed/ kha zer bar byed pa'i skabs de dge slong rnams</text></item>
<item><p>249b6</p><section></section><text>kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ bcu bdun sde la rmas nas/ dge slong gi tshul ma yin pa rjes su mthun pa ma yin pa/ rung ba ma yin pa/ tshul dang mthun pa</text></item>
<item><p>249b7</p><section></section><text>ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ sor mos ga ga tshil byed na ltung byed do zhes bca' ba mdzad</text></item>
<item><p>250a1</p><section></section><text>de/ yul ni mnyan yod/ gang zag ni bcu bdun sde/ nyon mongs pa ni bag med pa/ nyes pa ni dge slong la ga ga tshil byed pa'o/ /de la sor mos ga ga tshil byed na zhes bya ba ni sor mos ga ga tshil bya ba'i bsam pas lus kyi las dang / lus kyi spyod pa dang / lus kyi</text></item>
<item><p>250a2</p><section></section><text>g.yo ba gang yin pa byed na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid</text></item>
<item><p>250a3</p><section></section><text>shes par bya'o/ /de la 'dir dngos gzhi'i ltung ba rnam par gzhag pa ni dge slong lus kyi dbang po ma nyams pas dge slong lus kyi dbang po ma nyams pa la skyi g.ya' bar bya ba'i sems kyis sor mo'am khu tshur ram gru mo'am/ phrag pa'am mgo'am glo'am rgyab bam rked pa'am brla'am pus</text></item>
<item><p>250a4</p><section></section><text>mo'am byin pa'am rkang ba'i mthe bong la sogs pa rang gi lus kyi yan lag gos ma gtogs pa gang yang rung ba dag gis ga ga tshil byed pas pha rol po'i gos ma gtogs pa lus kyi yan lag gang yang rung ba la reg na reg byed gcig gam du ma nyid la spyir ga ga tshil byed pa'i ltung byed kyi dngos</text></item>
<item><p>250a5</p><section></section><text>gzhi gcig tu 'gyur ro/ /dge slong gnyis ka'i lus ma nyams pas gos la sogs pas bar du ma chod pa la na smad pa med do/ /sor mo dang khu tshur dang gru mo dang phrag pa dang mgo dang glo dang rgyab dang rked pa dang brla dang pus mo dang byin pa dang rkang pa'i mthe bo la sogs pa lus kyi dbang por</text></item>
<item><p>250a6</p><section></section><text>gtogs pa dag la na smad pa med do/ /skyi g.ya' ba dang bag 'khums pa dang 'dar ba la sogs pa lus kyi las dang spyod pa dang g.yo ba'i bsam pa dag la na smad pa med do/ /reg byed re re las ltung ba re rer mi gzhag ste/ reg byed gcig gam du ma nyid la spyir ltung byed kyi dngos gzhi gcig</text></item>
<item><p>250a7</p><section></section><text>tu 'gyur ba la na smad pa med do/ /'di'i byed pa po ni gnyis ka'i lus kyi dbang po ma nyams pa nyid dang / skyi g.ya' bar byed pa'i sems nyid do/ /'di la yan lag lngas dngos gzhi'i ltung byed du 'gyur te/ pha rol po'i dge slong nyid dang gnyi ga'i lus kyi dbang po ma nyams pa nyid dang kun du</text></item>
<item><p>250b1</p><section></section><text>chags pa dang zhe sdang byed pa'i sems sam de gnyis kyi sems ma yin pa skyi g.ya' bar byed pa'i sems nyid dang / sor mo la sogs pa lus kyi yan lag gang yang rung ba nyid dang reg pa nyid do/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/</text></item>
<item><p>250b2</p><section></section><text>ji srid du ga ga tshil byed pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /rang gi'am gzhan gyi'am gnyi ga'i lus kyi dbang po nyams pa nyid la reg na nyes byas so/ /lus ma</text></item>
<item><p>250b3</p><section></section><text>yin pas lus ma yin pa la reg pa dang / skra dang sen mo dang so dag gis reg pa la nyes byas so/ /gos la sogs pas bar du chod pa la nyes byas so/ /sbyor ba'i sbyor ba'i ltung ba la nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor</text></item>
<item><p>250b4</p><section></section><text>ba'i sbyor ba yang nyes byas te nyes byas phra mo'o/ /ltung ba med pa ni rma dang sbrang bu dang / 'brum bu dang sme ba dang / spu'i tshoms bstan pa dag la ltung ba med do/ /skyi g.ya' bar bya ba'i rnam pa ma yin pa kun du chags pa med pa'i sems kyis reg pa la ltung ba med do/ /kun du 'dod chags</text></item>
<item><p>250b5</p><section></section><text>dang ldan pa'i sems kyis reg pa la ni dge 'dun lhag mar gtogs pa'i kha na ma tho bar 'gyur te/ skabs 'di'i ltung ba med do/ /zhe sdang dang ldan pa'i sems kyis reg pa la gsod pa dang brdeg par gtogs pa'i kha na ma tho bar 'gyur te/ skabs 'di'i ltung ba med do/ /las dang po pa dang smyos</text></item>
<item><p>250b6</p><section></section><text>pa dang sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du ga ga tshil byed pa'i ltung byed du 'gyur ba rnam pa thams cad du mi bsten par bslab par bya'o/ /phyir bcos pa ni snga ma bzhin</text></item>
<item><p>250b7</p><section></section><text>no/ /ga ga tshil byed pa'i ltung byed de drug cu gsum pa bshad zin to// //chu la rtse ba'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe bcu bdun sde dag las tshe dang ldan pa nye ba</text></item>
<item><p>251a1</p><section></section><text>'khor gyis nyon mongs pa thams cad spangs pas dgra bcom pa nyid mngon sum du byas pa de'i tshe na des bsams pa/ bdag gis tshangs pa mtshungs par spyod pa 'di dag la dge ba'i rtsa ba cung zad yod dam snyam na des yod par mthong ngo / /su la rag las snyam na</text></item>
<item><p>251a2</p><section></section><text>bdag nyid la rag las par mthong nas/ de bcu drug po gzhan dag 'dul ba la ltos pas de dag phyi bzhin phyi bzhin rjes su 'brang ba na de dag gis smras pa/ tshe dang ldan pa dag chu klung gnas can gyi ngogs su chu bo'i don du 'dong zhing der khrus kyang bya'o zhes de dag chu tshags dang chu bum thogs te</text></item>
<item><p>251a3</p><section></section><text>chu klung gnas can ga la ba der dong nas de dag gis smras pa/ tshe dang ldan pa dag ji ltar je khrus bya'am/ chu btsag par bya/ de dag gis smras pa/ je chu btsag par bya ste/ de'i 'og tu khrus bya'o zhes de dag gis chu btsags nas gos dag mtha' gcig tu phud de khrus bya bar brtsams nas chur</text></item>
<item><p>251a4</p><section></section><text>zhugs te/ de dag steng du 'byung bar yang byed 'og tu nub par yang byed/ tshu rol gyi 'gram nas pha rol gyi 'gram du 'gro bar yang byed/ pha rol gyi 'gram nas tshu rol gyi 'gram du 'ong bar yang byed/ rgyun phyogs su 'gro bar yang byed/ rgyun las bzlog phyogs su 'gro bar yang byed/ chu la rnga</text></item>
<item><p>251a5</p><section></section><text>bo che'i sgra 'byin par yang byed/ rdza rnga kha gcig pa'i sgra 'byin par yang byed/ chu la gseg ma 'khrab pa dang / 'phen par yang byed/ chu la khor yug dang rdo rje lta bu yang byed/ chu la khron pa dang dba' klong dang chu srubs 'dren par yang byed/ chu la rgod bag dang 'phyar g.yeng dang / lus bsgyur ba dag</text></item>
<item><p>251a6</p><section></section><text>kyang byed do/ /tshe dang ldan pa nye ba 'khor yang shes bzhin du khrus byas te chu klung gnas can rgal nas chos gos dag bgos te sdod do/ /de'i tshe ko la la'i rgyal po gsal rgyal steng gi khang bzangs kyi gzhir gtogs pa na btsun mo phreng ldan ma dang lhan cig 'dug pas ci tsam na bcu bdun sde dag chu</text></item>
<item><p>251a7</p><section></section><text>la rtse bas rtse ba dag mthong ngo / /mthong nas kyang des btsun mo phreng ldan ma la smras pa/ phreng ldan ma yon gnas dag gi mdzes pa la ltos shig ltos shig /phreng ldan mas smras pa/ lha de ni ngo mtshar mi che ste/ lang tsho gsar du gyur nas tshangs par spyad pa spyod lags kyi/ lha bgres pa'i gnas</text></item>
<item><p>251b1</p><section></section><text>skabs su gyur kyang da dung thugs ma phyung ba ngo mtshar che lags so/ /rgyal po skyengs nas cang mi smra bar 'dug go/ /tshe dang ldan pa nye ba 'khor gyis ko sa la'i rgyal po gsal rgyal steng gi khang bzangs kyi gzhir gtogs pa na mi dga' bar sems pa mthong nas des de dag la smras pa/ tshe dang</text></item>
<item><p>251b2</p><section></section><text>ldan pa dag ko sa la'i rgyal po gsal rgyal mi dga' bar sems kyi byung zhig dang de dga' bar bya'o/ /de nas de dag byung ste gos dag gyon pa na tshe dang ldan pa nye ba 'khor mos pa las byung ba'i ting nge 'dzin la snyoms par zhugs nas/ 'di ltar de dag thams cad chu tshags dang chu bum dang bcas</text></item>
<item><p>251b3</p><section></section><text>te steng gi nam mkha' la ngang pa'i rgyal po 'dab ma brkyang ba ltar 'phags te dong ngo / /de btsun mo phreng ldan mas mthong nas ko sa la'i rgyal po gsal rgyal la smras pa/ lha yon gnas dag gi mdzes pa la gzigs shig gzigs shig /rgyal pos smras pa/ phreng ldan ma dgra bcom pa zag pa</text></item>
<item><p>251b4</p><section></section><text>zad pa dag chu la 'phyar g.yeng gis rtse bar gyur pa de dag ni gnas ma yin skabs ma yin te de ni gnas med do/ /phreng ldan mas smras pa/ lhas de ni gsan na bcom ldan 'das kyis 'di nangs dge slong 'dug pa na 'dod chags dang bcas zhe sdang dang bcas gti mug dang bcas par mthong la/ de nyid</text></item>
<item><p>251b5</p><section></section><text>langs pa na 'dod chags dang bral zhe sdang dang bral gti mug dang bral ba yang mthong ste/ dge slong dag de lta bas na sems ni glog dang 'dra la/ ting nge 'dzin ni rdo rje dang 'dra bas nyon mongs pa rnams ni ye shes kyis 'joms so zhes gsungs pa de ma gsan nam/ rgyal po thos pa nyung bas de cang</text></item>
<item><p>251b6</p><section></section><text>mi smra bar 'dug go/ /phreng ldan mas kyang bsams pa/ dgra bcom pa zag pa zad pa dag pa chu la 'phyar g.yeng gis rtse ba de ni gnas ma yin skabs ma yin te de ni gnas med do snyam nas/ de nas btsun mo phreng ldan mas bcom ldan 'das kyi spyan sngar mi zhig las phrin gyis bsnyun gsol</text></item>
<item><p>251b7</p><section></section><text>te/ btsun pa 'phags pa 'di dag chu la 'phyar g.yeng gis rtse bar bgyid pas rgyal po glo ba mi dga' bar sems na/ kye ma bcom ldan 'das kyis thugs brtse ba'i slad du gang gis 'phags pa dag chab la 'phyar g.yeng gis rtse bar mi 'gyur bar dran par bgyi ba cung zhig bca' ba mdzad</text></item>
<item><p>252a1</p><section></section><text>na legs so zhes gsol to/ /bcom ldan 'das kyis kyang mi gsung bas mi de la btsun mo phreng ldan mas gsol pa bzhin du gnang ngo / /de nas bcom ldan 'das kyis byung ba 'di dang gleng gzhi 'di dang skabs 'di la dge slong gi dge 'dun bsdu ba mdzad de/ bcu</text></item>
<item><p>252a2</p><section></section><text>bdun sde dag la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas</text></item>
<item><p>252a3</p><section></section><text>nga'i nyan thos rnams kyis 'dul ba la bslab pa'i gzhi 'di ltar gdon par bya ste/ chu la rtse na ltung byed do zhes bca' ba mdzad de/ yul ni mnyan yod/ gang zag ni bcu bdun sde/ nyon mongs pa ni ma dul ba/ nyes pa ni chu la rtse ba'o/ /de la chu la rtse na zhes bya ba ni chu la rtse ba'i bsam</text></item>
<item><p>252a4</p><section></section><text>pas lus kyi las dang lus kyi spyod pa dang lus kyi g.yo ba byed na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang /</text></item>
<item><p>252a5</p><section></section><text>phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis sim par 'dod pas rgal ba la sogs pa dang / rkyal slob pa thad ka'am ltag 'og tu rtsol ba dang / grang bar 'dod pas tsha ba dag la ri mo 'dod pa ma</text></item>
<item><p>252a6</p><section></section><text>gtogs/ rgod pas dga' ba nyams su myong bar bya ba'i 'dun pas chu ma yin pa ma gtogs pa chu'i yul la rtse ba rjes su sgrub pa dbang bskur bas nub pa la sogs pa ma gtogs par chu'i nang du lte ba man chad nub par zhugs shing 'og tu nub pa dang / 'byung ba dang ngogs gzhan du</text></item>
<item><p>252a7</p><section></section><text>rgal ba dang / rgyun phyogs dang / rgyun las bzlog phyogs su rtsol ba dang / chu la rnga bo che dang / rdza rnga kha gcig pa'i sgra 'byin pa dang / gseg ma 'khrab pa dang / 'phen pa dang / khor yug dang / rdo rje dang / khron pa dang / dba' klong dang / chu srubs 'dren pa dag byed dam byed du</text></item>
<item><p>252b1</p><section></section><text>bcug na chu la rtse ba'i ltung byed kyi dngos gzhir 'gyur ro/ /chu'i yul nyid la rtse ba'i bsam pas lte ba man chad nub pa la na smad pa med do/ /rgod pas dga' ba nyams su myong bar bya ba'i 'dun pa la na smad pa med do/ /zhugs shing nub pa dang 'byung ba dang /ngogs gzhan du rgal</text></item>
<item><p>252b2</p><section></section><text>ba dang / rgyun phyogs dang / rgyun las bzlog phyogs su rtsol ba dang / chu la rnga bo che dang / rdza rnga kha gcig pa'i sgra 'byin pa dang / gseg ma 'khrab pa dang / 'phen pa dang / khor yug dang / rdo rje dang / khron pa dang / dba' klong dang / chu srubs 'dren pa dag la na smad pa med</text></item>
<item><p>252b3</p><section></section><text>do/ /de dag byed dam byed du bcug pa la na smad pa med do/ /'di'i byed pa po ni rgod pas dga' ba nyams su myong bar bya ba'i 'dun pa dang / chu'i yul la rtse bas rjes su sgrub pa'o/ /'di la yan lag lngas dngos gzhi'i ltung bar 'gyur te/ rgod pas dga' ba nyams su myong bar bya ba'i</text></item>
<item><p>252b4</p><section></section><text>'dun pa nyid dang / chu'i yul nyid dang / lte ba nub pa nyid dang / rtse bas rjes su sgrub pa nyid dang / byed dam byed du bcug pa nyid do/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du chu la rtse ba'i ltung byed kyi sbyor ba brtsams nas</text></item>
<item><p>252b5</p><section></section><text>dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /be+em tol gyis brdeg na nyes byas so/ /chur ma zhugs par rtse ba thams cad la nyes byas so/ /bum pa dang / phru ba dang / ril ba dang / kham phor</text></item>
<item><p>252b6</p><section></section><text>dang / bu ram shing btsir ba'i khu ba 'dzag pa dang / sran tshod dang / 'u sha dang / thang tsha ba nyid yod pa la nyes byas so/ /chu ma yin pa la rtse ba yang nyes byas so/ /chu ma yin pa la rtse ba byed du 'jug na yang nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji</text></item>
<item><p>252b7</p><section></section><text>snyed pa la sbyor ba'i sbyor ba'ang de snyed de/ sbyor ba nyes byas kyi sbyor ba'i sbyor ba'ang nyes byas te nyes byas phra mo'o/ /ltung ba med pa ni sim par 'dod pas rgal ba la sogs pa la ltung ba med do/ /rkyal slob pa thad ka'am/ ltag 'og tu rtsol ba la ltung ba med do/ /khu tshan la sogs</text></item>
<item><p>253a1</p><section></section><text>pa grang bar 'dod pas tsha ba dag la dkrugs pa la sogs pas ri mo 'dod pa la ltung ba med do/ /dbang bskur ba la sogs pas nub pa la ltung ba med do/ /rgal bas nub pa la ltung ba med do/ /las dang po pa dang / smyos pa dang / sems 'khrugs pa dang /</text></item>
<item><p>253a2</p><section></section><text>tshor ba dag gis nyan pa la ltung ba med do/ /bslab par bya ba ni dge slong gis yul thams cad la gnas skabs thams cad du chu la rtse ba'i ltung byed du 'gyur ba rnam pa thams cad mi bsten par bslab par bya'o/ /sim par 'dod pas rgal ba la sogs pa bya'o/ /rkyal slob pas</text></item>
<item><p>253a3</p><section></section><text>thad ka'am ltag 'og tu btsal bar bya'o/ /grang bar 'dod pas tsha ba dag la ri mo gdod par bya'o/ /rgod pa dga' ba nyams su myong bar bya ba'i 'dun pa mi bskyed do/ phyir bcos pa ni snga ma bzhin no/ /chu la rtse ba'i ltung byed de drug cu bzhi pa bshad zin to// //bud med</text></item>
<item><p>253a4</p><section></section><text>dang lhan cig nyal ba'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang ldan pa ma 'gags pas nyon mongs pa thams cad spangs pas dgra bcom pa nyid mngon sum du</text></item>
<item><p>253a5</p><section></section><text>byas shing / des rnam par grol ba'i bde ba nyams su myong ba'i tshe de 'di snyam du sems te/ bcom ldan 'das de ni bdag la phan pa mdzad pa/ legs par mdzad pa yin te/ 'di ltar bcom ldan 'das de ni bdag gi sdug bsngal gyi chos mang po sel bar mdzad pa/ bde ba'i chos mang</text></item>
<item><p>253a6</p><section></section><text>po bsgrub par mdzad pa/ sdig pa mi dge ba'i chos mang po sel bar mdzad pa/ dge ba'i chos mang po sgrub par mdzad pa yin na bdag gis de la ji zhig byas na lan byas pa dang / nye bar byas pa dang / rab tu byas par 'gyur snyam nas yang de 'di snyam du sems te/ sangs rgyas bcom</text></item>
<item><p>253a7</p><section></section><text>ldan 'das rnams dka' ba mdzad pa brgya stong du ma dag gis bskal pa grangs med pa gsum gyis pha rol tu phyin pa drug yongs su rdzogs par mdzad nas bla na med pa'i mkhyen pa thugs su chud pa gang yin pa de dag thams cad ni sems can gyi don gyi phyir yin pas bdag gis kyang gdul ba'i</text></item>
<item><p>253b1</p><section></section><text>bya ba cung zhig bya'o snyam nas bcom ldan 'das la zhus te ljongs rgyur song ngo / /ri brags zhig na khyim bdag cig 'dug pa de la bu gnyis dang bu mo gcig yod nas des bu de gnyis kyi khyim phub cing bu mo de yang bag mar btang ngo / /dus gzhan zhig na khyim bdag de yang dus la bab de'i</text></item>
<item><p>253b2</p><section></section><text>bu mo de yang khyo shi bar gyur nas/ ming po gnyis kyi khyim na gnas pa'i tshe skyes pa gzhan dag dang lhan cig dga' mgur spyod pa las khye'u spyi rtol can zhes bya ba zhig byung nas/ de'i ma yang spyi rtol can gyi ma zhes bya ba'i ming du gyur to/ /tshe dang ldan pa ma 'gags pa ljongs rgyu zhing 'gro ba</text></item>
<item><p>253b3</p><section></section><text>na ri brags der phyin nas/ dgra bcom pa rnams kyi chos nyid ni ma bsams par shes pa dang mthong ba mi 'jug pas de der song ste bsti gnas brnyas nas der 'dug pa dang / des de'i rkang pa bkru ba'i chu dang / rkang pa bkru ba dang dus ma yin pa'i zas bstabs pa dag ni des blangs so/ /des</text></item>
<item><p>253b4</p><section></section><text>de'i gnas mal bshams pa dang / tshe dang ldan pa ma 'gags pa mal der skyil mo krung bcas nas lus drang por bsrangs te dran pa phyogs par bzhag nas 'dug go/ /de de'i gan du mtshan mo thun dang po dang nam phyed nas 'ongs te bud med kyi g.yo dag nye bar bstan par brtsams pa dang / tshe dang ldan</text></item>
<item><p>253b5</p><section></section><text>pa ma 'gags pa dbang po dag 'bebs par byed do/ /des 'khyud par brtsams pa dang / tshe dang ldan pa ma 'gags pa ngang pa'i rgyal po 'dab ma brkyang ba ltar steng gi nam mkha' la mngon par 'phags nas 'bar ba dang gsal ba dang char 'bebs pa dang / glog 'byin pa'i cho 'phrul dag bya bar</text></item>
<item><p>253b6</p><section></section><text>brtsams nas bud med de la rjes su snying brtse ba'i phyir steng gi nam mkha' las shod du babs te/ de'i bsam pa dang / bag la nyal ba dang / khams dang rang bzhin khong du chud nas gang thos na bud med des stan de nyid la 'dug bzhin du 'jig tshogs la lta ba'i ri'i rtse mo nyi shu mtho ba</text></item>
<item><p>253b7</p><section></section><text>ye shes kyi rdo rjes bcom ste rgyun du zhugs pa'i 'bras bu mngon sum du byas pa de lta bus 'phags pa'i bden pa bzhi yang dag par so sor rtogs par byed pa'i chos bstan pa byas pas des bden pa mthong nas/ phyi de nyin par 'phags pa ma 'gags pa sgo bcad de gdugs tshod gsol nas</text></item>
<item><p>254a1</p><section></section><text>chos ston pa'i tshe de'i ming po gnyis mi zhig dang lhan cig thab mo byung ba na mi de na re khyed gnyis kyang smra'am khyed gnyis kyi sring mo ya mtshan can sna tshogs dang ldan pa'i mchod sbyin byed pas shAkya'i bu'i dge sbyong yang ma btang ste/ shAkya'i bu'i dge sbyong khar rtsang zhugs na da</text></item>
<item><p>254a2</p><section></section><text>dung yang ma byung ngo zhes zer ro/ /de gnyis kyis bsams pa bdag cag gnyis gang cung zad mis brnyas par gyur pa de dag thams cad ni 'di'i le len yin gyi de gsod du 'dong ngo snyam nas ral gri shubs nas phyung ste de'i khyim ga la ba de logs su phyogs te brgyugs pa dang srog chags brgya</text></item>
<item><p>254a3</p><section></section><text>stong phrag du ma dag kyang kha cig ni ltad mo skyed pa na/ kha cig ni sngon gyi dge ba'i rtsa ba dag gis bskul ba na de gnyis kyi phyi bzhin phyi bzhin rjes su 'brang ngo / /de nas tshe dang ldan pa ma 'gags pas smras pa/ sring mo kho bo phyir byung gi khyod kyis sgo chod cig /de phyir byung ba dang des sgo bcad</text></item>
<item><p>254a4</p><section></section><text>do/ /de nas tshe dang ldan pa ma 'gags pas ngang pa'i rgyal po 'dab ma brkyang pa ltar steng gi nam mkha' la 'phags nas cho 'phrul dag bya bar brtsams nas shod du babs te chos bstan pas srog chags nyi khris rgyun du zhugs pa'i 'bras bu thob par byas so/ /ri brags de dang ha cang mi ring</text></item>
<item><p>254a5</p><section></section><text>ba na skyed mos tshal zhig yod pa der mtshan mo gnas par khas blangs pa'i tshe chom rkun pa lnga brgya tsam der lhags pa dag la yang chos bstan pas rgyun du zhugs pa'i 'bras bu thob par byas so/ /ri brags de dag tu chos bstan pas srog chags khri nyis stong gis kyang 'phags pa'i 'bras bu</text></item>
<item><p>254a6</p><section></section><text>thob par byas so/ /de nas tshe dang ldan pa ma 'gags pas chom rkun pa las bden pa mthong ba'i rigs kyi bu lnga brgya po de dag bcom ldan 'das la gdul ba'i skyes su khrid de bcom ldan 'das ga la ba der song nas/ bcom ldan 'das kyis kyang de dag dge slong tshur shog ces bya</text></item>
<item><p>254a7</p><section></section><text>bas rab tu phyung zhing bsnyen par rdzogs pa mdzad nas de dag gis dgra bcom pa nyid mngon sum du byas so/ /dge slong rnams kyis tshe dang ldan pa ma 'gags pa la dris pa/ tshe dang ldan pa ma 'gags pa ji ltar bde bar brgyus sam/ tshe dang ldan pa dag cung zad ni bde bar brgyus/ cung</text></item>
<item><p>254b1</p><section></section><text>zad ni sdug bsngal bar yang brgyus so/ /ji ltar 'dir re zhig gdul ba'i bya ba byas pa gang yin pa de ni bde bar brgyus pa yin no/ /had bor de'u gsad pa gang yin pa de ni sdug bsngal bar brgyus pa yin no/ /ci'i phyir/ des skabs de rgyas par brjod pa dang / dge slong rnams kyis</text></item>
<item><p>254b2</p><section></section><text>smras pa/ tshe dang ldan pa ma 'gags pa khyod bud med dang lhan cig nyal du rung ngam/ gang gi phyir mi rung ba de nyid kyi phyir nyes dmigs byung bar gyur to zhes zer nas dge slong don nyung ngu dag ci'i phyir dge slong dag bud med dang lhan cig gnas gcig tu nyal zhes smod par byed/ phyar ka</text></item>
<item><p>254b3</p><section></section><text>gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang gleng gzhi 'di dang skabs 'di la dge slong gi dge 'dun bsdu ba mdzad de/ tshe dang ldan pa ma 'gags pa la rmas nas/ mi brtson pa dang / mi sbyor</text></item>
<item><p>254b4</p><section></section><text>ba dang / ma brtags par spyod pa rnam par smad pa mdzad de/ brtson pa dang sbyor ba dang brtags te spyad pa'i bsngags pa brjod nas bslab pa bca' ba'i phan yon bcu yang dag par gzigs pas/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong</text></item>
<item><p>254b5</p><section></section><text>gang bud med dang lhan cig gnas gcig tu nyal na ltung byed do zhes bca' ba mdzad de/ yul ni mnyan yod gang zag ni tshe dang ldan pa ma 'gags pa/ nyon mongs pa ni bag chags ma byang bas ma bsams par shes pa dang / mthong ba mi 'jug pa'o/ /nyes pa ni bud med dang lhan cig gnas</text></item>
<item><p>254b6</p><section></section><text>gcig tu nyal ba'o/ /de la yang dge slong gang zhig ces bya ba ni chos 'di pa'o/ /bud med dang zhes bya ba ni bud med dam gzhon nu ma mi tshangs par spyod pa 'khrig pa'i chos bsten nus pa dang ngo / /lhan cig ces bya ba ni de dang de'o/ /gnas gcig tu zhes bya ba ni gnas bzhi po thams cad</text></item>
<item><p>254b7</p><section></section><text>g.yogs shing thams cad bskor ba dang / thams cad g.yogs shing phal cher bskor ba dang / phal cher g.yogs shing thams cad bskor ba dang / phal cher g.yogs shing phal cher bskor ba dag tu'o/ /de la gnas thams cad g.yogs shing thams cad bskor ba ni gnas khang dang 'khor</text></item>
<item><p>255a1</p><section></section><text>gyi khyams dang khang pa brtsegs pa dag go/ /thams cad g.yogs shing phal cher bskar ba ni sgo bcu pa dang bcu gnyis pa dag go/ /phal cher g.yogs shing thams cad bskor ba ni khyams ngos bzhi pa dag go/ /phal cher g.yogs shing phal cher bskor ba ni</text></item>
<item><p>255a2</p><section></section><text>khyams ngos gsum pa dang 'khor gyi khyams dag go/ /nyal na zhes bya ba ni mtshan mo glos phab ste nyal na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang sbyor ba'i sbyor bas ltung ba rnam par gzhag dang / ltung ba</text></item>
<item><p>255a3</p><section></section><text>med dang / bslabs par bya ba dang / phyir bcos ba rnam kyis 'di'i mtshan nyid shes bar bya'o/ de la 'dir dngos gzhi'i ltung ba rnam par gzhag pa ni dge slong ma'i 'gro ba'i bud med dang gzhon nu ma mi tshangs bar spyod pa 'khrig pa'i chos bsten nus pa dang lhan cig gnas gcig tu</text></item>
<item><p>255a4</p><section></section><text>mtshan mo gnyid log na skya rengs 'char ba'i mthar bud med dang lhan cig nyal ba'i ltung byed kyi dngos gzhir 'gyur ro/ /mi'i 'gro ba'i bud med dam gzhon nu ma mi tshangs par spyod pa 'khrig pa'i chos bsten nus pa nyid la na smad pa med do/ /gnas gcig gi khongs su gtogs pa nyid la na</text></item>
<item><p>255a5</p><section></section><text>smad pa med do/ /mtshan mo skya rengs 'char ba'i mtha' la na smad pa med do/ /gnyid log pa la na smad pa med do/ 'di'i byed po ni mi'i 'gro ba'i bud med dam/ gzhon nu ma mi tshangs par spyod pa 'khrig pa'i chos bsten nus pa nyid do/ /'di la yan lag lngas dngos gzhi'i ltung bar 'gyur te/</text></item>
<item><p>255a6</p><section></section><text>mi'i 'gro ba pa'i bud med dam gzhon nu ma mi tshangs par spyod pa 'khrig pa'i chos bsten nus pa nyid dang lhan cig gnas gcig pa nyid dang / mtshan mo nyid dang / gnyid log pa nyid dang / skya rengs shar ba nyid do/ /de dag las yan lag ma tshang na ci rigs par na smad do/ /</text></item>
<item><p>255a7</p><section></section><text>sbyor ba'i ltung ba ni nyes byas te ji srid du bud med dang lhan cig nyal ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /mi'i 'gro ba pa'i bud med dam gzhon nu ma mi tshangs par spyod pa</text></item>
<item><p>255b1</p><section></section><text>'khrig pa'i chos bsten mi nus pa la nyes byas so/ /mtshan mo ma yin pa dang / skya rengs ma shar ba dang / lhan cig gnas gcig pa nyid ma yin ba dang / gnyid ma log pa la nyes byas so/ /ma ning pho dang / ma ning mo dang / mtshan gnyis pa dang / mi ma yin pa'i 'gro bar gtogs</text></item>
<item><p>255b2</p><section></section><text>pa la nyes byas so/ /de dag gi bong tshod bya gag gi tshad kyi mtha' yan chad la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te/ nyes byas phra mo'o/ /ltung ba med pa ni</text></item>
<item><p>255b3</p><section></section><text>bud med dang / ma ning pho dang / ma ning mo dang / mtshan gnyis pa dang / mi ma yin pa'i 'gro bar gtogs pa mo nyid ma yin pa la ltung ba med do/ /khyim thab kyis bsrungs pa la ltung ba med do/ /srung ba dge slong gzhag ba la ltung ba med do/ /skas bsdus sam/ sgo gtan bcug</text></item>
<item><p>255b4</p><section></section><text>gam/ sgo bcad dam re lde la sogs pas bskor ba la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du bud med dang lhan cig</text></item>
<item><p>255b5</p><section></section><text>nyal ba'i ltung byed du 'gyur ba rnam pa thams cad mi bsten par bslab par bya'o/ /dge slong bar khang na nyal zhing bud med 'og khang na nyal lam/ dge slong steng khang na nyal zhing bud med bar khang na nyal lam/ dge slong bar khang na nyal zhing bud med steng khang na nyal lam/ dge slong 'og</text></item>
<item><p>255b6</p><section></section><text>khang nyal zhing bud med bar khang na nyal na dge slong des skas bsdu bar bya ba'am/ sgo gtan pas gcad par bya ba'am/ srung ba dge slong gzhag par bya'o/ /dge slong gnas khang na nyal zhing bud med khyams na nyal na dge slong des sgo gtan pas gcad par bya ba'am/ srung ba</text></item>
<item><p>255b7</p><section></section><text>dge slong gzhag par bya'o/ /dge slong khyams na nyal zhing bud med gnas khang na nyal na dge slong des sgo phyi rol nas gcad par bya ba'am/ srung ba dge slong gzhag par bya'o/ /dge slong sgo khang nyal zhing bud med bang rim na nyal na dge slong des sgo nang nas gcad par bya ba'am/ srung ba dge slong</text></item>
<item><p>256a1</p><section></section><text>gzhag par bya'o/ /dge slong bang rim la nyal zhing bud med sgo khang na nyal na dge slong des sgo phyi rol nas sgo gcad par bya ba'am/ srung ba dge slong gzhag par bya'o/ /dge slong ba lang gi lhas sam/ phyugs lhas na nyal zhing bud med nang ngam nyen 'khor na nyal na</text></item>
<item><p>256a2</p><section></section><text>dge slong des phyogs de re lde dag gam gsog ma dag gam yal ga dag gis bskor bar bya ba'am/ srung ba dge slong gzhag par bya'o/ /phyir bcos pa ni snga ma bzhin no/ /bud med dang lhan cig tu nyal ba'i ltung byed de drug cu lnga pa bshad zin to// //so sor thar pa'i mdo rgya cher</text></item>
<item><p>256a3</p><section></section><text>'grel pa 'dul ba kun las btus pa/ bam po sum cu bdun pa/ sngangs par byed pa'i ltung byed kyi gleng gzhi ni/ sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang ldan pa maud gal gyi bu chen</text></item>
<item><p>256a4</p><section></section><text>pos nye ba 'khor la sogs pa sar pa skyes phran gzhon nu bcu bdun sde'i tshogs dag rab tu phyung zhing bsnyen par rdzogs par byas pa de'i tshe na de dag drug sde dag la rten par byed/ bsnyen par byed/ bsnyen bkur byed do/ /de nas 'char kas de dag la smras pa bcu bdun sde dag tshur shog 'di</text></item>
<item><p>256a5</p><section></section><text>dang 'di dag gyis shig /de dag gis smras pa/ khyod kho bo cag gi slob dpon yin nam/ mkhan po yin nam ci mi byed do/ /'char kas smras pa/ glen pa dag 'o na gzhan ci byed ces des de dag gnya' ba nas bzung nas bskrad do/ /de dag gis smras pa/ tshe dang ldan pa dag bdag</text></item>
<item><p>256a6</p><section></section><text>cag drug sde dag gis gang cung zad brnyas par 'gyur ba de dag thams cad ni bdag cag thos pa nyung ba las gyur pa yin gyi/ bdag cag thos pa 'dzin du 'dong ba dang / des na phyin chad drug sde dag la cung zad kyang dri bar mi bya'o zhes de dag dge slong zhig gi gan du dong ste smras pa/ btsun</text></item>
<item><p>256a7</p><section></section><text>pa bdag cag klog tu stsol cig /des de dag la thabs yin no zhes smras nas/ de dag gis de la klag par brtsams so/ /nye dgas smras pa/ btsun pa 'char ka bcu bdun sde dag de bar bdag cag la rten par mi byed/ bsnyen bkur mi byed do/ /'char kas smras pa/ de dag kho bos</text></item>
<item><p>256b1</p><section></section><text>bskrad nas thos pa 'dzin par brtsams so/ /btsun pa 'char ka khyod kyis bdag cag gi sbrul nyal ba lcag gis gzhus so/ /ji srid du glen pa de dag thos pa nyung bar gyur pa de srid du de dag bdag cag la rten par byed/ bsnyen par byed/ bsnyen bkur byed kyi/ gang gi tshe de dag mang</text></item>
<item><p>256b2</p><section></section><text>du thos par gyur cing mdo sde 'dzin pa dang 'dul ba 'dzin pa dang / ma mo 'dzin pa dang / gdug cing pha rol gnon par gyur pa de'i tshe na de dag bdag cag la gnod pa bya bar sems par 'gyur ro/ /'char kas smras pa/ kho bos ci nas kyang de dag gis ma rtogs pa yang rtogs par mi</text></item>
<item><p>256b3</p><section></section><text>'gyur zhing / rtogs pa las kyang yongs su nyams par 'gyur ba de ltar bya'o/ /bcu bdun sde dag kyang me khang du mar me btsugs te kha ton bya bar brtsams pa dang / ji tsam na tshe dang ldan pa 'char ka la ba zhig spu phyir bstan te gyon nas me khang du zhugs te mar me bsad nas 'byung po 'byung</text></item>
<item><p>256b4</p><section></section><text>po zhes smras pa dang de dag sngangs shing skrag nas me khang nas phyir byung ste mtha' gcig tu 'khod do/ /de dag slob dpon gyis mthong nas des smras pa/ gzhon nu dag ci'i phyir kha ton mi byed par kha rog ste 'khod/ de dag gis smras pa/ slob dpon bdag cag mi ma lags</text></item>
<item><p>256b5</p><section></section><text>pas gtses so/ /des bsams pa rgyal byed kyi tshal gnod sbyin gos sngon po gyon pa lnga brgyas rtag tu mi gtong bas 'di na mi ma yin pa yod re skan/ lhung bzed nag po can gnas ngan len kun du spyod pa 'ga' zhig gis 'di dag bsdigs so snyam nas des smras pa/ gzhon nu</text></item>
<item><p>256b6</p><section></section><text>dag khyed cag mi ma yin pa de dag 'dzin par 'dod dam/ 'tshal lo/ /des smras pa/ gzhon nu dag me khang gi grwa bzhir mar me btsugs te/ rdza mas khob la dbus su mar me tshugs la kha ton gyis shig dang / gal te de 'ongs te dbus kyi mar me bsad nas 'byung po 'byung po zhes</text></item>
<item><p>256b7</p><section></section><text>zer ba na sgo chod la me khang gi grwa bzhir mar me phye la zung shig /de dag gis de ltar byas pa dang / ci tsam na tshe dang ldan pa 'char ka la ba zhig spu phyir bstan te/ gyon te me khang du zhugs te dbus kyi mar me bsad nas 'byung po 'byung po zhes smras pa dang / de dag gis sgo bcad nas me</text></item>
<item><p>257a1</p><section></section><text>khang gi grwa bzhir mar me phye ste bzung nas brdeg par brtsams pa dang / des smras pa/ 'char ka'o 'char ka'o/ /de dag gis smras pa/ khyod kyi snying lam na 'char ka kho bo cag gi grogs po yin pas de yin no zhes byas na gtang bar 'gyur snyam mam/ shi</text></item>
<item><p>257a2</p><section></section><text>drod kyis ma bzung gi bar du mi gtong ngo / /de dag gis yang smras pa/ tshe dang ldan pa dag mi ma yin pa ni shin tu yang chen po zhig bsad kyang nyes pa sbom por 'gyur bar zad par bdag cag gis ltung ba mthol zhing bshags par byas/ te por brdeg go zhes de dag gis te bor</text></item>
<item><p>257a3</p><section></section><text>tal tal te btang nas 'char kas 'phyes 'khrud de rang gi gnas su phyin nas/ de'i phyi de nyin par lus dag 'bru mar gyis bsku mnye byas nas khri la nyal zhing 'dug pa dang / dge slong rnams kyis de la smras pa/ tshe dang ldan pa 'char ka khyod ci nyes/ 'char kas smras pa/ tshe dang</text></item>
<item><p>257a4</p><section></section><text>ldan pa dag kho bos ku re cung zhig byas nas nyes dmigs 'di lta bu byung bar gyur to/ /ci byas/ des skabs de rgyas par brjod pa dang / dge slong rnams kyis de la smras pa/ khyod dge slong la sngangs par byed du rung ngam/ gang gi phyir mi rung ba de nyid kyi phyir nyes dmigs 'di</text></item>
<item><p>257a5</p><section></section><text>lta bu byung bar gyur to zhes zer nas dge slong don nyung ngu dag ci'i phyir dge slong dag dge slong la sngangs par byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di</text></item>
<item><p>257a6</p><section></section><text>dang / gleng gzhi 'di dang / skabs 'di la dge slong gi dge 'dun bsdu ba mdzad de/ 'char ka la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad</text></item>
<item><p>257a7</p><section></section><text>de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge slong la sngangs par byed dam/ sngangs par byed du 'jud na tha na bzhad gad bya bar bsams kyang rung ste ltung byed do/ /</text></item>
<item><p>257b1</p><section></section><text>zhes bca' ba mdzad de/ yul ni mnyan yod/ gang zag ni 'char ka / nyon mongs pa ni phrag dog /nyes pa ni dge slong la sngangs par byed pa'o/ /de la yang dge slong gang zhes bya ba ni 'char ka'am gzhan yang de lta bu gang yin pa'o/ /dge slong la zhes bya ba ni chos 'di pa la'o/ /</text></item>
<item><p>257b2</p><section></section><text>sngangs par byed dam zhes bya ba ni bdag nyid kyis so/ /sngangs par byed du 'jud na zhes bya ba ni gzhan no/ /tha na bzhad gad bya bar bsams kyang rung ste zhes bya ba ni tha na ku re bya bar bsams kyang rung ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir</text></item>
<item><p>257b3</p><section></section><text>yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis bzhad gad bya bar</text></item>
<item><p>257b4</p><section></section><text>bsams pas kyang rung khro ba sngon du btang bas kyang rung ste sngangs par 'dod pas 'jigs pa'i rgyu nye bar sgrub pa sngon du btang ba 'jigs par byed pa yid du mi 'ong ba 'di lta ste dper na/ yi dags sam/ sha za'am/ grul bum mam/ lus srul po'i gzugs la ba nag po'am/ sol</text></item>
<item><p>257b5</p><section></section><text>ba'am/ ka ba tshig pa lta bu/ sgra seng ge'am/ stag gam/ gung ngam/ mtsha' 'am/ gzig gam/ wa'i skad lta bu'am/ dri bshang ba'am/ gci ba'am/ ra'am/ ra'i ze ba'i dri lta bu/ reg pa sreg gam/ re lde'am phyar ba'i reg pa lta bu dag 'di na yod do zhes dge slong la bdag</text></item>
<item><p>257b6</p><section></section><text>nyid kyis go bar byed dam/ gzhan gyis kyang go bar byed du bcug na 'jigs pa skyes kyang rung / ma skyes kyang rung / skyo bar byed pa'i ched nyid ma gtogs te/ sngangs par byed pa'i ltung byed kyi dngos gzhir 'gyur ro/ /bzhad gad bya bar bsams pa dang / khro ba sngon du btang ba la na smad pa</text></item>
<item><p>257b7</p><section></section><text>med do/ /sngangs par 'dod pa dang / 'jigs pa'i rgyu nye bar bsgrub pa sngon du btang ba la na smad pa med do/ /'jigs par byed pa yid du mi 'ong ba gang yang rung ba lan smad pa med do/ /'jigs par byed pa yid du mi 'ong ba 'di lta ste dper na/ yi dags sam/ sha za dang / grul bum</text></item>
<item><p>258a1</p><section></section><text>dang / lus srul po gang yang rung ba la na smad pa med do/ /de dag gi gzugs la ba nag po dang / sol ba dang ka ba tshig pa lta bu gang yang rung ba la na smad pa med do/ /de dag gi sgra seng ge dang / stag dang / gung dang / mtsha' dang / gzig dang / wa'i skad</text></item>
<item><p>258a2</p><section></section><text>lta bu gang yang rung ba la na smad pa med do/ /de dag gi dri bshang ba dang / gci ba dang / ra dang / ra'i ze ba'i dri lta bu gang yang rung ba la na smad pa med do/ /de dag gi reg pa gseg dang / re lde dang / phyar ba'i reg pa lta bu gang yang rung ba la na smad pa med do/ /go bar bya ba'i dge slong</text></item>
<item><p>258a3</p><section></section><text>gang yang rung ba la na smad pa med do/ /'di na yod do zhe'am/ pha gi na yod do zhes zer ba gang yang rung ba la na smad pa med do/ /de dag gis khyod khrid par 'gyur/ gsod par 'gyur/ srog dang bral bar byed par 'gyur ro zhes zer ba gang yang rung ba la na smad pa med do/ /bdag</text></item>
<item><p>258a4</p><section></section><text>nyid go bar byed dam gzhan gyis go bar byed du bcug pa gang yang rung ba la na smad pa med do/ /'jigs pa skyes pa'am ma skyes pa gang yang rung ba la na smad pa med do/ /skyo bar byed pa'i ched nyid ma gtogs par gang yang rung ba la na smad pa med do/ /'di'i byed pa po ni sngangs par</text></item>
<item><p>258a5</p><section></section><text>'dod pa dang yid du mi 'ong ba nyid do/ /'di la yan lag drug gis dngos gzhi'i ltung bar 'gyur te bzhad gad bya bar bsams pa'am/ khro ba sngon du btang ba'i bsams pa gang yang rung ba nyid dang / sngangs par 'dod pa nyid dang / 'jigs pa'i rgyu yid du mi 'ong ba gang yang rung ba</text></item>
<item><p>258a6</p><section></section><text>nyid dang / pha rol po sngangs par bya ba dge slong nyid dang / bdag nyid dam gzhan gang yang rung bas go bar byed pa nyid dang / pha rol po 'jigs pa skyes kyang rung ma skyes kyang rung ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te ji srid du</text></item>
<item><p>258a7</p><section></section><text>sngangs par byed pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed pa brtsams pa re re la nyes byas re re'o/ /yid du 'ong ba'i rgyu nye bar bsgrub pa sgrogs pa la nyes byas so/ /yid du 'ong ba 'di lta ste dper na/ lha</text></item>
<item><p>258b1</p><section></section><text>dang / klu dang / dri za dang / gnod sbyin dang / mi'am ci dang / lto 'phye chen po dang / yi dags dbang che bar grags pa gang yang rung ba dag la nyes byas so/ /de dag gi gzugs nor can dang / tshong dpon dang / ded dpon dang / rgyal po dang blon po lta bu gang yang rung ba la nyes byas so/ /de</text></item>
<item><p>258b2</p><section></section><text>dag gi sgra pi wang dang / 'od ma dang / ba la ri dang / ma ha ti dang / su g+ho Sha ka lta bu gang yang rung ba la nyes byas so/ /de dag gi dri a ka ru dang / tsan dan dang / gur kum dang / ta ma la'i lo ma lta bu gang yang rung ba la nyes byas so/ /de dag gi reg pa dar dang / ras yug chen</text></item>
<item><p>258b3</p><section></section><text>dang / be'u ras dang / dar la dang / du gu la'i ras dang / ko tam pa'i ras lta bu gang yang rung ba la nyes byas so/ /go bar bya ba dge slong ma yin pa la nyes byas so/ /de dag 'di na yod do zhe'am pha gi na yod do zhes zer ba gang yang rung ba la nyes byas so/ /de dag gis khyod</text></item>
<item><p>258b4</p><section></section><text>la yid du 'ong ba'i rgyu nye bar bsgrub par 'gyur ro zhes zer ba gang yang rung ba la nyes byas so/ /de dag bdag nyid kyis go bar byed dam/ gzhan gyis go bar byed du bcug pa gang yang rung ba la nyes byas so/ /yid du 'ong ba'i rgyus dga' ba skyes pa'am/ ma skyes pa gang yang rung ba la</text></item>
<item><p>258b5</p><section></section><text>nyes byas so/ /de dag gis skyo bar byed pa'i ched nyid ma gtogs pa gang yang rung ba la nyes byas so/ /sbyor ba'i sbyor ba'i stung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba</text></item>
<item><p>258b6</p><section></section><text>med pa ni skyo bar bya ba'i ched nyid la ltung ba med do/ /de'i phyir skyo bar bya ba'i ched nyid la sems can dmyal ba dang / dud 'gro dang yi dags kyi gtam la sogs pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med</text></item>
<item><p>258b7</p><section></section><text>do/ /bslab par bya ba ni dge slong gis yul thams cad la gnas skabs thams cad du sngangs par byed pa'i ltung byed du 'gyur ba rnam pa thams cad mi bsten par bslab par bya'o/ /skyo bar bya ba'i ched nyid du de dag bsgrag par bya'o/ /phyir bcos pa ni snga ma bzhin no/ /sngangs par</text></item>
<item><p>259a1</p><section></section><text>byed pa'i ltung byed de drug cu drug pa bshad zin to// //sbed pa'i ltung byed kyi gleng gzhi ni bcas pa dang gnang ba'i dbang gis rnam pa gnyis te bcas pa'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun</text></item>
<item><p>259a2</p><section></section><text>dga' ra ba na bzhugs so/ /gang gi tshe tshe dang ldan pa maud gal gyi bu chen pos nye ba 'khor la sogs pa sar pa skyes phran gzhon nu bcu bdun sde'i tshogs dag rab tu phyung zhing bsnyen par rdzogs par byas pa de'i tshe na de dag drug sde dag la sten par byed bsnyen par byed bsnyen bkur byed do/ /</text></item>
<item><p>259a3</p><section></section><text>khyim bdag cig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs nas sangs rgyas la sogs pa dge slong gi dge 'dun ni gshegs so/ /drug sde dag dang bcu bdun sde dag phyi bzhin 'brang zhing 'dong ngo / /de'i lam ka na rdzing bu chus gang ba</text></item>
<item><p>259a4</p><section></section><text>zhig 'dug nas drug sde dag gis bcu bdun sde dag la smras pa/ bcu bdun sde dag kye ma khyed cag dang kho bo cag lhan cig tu 'gran pa yin na tshur sheg 'u bu cag chu'i nang du gang yun ring du nub cing 'dug phod pa lta'o/ /de dag gis smras pa/ de ltar bya'o zhes de dag thams cad chur zhugs</text></item>
<item><p>259a5</p><section></section><text>pa dang / nye dga' chu nas byung ste bcu bdun sde dag gi gos dag sa 'bus pa zhig gi 'og tu sbas pa dang / drug sde dag myur ba myur bar rdzing bu'i nang nas byung ste/ gos dag gyon nas song ngo / /bcu bdun sde dag chu'i steng du byung ba dang / drug sde dag mi snang nas de dag gis bdag</text></item>
<item><p>259a6</p><section></section><text>cag pham par gyur na mi rung ngo zhes de dag yang chu'i 'og tu zhugs so/ /de dag yang dang yang du steng du byung ste bltas na drug sde dag mi snang nas de da dung yang chu'i 'og tu 'dug go snyam nas/ de dag gis smras pa/ tshe dang ldan pa dag drug sde dag gis gos dag sbas te 'dong ngo zhes</text></item>
<item><p>259a7</p><section></section><text>bgros pa dang / ci tsam na gos gcig kyang mi snang nas/ de dag gis smras pa/ tshe dang ldan pa dag de dag gis bdag cag la mtho btsams so zhes de dag rdzing bu nas byung ste mtha' gcig tu 'khod do/ /de'i tshe tshe dang ldan pa shA ri'i bu dang / maud gal gyi bu chen po gnyis 'khor lnga</text></item>
<item><p>259b1</p><section></section><text>brgya dang / ko sa la dag tu ljongs rgyu zhing 'dong ba na phyogs der 'ongs nas/ tshe dang ldan pa maud gal gyi bu chen pos de dag gis gos dag phyung ste de dag la byin no/ /de nas de dag dge slong dag gi nang du dong nas gos bshus te smras pa/ tshe dang ldan pa dag gal te kho bo cag la mkhan pos ma dgongs</text></item>
<item><p>259b2</p><section></section><text>su zin na kho bo cag gi zan gcad par byas par 'gyur ro/ /ci'i phyir de dag gis skabs de rgyas par brjod pa dang / dge slong don nyung du dag ci'i phyir dge slong dag dge slong gi gos dag sbed par byed ces smod par byed/ phyar ka gtong bar byed/ kha zer bar byed pa'i skabs de</text></item>
<item><p>259b3</p><section></section><text>dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas dge sbyong gi tshul ma yin pa/ rjes su mthun pa ma yin pa/ rung ba ma</text></item>
<item><p>259b4</p><section></section><text>yin pa/ tshul dang mthun pa ma yin pa de ni rab tu byung bas bya ba ma yin na zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge slong ngam</text></item>
<item><p>259b5</p><section></section><text>dge slong ma'am/ dge slong ma'am/ dge tshul lam/ dge tshul ma'i lhung bzed dang gos sam/ dra ba'am/ phor bu'am/ ska rags sam/ dge sbyong gi 'tsho ba'i yo byad gang yang rung ba sbed dam/ sbed du 'jug na ltung byed do zhes bca' ba mdzad de/ yul ni mnyan yod/ gang zag</text></item>
<item><p>259b6</p><section></section><text>ni drug sde/ nyon mongs ba ni mtho btsams pa/ nyes pa ni rab tu byung ba'i yo byad sbed pa'o/ /gnang ba'i gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dge slong zhig gis dge slong zhig gi lag tu</text></item>
<item><p>259b7</p><section></section><text>gos gtams nas 'jigs pa byung ba dang / dge slong des rang gi gos dag ni sbas/ dge slong de'i gos dag ni ma sbas pa dang / de dag ma byin par len pa dag gis phrogs nas/ dge slong de phongs par gyur ba'i skabs de dge slong rnams kyis bcom ldan 'das la gsol pa dang /</text></item>
<item><p>260a1</p><section></section><text>bcom ldan 'das kyis bka' stsal pa/ de lta bas na de 'dra ba'i rkyen ma gtogs so/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas/ dge slong rnams la de'i shas che ba</text></item>
<item><p>260a2</p><section></section><text>dang / de dang mthun pa dang / de dang 'tsham pa'i chos dang ldan pa'i bka' mchid mdzad nas dge slong rnams la bka' stsal pa/ dge slong dag de lta bas na snga ma ni bca' ba yin la/ 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par</text></item>
<item><p>260a3</p><section></section><text>bya ste/ yang dge slong gang dag dge slong ngam/ dge slong ma'am/ dge slob ma'am/ dge tshul lam/ dge tshul ma'i lhung bzed dam/ chos gos sam/ dra ba'am/ phor bu'am/ ska rags sam/ dge sbyong gi 'tsho ba'i yo byad gang yang rung ba sbed dam/ sbed du 'jug na de 'dra ba'i rkyen</text></item>
<item><p>260a4</p><section></section><text>ma gtogs te ltung byed do zhes gnang ba mdzad de/ yul ni mnyan yod/ gang zag ni dge slong don nyung ngu dag /nyon mongs pa dang nyes pa med do/ /de la yang dge slong gang zhes bya ba ni shAkya'i bu nye dga'a'am/ gzhan yang de lta bu gang yin pa'o/ /dge slong ngam/ dge slong ma'am</text></item>
<item><p>260a5</p><section></section><text>dge slob ma'am/ dge tshul lam/ dge tshul ma'i zhes bya ba ni chos 'di pa la'o/ /lhung bzed ces bya ba ni lhung bzed nyid do/ /gos zhes bya ba ni bdun po dag las gang yang rung ba'o/ /dra ba zhes bya ba ni lhung bzed kyi snod do/ /phor bu zhes bya ba ni kha phor ro/ /ska rags zhes bya ba ni shur bu dang /</text></item>
<item><p>260a6</p><section></section><text>lcag bod dang rgya cang dang shur bu phre'u'o/ /dge sbyong gi 'tsho ba'i yo byad gang yang rung ba'o zhes bya ba ni de dag las gzhan gang yang rung ba'o/ /sbed dam zhes bya ba ni bdag nyid kyis so/ /sbed du 'jug na zhes bya ba ni gzhan no/ /de 'dra ba'i rkyen ma gtogs te zhes bya ba ni phan par 'dod pas sbed pa de 'dra</text></item>
<item><p>260a7</p><section></section><text>ba'i rkyen gzhag ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan</text></item>
<item><p>260b1</p><section></section><text>nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis rab tu byung ba 'di pa dbang ba'i lhung bzed dang / /chos gos dang / dra ba dang / phor bu dang / ska rags la sogs pa dge sbyong gi 'tsho ba'i yo byad gang yang rung ba sbed dam/ sbed du bcug na phan</text></item>
<item><p>260b2</p><section></section><text>par 'dod pas sbed pa ma gtogs te sbed pa'i ltung byed kyi dngos gzhir 'gyur ro/ /bcom ldan 'das kyi gsung rab la rab tu byung ba dge slong ngam dge slong ma dang / dge slob ma dang / dge tshul dang / dge tshul ma gang yang rung ba la na smad pa med do/ /de dag dbang ba'i</text></item>
<item><p>260b3</p><section></section><text>lhung bzed dang / chos gos dang / dra ba dang / phor bu dang / ska rags la sogs pa dag sbyong gi 'tsho ba'i yo byad gang yang rung ba la na smad pa med do/ /de dag tshad dang ldan pa dang rung ba la na smad pa med do/ /rang gis sbed dam gzhan sbed du bcug pa la na smad pa med do/ /phan</text></item>
<item><p>260b4</p><section></section><text>par 'dod pa'i bsam pa ma gtogs pa la na smad pa med do/ /'di'i byed pa po ni mtho btsams pa'i bsam pa dang / rab tu byung ba 'di pa gang yang rung ba'i yo byad gang yang rung ba'o/ /'di la yan lag lngas dngos gzhi'i ltung bar 'gyur te/ tho 'tshams pa'i bsams pa dang /</text></item>
<item><p>260b5</p><section></section><text>rab tu byung ba 'di pa dang / yo byad gang yang rung ba dang / sbed dam sbed du 'jug pa dang / phan par 'dod pa ma gtogs pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du sbed pa'i ltung byed kyi sbyor ba brtsams nas dngos</text></item>
<item><p>260b6</p><section></section><text>gzhi lam thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /rab tu byung ba 'di pa ma yin pa'i mi dang / 'gro ba gzhan du gtogs pa gang yang rung ba la nyes byas so/ /tshad dang ldan pa ma yin pa dang rung ba ma yin pa la nyes byas so/ /</text></item>
<item><p>260b7</p><section></section><text>sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni phan par 'dod pas sbed dam sbed du 'jud pa la ltung ba med do/ /las dang po ba dang / smyos</text></item>
<item><p>261a1</p><section></section><text>pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du sbed pa'i ltung byed du 'gyur ba rnam pa thams cad mi bsten par bslab par bya'o/ phan par 'dod pa'i</text></item>
<item><p>261a2</p><section></section><text>bsam pas rang dang gzhan gyi yo byad sbed dam sbed du gzhug par bya'o/ /dang por rang gi sba bar bya'o/ /de nas nus na gzhan gyi sba bar bya'o/ /phyir bcos pa ni snga ma bzhin no/ /sbed pa'i ltung byed de drug cu bdun pa bshad zin to// //byin pas nye bar 'tsho ba'i ltung byed kyi gleng</text></item>
<item><p>261a3</p><section></section><text>gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang ldan pa 'char kas ni nyon mongs pa thams cad spangs pas dgra bcom pa nyid mngon sum du byas/ tshe dang ldan pa 'dun pa ni kau shAm+bIr song ste snying</text></item>
<item><p>261a4</p><section></section><text>las chung ngur 'dug /'gro mgyogs dang nab so gnyis ni dus la bab/ dga' bo dang nye dga' gnyis ni dge 'dun gyi nang na 'khod pa de'i tshe na tshe dang ldan pa nye dga' rgas par gyur nas de la lhan cig gnas pa dang / nye gnas dag nye dga' la mi nyan pas de'i chos gos dag dri ma</text></item>
<item><p>261a5</p><section></section><text>can du gyur kyang des 'khru ba dang / kha bsgyur bar mi nus nas de la blo byung ba thabs zhig bya'o snyam nas des chos gos de dag lhan cig gnas pa dang / nye gnas dag la bu dag kho bo rgas pas 'di dag khyed kyi yin no zhes la la la snam sbyar byin/ la la la bla gos byin/ la la la mthong</text></item>
<item><p>261a6</p><section></section><text>gos byin no/ /de dag gis rang gi sred pas chos gos de dag legs par bkrus shing legs par kha bsgyur bar byas so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la dge slong rnams la de bzhin gshegs pa ko sa la dag tu ljongs rgyu</text></item>
<item><p>261a7</p><section></section><text>rgyur gshegs kyi khyed cag las gang de bzhin gshegs pa dang thabs cig ko sa la dag tu ljongs rgyur 'gro bar spro ba des chos gos kyi las gyis shig ces bsgo shig /tshe dang ldan pa kun dga' bos de skad bsgo ba na dge slong de dag gis chos gos de dag nye dga' la gtams te dong ngo / /nye dgas</text></item>
<item><p>261b1</p><section></section><text>de dag spyad nas phyir gtur bur bcug go/ /ci tsam na dge slong de dag phyir 'ongs nas khyim bdag gis sangs rgyas la sogs pa dge slong gi dge 'dun glo bur du gshegs pa'i gshegs ston la spyan drangs pa'i tshe de dag gis chos gos de dag phyir blangs pa dang nye dgas spyad par mthong nas gzhag</text></item>
<item><p>261b2</p><section></section><text>ste chos gos rnying pa dag gis zhugs so/ /dge slong rnams kyis de dag la smras pa/ tshe dang ldan pa dag khyed cag gis chos gos dag cig gtams te gzhag na ci'i phyir lam gyi chos gos dag gyon te 'ongs/ de dag gis smras pa/ gtams te gzhag go/ /'o na ci'i phyir de dag mi</text></item>
<item><p>261b3</p><section></section><text>byon/ de dag gis skabs de rgyas par brjod pa dang / dge slong don nyung ngu dag ci'i phyir dge slong dag dge slong la chos gos byin nas de'i 'og tu gdeng med par spyod par byed ces smod par byed/ phyar ka gtong bar byed/ /kha zer bar byed pa'i skabs de dge slong rnams kyis bcom ldan 'das</text></item>
<item><p>261b4</p><section></section><text>la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de nye dga' la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya</text></item>
<item><p>261b5</p><section></section><text>ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge slong la gos sbyin nas de'i 'og tu gdeng med par spyod na ltung</text></item>
<item><p>261b6</p><section></section><text>byed do zhes bca' ba mdzad de/ yul ni mnyan yod/ gang zag ni nye dga'/ nyon mongs pa ni thug thub/ nyes ba ni dge slong la gos sbyin pa gdeng med par spyod pa'o/ /de la yang dge slong gang zhes bya ba ni sha' kya'i bu nye dga' 'am gzhan yang de lta bu gang yin pa'o/ /dge slong la</text></item>
<item><p>261b7</p><section></section><text>zhes bya ba ni chos 'di pa la'o/ /gos zhes bya ba ni snam sbyar dang bla gos dang mthang gos gsum las gang yang rung ba'o/ /byin nas zhes bya ba ni blang ba med par byin nas so/ /de'i 'og tu zhes bya ba ni dus gzhan nas so/ /gdeng med par zhes bya ba ni ma bslangs par ro/ /spyod na ni zhes bya ba</text></item>
<item><p>262a1</p><section></section><text>ni gyon pa'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis</text></item>
<item><p>262a2</p><section></section><text>'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong gis dge slong la gos snam sbyar dang / bla gos dang mthang gos las gang yang rung ba gzhan la byin nas de'i 'og tu des gnang ba'i gdeng med par gzhi des de dga' bar mi 'gyur bar</text></item>
<item><p>262a3</p><section></section><text>spyod na byin pas nye bar 'tsho ba'i ltung byed kyi dngos gzhir 'gyur ro/ /chos 'di pa'i dge slong gang yang rung ba la na smad pa med do/ /gos snam sbyar dang / bla gos dang / mthang gos gsum las gang yang rung ba la na smad pa med do/ /phyir blang ba med par byin pa la rang gi blos nye bar</text></item>
<item><p>262a4</p><section></section><text>'tsho ba la na smad pa med do/ /pha rol pos gnang ba'i gdeng med pa la na smad pa med do/ /gzhi des pha rol po dga' bar mi 'gyur ba la na smad pa med do/ /spyad pa shas ches che chung dang yun ring thung la na smad pa med do/ /'di'i byed pa po ni dge slong gis gos dang gdeng med par spyod pa'o/ /'di</text></item>
<item><p>262a5</p><section></section><text>la yan lag lngas dngos gzhi'i ltung byed du 'gyur te/ dge slong gi dang dge slong gi yo byad gzhan ma gtogs pa'i gos nyid dang / rang gi phar byin pa dang / pha rol bo'i gdeng med par rang gi blos nye bar 'tsho ba dang / gzhi des dga' bar mi 'gyur bar spyod pa'o/ /de dag las yan</text></item>
<item><p>262a6</p><section></section><text>lag ma tshad na ci rigs par na smad do/ /sbyor ba'i ltung ba ni nyes byas te/ ji srid du byin pas nyes bar 'tsho ba'i ltung byed kyi sbyor ba brtsams nas dngos gzhi la ma thug gi bar du nyes byas so/ dngos gzhi la sbyor ba tha dad pa ji snyed brtsams pa re re la nyes byas re re'o/ /gos las gzhan pa'i</text></item>
<item><p>262a7</p><section></section><text>yo byad la nyes byas so/ /chos 'di pa'i dge slong las gzhan pa la nyes byas so/ /phyir blang ba med par stan byin pa ma yin pa la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang</text></item>
<item><p>262b1</p><section></section><text>nyes byas te nyes byas phra mo'o/ /ltung ba med pa ni pha rol pos gnang ba'i gdeng yod pa la ltung ba med do/ /gal te gzhi des pha rol po de dga' bar 'gyur ro snyam pa'i bsam pa la ltung ba med do/ /las dang po dang / smyos pa dang / sems 'khrugs pa dang / tshor ba dag gis nyen pa la ltung</text></item>
<item><p>262b2</p><section></section><text>ba med do/ /bslab par bya ba ni dge slong gis yul thams cad la gnas skabs thams cad du byin pas nye bar 'tsho ba'i ltung byed du 'gyur ba rnam pa thams cad mi bsten par bslab par bya'o/ /gzhan la byin pa phyir gtams pa la rang gi 'du shes mi bskyed do/ /de yal bar mi 'dor</text></item>
<item><p>262b3</p><section></section><text>ro/ /der thug thub tu mi spyod do/ /phyir bcos pa ni snga ma bzhin no/ /byin pas nye bar 'tsho ba'i ltung byed de drug cu brgyad pa bshad zin to// //skur ba 'debs pa'i ltung byed kyi gleng gzhi ni sangs rgyas bcom ldan 'das rgyal po'i khab 'od ma'i tshal bya ka lan dka'i gnas na</text></item>
<item><p>262b4</p><section></section><text>bzhugs so/ /de'i tshe tshe dang ldan pa gyad bu nor rgyal po'i khab na bya rgod phung po'i ri la rdzing bu rdo rtsig can zhes bya ba'i 'gram na 'dug go/ /dge slong ma ut+pa la'i mdog bcom ldan 'das dang / dge slong gnas brtan gnas brtan rnams kyi zhabs la phyag 'tshal nas tshe dang ldan pa</text></item>
<item><p>262b5</p><section></section><text>gyad bu nor ga la ba der dong ste phyin nas tshe dang ldan pa gyad bu nor gyi rkang pa gnyis la mgo bos phyag 'tshal te chos mnyan pa'i phyir mdun du 'dug go/ /de'i tshe na dge slong mdza' bo dang / sa las skyes gnyis kyis phyag dar khrod cig rnyed cing de gnyis tshe dang ldan pa gyad bu nor dang tshe</text></item>
<item><p>262b6</p><section></section><text>rabs tshe rabs nas rjes su 'brel ba'i khon yod pas rtag tu klan ka tshol ba la brtson pa yin pas de gnyis phyag dar khrod kyi gos de khyer te rdzing bu rdo rtsig can du 'khur bcug nas nyi ma la bting ste 'khod do/ /de'i tshe na tshe dang ldan pa gyad bu nor gyi chos gos kyi grwa rlung gis bskyod nas/</text></item>
<item><p>262b7</p><section></section><text>dge slong ut+pa la'i mdog gi mgo la reg go/ /de mdza' bos mthong nas sa las skyes la smras pa/ sa las skyes gyad bu nor 'di la dge slong ma ut+pa'i mdog dang lhan cig lus kyi reg pa'i dge 'dun lhag ma byung gi 'dod la dge slong rnams la brjod par bya'o zhes de gnyis dong ste/</text></item>
<item><p>263a1</p><section></section><text>dge slong rnams la de skad smras so/ /dge slong rnams kyis smras pa/ tshe dang ldan pa gnyis khyed cag gnyis lha dang mi rnams gcig tu yongs su btang zhing sems can dmyal ba dang / yi dwags dang / dud 'gro rnams su gcig tu gnas sam/ ci nas</text></item>
<item><p>263a2</p><section></section><text>dge slong dgra bcom pa rnam par thar pa brgyad la bsam gtan pa mi'i chos bla ma'i rdzu 'phrul gyi cho 'phrul rnam par ston pa de la khyed gnyis gzhi med pa'i dge 'dun lhag ma'i chos kyis skur pa 'debs par byed ces zer ba'i skabs de dge slong rnams kyis bcom ldan 'das la gsol pa</text></item>
<item><p>263a3</p><section></section><text>dang / bcom ldan 'das kyis bka' stsal pa/ /dge slong dag khyed kyis de gnyis la ji zhig mthong / ji ltar mthong / gang du mthong / khyed gnyis ci'i phyir der son pas der mthong zhes legs par rab tu gleng zhing rtogs shig /dge slong rab tu mang po dag gis legs par</text></item>
<item><p>263a4</p><section></section><text>rab tu glengs shing brtags pa na de gnyis kyis smras pa/ tshe dang ldan pa dag tshe dang ldan pa gyad bu nor la dge slong ma ut+pa la'i mdog dang lhan cig lus kyi reg pa'i dge 'dun lhag ma byung ste/ 'di ltar bdag cag gnyis kyis tshe dang ldan pa gyad bu nor la 'dun pas smras pa/ zhe sdang</text></item>
<item><p>263a5</p><section></section><text>dang / gti mug dang / 'jigs pas smras so zhes zer nas dge slong don nyung ngu dag ci'i phyir dge slong dag dge slong dag pa ltung ba med pa la gzhi med par dge 'dun lhag ma'i chos kyis skur pa 'debs par byed ces smod par byed/ phyar ka gtong bar byed/ kha zer bar byed pa'i skabs de</text></item>
<item><p>263a6</p><section></section><text>dge slong rnams kyis bcom ldan 'das la gsol to/ de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ mdza' bo dang sa las skyes la rmas nas dge sbyong gi tshul ma yin pa/ rjes su mthun pa ma yin pa/ rung</text></item>
<item><p>263a7</p><section></section><text>ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab ba'i gzhi 'di ltar gdon par bya ste/ yang dge slong gang khros</text></item>
<item><p>263b1</p><section></section><text>shing zhe sdang bar gyur nas dge slong dag pa ltung ba rnam pa med pa la gzhi med par dge 'dun lhag ma'i chos kyis skur na ltung byed do zhes bca' ba mdzad de/ yul ni rgyal po'i khab/ gang zag ni mdza' bo dang / sa las skyes gnyis/ nyon mongs pa ni khon du 'dzin ba/ nyes pa ni dge slong</text></item>
<item><p>263b2</p><section></section><text>la gzhi med par dge 'dun lhag ma'i chos kyis skur pa 'debs pa'o/ /de la yang dge slong gang zhes bya ba ni mdza' bo dang sa las skyes sam gzhan yang de lta bu gang yin pa'o/ /khros shing zhes bya ba ni 'khrugs shing ngo / /zhe sdang bar gyur nas zhes bya ba yid mi dga' bar</text></item>
<item><p>263b3</p><section></section><text>gyur nas de 'khrugs pa ma bsal bar ro/ /dge slong dag pa zhes bya ba ni tshe dang ldan pa gyad bu nor ram gzhan yang de lta bu gang yang rung ba'o/ /ltung ba med pa la zhes bya ba ni gzhi de'i ltung ba med ba'o/ /gzhi med par zhes bya ba ni gzhi gsum po mthong ba'i gzhi dang thos pa'i gzhi</text></item>
<item><p>263b4</p><section></section><text>dang dogs pa'i gzhi med par ro/ /dge 'dun lhag ma'i chos kyis zhes bya ba ni bcu gsum po gang yang rung ba ste/ de ni chos ma yin pa la chos kyi sgra gsungs pa yin no/ skur na zhes bya ba ni skur ba 'debs na'o/ /ltung byed do zhes bya ba ni snga ma bzhin no/ /de la ltung ba ji ltar 'gyur</text></item>
<item><p>263b5</p><section></section><text>zhe na/ 'dir yang dngos gzhi dang sbyor ba dang sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni/ dge slong gis</text></item>
<item><p>263b6</p><section></section><text>skur ba 'debs par 'dod pas dge slong la 'du shes bsgyur te/ dge 'dun lhag mas skur pa gsal ba'am bag tsam gyis kyang brjod na skur ba 'debs pa'i ltung byed kyi dngos gzhir 'gyur ro/ /de'i bye brag ni 'di ltar ltung ba 'byin par byed pas pha rol po la skur ba 'debs pa'i bsam</text></item>
<item><p>263b7</p><section></section><text>pas mthong ba dang / thos pa dang / dogs pa'i gzhi gang yang med par brdzun gyi tshig gis dge slong yang rung / dge slong ma yang rung / pham par 'gyur ba byung yang rung / ma byung yang rung ba la dge 'dun lhag ma'i chos bcu gsum pa'am nyi shu gang yang rung bas skur pa de nyid dang /</text></item>
<item><p>264a1</p><section></section><text>mi'i 'gro ba pa khyim pa'am/ rab tu byung ba'am/ skyes pa'am bud med dam ma ning la sogs pa gang yang rung ba la mngon sum mam brgyud pa la sogs pa'i thabs gsal ba'am/ bag tsam gyis brjod pa gang yang rung bas brda sprod cing go bar byas na dngos</text></item>
<item><p>264a2</p><section></section><text>gzhir 'gyur te/ de dag la na smad pa med do/ /dge 'dun lhag mas skur pa gdab pa'i bsam pa gang yang rung ba la na smad pa med do/ /mthong ba dang / thos pa dang / dogs pa'i gzhi gsum po dang / brjed pa gang yang rung ba lan smad pa med do/ /'du shes dang / bzod pa</text></item>
<item><p>264a3</p><section></section><text>dang / 'dod pa dang / blo gros dang / rtog pa dang / lta ba bsgyur ba'i brdzun gyi tshig gang yang rung ba la na smad pa med do/ /dge slong dang dge slong ma bsnyen par ma rdzogs pa dang bcas pa gang yang rung ba la na smad pa med do/ de gnyis pham par 'gyur ba'i chos dang / dge 'dun</text></item>
<item><p>264a4</p><section></section><text>lhag mas nyams pa dang / ma nyams pa gang yang rung ba lan smad pa med do/ /dge 'dun lhag ma'i chos thun mong ba gang yang rung ba la na smad pa med do/ /nyan pa po nyid dang mi'i 'gro ba bo khyim pa 'am rab tu byung ba dang / skyes ba'am bud med dang ma ning la sogs pa gang yang</text></item>
<item><p>264a5</p><section></section><text>rung ba la na smad pa med do/ /brda sprod pa'i thabs mngon sum mam/ brgyud pa'am/ phrin dang / spring yig dang / brda la sogs pas go bar byed pa gang yang rung ba la na smad pa med do/ /gang zag ma nyams pa dag la gzhi bcus ltung bar 'gyur te/ ma mthong ba dang ma thos pa</text></item>
<item><p>264a6</p><section></section><text>dang / mi dogs par 'du shes bsgyur te mthong ngo zhe'am/ thos so zhe'am/ /dogs so zhes zer ba gsum dang / thos la brjed pa dang / dogs la brjed pa las 'du shes bsgyur te thos te ma brjod do zhe'am/ dogs te ma brjod do zhes zer ba gnyis dang / thos pa la yid</text></item>
<item><p>264a7</p><section></section><text>ches nas mthong ngo zhe'am/ thos pa la yid mi ches par mthong ngo zhe'am/ thos pa la dogs nas mthong ngo zhe'am/thos pa la mi dogs par mthong ngo zhe'am/ dogs pa la dogs nas mthong ngo zhes zer ba lnga ste/ de ltar gzhi bcu po de dag gang brjod kyang na smad pa med do/ /gang zag</text></item>
<item><p>264b1</p><section></section><text>dag pa ma dag pa ltar bcos pa la yang gzhi de bcus ltung bar 'gyur ro/ /gyur zag nyams pa ma dag pa la ni gzhi bcu gcig gis ltung bar 'gyur te/ ma mthong ba dang / ma thos pa dang / mi dogs par 'du shes bsgyur te mthong ngo zhe'am/ thos so zhe'am/ dogs so</text></item>
<item><p>264b2</p><section></section><text>zhes zer ba gsum dang mthong la brjed ba dang / thos la brjed pa dang / dogs la brjed pa las 'du shes bsgyur te mthong ste ma brjed do zhe'am/ thos te ma brjed do zhe'am/ dogs te ma brjed do zhes zer ba gsum dang / thos pa la yid ches nas mthong ngo zhe'am/ thos pa la yid ma</text></item>
<item><p>264b3</p><section></section><text>ches nas mthong ngo zhe'am/ thos pa la dogs nas mthong ngo zhe'am/ thos pa la mi dogs bar mthong ngo zhe'am/ dogs pa la dogs pa na mthong ngo zhes zer ba lnga ste/ de ltar gzhi bcu gcig po dag gang brjod kyang na smad pa med do/ /gang zag ma dag pa dag pa ltar bcos pa la yang</text></item>
<item><p>264b4</p><section></section><text>gzhi bcu gcig po de dag gis ltung bar 'gyur ro/ /mtshan dang lta ba las rang gi phyogs ma yin pa la na smad pa med do/ /yid gnyis ni 'du shes dang 'dra bas yid gnyis dang bcas pas skur pa la na smad pa med do/ /gzhi gsum po dag ni tha dad pas de dag nang bsnur ba la na smad pa med</text></item>
<item><p>264b5</p><section></section><text>do/ /brjed pa ni med pa dang 'dra bas brjed bas skur ba la na smad pa med do/ /don gyi de nyid ni mi brdzun par smra ba nyid kyi rgyu ma yin pas de nyams pa yin yang gzhi med par 'du shes bsgyur ba la na smad pa med do/ /dge slong 'gro ba gzhan gyi rnam pa bsten pa na dge slong gi 'du shes yod pa la</text></item>
<item><p>264b6</p><section></section><text>na smad pa med do/ /dngos po bzang ngan dang 'dra ba la na smad pa med do/ /mtshan gyur ba lta ba thun mong gi yul la na smad pa med do/ /'gro ba gzhan las skyes pa dang / 'gro ba gzhan gyi rnam pa bsten pa la na smad pa med do/ /gnas skabs gzhan thob pa la na smad pa med do/ /gzhi</text></item>
<item><p>264b7</p><section></section><text>gcig la bslab pa du ma bcas pa nyid la na smad pa med do/ /dngos po la the tshom za bas bsam pa dang bcas par zhugs pa la na smad pa med do/ /yul bsams pa dang ma bsams pa la na smad pa med do/ /rang dang gzhan gyi don du byed pa la na smad pa med do/ /'di'i byed pa po ni</text></item>
<item><p>265a1</p><section></section><text>skur pa 'debs par 'dod pas gzhi med par dge slong la dge 'dun lhag ma'i chos kyis skur pa 'debs pa'o/ /'di la yan lag lngas dngos gzhi'i ltung bar 'gyur te/ skur ba 'debs par 'dod pa dang / pha rol po bsnyen par rdzogs pa nyid dang / gzhi med</text></item>
<item><p>265a2</p><section></section><text>par 'du shes bsgyur ba dang / dge 'dun lhag ma'i chos dang / gsal ba'am bag tsam gyis brjod de don go ba'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du skur pa 'debs pa'i ltung byed kyi sbyor ba brtsams nas</text></item>
<item><p>265a3</p><section></section><text>dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /mi bsten pa la dge 'dun lhag ma'i chos kyis skur pa 'debs na nyes byas so/ /des na dge slong la pho'i dbang po med pa ma ning pho lta bu dang dge slong ma</text></item>
<item><p>265a4</p><section></section><text>la mo'i dbang po med pa ma ning mo lta bus skur pa 'debs na nyes byas so/ /skur pa gdab par bya ba'i ming ma smos par skur ba 'debs na nyes byas so/ /dge slong 'gro ba gzhan gyi rnam pa bsten pa na dge slong gi 'du shes med pa la nyes byas so/ /khros par gyur pa dang rgod bag dang /</text></item>
<item><p>265a5</p><section></section><text>byung rgyal gyis skur pa 'debs na nyes byas so/ /dud 'gro'i 'gro ba la go bar byas na nyes byas so/ /bsnyen par ma rdzogs pa la skur pa 'debs na nyes byas so/ /de bzhin gshegs pa la ngan sems kyis khrag phyung ba dang dge 'dun gyi dbyen byas pas skur na nyes byas so/ /gzhi</text></item>
<item><p>265a6</p><section></section><text>gsum po dag med par bdag gis bsams te smras so zhes bya ba la sogs pas gzhogs smos byed na nyes byas so/ /ltung ba gzhan gyis skur na nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba</text></item>
<item><p>265a7</p><section></section><text>nyes byas kyi sbyor ba'i sbyor ba yang nyes byas te nyes byas phra mo'o/ /nyes byas kyis skur na yang nyes byas phra mor 'gyur ro/ /ltung ba med pa ni gang zag ma nyams pa dag la gzhi 'di lngas ltung bar mi 'gyur te/ ma mthong ba dang / ma thos pa dang / mi dogs pa la 'du shes</text></item>
<item><p>265b1</p><section></section><text>ma bsgyur bar ma mthong ngo zhe'am/ ma thos so zhe'am/ mi dog so zhes zer ba gsum dang / thos la brjed pa dang / dogs la brjed pa las 'du shes ma bsgyur bar thos te brjed do zhe'am/ dogs te brjed do zhes zer ba gnyis te/ de ltar gzhi lnga po dag gang brjed kyang ltung ba</text></item>
<item><p>265b2</p><section></section><text>med do/ /gang zag dag pa ma dag pa ltar bcos pa la yang gzhi de lnga la ltung ba med do/ /gang zag nyams pa ma dag pa la ni gang gzhi drug gis ltung bar mi 'gyur te/ mthong ba dang / thos pa dang / dogs pa la 'du shes ma bsgyur bar mthong ngo zhe'am/ thos so zhe'am/ dogs</text></item>
<item><p>265b3</p><section></section><text>so zhes zer ba gsum dang / mthong la ma brjed pa dang / thos la ma brjed pa dang / dogs la ma brjed pa la 'du shes ma bsgyur bar mthong ste ma brjed do zhe'am/ thos te ma brjed do zhe'am/ /dogs te ma brjed do zhes zer ba gsum ste/ de ltar gzhi drug po de dag gang brjod kyang</text></item>
<item><p>265b4</p><section></section><text>ltung ba med do/ /gang zag ma dag pa dag pa ltar bcos pa la yang gzhi de drug la ltung ba med do/ /dril bsgrags pa la ltung ba med do/ /ngos la ri mo bris la phan chad pa ji ltar bdag gis shes pa de bzhin du 'jig rten thams cad kyis kyang shes so snyam na ltung ba med do/ /las</text></item>
<item><p>265b5</p><section></section><text>dang po ba dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du skur ba 'debs pa'i ltung byed du 'gyur ba rnam pa thams cad mi bsten par bslab par bya'o/ /'du</text></item>
<item><p>265b6</p><section></section><text>shes bsgyur ba dang / gzhi med par smra bar mi bya'o/ /phyir bcos pa ni snga ma bzhin no/ /skur pa 'debs pa'i ltung byed de drug cu dgu pa bshad zin to// //bud med dang lhan cig 'gro ba'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon</text></item>
<item><p>265b7</p><section></section><text>med zas sbyin gyi kun dga' ra ba na bzhugs so/ rgyal po'i khab na tha ga pa spyi cer zhes bya ba zhig 'dug pa des mnyan yod pa'i tha ga pa zhig gi bu mo bag mar blangs nas des bu mo de la yang dang yang du khu tshur dang thal lcag gis rdeg par byed nas dus gzhan zhig na tha ga pa spyi cer tshong khang du</text></item>
<item><p>266a1</p><section></section><text>chang 'thungs te ra ro nas rang gi khyim ga la ba der song ste phyin nas des bu mo de shin tu brdegs te gnyid log pa dang / des tha ga pa de gnyid log par rig nas sgo dang po phye ba kho na nas byung ste bros so/ /dge slong zhig rgyal po'i khab tu dbyar gnas par khas</text></item>
<item><p>266a2</p><section></section><text>blangs nas mnyan yod du bcom ldan 'das kyi zhabs la phyag 'tshal du 'phags pa de yang sgo dang po phye ba kho na nas byung ste song ba dang / bu mo des dge slong de mthong nas des smras pa/ 'phags pa gar bzhud/ dge slong des smras pa/ sring mo mnyan yod du 'gro'o/ /bdag</text></item>
<item><p>266a3</p><section></section><text>kyang mnyan yod du mchi yis 'phags pa dang lhan cig 'grogs te mchi'o/ /de ltar gyis shig /bu mo de dge slong de dang lhan cig 'grogs te 'gro bar brtsams so/ /ci tsam na tha ga pa spyi cer ra ro ba sangs te sad pa na bu mo snang nas des song ste sgo ba la dris pa/ kye nang rje sgo</text></item>
<item><p>266a4</p><section></section><text>'di nas bu mo zhig phyir byung ngam/ sgo bas smras pa/ sgo dang po phye ba kho na nas byung ste song ngo / /tha ga pa de ra ba la 'dzegs te phyi bzhin bltas pa dang ci tsam na thag ring ba kho na nas song ba mthong nas de myur ba myur bar bab ste bsnyegs pa dang / ci tsam na dge slong zhig dang lhan</text></item>
<item><p>266a5</p><section></section><text>cig 'gro ba mthong nas des bsams pa/ bdag ni gcig pu yin la 'di gnyis ni gnyis yin pas gal te bzung na 'di gnyis log ste bdag la brdeg bar 'gyur ba yang yin pa de lta bu'i gnas yod par 'gyur gyi ra mda' bzlog go snyam nas ri brags shig na tha ga pa lnga brgya</text></item>
<item><p>266a6</p><section></section><text>tsam 'khod pa dag gi gan du song ste smras pa/ shes ldan dag kho bo'i chung ma shAkya'i bu'i dge sbyong gis phrogs kyi de la grogs gyis shig ces ra mda' bzlog tu bcug go/ /tha ga pa dag ni yongs su mi rtogs pa yin pas de dag gis thag bzangs lnga brgya tsam thogs te ri brags nas phyir</text></item>
<item><p>266a7</p><section></section><text>byung ste de dag gis dge slong de shin tu brdegs te lhung bzed kyang bcag /phor bu dang khar ba dag kyang bcag /chos gos dag kyang dral nas shi'o snyam du bsams te bor ro/ /bu mo des dge slong de la smras pa/ 'phags pa khyed cag gis rgyal po las gzhon nu'i yongs su spang ba thob pa</text></item>
<item><p>266b1</p><section></section><text>lags kyi rgyal po'i khab tu bzhud de gsungs la 'di dag gi lag pa dang rkang pa dag gcod du gsol cig /de dag skrag nas dge slong de la bzod par gsol ba dang / dge slong gi snying mar dang 'dra bas des bzod par byas so/ /bu mo des smras pa/ gal te 'phags pas bzod kyang bdag</text></item>
<item><p>266b2</p><section></section><text>gis mi bzod do/ /de dag gis bu mo de la yang bzod par gsol ba dang / bu mo des smras pa/ khyed cag la ni bzod na tha ga pa spyi cer 'di la mi bzod de bdag gis 'di'i lag pa dang rkang pa dag gcad par bya'o/ /de dag gis smras pa/ 'di la yang bzod par gyis shig /bu mo</text></item>
<item><p>266b3</p><section></section><text>des smras pa/ gal te phyin chad bdag la mi brdeg na de lta na bzod par bya'o/ /dge slong de mthar gyis mnyan yod du phyin nas dge slong rnams kyis de la smras pa/ tshe dang ldan pa 'ongs pa legs so 'ongs pa legs so/ /ji ltar bde bar brgyus sam tshe dang ldan pa dag ji ltar bde bar</text></item>
<item><p>266b4</p><section></section><text>brgyus/ kho bo tha ga pa dag gis had por srog dang de'u phul lo/ /ci'i phyir des skabs de rgyas par brjod pa dang / dge slong rnams kyis smras pa/ khyod skyes pa med par bud med dang lhan cig 'gron lam du 'gror rung ngam gang gi phyir mi rung ba de nyid kyi phyir nyes dmigs 'di lta bu</text></item>
<item><p>266b5</p><section></section><text>byung ngo / /dge slong don nyung ngu dag ci'i phyir dge slong dag skyes pa med par bud med dang lhan cig 'gron lam du 'gro zhes smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis</text></item>
<item><p>266b6</p><section></section><text>byung ba 'di dang gleng gzhi 'di dang skabs 'di la dge slong gi dge 'dun bsdu pa mdzad de/ dge slong de la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs</text></item>
<item><p>266b7</p><section></section><text>du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang skyes pa med par bud med dang lhan cig 'gron lam du 'gro na tha na grong bar du yang rung ste</text></item>
<item><p>267a1</p><section></section><text>ltung byed do zhes bca' ba mdzad do/ yul ni mnyan yod/ gang zag ni dge slong chos 'di pa zhig /nyon mongs pa ni shes bzhin ma yin pa/ nyes pa ni skyes pa med par bud med dang lhan cig 'gron lam du 'gro ba'o/ /de la yang dge slong gang zhes bya ba ni</text></item>
<item><p>267a2</p><section></section><text>chos 'di pa'am gzhan yang de lta bu gang yin pa'o/ /skyes pa med par zhes bya ba ni de dang de'o/ /bud med dang lhan cig ces bya ba ni bud med dam gzhon nu ma mi tshangs par spyod pa 'khrig pa'i chos bsten nus pa dang ngo / /'gron lam du 'gro na zhes bya ba ni dgon pa'i lam</text></item>
<item><p>267a3</p><section></section><text>du 'gro na'o/ /tha na grong bar du 'gro yang rung ste zhes bya ba ni tha na rgyang grags kyi bar du yang rung ste'o/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba</text></item>
<item><p>267a4</p><section></section><text>med pa dang / bslab bar bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong skyes ba gzhan med par mi'i 'gro ba pa'i bud med dam gzhon nu ma mi tshangs bar spyod pa 'khrig pa'i chos bsten nus pa rang gi</text></item>
<item><p>267a5</p><section></section><text>bsel byed pa dang lam du 'jud pa dang / mi nus pa 'khrid pa ma gtogs pa dang / lhan cig 'dod pas lam du 'gro na rgyang grags re re'i mthar bud med dang lhan cig 'gro ba'i ltung byed kyi dngos gzhir 'gyur ro/ /gzhan gyi dbang ma gtogs pa dang rang dga'i 'dod pas 'gro</text></item>
<item><p>267a6</p><section></section><text>ba la na smad pa med do/ /bud med bsel byed pa dang / lam du 'jud pa dang / mi nus pa 'khrid pa ma gtogs pa dag la na smad pa med do/ /lam 'jigs pa med pa nyid la na smad pa med do/ /mi'i 'gro ba pa'i bud med dam gzhon nu ma mi tshangs par spyod pa 'khrig pa'i chos bsten nus</text></item>
<item><p>267a7</p><section></section><text>ba gang yang rung ba la na smad pa med do/ /sngar thams cad pa la na smad pa med do/ /lam gcig pa la na smad pa med do/ /rgyang grags kyi mtha' las 'das pa la na smad pa med do/ /nyin mtshan gyi cha la na smad pa med do/ /'di'i byed pa po ni mi'i 'gro ba pa'i bud</text></item>
<item><p>267b1</p><section></section><text>med dam gzhon nu ma mi tshangs par spyod pa 'khrig pa'i chos bsten nus pa nyid dang / lam rgyang grags kyi mtha' nyid do/ /'di la yang yan lag lngas dngos gzhi'i ltung bar 'gyur te/ mi'i 'gro ba pa'i bud med dang gzhon nu ma mi tshangs par spyod pa 'khrig pa'i chos bsten</text></item>
<item><p>267b2</p><section></section><text>nus pa nyid dang / rang dgar 'dod pas lam du 'gro ba nyid dang / bsel byed pa'am/ lam du 'jud pa'am/ /mi nus pa 'khrid pa ma gtogs pa nyid dang / rig pa'i skyes pa med pa nyid dang / lam rgyang grags kyi mtha' las 'das pa nyid do/ /de dag las yan lag ma</text></item>
<item><p>267b3</p><section></section><text>tshang na ci rigs par na smad do/ /sbyor ba'i ltung ba ni nyes byas te/ ji srid du bud med dang lhan cig 'gro ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /mi tshangs</text></item>
<item><p>267b4</p><section></section><text>par spyod pa 'khrig pa'i chos bsten mi nus pa la nyes byas so/ /mi'i 'gro ba mo ma yin pa la nyes bya so/ /rig pa'i skyes pa la legs par smra ba dang / nyes par smra ba'i chos rnams kun shes par mi nus pa la nyes byas so/ /mi'i 'gro ba ma yin pa'i rig pa'i skyes pa la</text></item>
<item><p>267b5</p><section></section><text>nyes byas so/ /rig pa'i bud med la nyes byas so/ /rgyang grags kyi phyed nyid du nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung</text></item>
<item><p>267b6</p><section></section><text>ba med pa la bud med de dge slong rang gi bsel byed pa dang / dge slong gis lam nor ba des lam du 'jug pa dang / dge slong 'gro mi nus pa la des khrid pa de la ltung ba med do/ /lam tha dad pa la ltung ba med do/ /rig pa'i skyes pa yod pa la ltung ba med do/ /rang dbang med pa la</text></item>
<item><p>267b7</p><section></section><text>ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du bud med dang lhan cig 'gro ba'i ltung byed du 'gyur ba rnam pa thams cad mi bsten par</text></item>
<item><p>268a1</p><section></section><text>bslab par bya'o/ /phyir bcos pa ni snga ma bzhin no/ /bud med dang lhan cig 'gro ba'i ltung byed de bdun cu pa bshad zin to// //so sor thar pa'i mdo rgya cher 'grel pa 'dul ba kun las btus pa/ bam po sum cu brgyad pa/ /sdom la/ rku dang nyi shu ma lon dang / /</text></item>
<item><p>268a2</p><section></section><text>rko dang mgron dang bslab pa dang / /'thab dang mi smra 'gro ba dang / mi gus chang 'thung dus min pa'o/ /zhes bya ba ni bcu pa brgyad pa yin te/ sdom la zhes bya ba'i tshig gi don dang / dgos pa ni snga ma bzhin no/ /bcu pa brgyad pa 'dis kyang ltung byed kyi chos bcu bstan te/ rkun ma dang lhan cig</text></item>
<item><p>268a3</p><section></section><text>'gro ba dang / ma lon par bsnyen par rdzogs par byed pa dang / sa rko ba dang / mgron du gnyer ba las ring du 'dug pa dang / bslab pa la nye bar 'jog pa spong ba dang / nyan rna las gyur pa dang / mi smra bar 'gro ba dang / ma gus pa'i tshul dang / myos par 'gyur ba 'thung ba dang / dus ma</text></item>
<item><p>268a4</p><section></section><text>yin par 'gro ba'i ltung byed do/ /de la rkun ma dang lhan cig 'gro ba'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dge slong zhig rgyal po'i khab 'od ma'i tshal ka lan dka'i gnas</text></item>
<item><p>268a5</p><section></section><text>su dbyar gnas par khas blangs so/ /de nas dge slong de dbyar gyi zla ba gsum po dag 'das nas chos gos byas pa dang ldan/ chos gos zin pa dang ldan zhing lhung bzed dang chos gos thogs te/ bcom ldan 'das kyi zhabs la phyag 'tshal du 'phags nas mnyan yod du 'gro ba'i</text></item>
<item><p>268a6</p><section></section><text>don mthun btsal ba dang / des tshong pa sho gam 'dral ba dag mthong nas des smras pa/ shes ldan dag gar 'gro/ 'phags pa mnyan yod du mchi'o/ /shes ldan dag kho bo yang khyed dang lhan cig tu mnyan yod du 'gro'o zhes de dag dang lhan cig 'phags so/ /ci tsam na ri brags</text></item>
<item><p>268a7</p><section></section><text>shig tu sho gam gyi gnas su phyin pa dang / tshong pa sho gam 'dral pa de dag sho gam gcod pa dag gis 'jigs pas lam gol ba nas 'gro bar brtsams pa dang / dge slong de yang mdun du song ngo / /de dag sho gam gcod pa dag gis mthong nas/ de dag gis smras pa/ kwa'i tshang</text></item>
<item><p>268b1</p><section></section><text>pa sho gam 'dral ba dag gar 'dod/ de dag gis dge slong de mdun du 'gro ba mthong nas de dag gis smras pa/ shes ldan dag tshong pa sho gam 'dral ba 'di dag gis ma nyes kyi shAkya'i bu'i dge sbyong mdun du 'gro ba 'dis nyes kyi 'di gsad par bya'o zhes</text></item>
<item><p>268b2</p><section></section><text>de dag gis dge slong de shin tu brdegs te lhung bzed kyang bcag /phor bu dang khar ba dag kyang bcag /chos gos dag kyang dral te shi'o snyam nas bor ro/ /tshong pa sho gam 'dral ba de dag gis dge slong de la smras pa/ 'phags pa khyed kyis rgyal po las gzhon nu'i yongs su spang pa thob pa lags kyi rgyal po'i gan</text></item>
<item><p>268b3</p><section></section><text>du bzhud de gsungs la/ shog ma pa 'di dag gi lag pa dang rkang pa dag gcod du gsol cig /de dag skrag nas dge slong de la bzod par gsol ba dang / dge slong gi snying ni mar dang 'dra bas/ des bzod par byas so/ /sho gam 'dral ba dag gis smras pa/ gal te 'phags</text></item>
<item><p>268b4</p><section></section><text>pas bzod kyang bdag cag gis mi bzod do/ /de dag gis sho gam 'dral ba de dag la yang bzod par gsol ba dang / sho gam 'dral ba de dag gis smras pa/ gal te khyed cag sho gam pa ji snyed pa dag gis kho bo cag tshong pa ji snyed pa dag sho gam 'jal du mi 'jud na kho bo</text></item>
<item><p>268b5</p><section></section><text>cag gis kyang bzod par bya'o/ /dge slong de mthar gyis mnyan yod du phyin nas dge slong rnams kyis de la smras pa/ tshe dang ldan pa 'ongs pa legs so 'ongs pa legs so/ /ji ltar bde bar brgyus sam/ tshe dang ldan pa dag ji ltar bde bar brgyus/ kho bo sho gam pa dag gis had por</text></item>
<item><p>268b6</p><section></section><text>srog dang de'u 'phral lo/ /ci'i phyir des skabs de rgyas par brjod pa dang / dge slong rnams kyis smras pa/ khyod don mthun rkun ma dang lhan cig 'gron lam du 'gror rung ngam/ gang gi phyir mi rung ba de nyid kyi phyir nyes dmigs 'di lta bu dag byung bar 'gyur to zhes zer nas/ dge slong don nyung</text></item>
<item><p>268b7</p><section></section><text>ngu dag ci'i phyir dge slong don mthun rkun ma dang lhan cig 'gron lam du 'gro zhes smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang gleng gzhi 'di dang skabs 'di la</text></item>
<item><p>269a1</p><section></section><text>dge slong gi dge 'dun bsdu ba mdzad de/ dge slong de la rmas nas dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa de ni rab tu byung bas bya ba ma yin no zhes rnam grangs du mar rnam par smad pa mdzad de/ bslab pa</text></item>
<item><p>269a2</p><section></section><text>bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang don mthun pa rkun ma dang lhan cig 'gron lam du 'gro na tha na grong bar du yang rung ste ltung byed do zhes bca' ba mdzad de/ yul ni</text></item>
<item><p>269a3</p><section></section><text>mnyan yod/ gang zag ni dge slong chos 'di pa zhig /nyon mongs pa ni shes bzhin ma yin pa/ nyes pa ni don mthun rkun ma dang lhan cig 'gron lam du 'gro ba'o/ /de la yang dge slong gang zhes bya ba ni chos 'di pa'am/ gzhan yang de lta bu gang yin pa'o/ /don mthun rkun ma dang</text></item>
<item><p>269a4</p><section></section><text>lhan cig ces bya ba la rkun ma zhes bya ba ni chom rkun pa grong 'joms par byed pa dag dang / tshong pa sho gam 'dral ba dag go/ /'gron lam du 'gro ba zhes bya ba ni dgon pa'i lam du 'gro na'o/ /tha na grong bar du yang rung ste zhes bya ba ni tha na rgyang grags kyi bar du yang rung ste'o/ /ltung byed</text></item>
<item><p>269a5</p><section></section><text>do zhes bya ba ni sems can dmyal ba dang / dud 'gro dang / yi dags ngan song dang / ngad 'gro dang log par ltung ba dag tu sreg par byed/ 'tshod par byed/ ltung bar byed pa'o/ /gzhan yang ji srid du ltung ba de ma bshags shing so sor ma bshags na dge ba'i chos rnams la sgrib par</text></item>
<item><p>269a6</p><section></section><text>byed pa ste des na ltung byed do zhes gsungs so/ /de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /</text></item>
<item><p>269a7</p><section></section><text>de la 'dir dngos gzhi'i ltung ba rnam par gzhag pa ni dge slong grong 'joms par byed pa'i rkun ma dag gam/ sho gam 'dral ba'i tshong pa rang gi bsel byed pa dang / lam du 'jug pa dang / mi nus pa 'khrid pa ma gtogs pa dang / lhan cig 'dod pa las lam du 'gro na rgyang grags re re'i</text></item>
<item><p>269b1</p><section></section><text>mthar rkun ma dang lhan cig 'gro ba'i ltung byed kyi dngos gzhir 'gyur ro/ /gzhan gyi dbang ma gtogs par rang dga'i 'dod pas 'gro ba la na smad pa med do/ /rkun ma dang sho gam 'dral ba bsel byed pa dang / lam du 'jug pa dang mi nus pa 'khrid pa ma gtogs pa dag la na smad pa</text></item>
<item><p>269b2</p><section></section><text>med do/ /lam 'jigs pa med pa nyid la na smad pa med do/ /mi'i 'gro ba pa'i chom rkun dang sho gam 'dral ba gang yang rung ba la na smad pa med do/ /sngar thams pa la na smad pa med do/ /lam gcig pa la na smad pa med do/ /rgyang grags kyi mtha' las 'das pa la na smad pa med</text></item>
<item><p>269b3</p><section></section><text>do/ /nyin mtshan gyi cha la na smad pa med do/ /'di'i byed pa po ni mi'i 'gro ba ba grong 'joms par byed pa'i chom rkun pa dag gam sho gam 'dral ba'i tshong pa dag dang lam rgyang grags kyi mtha' nyid do/ /'di la yan lag lngas dngos gzhi'i ltung bar 'gyur te/ mi'i 'gro ba pa grong</text></item>
<item><p>269b4</p><section></section><text>'joms par byed pa'i chom rkun pa dag gam/ sho gam 'dral ba'i tshong pa dag dang / rang dgar 'dod pas lam du 'gro ba nyid dang / bsel byed pa'am/ lam du 'jug pa'am/ mi nus pa 'khrid pa ma gtogs pa nyid dang / /zol pa dag dang rku thabs su rab tu byung ba ma gtogs</text></item>
<item><p>269b5</p><section></section><text>pa nyid dang / lam rgyang grags kyi mtha' las 'das pa nyid do/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du rkun ma dang lhan cig 'gro ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos</text></item>
<item><p>269b6</p><section></section><text>gzhi la sbyor ba tha dad pa ji snyed brtsams pa re re la nyes byas re re'o/ /zol pa dag dang rku thabs su rab tu byung ba dag dang lhan cig 'gro ba la nyes byas so/ /rgyang grags kyi phyed nyid du nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba</text></item>
<item><p>269b7</p><section></section><text>yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni rkun ma dang sho gam 'dral ba de dge slong rang gi bsel byed pa dang / dge slong gis lam nor ba des lam du 'jud pa dang / dge slong 'gro mi nus pa des khrid pa la ltung ba med do/ /lam tha dad</text></item>
<item><p>270a1</p><section></section><text>pa la ltung ba med do/ /rang dbang med pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du rkun ma dang lhan</text></item>
<item><p>270a2</p><section></section><text>cig 'gro ba'i ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /rkun ma dang lhan cig 'gro ba'i ltung byed de bdun cu gcig pa bshad zin to// //ma lon pa bsnyen par rdzogs par byed pa'i ltung byed kyi gleng gzhi ni/ sangs</text></item>
<item><p>270a3</p><section></section><text>rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /gang gi tshe tshe dang ldan pa maud gal gyi bu chen pos nye ba 'khor la sogs pa sar pa skyes bran gzhon nu bcu bdun sde'i tshogs dag rab tu byung zhing bsnyen par rdzogs par byas</text></item>
<item><p>270a4</p><section></section><text>pa de'i tshe na de dag mtshan mo'i tho rangs kyi dus kyi tshe bkres pas nyam chung bas yongs su gzir nas ngu'o/ /bcom ldan 'das kyis de dag gsan nas tshe dang ldan pa kun dga' bo la smras pa dang / tshe dang ldan pa kun dga' bos skabs de rgyas par gsol to/ /bcom ldan 'das kyis</text></item>
<item><p>270a5</p><section></section><text>bka' stsal pa/ kun dga' bo dge slong dag gang zag lo nyi shu ma lon pa dge slong gi dngos por bsnyen par rdzogs par byed dam/ btsun pa bgyid do/ /kun dga' bo gang zag lo nyid shu ma lon pas ni grang ba dang / tsha ba dang / bkres pa dang / skom pa dang / rlung dang / nyi ma dang / sha sbrang dang /</text></item>
<item><p>270a6</p><section></section><text>sbrang bu mchu rings dang / sdig sbrul dag gis reg pa dag dang / gzhan las kyi tshig gi lam ngan pa smras pa dang / ngan pa 'ongs pa dag dang / lus kyi tshor ba sdug bsngal mi bzod pa dang / rtsub pa dang / tsha ba dang / yid du mi 'ong ba srog 'phrog par byed pa 'byung ngo cog dag mi bzod cing</text></item>
<item><p>270a7</p><section></section><text>zag pa dag la ci mi snyam par bya ba yang mi bzod cing dang du len mi nus pa'i rang bzhin can yin no/ /gang zag lo nyi shu lon pa ni de las bzlog pa yin no/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu pa mdzad de/ tshe dang</text></item>
<item><p>270b1</p><section></section><text>ldan pa mod gal gyi bu chen po la rmas nas/ mi brtson pa dang / mi sbyong ba dang / ma brtags par spyod pa rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge</text></item>
<item><p>270b2</p><section></section><text>slong gang zag lo nyi shu ma lon pa dge slong gi dngos por bsnyen par rdzogs par byed na ltung byed do/ /gang zag de yang bsnyen par rdzogs par mi 'gyur la/ dge slong de dag kyang smras par 'gyur te/ de la de ni cho ga yin no zhes bca' ba mdzad de/ yul ni mnyan yod/ gang zag ni tshe dang</text></item>
<item><p>270b3</p><section></section><text>ldan pa mod gal gyi bu chen po/ nyon mongs pa ni bag chags ma byang bas so sor ma brtags pa/ nyes pa ni gang zag lo nyi shu ma lon pa/ dge slong gi dngos por bsnyen par rdzogs par byed pa'o/ /de la dge slong gang zhes bya ba ni chos 'di pa'am gzhan yang de lta bu gang yin pa'o/ /</text></item>
<item><p>270b4</p><section></section><text>gang zag ces bya ba ni dge slong du bya ba gang yin pa de'o/ /lo nyi shu ma lon pa zhes bya ba ni/ lo nyi shu ma lon pa'o/ /dge slong gi dngos por bsnyen par rdzogs par byed na zhes bya ba ni gsol ba dang bzhi'i las kyis so/ ltung byed do zhes bya ba ni snga ma bzhin no/ /gang zag yang bsnyen par</text></item>
<item><p>270b5</p><section></section><text>rdzogs par mi 'gyur la zhes bya ba ni gang zag gang yin pa de'o/ /dge slong de dag kyang smad par 'gyur te zhes bya ba ni/ de na dge slong gang 'khod pa de dag go/ /de la de ni cho ga yin no zhes bya ba ni/ bslab pa'i gzhi bca' ba mdzad pa de la de ni nges pa'i rjes su mthun pa'i chos yin pa'o/ /</text></item>
<item><p>270b6</p><section></section><text>de la ltung ba ji ltar 'gyur zhe na/ 'dir yang dngos gzhi dang sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag</text></item>
<item><p>270b7</p><section></section><text>pa ni dge slong gang zag dge slong gi dngos por bsnyen par rdzogs par bya ba na tshod lo nyi shu nyid kyang ma lon la dge slong gis kyang de ltar shes bzhin du mkhan po nyid kyis bsnyen par rdzogs par byed na lo nyi shu ma lon pa bsnyen par rdzogs par byed pa'i ltung byed kyi dngos gzhir 'gyur ro/ /</text></item>
<item><p>271a1</p><section></section><text>gang zag bsnyen par rdzogs par bya ba na tshod lo nyi shu ma lon pa nyid la na smad pa med do/ /der 'du shes pa la na smad pa med do/ /yid gnyis za ba la na smad pa med do/ /skyes pa dang bud med gang yang rung ba la na smad pa med do/ /mkhan po nyid byed pa la na smad pa med</text></item>
<item><p>271a2</p><section></section><text>do/ /bsnyen par rdzogs par byas pa la na smad pa med do/ /'di'i byed pa po ni bsnyen par rdzogs par byed pa lo nyi shu ma lon pa nyid la 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ bsnyen par rdzogs par bya ba nyid dang / de'i dus</text></item>
<item><p>271a3</p><section></section><text>na lo nyi shu ma lon pa nyid dang / der 'du shes pa dang / mkhan po nyid byed pa dang / dge slong gi dngos por bsnyen par rdzogs par byed pa'o/ /de dag las yan lag ma tshang na ci rigs par na smad do/ /sbyor ba'i ltung ba ni nyes byas te/ ji srid du ma lon pa la bsnyen par rdzogs par byed</text></item>
<item><p>271a4</p><section></section><text>pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi</text></item>
<item><p>271a5</p><section></section><text>sbyor ba'i sbyor ba yang nyes byas te nyes byas phra mo'o/ /ltung ba med pa ni der 'du shes pa med pa dang / yid gnyis mi za ba la ltung ba med do/ /las dang po ba dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong</text></item>
<item><p>271a6</p><section></section><text>gis yul thams cad la gnas skabs thams cad du ma lon par bsnyen par rdzogs par byed pa'i ltung byed du 'gyur ba rnam pa thams cad mi bsten par bslab par bya'o/ /mkhan po des bsnyen par rdzogs par bya ba de la lo nyi shu lon pa nyid mi 'dri bar mi bya'o/ /mkhan po las</text></item>
<item><p>271a7</p><section></section><text>gzhan pa'i dge slong der gtogs pa gzhan gyis kyang mi 'dri bar mi bya'o/ /lo nyi shu lon pa nyid du nges par mi shes par de bsnyen par rdzogs par mi bya'o/ /rnam pa thams cad du lo nyi shu lon pa ni bsnyen par rdzogs pa 'chags so/ /lo nyi shu ma lon pa ni lon par 'du shes pa nyid na</text></item>
<item><p>271b1</p><section></section><text>'chags so/ /lo grangs mi shes pa dang / lo tshigs mi dran pa dang / lon nam ma lon yid gnyis za ba dag la yang lo nyi shu lon pa nyid du 'du shes pa nyid na 'chags so/ /lo nyi shu ma lon par bsnyen par rdzogs pa lo nyi shu ma lon par 'du shes na sngar sdom pa 'chags pa de 'jig</text></item>
<item><p>271b2</p><section></section><text>go/ /gal te bsnyen par rdzogs pa'i 'og tu bdag nyid lo nyi shu ma lon no snyam pa'i 'du shes skyes pa'i gnas skabs de'i tshe na dge slong des lo nyi shu lon par gyur na ni de'i sdom pa sngar 'chags pa ni mi 'jig go/ /lo nyi shu ma lon par bsnyen par rdzogs par de ltar the tshom skyes pas de'i</text></item>
<item><p>271b3</p><section></section><text>tshe na mngal na gnas pa'i zla ba dag dang shol gyi zla ba dag gis kyang bsnan te lo nyi shur tshang na sngar sdom pa chags pa de mi 'jig go/ bsnyen par rdzogs kar ni de dag gis bsnan te brtsi bar mi bya'o/ /phyir bcos pa ni snga ma bzhin no/ /ma lon par bsnyen par rdzogs par byed pa'i ltung</text></item>
<item><p>271b4</p><section></section><text>byed de bdun cu gnyis pa bshad zin to// //sa rko ba'i ltung byed kyi gleng gzhi ni sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na drug sde dag rang gi lag gis sa rko bar byed/ rkor 'jud par byed/ rnang sgal spyur</text></item>
<item><p>271b5</p><section></section><text>bar byed/ spyur du 'jud par byed/ yur ba 'dren par byed 'dren du 'jud par byed nas gzhan mu stegs can dag shes ldan dag shAkya'i bu'i dge sbyong 'di dag ni rang gi lag gis sa rko bar byed/ rkor 'jud par byed/ rnang sgal spyur bar byed/ spyur du 'jud par byed/ yur ba 'dren par byed/ 'dren</text></item>
<item><p>271b6</p><section></section><text>du 'jud par byed de/ bram ze dang khyim bdag dag kyang de ltar byed na shes ldan dag shAkya'i bu'i dge sbyong 'di dag dang / bram ze dang / khyim bdag dag la bye brag ni ci yod/ bsam pa ni ci yod/ tha dad du bya ba ni ci yod/ su zhig dge sbyong mgo reg 'di dag la bsod snyoms sbyin pa dag bya</text></item>
<item><p>271b7</p><section></section><text>par sems zhes smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag</text></item>
<item><p>272a1</p><section></section><text>la rmas nas/ dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas</text></item>
<item><p>272a2</p><section></section><text>nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong rang gi lag gis sa rko'am rkor 'jud par bgyid na ltung byed do zhes bca' ba mdzad de/ yul ni mnyan yod/ gang zag ni drug ste/ nyon mongs pa ni dge sbyong gi tshul ma yin pa/ nyes pa</text></item>
<item><p>272a3</p><section></section><text>ni sa rko ba'o/ /de la yang dge slong gang zhes bya ba ni drug sde'am gzhan yang de lta bu gang yin pa'o/ /rang gi lag gis zhes bya ba ni rang gi lag pas so/ /sa zhes bya ba ni sa gnyis te rang bzhin can dang rang bzhin can ma yin pa'o/ /rang bzhin can zhes bya ba ni char chu zhod na zla ba gsum gyis</text></item>
<item><p>272a4</p><section></section><text>sa 'thas par gyur pa'o/ /char chu ma zhod na zla ba drug gis 'thas par gyur pa'o/ /rang bzhin can ma yin pa ni de las gzhan pa'o/ /rko'am zhes bya ba ni bdag nyid kyis so/ /rkor 'jud na zhes bya ba ni gzhan no/ /ltung byed do zhes bya ba ni snga ma bzhin no/ /de la ltung ba ji ltar 'gyur zhe na/ 'dir yang dngos gzhi dang sbyor ba dang sbyor ba'i sbyor</text></item>
<item><p>272a5</p><section></section><text>bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong lag gi blas rgyu skar gyi sbyor bas rung bar byed pa med na thur ma sor bzhi tsam 'dzugs</text></item>
<item><p>272a6</p><section></section><text>pa ma gtogs par sa tshig pa dang / nyams pa dang / sa zhag dang / rdo thal rgyu dang / bye ma la sogs pa ma gtogs pa'i sa'i sa rang bzhin can 'thas pa nyid dang / rtsig pa nyid dang / khang thog dang / 'dus pa dag la sa'i shas che ba la sogs pa dag la de ltar 'du shes pas gzhig pa'i</text></item>
<item><p>272a7</p><section></section><text>blos rko'am/ rkor 'jud na lan re btab pa'i sbyor ba re re las sa rko ba'i ltung byed kyi dngos gzhir 'gyur ro/ /sa rang bzhin can la na smad pa med do/ /rang bzhin can ni dang po 'thas pa las zhig pa'i yan lag rnams gal te char chu zhod na zla ba gsum lon pa'i 'thas pa'o/ /de char</text></item>
<item><p>272b1</p><section></section><text>chu ma zhod na zla ba drug lon pa'i 'thas pa ste/ de dag la na smad pa med do/ /rtsig pa dang / khang thog la na smad pa med do/ /sa'i tshogs 'dus pa bye ma dang 'dres pa la yang sa phal che ba nyid yin na na smad pa med do/ /gzhig pa'i blo nyid la na smad pa med do/ /sar 'du shes pa la na smad pa med do/ /rko'am</text></item>
<item><p>272b2</p><section></section><text>rkor bcug pa la na smad pa med do/ /lan re btab pa'i sbyor ba re re'i dngos gzhi la na smad pa med do/ /'di'i byed pa po ni sa'i sa rang bzhin can 'thas pa nyid la sogs pa 'du shes gtso cher byed pa po nyid yin no/ /'di la yan lag lngas dngos gzhi'i ltung bar 'gyur te/ dge slong lag gi blas</text></item>
<item><p>272b3</p><section></section><text>rgyu skar gyi sbyor bas rung bar byed pa med na thur ma sor bzhi tsam 'dzugs pa ma gtogs pa nyid dang / sa'i sa rang bzhin can 'thas pa nyid dang / der 'du shes pa nyid dang / gzhig pa'i blo nyid dang / rko'am rkor bcug pa'o/ /de dag las yan lag ma tshang na ci rigs par</text></item>
<item><p>272b4</p><section></section><text>na smad do/ /sbyor ba'i ltung ba ni nyes byas te/ ji srid du sa rko ba'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams par re re la nyes byas re re'o/ /sa'i sa rang bzhin can 'thas pa nyid ma yin pa la nyes byas so/ /</text></item>
<item><p>272b5</p><section></section><text>'dus pa la sa'i shas chung ba la nyes byas so/ /sa tshig pa ni nyams pa nyid yin pas de la nyes byas so/ /sa zhag dang dogs dang / rtsig pa dang / de'i skyang nul grugs pa dag la nyes byas so/ /rdo thal rgyu dang / bye ma dang / sa'i ngo bo nyid ma yin pa'i rdzas lhag ma dag la nyes byas so/ /</text></item>
<item><p>272b6</p><section></section><text>phur pa 'byin pa dang / ri mo 'dren pa dang / sa'i phye ma 'dren pa'i lci ba 'gogs pa dang / 'dam bskyod pa dang / 'dam rdzab dang 'brel ba'i phru ba la sogs pa 'degs pa dang / 'jig pa'i bdag nyid kyi tsha sgo dga' nyes byas so/ /sbyor ba'i sbyor ba'i ltung ba ni nyes byas phra mo ste/</text></item>
<item><p>272b7</p><section></section><text>sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni lag gi blas rgyu skar gyi sbyor bas rung bar byed pa med na thur ma sor bzhi tsam 'dzugs pa la ltung ba med do/ /gzhi pa'i blo dang mi ldan pa</text></item>
<item><p>273a1</p><section></section><text>la ltung ba med do/ /sar 'du shes med pa la ltung ba med do/ /bgrang ba dang shod dgod pa la sogs pa'i bsam pa la ltung ba med do/ /las dang po pa dang / smyos pa dang / sems 'khrugs pa dang / tshor ba dag gis nyen ba la ltung ba med do/ /bslab bar bya ba ni</text></item>
<item><p>273a2</p><section></section><text>dge slong gis yul thams cad la gnas skabs thams cad du sa rko ba'i ltung byed du 'gyur ba rnam pa thams cad mi bsten par bslab par bya'o/ /phyir bcos pa ni snga ma bzhin no/ /sa rko ba'i ltung byed de bdun cu gsum pa bshad zin to// //mgron du gnyer ba las ring du</text></item>
<item><p>273a3</p><section></section><text>'dug pa'i ltung byed kyi gleng gzhi ni bcas pa dang gnang ba'i dbang gis rnam pa gnyis te/ bcas pa'i gleng gzhi ni/ sangs rgyas bcom ldan 'das shAkya rnams kyi nang du ljongs rgyu zhing gshegs pa na ser skya'i gnas su byon nas ser skya'i gnas na n+ya gro d+ha'i kun dga' ra ba na bzhugs so/ /</text></item>
<item><p>273a4</p><section></section><text>shAkya ming chen gyis de thos nas bsams pa/ bdag gis bcom ldan 'das dge slong gi dge 'dun dang bcas pa lan mang du gdugs tshod la khyim gzhan du spyan drangs te/ bshos gsol na lan 'ga' yang yo byad thams cad kyis spyan drangs kyi/ bdag gis bcom ldan 'das dge</text></item>
<item><p>273a5</p><section></section><text>slong gi dge 'dun dang bcas pas zla ba bzhir yo byad thams cad kyis spyan drang ngo snyam mo/ /de nas shAkya ming chen bcom ldan 'das ga la ba der song ste phyin nas bcom ldan 'das kyi zhabs gnyis la mgo bos phyag 'tshal te mtha' gcig tu 'dug go/ /mtha' gcig tu 'dug nas bcom ldan</text></item>
<item><p>273a6</p><section></section><text>'das kyis shAkya ming chen la chos dang ldan pa'i bka' mchid kyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad do/ /rnam grangs du mar chos dang ldan pa'i bka' mchid kyis</text></item>
<item><p>273a7</p><section></section><text>yang dag par bstan/ yang dag par 'dzin du bcug/ /yang dag par gzengs bstod/ yang dag par rab tu dga' bar mdzad nas cang mi gsung ngo / /de nas shAkya ming chen stan las langs te/ bcom ldan 'das ga la ba de logs su thal mo sbyar ba btud nas bcom ldan 'das la 'di</text></item>
<item><p>273b1</p><section></section><text>skad ces gsol to/ /bcom ldan 'das dge slong gi dge 'dun dang bcas pas dgung zla bzhir bdag gis na bza' dang / bsod snyoms dang / gnas mal dang / bsnyung ba'i rkyen dang / sman gyi yo byad dag bzhes par ci gnang / bcom ldan 'das kyis shAkya ming chen la cang mi</text></item>
<item><p>273b2</p><section></section><text>gsung bas gnang ngo / /de nas shAkya ming chen gyis bcom ldan 'das kyis cang mi gsung bas gnang bar rig nas bcom ldan 'das kyi zhabs gnyis la mgo pos phyag 'tshal te/ bcom ldan 'das kyi spyan snga nas song nas des bsnyung ba'i rung ba'i khang pa rtsig tu bcug cing /</text></item>
<item><p>273b3</p><section></section><text>bsnyung ba'i sman dag 'jog tu bcug /bde ba'i sman dus su rung ba dang / thun tshod du rung ba dang / zhag bdun pa dang / 'tsho ba'i bar du bcang ba dang / rtsa ba'i sman dang / sdong bu'i sman dang / lo ma'i sman dang / me tog gi sman dang / 'bras bu'i sman dag kyang 'jog tu bcug/</text></item>
<item><p>273b4</p><section></section><text>zhun mar bskol ba dang / ma bskol ba dag kyang 'jog tu bcug /'bru mar bskol ba dang / ma bskol ba dag kyang 'jog tu bcug /ba dag dang / ma he mo dag dang / ra zhon pa dag kyang 'jog tu bcug /yo byad thams cad dag kyang 'jog tu bcug /sman pa dang bsnyung</text></item>
<item><p>273b5</p><section></section><text>g.yog dag kyang 'jog tu bcug ste/ dge slong dag la yang yo byad thams cad kyis bstabs so/ /drug sde dag gis smras pa/ dga' bo nye dga' bo bca' ba dang / bza' ba 'di lta bu rnyed kyi thabs shig bya'o zhes de dag gis sman pa la dris pa/ bzhin bzangs dag kho bo</text></item>
<item><p>273b6</p><section></section><text>cag la nad ci yod pa je ltos shig /sman pas bsams pa/ 'di dag ni dge sbyong hral po dag yin pas za 'dod kyi 'di dag dang mthun par smra bar bya'o snyam nas des de dag la smras pa/ 'phags pa dag khyed cag ni shul gyis dub pa dag lags pas je bskur snum bag gsol la/</text></item>
<item><p>273b7</p><section></section><text>de'i 'og tu bska ba dag gsol cig /de dag gis smras pa/ dga' bo nye dga' 'di ni sman pa chen po nad dang nad kyi gzhi dang khams la mkhas pa rgyal po la mkho ba yin te/ gal te bdag cag thams cad kyis dus gcig tu de ltar bya bar brtsams na myur du zin par 'gyur</text></item>
<item><p>274a1</p><section></section><text>gyi/ je dang por gnyis kyis snum bag bsten cing bzhis nad g.yog bya'o/ /de'i 'og tu yang gnyis kyis snum bag bsten cing bzhis nad g.yog bya'o/ /de'i 'og tu yang gnyis kyis snum bag bsten cing bzhis nad g.yog bya'o/ /de ltar bya'o zhes de dag</text></item>
<item><p>274a2</p><section></section><text>las gnyis snum bag bsten par brtsams shing bzhis nad g.yog byed pa na ci tsam na zla ba gcig 'das so/ /de'i 'og tu gzhan gnyis kyis snum bag bsten par brtsams shing bzhis nad g.yog byed pa na zla ba gnyis pa 'das so/ /de'i 'og tu yang gnyis kyis snum bag</text></item>
<item><p>274a3</p><section></section><text>bsten par brtsams shing bzhis nad g.yog byed pa na zla ba gsum pa 'das so/ /zla ba bzhi pa la thams cad 'dus te bza' bar brtsams nas zla ba bzhi pa 'das pa dang shAkya ming chen gyis bcom ldan 'das gshegs ston la spyan drangs pa dang / nye dgas phyag tshang la phrin</text></item>
<item><p>274a4</p><section></section><text>spring ste/ bzhin bzangs deng kho bo la khu sha dang / khu ba dang / sha tshod dag gyis shig ces spring ngo / /phyag tshang gis smras pa/ 'phags pa dgung zla bzhi 'das te shAkya ming chen gyis bcom ldan 'das gshegs ston la spyan drangs na khyed kyi bya ba da dung yang ma rdzogs sam/</text></item>
<item><p>274a5</p><section></section><text>nye dgas smras pa/ bkren pa shAkya ming chen pos sangs rgyas la sogs pa dge slong gi dge 'dun zla ba bzhir yo byad thams cad kyis spyan 'dren na/ gal te spyan drang ba 'di lta bus sangs rgyas la sogs pa dge slong gi dge 'dun spyan drang du rung na ni nye dgas kyang sangs rgyas</text></item>
<item><p>274a6</p><section></section><text>la sogs pa dge slong gi dge 'dun ji srid 'tsho'i bar du spyan 'dren par spro'o/ /des smras pa/ khyed cag zla ba bzhir sha dang khu ba sha stag zos par gyur kyang 'on kyang khyed cag smod par byed na gnas brtan gnas brtan gang dag gis zla ba bzhir a ru ra 'bru gcig kyang ma gsol ba de dag ni shin tu</text></item>
<item><p>274a7</p><section></section><text>dka' ba byed pa yin no zhes zer nas dge slong don nyung ngu dag ci'i phyir dge slong dag ha cang slong bar byed ces smod par byed/ phyar ka gtong bar byed/ kha zer bar byed pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta</text></item>
<item><p>274b1</p><section></section><text>bas na dge slong gis ha cang bslang bar mi bya'o/ /ha cang slong na 'gal tshabs can du 'gyur ro zhes bstabs pa la yang ha cang bslang bar mi bya ba dang / de'i nyes dmigs kyang byung ba'i mtha' sngon grong med pa'i dgon pa'i gnas cig na drang srong zhig 'dug pa la klu gzhon nu zhig rtag</text></item>
<item><p>274b2</p><section></section><text>tu bsnyen bkur byed cing lus kyis 'khri bas drang srong de la gnod par gyur nas/ drang srong gzhan zhig gis smras pa/ khyod klu gzhon nu de phyin chad 'ong bar mi 'gyur bar 'dod na/ gang gi tshe klu gzhon nu de khyod la yo byad thams cad kyis stobs par byed pa de'i tshe na/ de'i mgo la nor bu</text></item>
<item><p>274b3</p><section></section><text>'dug pa de slongs shig dang / klu rnams ni ser sna can yin pas mi ster bas phyin chad 'ong bar mi 'gyur ro/ /drang srong des de bzhin byas pa dang klu gzhon nu des pha ma la dris na yang nor bu sbyin du mi rung ngo zhes zer nas phyin chad mi 'ong zhing mi snang ba'i lam la 'dug par gyur pa dang / gzhan yang</text></item>
<item><p>274b4</p><section></section><text>sngon byung ba 'das pa'i dus na grong med pa'i dgon pa zhig na drang srong zhig 'dug pa de'i bsti gnas su bya mang po dag 'du zhing sgra 'byin te/ bsam gtan dag gi tsher ma ni sgra yin pas drang srong des bya mang po dag gi sgra des sems rtse gcig pa nyid ma thob po/ /drang srong gzhan zhig gis de la</text></item>
<item><p>274b5</p><section></section><text>smras pa/ khyod bya de dag phyin chad 'dir 'ong bar mi 'dod na tshes nyi shu dgu'i mtshan mo rtswa'i sgron me spor la shing ljon pa dag gi drung du song ste 'di skad ces sgo nga dag bza'o/ /phru gu dag bza'o zhes smros shig dang phyin chad 'ong bar mi 'gyur ro/ /des de ltar bya bar brtsams pa dang / bya de dag gis</text></item>
<item><p>274b6</p><section></section><text>bsams pa/ drang srong 'di smyos par gyur tam snyam nas bya de dag gi phru gu dag 'dab ma skyes par gyur pa dang / de dag dong ste phyin chad mi 'ong zhing ci tsam na mthar gyis de dag thams cad mi snang ba'i lam la 'khod do/ /dge slong dag re zhig dud 'gro'i skye gnas su skyes pa'i srog chags</text></item>
<item><p>274b7</p><section></section><text>de dag kyang ha cang bslangs pa na mi snang ba'i lam du 'khod na mi rnams lta smos kyang ci dgos/ de bas dge slong gis ha cang bslang bar mi bya'o/ /ha cang slong na 'gal tshabs can du 'gyur ro zhes bka' stsal nas/ de nas bcom ldan 'das kyis byung ba 'di dang gleng gzhi 'di</text></item>
<item><p>275a1</p><section></section><text>dang / skabs 'di la dge slong gi dge 'dun bsdu ba mdzad de/ nye dga' la rmas nas dge sbyong gi tshul ma yin pa/ rjes su mthun pa ma yin pa/ rung ba ma yin pa/ tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam</text></item>
<item><p>275a2</p><section></section><text>par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge slong gang gis zla ba bzhir mgron du bos pa bdag gir bya'o/ /de las lhag par bdag gir byed na ltung byed do zhes</text></item>
<item><p>275a3</p><section></section><text>bca' ba mdzad de/ yul ni ser skya'i gnas/ gang zag ni drug sde/ nyon mongs pa ni lto 'dun/ nyes pa ni mgron du bos pa'i zan la ha cang slong ba'o/ /gnang ba'i gleng gzhi ni de nas bcom ldan 'das ser skya'i gnas su ci dgyes par bzhugs nas rgyal po'i khab ga la ba der</text></item>
<item><p>275a4</p><section></section><text>logs su ljongs rgyu zhing gshegs te mthar gyis rgyu zhing gshegs pa na rgyal po'i khab tu byon nas/ rgyal po'i khab na 'od ma'i tshal ka lan dka'i gnas na bzhugs so/ /ma ga d+ha'i rgyal po'i bzo sbyangs gzugs can snying pos de thos nas bsams pa/ shAkya ming chen gyis bcom</text></item>
<item><p>275a5</p><section></section><text>ldan 'das dge slong gi dge 'dun dang bcas pa zla ba bzhir yo byad thams cad kyis spyan drangs te bdag gis kyang bcom ldan 'das dge slong gi dge 'dun dang bcas pa lan mang du gdugs tshod la khyim gzhan du spyan drangs te bshos gsol na/ lan 'ga' yang yo byad thams cad kyis</text></item>
<item><p>275a6</p><section></section><text>spyan ma drangs kyi bdag gis bcom ldan 'das dge slong gi dge 'dun dang bcas pa zla ba bzhir yo byad thams cad kyis spyan drangs ngo snyam mo/ /de nas ma ga d+ha'i rgyal po bzo sbyongs gzugs can snying pos bcom ldan 'das ga la ba der song ste phyin nas bcom ldan 'das kyi zhabs gnyis</text></item>
<item><p>275a7</p><section></section><text>la mgo bos phyag 'tshal te mtha' gcig tu 'dug go/ /mtha' gcig tu 'dug nas bcom ldan 'das ma ga d+ha'i rgyal po bzo sbyangs gzugs can snying po la chos dang ldan pa'i bka' mchid kyis yang dag par ston par mdzad/ yang dag par 'dzin du 'jug par mdzad/ yang dag par</text></item>
<item><p>275b1</p><section></section><text>gzengs stod par mdzad/ yang dag par rab tu dga' bar mdzad do/ rnam grangs du mar chos dang ldan pa'i bka' mchid kyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas cang mi gsung ngo / /</text></item>
<item><p>275b2</p><section></section><text>de nas ma ga d+ha'i rgyal po bzo sbyangs gzugs can snying bo stan las langs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das dge slong gi dge 'dun dang bcas pa la dgung zla bzhir bdag gi</text></item>
<item><p>275b3</p><section></section><text>na bza' dang / bsod snyoms dang / gnas mal dang / bsnyun gyi rkyen sman dang / sman gyi yo byad dag bzhes par ci gnang / bcom ldan 'das kyis ma ga d+ha'i rgyal po bzo sbyangs gzugs can snying po la cang mi gsung pas gnang ngo / /de nas ma ga d+ha'i rgyal po bzo sbyangs gzugs</text></item>
<item><p>275b4</p><section></section><text>can snying pos bcom ldan 'das kyis cang mi gsung bas gnang bar rig nas bcom ldan 'das kyi zhabs gnyis la mgo bos phyag 'tshal te/ bcom ldan 'das kyi spyan snga nas song nas des bsnyung ba'i rung ba'i khang ba brtsig tu bcug cing / bsnyung ba'i sman yang 'jog tu bcug /bde ba'i</text></item>
<item><p>275b5</p><section></section><text>sman dus su rung ba dang / thun tshod du rung ba dang / zhag bdun pa dang / 'tsho ba'i bar du bcang ba dang / rtsa ba'i sman dang / sdong bu'i sman dang / lo ma'i sman dang / me tog gi sman dang / 'bras bu'i sman dag kyang 'jog tu bcug /zhun mar bskol ba dang ma bskol ba dag kyang</text></item>
<item><p>275b6</p><section></section><text>'jog tu bcug /'bru mar bskol ba dang ma bskol ba dag kyang 'jog tu bcug /ba dang ma he mo dag dang / ra bzhon dag kyang 'jog tu bcug /yo byad thams cad kyang 'jog tu bcug /sman pa dang bsnyung g.yog dag kyang 'jog tu bcug ste/ dge slong dag yo byad thams cad</text></item>
<item><p>275b7</p><section></section><text>kyang sta gon byas so/ de'i tshe na tshe dang ldan pa pi lin da'i bu'i sring mo'i khyo bram ze zhig gis bcom ldan 'das shAkya rnams kyi nang du ljongs rgyu zhing gshegs pa na rgyal po'i khab tu byon nas rgyal po'i khab na 'od ma'i tshal bya ka lan dka'i gnas na bzhugs pa zhes thos so/ /thos nas kyang de 'di</text></item>
<item><p>276a1</p><section></section><text>snyam du sems te/ shAkya ming chen gyis bcom ldan 'das dge slong gi dge 'dun dang bcas ba zla ba bzhir yo byad thams cad kyis spyan drangs te/ bdag gis kyang bcom ldan 'das dge slong gi dge 'dun dang bcas pa lan mang du gdugs tshod la khyim gzhan</text></item>
<item><p>276a2</p><section></section><text>du spyan drangs te bshos gsol na lan 'ga' yang yo byad thams cad kyis spyan ma drangs kyi/ bdag gis bcom ldan 'das dge slong gi dge 'dun dang bcas pa zla ba bzhir yo byad thams cad kyis spyan drang ngo snyam mo/ /de nas bram ze de bcom ldan 'das ga la ba der song ste phyin</text></item>
<item><p>276a3</p><section></section><text>nas bcom ldan 'das kyi zhabs gnyis la mgo bos phyag 'tshal te mtha' gcig tu 'dug go/ /mtha' gcig tu 'dug nas bcom ldan 'das kyis bram ze de la chos dang ldan pa'i bka' mchid kyis yang dag par ston par mdzad/ yang dag par 'dzin du 'jug par mdzad/ yang dag</text></item>
<item><p>276a4</p><section></section><text>par gzengs stod par mdzad/ yang dag par rab tu dga' bar mdzad do/ /rnam grangs du mar chos dang ldan pa'i bka' mchid kyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas cang mi gsung ngo / /de nas bram</text></item>
<item><p>276a5</p><section></section><text>ze de stan las langs te bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das dge slong gi dge 'dun dang bcas pa dgung zla bzhir bdag gi na bza' dang / bsod snyoms dang / gnas mal dang / bsnyung ba'i rkyen dang /</text></item>
<item><p>276a6</p><section></section><text>sman gyi yo byad rnams bzhes par ci gnang / bcom ldan 'das kyis bka' stsal pa/ bram ze nga de'i dang por ma ga d+hA'i rgyal po bzo sbyangs gzugs can snying pos spyan drangs so/ /bram ze des bsams pa/ 'phags pa pi lin da'i bu bdag gi nye du yin pas de spyan drangs na gnang bar 'gyur grang</text></item>
<item><p>276a7</p><section></section><text>snyam nas de'i gan du song ste de spyan drangs pa dang / tshe dang ldan pa pi lin da'i bus smras pa/ bcom ldan 'das la zhu'o zhes de bcom ldan 'das kyi spyan sngar song ste gsol ba/ btsun pa bdag gi dmag pas bdag dgung zla bzhir g.yar drangs na de la mchid kyis 'tshal lam/ bcom ldan 'das kyis</text></item>
<item><p>276b1</p><section></section><text>bka' stsal pa/ de lta bas na so sor mgron du bos pa ma gtogs te/ dge slong gis so sor mgron du bos pa bdag gir bya'o/ /dge slong gzhan dag phyis lhags pa de dag gis bsams pa/ bdag cag rgyal pos mgron du ma bos kyis bsod snyoms la 'jug par bya'o snyam nas</text></item>
<item><p>276b2</p><section></section><text>de dag bsod snyoms la zhugs pa ma ga d+hA'i rgyal po bzo sbyangs gzugs can snying pos mthong nas/ 'phags pa dag yang dang yang du mgron du bod do zhes zer ba'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal ba/ de lta bas na</text></item>
<item><p>276b3</p><section></section><text>yang dang yang du mgron du ma bos pa ma gtogs te/ dge slong gis yang dang yang du mgron du bos pa bdag gir bya'o/ dge slong dag gis bsams pa/ rgyal po gzugs can snying po ni bya ba mang ba dang / byed pa mang ba yin la/ bdag cag ni bya ba nyung ba dang byed pa nyung ba yin gyi bdag</text></item>
<item><p>276b4</p><section></section><text>cag bsod snyoms la 'jug par bya'o snyam nas/ de dag bsod snyoms la zhugs pa ma ga d+hA'i rgyal po bzo sbyangs gzugs can snying pos mthong nas/ 'phags pa dag dus kyis mgron du bod do zhes zer ba'i skabs de dge slong rnams kyis bcom ldan 'das la gsol ba dang / bcom ldan</text></item>
<item><p>276b5</p><section></section><text>'das kyis bka' stsal pa/ de lta bas na dus kyis mgron du bos pa ma gtogs te/ dge slong gis dus kyis mgron du bos pa bdag gir bya'o/ /rgyal po gzugs can snying pos bcom ldan 'das gshegs ston la spyan drangs nas/ phyi de nyin par dge slong rab tu mang po dag bsod snyoms</text></item>
<item><p>276b6</p><section></section><text>la zhugs pa ma ga d+hA'i rgyal po bzo sbyangs gzugs can snying pos mthong nas/ 'phags pa dag rtag tu mgron du bod do zhes zer ba'i skabs de dge slong rnams kyis bcom ldan 'das la gsol ba dang / bcom ldan 'das kyis bka' stsal pa/ de lta bas na rtag tu mgron la bos pa ma</text></item>
<item><p>276b7</p><section></section><text>gtogs te dge slong gis rtag tu mgron du bod pa bdag gir bya'o/ /de nas bcom ldan 'das kyis bslab pa 'dod pa dang / bslab pa la gus pa dang / bslab pa la yo byad bsnyungs pa'i bsngags pa brjod nas/ dge slong rnams la de dang mthun pa dang / de'i shas che ba dang / de dang</text></item>
<item><p>277a1</p><section></section><text>'tsham pa'i chos dang ldan pa'i bka' mchid mdzad nas/ dge slong rnams la bka' stsal pa/ dge slong dag de lta bas na snga ma ni bcas pa yin la 'di ni gnang ba yin te/ nga'i nyan thos rnams kyis 'dul ba la bslab pa'i gzhi 'di ltar gdon par bya ste/ dge</text></item>
<item><p>277a2</p><section></section><text>slong gis zla ba bzhir mgron du bos pa bdag gir bya'o/ /de las lhag par bdag gir byed na ltung byed do zhes so sor mgron du bos pa dang / yang dang yang du mgron du bos pa dang / dus kyis mgron du bos pa dang / rtag tu mgron du bos pa ni ma gtogs te/ de la de ni dus yin no</text></item>
<item><p>277a3</p><section></section><text>zhes gnang ba mdzad de/ yul ni rgyal po'i khab/ gang zag ni 'phags pa pi lin da'i bu la sogs pa dge slong don nyung ngu dag /nyon mongs pa dang nyes pa ni med do/ /de la dge slong gis zhes bya ba ni chos 'di pas so/ /zla ba bzhir zhes bya ba ni zla ba bzhi tshun chad du'o/ /mgron du</text></item>
<item><p>277a4</p><section></section><text>bos zhes bya ba ni bstabs pa'o/ /bdag gir bya'o zhes bya ba ni khas blang bar bya'o/ /de las lhag par bdag gir byed na zhes bya ba ni de las 'das par ro/ /ltung byed do zhes bya ba ni snga ma bzhin no/ /so sor mgron du bos pa zhes pa ni 'di lta ste dge slong so so so sor tha dad par mgron</text></item>
<item><p>277a5</p><section></section><text>du bos pa'o/ /yang dang yang du mgron du bos pa zhes bya ba ni 'di lta ste dge slong yang dang yang du mgron du bos pa'o/ /dus kyis mgron du bos pa zhes bya ba ni 'di lta ste dge slong nan gyis mgron du bos pa'o/ /rtag tu mgron du bos pa zhes bya ba ni 'di lta ste/ dge slong gtan du mgron du bos</text></item>
<item><p>277a6</p><section></section><text>pa'o/ /ma gtogs te zhes bya ba ni gzhag ste'o/ /de la de ni dus yin no zhes bya ba ni bslab pa'i gzhi bca' ba mdzad pa de la de ni gnang ba'i rjes su mthun pa'i chos yin no/ /de la ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba</text></item>
<item><p>277a7</p><section></section><text>rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i ltung ba rnam par gzhag pa ni dge slong mi na ba sbyin bdag nye du ma yin pas rtag tu mgron du bos pa ma gtogs pas dus kyi</text></item>
<item><p>277b1</p><section></section><text>tshigs rnam par gzhag pa med par mgron du gnyer ba dang ldan pa sbyin bdag las phyis rnam pa gzhan nam/ yang dang yang du'am/ dus kyis mgron du gnyer ba ma byas par zla ba bzhi pa yongs su rdzogs pa'i 'og tu sngar bshams pa'i zas bzang ngan gang yang rung ba bslangs te zos na</text></item>
<item><p>277b2</p><section></section><text>mgron du gnyer ba las ring du 'dug pa'i ltung byed kyi dngos gzhir 'gyur ro/ /dge slong mi na ba la na smad pa med do/ /sbyin bdag nye du ma yin pa la na smad pa med do/ /rtag tu mgron du bos pa ma gtogs pa la na smad pa med do/ /zla ba bzhir mgron du bos pa'i zla ba bzhi yongs</text></item>
<item><p>277b3</p><section></section><text>su rdzogs pa'i 'og rol gyi dus gang yang rung ba la na smad pa med do/ /zan bzang ngan dang mang nyung gang yang rung ba la na smad pa med do/ /bslangs te zos pa la na smad pa med do/ /'di'i byed pa po ni dge slong mi na ba dang / sbyin bdag nye du ma yin pa dang / ha cang slong ba dang / dus</text></item>
<item><p>277b4</p><section></section><text>ma gtogs pa'o/ /'di la yan lag lngas dngos gzhi'i ltung bar 'gyur te/ dge slong mi na ba nyid dang / sbyin bdag nye du ma yin pa nyid dang / dus ma gtogs pa nyid dang / sngar mgron du bos pa la bslangs pa nyid dang / zos pa nyid do/ /de dag las yan lag ma tshang na ci rigs par</text></item>
<item><p>277b5</p><section></section><text>na smad do/ /sbyor ba'i ltung ba ni nyes byas te/ ji srid du mgron du gnyer ba las ring du 'dug pa'i ltung byed kyi sbyor ba brtsams nas dngos gzhi la ma thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /'di'i phyir nye bar 'gro ba dang slong ba</text></item>
<item><p>277b6</p><section></section><text>la nyes byas so/ /zas bsrod pa la mgron du bos pa na zas ngan pa bslangs te za ba la nyes byas so/ /gnas skabs gang yang rung ba dang / zla ba bzhir mgron du bos pa'i mdun rol lam/ de'i tshe'am/ 'og rol lam/ khyim pa la sogs par bas nas yang bsnyen par</text></item>
<item><p>277b7</p><section></section><text>rdzogs pa'i tshe yang rung ste/ ha cang slong na nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa la sbyor ba'i sbyor ba yang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni dge slong nad pa la ltung ba med do/ /sbyin</text></item>
<item><p>278a1</p><section></section><text>bdag nye du la ltung ba med do/ /dus byin gyis brlabs pa la ltung ba med do/ /las dang po ba dang / smyos pa dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas</text></item>
<item><p>278a2</p><section></section><text>skabs thams cad du mgron du gnyer ba las ring du 'dug pa'i ltung byed du 'gyur ba rnam pa thams cad mi bsten par bslab par bya'o/ /ha cang bslang bar mi bya'o/ /mgron du bos pa'i khyim du gdugs tshod ma bskul bar spyan 'dren med na rang grol rung ngo / /gdan sar phyin nas</text></item>
<item><p>278a3</p><section></section><text>gdugs tshod kyis dus tshod las yol du byed na brims shig ces bsgor rung ngo / /ci bde zhes bya ba dang / bshams so zhes bya ba dang / ci bzhed ces bya ba dang / bzhes shig ces bya ba la sogs pa'i tshig 'bru dag ni gang yang rung ba la brten par bya'o/ /so sor mgron du bos</text></item>
<item><p>278a4</p><section></section><text>pa dang / yang dang yang mgron du bos pa dang / dus kyis mgron du bos pa dang / rtag tu mgron du bos pa dag bdag gir bya'o/ /dge 'dun dang bcas te mgron du bos pa yang bdag gir bya'o/ /phyir bcos pa ni snga ma bzhin no/ /mgron du bos pa las ring du 'dug pa'i ltung</text></item>
<item><p>278a5</p><section></section><text>byed de bdun cu bzhi pa bshad zin to// //bslab pa la nyes par 'jog pa spong ba'i ltung byed kyi gleng gzhi ni sangs rgyas bcom ldan 'das rgyal po'i khab na 'od ma'i tshal bya ka lan dka'i gnas na bzhugs so/ /gang gi tshe bcom ldan 'das kyis 'dul ba la nyan thos rnams kyi bslab</text></item>
<item><p>278a6</p><section></section><text>pa'i gzhi thun mong ba 'cha' bar mdzad pa de'i tshe na gnyi ga'i dge 'dun bsdu ba mdzad pas/ 'dir yang bcom ldan 'das kyis 'dul ba la nyan thos rnams kyi bslab pa'i gzhi thun mong ba bca' ba mdzad pa yin na/ 'di la gnyi ga'i dge 'dun bsdu ba mdzad pas/ de nas bcom ldan</text></item>
<item><p>278a7</p><section></section><text>'das kyis tshe dang ldan pa kun dga' bo la bka' stsal pa/ kun dga' bo song la dge slong rnams la dge slong zhig dge slong ma rnams kyi nang du thong la 'di skad ces sring mo dag bcom ldan 'das kyis 'dul ba la nyan thos rnams kyis bslab pa'i gzhi thun mong 'di lta bu bca' bar mdzad de/</text></item>
<item><p>278b1</p><section></section><text>dge slong gis zla ba bzhir mgron du bos pa bdag gir bya'o/ /de las lhag par bdag gir byed na ltung byed do/ /so sor mgron du bos pa dang / yang dang yang du mgron du bos pa dang / dus kyis mgron du bos pa dang / rtag tu mgron du bos pa ni ma gtogs te/ dal de ni</text></item>
<item><p>278b2</p><section></section><text>dus yin no zhes bca' ba mdzad kyi/ /khyod kyis bslab pa 'di la bslab par bya'o zhes bsgo shig ces kyis shig /tshe dang ldan pa kun dga' bos btsun pa bka' bzhin 'tshal lo zhes bcom ldan 'das kyi bka' mnyan nas/ /tshe dang ldan pa lam pa gang na ba der song ste phyin nas tshe</text></item>
<item><p>278b3</p><section></section><text>dang ldan pa lam pa la de skad ces bsgo'o/ /tshe dang ldan pa lam bas btsun pa bka' bzhin 'tshal zhes tshe dang ldan pa kun dga' bo'i tshig mnyan nas dge slong ma'i dbyar khang ga la ba der song ba dang / ci tsam na drug sde dag gis de mthong nas de dag gis dris pa/ tshe dang</text></item>
<item><p>278b4</p><section></section><text>ldan pa lam pa khyod gar 'gro/ tshe dang ldan pa lam pas bsams pa/ 'di dag gis kyang ma thos pa 'dras 'di dag la yang brjod par bya'o snyam nas des de dag la yang de skad bsgo ba dang / de dag gis smras pa/ bdag cag dge slong mdo sde 'dzin pa dang / 'dul ba</text></item>
<item><p>278b5</p><section></section><text>'dzin pa dang / ma mo 'dzin pa rnams la 'dri ba'i bar du byis pa rmongs pa/ mi gsal ba/ mi mkhas pa/ khyod kyi tshig gis bslab pa 'di la mi slob bo zhes de dag gis byis pa dang / rmongs pa dang / mi gsal ba dang / mi mkhas pa zhes bya ba dag gis khur bslang</text></item>
<item><p>278b6</p><section></section><text>ngo / /tshe dang ldan pa lam pa de nas song ste 'gro ba na/ dge slong ma bcu gnyis sde dag gis mthong nas/ de dag gis de la smras pa/ btsun pa lam pa gar bzhud/ des de dag la sring mo dag shes par gyis shig /bcom ldan 'das kyis 'dul ba la nyan thos rnams kyi bslab</text></item>
<item><p>278b7</p><section></section><text>pa'i gzhi thun mong 'di ltar bca' ba mdzad de zhes bslab pa'i gzhi de rgyas par brjod nas khyed kyis kyang bslab pa 'di la bslab par bya'o zhes byas pa dang / de dag gis smras pa/ bdag cag dge slong mdo sde 'dzin pa dang / 'dul ba 'dzin pa dang / ma mo 'dzin</text></item>
<item><p>279a1</p><section></section><text>pa rnams la 'dri ba'i bar du byis pa/ rmongs pa/ mi gsal ba/ mi mkhas pa khyod kyi tshig gi bslab pa 'di la mi slob po zhes byis pa dang / rmongs pa dang / mi gsal ba dang / mi mkhas pa zhes bya ba dag gis khur bslangs te dong ngo / /tshe dang ldan</text></item>
<item><p>279a2</p><section></section><text>pa lam pas bsams pa/ bdag la gnas ngan len kun du spyod pa 'di dag la brjod pas ci bya/ da ni song la skye dgu'i bdag mo chen mo gau ta mI ma gtogs pa gzhan 'ga' la yang brjod par mi bya'o snyam nas/ de skye dgu'i bdag mo gau ta mI ga la ba der song ste phyin nas/ skye dgu'i</text></item>
<item><p>279a3</p><section></section><text>bdag mo chen mo gau ta mI la 'di skad ces smras so/ /gau ta mI shes par gyis shig /bcom ldan 'das kyis 'dul ba la nyan thos rnams kyi bslab pa'i gzhi thun mong 'di ltar bca' ba mdzad do zhes bslab pa'i gzhi de rgyas par brjod nas/ khyed kyis kyang bslab pa 'di la bslab</text></item>
<item><p>279a4</p><section></section><text>par bya'o zhes bsgo ba dang / skye dgu'i bdag mo chen mo gau ta mIs smras pa/ btsun pa lam pa bcom ldan 'das kyis 'dul ba la nyan thos rnams kyi bslab pa'i gzhi thun mong de ltar bca' ba mdzad pa gang lags pa de bdag mgo dang ngag dang yid kyis kyang nod do/ /tshe dang ldan pa lam pas</text></item>
<item><p>279a5</p><section></section><text>bsgo ste phyir 'ongs pa dang / tshe dang ldan pa kun dga' bos de mthong nas dris pa/ tshe dang ldan pa lam pa khyed kyis dge slong ma rnams la bsgo'am/ des smras pa/ bsgo ste/ 'di ltar byis pa dang / rmongs pa dang / mi gsal ba dang mi mkhas pa zhes bya ba dag gis khur bslang ngo / /</text></item>
<item><p>279a6</p><section></section><text>sus/ drug sde dag gis so/ /ci'i phyir des skabs de rgyas par brjod pa dang / dge slong don nyung ngu dag ci'i phyir dge slong dag dge slong rnams kyis tshe dang ldan pa dag khyod kyis bslab pa 'di la bslab par bya'o zhes bsgo ba na/ de dag la 'di skad ces bdag cag dge slong mdo</text></item>
<item><p>279a7</p><section></section><text>sde 'dzin pa dang / 'dul ba 'dzin pa dang / ma mo 'dzin pa rnams la 'dri ba'i bar du byis pa rmongs pa/ mi gsal ba/ mi mkhas pa/ khyed kyi tshig gis bslab pa 'di la mi slob bo zhes zer zhes smod par byed/ phyar ka gtong bar byed/ kha zer bar byed pa'i skabs de dge slong</text></item>
<item><p>279b1</p><section></section><text>rnams kyis bcom ldan 'das la gsol to/ /de nas bcom ldan 'das kyis byung ba 'di dang / gleng gzhi 'di dang / skabs 'di la dge slong gi dge 'dun bsdu ba mdzad de/ drug sde dag la rmas nas dge sbyong gi tshul ma yin pa/ rjes su mthun pa ma yin pa/ rung ba ma yin pa/</text></item>
<item><p>279b2</p><section></section><text>tshul dang mthun pa ma yin pa/ de ni rab tu byung bas bya ba ma yin no zhes rnam grangs du mar rnam par smad de/ bslab pa bca' ba'i phan yon bcu yang dag par gzigs pas nga'i nyan thos rnams kyis 'dul ba la bslab pa'i gzhi 'di ltar gdon par bya ste/ yang dge slong gang dge</text></item>
<item><p>279b3</p><section></section><text>slong rnams kyis tshe dang ldan pa khyod kyis bslab pa 'di la bslab par bya'o zhes bsgo ba na de dag la 'di skad ces bdag cag dge slong mdo sde 'dzin pa dang / 'dul ba 'dzin pa dang / ma mo 'dzin pa rnams la 'dri ba'i bar du byis pa/ rmongs pa mi gsal ba/ mi mkhas pa</text></item>
<item><p>279b4</p><section></section><text>khyod kyi tshig gis bslab pa 'di la mi slob bo zhes zer na ltung byed do/ /dge slong kun shes par 'dod pas kyang bslab pa 'di la bslab par bya'o/ /dge slong mdo sde 'dzin pa dang / 'dul ba 'dzin pa dang / ma mo 'dzin pa rnams la yang 'dri bar bya ste/ de la de ni cho ga yin</text></item>
<item><p>279b5</p><section></section><text>no zhes bca' ba mdzad de/ yul ni rgyal po'i khab/ /gang zag ni drug sde/ nyon mongs pa ni bka' dang bslab pa la ma gus pa/ nyes pa ni bslab pa la nye bar 'jog pa spong ba'o/ /de la yang dge slong gang zhes bya ba ni drug sde'am/ gzhan yang de lta bu gang yin pa'o/ /</text></item>
<item><p>279b6</p><section></section><text>dge slong rnams kyis zhes bya ba ni/ chos 'di pa rnams kyis so/ /tshe dang ldan pa khyod kyis bslab pa 'di la bslab par bya'o zhes bsgo ba na zhes bya ba ni bslab pa gang yin pa de la'o/ /de dag la zhes bya ba ni dge slong de dag la'o/ /'di skad ces bya ba ni 'di skad ces zer na'o/</text></item>
<item><p>279b7</p><section></section><text>dge slong mdo sde 'dzin pa zhes bya ba ni/ mdo sde mtha' dag 'dzin pa gang dag yin pa rnams so/ /'dul ba 'dzin pa zhes bya ba ni/ 'dul ba mtha' dag 'dzin pa gang dag yin pa rnams so/ /ma mo 'dzin pa rnams la 'dri ba'i bar du zhes bya ba ni/ ma mo mtha' dag 'dzin pa gang</text></item>
<item><p>280a1</p><section></section><text>dag yin pa rnams la'o/ /byis pa zhes bya ba la byis pa zhes bya ba ni/ nyes par bsam pa sems pa dang / nyes par smra bar brjod par dang / nyes par bya ba'i las byed pa'o/ /rmongs pa zhes bya ba la rmongs pa zhes bya ba ni/ mdo sde 'dzin</text></item>
<item><p>280a2</p><section></section><text>pa ma yin pa dang / 'dul ba 'dzin pa ma yin pa dang / ma mo 'dzin pa ma yin pa'o/ /mi gsal ba zhes bya ba la mi gsal ba zhes bya ba ni/ mdo sde la mi gsal ba dang / 'dul ba la mi gsal ba dang / ma mo la mi gsal ba'o/ /mi mkhas pa zhes bya ba la mi mkhas</text></item>
<item><p>280a3</p><section></section><text>pa zhes bya ba ni/ mdo sde la mi mkhas pa dang 'dul ba la mi mkhas pa dang ma mo la mi mkhas pa'o/ khyod kyi tshig gis bslab pa 'di la mi slob po zhes zer na zhes bya ba ni/ de skad zer na'o/ /ltung byed do zhes bya ba ni snga ma bzhin no/ /dge slong kun shes par 'dod pas</text></item>
<item><p>280a4</p><section></section><text>kyang bslab pa de la bslab par bya'o/ /dge slong mdo sde 'dzin pa dang / 'dul ba 'dzin pa dang / ma mo 'dzin pa rnams la yang dri bar bya ste/ de la de ni cho ga yin no zhes bya ba ni/ bslab pa'i gzhi bca' ba mdzad pa de la ni rjes su mthun pa'i chos yin pa'o/ /de la</text></item>
<item><p>280a5</p><section></section><text>ltung ba ji ltar 'gyur zhe na/ 'dir yang dngos gzhi dang / sbyor ba dang / sbyor ba'i sbyor bas ltung ba rnam par gzhag pa dang / ltung ba med pa dang / bslab par bya ba dang / phyir bcos pa rnams kyis 'di'i mtshan nyid shes par bya'o/ /de la 'dir dngos gzhi'i</text></item>
<item><p>280a6</p><section></section><text>ltung ba rnam par gzhag pa ni/ /dge slong ltung ba 'byin pa pos rang nyid bslab pa de la nye bar 'jog pa'i dge slong sde snod gsum las mdo sde ma gtogs pa 'dul ba dang / ma mo las 'dul ba'i char gtogs pa'i bslab pa la mngon par shes pa nyid kyis smra ba</text></item>
<item><p>280a7</p><section></section><text>po byis pa dang / rmongs pa dang / mi mkhas pa ma yin pas khyod kyis 'dul bar gtogs pa'i bslab pa 'di la bslab par bya'o zhes brjod pa'am bsgo ba na/ bdag dge slong mdo sde 'dzin pa dang / 'dul ba 'dzin pa dang / ma mo 'dzin pa rnams la</text></item>
<item><p>280b1</p><section></section><text>'dri ba'i bar du mi slob po zhes rgyu'i dngos po des go bar byed pa'i dge slong 'dul ba dang ldan pa'i bslab pa'i gzhi la mngon par shes pa nyid dang ldan pa de la byis pa/ rmongs pa/ mi gsal ba/ mi mkhas pa khyod kyi tshig gis bslab pa 'di la mi slob po zhes mi</text></item>
<item><p>280b2</p><section></section><text>shes pa nyid sgrogs par byed pa'i tshig de skad brjod na bslab pa la nye bar 'jog pa spong ba'i ltung byed kyi dngos gzhir 'gyur ro/ /ltung ba 'byin pa pos rang nyid bslab pa la nye bar 'jog pa'i dge slong smra ba po de 'dul ba las gsungs pa'i bslab pa la mngon par shes</text></item>
<item><p>280b3</p><section></section><text>pa nyid yin par shes pa nyid la na smad pa med do/ /'dul ba dang ma mo las gsungs pa 'dul ba'i char gtogs pa'i bslab pa 'di la bslab par bya'o zhes bsgo ba spong ba la na smad pa med do/ /dngos gzhi'i ltung ba so sor nges pa'i bslab pa la khyod kyis bslab par</text></item>
<item><p>280b4</p><section></section><text>bya'o zhes brjod pa dang / brjod pa 'di la khyod kyis bslab par bya'o zhes mos par byas shing bsgo ba la spong ba la na smad pa med do/ /bdag dge slong mdo sde 'dzin pa dang / 'dul ba 'dzin pa dang / ma mo 'dzin pa rnams la 'dri ba'i bar du mi slob po zhes zer ba'i rgyu'i dngos</text></item>
<item><p>280b5</p><section></section><text>po de dag gang yang rung ba la na smad pa med do/ /go bar byed pa'i dge slong dag la byis pa dang / rmongs pa dang / mi gsal ba dang / mi mkhas pa khyod kyi tshig gis mi slob bo zhes zer ba'i mi shes pa nyid sgrogs par byed pa'i tshig de dag gang yang rung ba la na smad pa med do/ /</text></item>
<item><p>280b6</p><section></section><text>'di'i byed pa po ni bslab pa la nye bar 'jog pa smra bo'o/ /dge slong 'dul ba la ldan pa'i bslab pa'i yul mngon par shes pa byis pa dang / rmongs pa dang / mi gsal ba dang / mi mkhas pa ma yin pa nyid la 'du shes la gtso cher byed pa po nyid yin no/ /'di la</text></item>
<item><p>280b7</p><section></section><text>yan lag lngas dngos gzhi'i ltung bar 'gyur te/ bslab pa la nye bar 'jog pa'i dge slong smra ba po 'dul ba dang ldan pa'i bslab pa'i yul mngon par shes pa byis pa dang / rmongs pa dang / mi gsal ba dang / mi mkhas pa ma yin pa nyid dang / ltung ba 'byin pa pos de ltar 'du shes pa nyid dang /</text></item>
<item><p>281a1</p><section></section><text>'dul ba dang ldan pa'i bslab pa'i gzhi 'di la bslab par bya'o zhes brjod dam/ bsgo ba nyid dam mi slob pa'i rgyu'i dngos po dge slong mdo sde 'dzin pa dang / 'dul ba 'dzin pa dang / ma mo 'dzin pa rnams la 'dri ba'i bar du zhes zer ba nyid dang / go bar byed pa la byis pa'am/ rmongs pa'am/ mi</text></item>
<item><p>281a2</p><section></section><text>gsal ba'am/ mi mkhas pa khyod kyi tshig gis bslab pa 'di la mi slob po zhes mi shes pa nyid sgrogs par byed pa'i tshig brjod pa'o/ /de dag las yan lag ma tshang na ci rigs par na smad do/ /sbyor ba'i sbyor ba'i ltung ba ni nyes byas te/ bslab pa la nye bar 'jog pa spong ba'i ltung byed kyi sbyor ba brtsams</text></item>
<item><p>281a3</p><section></section><text>nas dngos gzhi lam thug gi bar du nyes byas so/ /dngos gzhi la sbyor ba tha dad pa ji snyed brtsams pa re re la nyes byas re re'o/ /mdo sde las gsungs pa'i bslab pa la nye bar 'jog pa spong ba'i gnas skabs thams cad la nyes byas so/ /sbyor ba'i sbyor ba'i ltung ba ni nyes byas phra mo ste/ sbyor ba ji snyed pa</text></item>
<item><p>281a4</p><section></section><text>la sbyor ba'i sbyor ba'ang de snyed de/ sbyor ba nyes byas kyi sbyor ba'i sbyor ba yang nyes byas te nyes byas phra mo'o/ /ltung ba med pa ni bslab pa la nye bar 'jog pa'i dge slong smra ba po 'dul ba dang ldan pa'i bslab pa'i yul mngon par shes pa la byis pa dang / rmongs pa dang / mi gsal ba dang / mi mkhas pa ma yin pa</text></item>
<item><p>281a5</p><section></section><text>nyid yin na yang ltung ba 'byin pa pos de ltar 'du shes pa nyid med pa la ltung ba med do/ /yang dag pa kho nar 'dul ba dang ldan pa'i bslab pa'i yul mngon par mi shes pa nyid dang / byis pa dang / rmongs pa dang / mi gsal ba dang / mi mkhas pa nyid yin na ltung ba med do/ /las dang po pa dang / smyos pa</text></item>
<item><p>281a6</p><section></section><text>dang / sems 'khrugs pa dang / tshor ba dag gis nyen pa la ltung ba med do/ /bslab par bya ba ni dge slong gis yul thams cad la gnas skabs thams cad du bslab pa la nye bar 'jog pa spong ba'i ltung byed du 'gyur ba rnam pa thams cad mi bsten par bslab par bya'o/ /bslab pa thun mong gi yul thams cad dge slong ma la yang</text></item>
<item><p>281a7</p><section></section><text>bsgrags par bya'o/ /dge slong kun shes par 'dod pas kyang bslab pa de la bslab par bya'o/ /dge slong mdo sde 'dzin pa dang / 'dul ba 'dzin pa dang / ma mo 'dzin pa rnams la yang dri bar bya'o/ /phyir bcos pa ni snga ma bzhin no/ /bslab pa la nye bar 'jog pa spong ba'i ltung byed de bdun cu lnga bshad zin to// //</text></item>
</text>
