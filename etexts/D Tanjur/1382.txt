<p>1a</p>
<p>1b</p>
<p>1b.1</p>@##/ /byang chub kyi sems bsgom pa/ 'phags pa 'jam dpal gzhon nur gyur pa la phyag 'tshal lo/ /bdag med gnyis nyid bde gshegs mi rtog ye shes chos dbyings
<p>1b.2</p>sku brnyes pa/ /kun gyi rang bzhin zhi ba 'di la gsal zhing bla med lam mchog ste/ /mi ldog sa la sogs te dbang bcu rgyal ba kun dang gcig brnyes pa/ /gnas gsum mnyam nyid de la mtshan
<p>1b.3</p>med yid kyis rab tu dad pas mos/ /ston pa 'jig rten sgron mar gyur pa kun gyis mtshungs par rab bsngags pa/ /chos la chos kyi snying por gyur pa 'jam dpal gzhon nu snying po nyid/ /bde
<p>1b.4</p>gshegs ma lus yum du gyur pas rgyal ba kun gyi lam gcig go/ /tshul khrims la sogs pha rol phyin lam spyod pa rgya mtsho'i gzhir gyur pa/ /rnam dag byang chub sems kyi ngang tshul bsgoms
<p>1b.5</p>dang yon tan khyad par ni/ /blo ldan nam zhig sems kyi dam pa de ni mngon du gyur pa na/ /de la sku gsum mchog tu gyur par chos kyi sku zhes rgyal bas gsungs/ /shes byed dam par gyur pa shes rab
<p>2a</p>
<p>2a.1</p>spyan zhes kyang ni de la bya/ /rdo rje rtse mo mchog nyid mi rtog ye shes de yang de nyid do/ /ji snyed 'phags pa'i rnam grol chos su bsnyad pa de dag thams cad kyang / /byang chub sems nyid rdzogs pas de
<p>2a.2</p>yi yon tan de dag de las byung / /'phags pa'i rigs chen 'chi med byang chub sems dpa' de dag thams cad kyang / /de med mi 'byung de phyir de ni rnam grol mchog gi lam nyid do/ /de nas kun du rdo rje sems dpa' ci 'drar
<p>2a.3</p>bsgom par bya bar 'gyur/ /pha zhing shes dka' drang srong chen po'i lam 'di mi rtog rtog las 'das/ /brtag par dka' zhing bstan par dka' la brjod pa'i tha snyad rnams dang bral/ /tshig gis mi phebs gzhan
<p>2a.4</p>dang byis pa kun gyi spyod yul ma yin yang / /ston pa nges pa'i lung dang bla ma dam pa rnams kyi gdams ngag de nyid don 'dir blta/ /mngon sum la sogs rgyu yi dngos po 'jig cing grub pa'i mtha' dpyod pa/ /de nyid rtog
<p>2a.5</p>pa'i rgyun 'brangs dpyod yul tshad mar bzhag nas blo yis 'jig byed de/ /rtog mtha' med phyir dpyod mtha' med de snying po med na tshad mar gang / /de phyir 'jig rten brtags pa'i tha snyad rnal 'byor lam 'dir mi dgos
<p>2b</p>
<p>2b.1</p>so/ /dngos po mtha' yi rgyu ni lo rgyus dag las lam 'dir brtag par bya/ /skye bo kun gyi sems la mngon snang phyi nang grags pa'i chos 'di ni/ /'dzin pa drug gi ji ltar mthong zhing brtags pa de ltar ma yin 'khrul/ /rang gi rtog pas myos shing gzung ba de bzhin bden gyur na/ /de
<p>2b.2</p>dag dngos po med rtogs dgra bcom 'dra bar grol 'gyur ba yi rigs/ /de dag dus dgras 'joms dang sdug bsngal nyen las des 'khrul mngon par 'gyur/ /gzhan du skye mched sgo nas rig pa de dag tshad mar gyur na ni/ /de nyid tshad mar gyur pas 'phags pa'i lam de su la dgos mi 'gyur/ /lam de
<p>2b.3</p>rnam grol lam du bstan cing dbang po'i shes pas mi thar te/ /sdug bsngal 'ga' yang mi 'jil rnam rig shes te nyon mongs 'byung ba'i gnas/ /de phyir skye bos mthong ba de dag 'khrul par mngon zhes rgyal bas gsungs/ /de na de las 'di dag 'khrul pa'i dbang gis ji ltar snang bar 'gyur zhe
<p>2b.4</p>na/ /kun du rtog can yan lag ma yin kun du rtog pas rtsol med nyams/ /blo gros phyin ci log tu gyur cing ma rig rkyen gyi dbang song bas/ /sems dang sems las byung ba de nyid lus gsum don du snang ba yin/ /'du byed sna tshogs dag gis bag chags bsags las gang goms mthu
<p>2b.5</p>brtas tshe/ /sems nyid yul dang lus 'drar snang ba rus pas gang ba bzhin du snang / /bag chags bsags pa'i rgyun la dmigs skyes yid la brtags pa'i bdag med pa/ /'du byed mthu yis bsgribs shing phra ba ma mthong de las rnam rig skye/ /rgyun dang bcas pa'i sems kyi mthu ni ma
<p>2b.6</p>rtogs rtog pa'i rjes 'brangs nas/ /de las zag bcas rang bzhin rtog pas bdag dang chos rnams rgyas par byed/ /ldan par 'byung ba shin tu phra bar rgyu ba de ni ma mthong las/ /bdag tu lta la sogs pa mu stegs lta ba sna tshogs skye zhing thar pa rtog /sems 'di las rnams mtha' yas gnas
<p>2b.7</p>gyur bag chags mtha' med nges pa med/ /bag chags brtas shing sad par byed pa'i rkyen yang rnam pa sna tshogs te/ /rkyen 'gas bag chags 'ga' zhig smin nas mi yi rgyud kyi lus snang ba/ /rkyen gzhan dag gis bag chags gzhan sad byas tshe 'gyur ba'i mthu mthong nas/ /dbang phyug la
<p>3a</p>
<p>3a.1</p>sogs byed par 'dod de nyes pa lam de mi zhi grol mi 'gyur/ /rnal 'byor lam slad the tshom rgyun 'di phra ba ma rtogs skyes/ /bdag tu brtags pas bsgribs te 'phags pa'i rigs dang rnam par bral/ /chos su btags pas sdug bsngal sna tshogs 'byung zhing ngan song
<p>3a.2</p>srid par 'gyur/ /rnam shes de yang 'du byed rgyun la mtshan ma tha dad 'dzin pas na/ /las kyi khyad par dag gis brgyad du snang gi rigs la tha dad med/ /de phyir sems kyi skad cig dang po de la lus dang chos kun gnas/ /de la bsam pa zhen pa'i phyir na phyi ma phyi ma de la snang / /rang sems rgyun las 'phags
<p>3a.3</p>pa skye bo chos ni gzhan na yod ma yin/ /rgyud drug rigs las de yang sna tshogs de dang rang gi ting 'dzin no/ /sems rgyun de las phyogs kyang cung zad med pas gcig la brten med de/ /de la phyogs med phyir na mtha' yas zhing rnams bdag gi lus/ /bdag gi lus ni mtha' yas zhing dang
<p>3a.4</p>skye bo'i lus su rab snang yang / /sems dang bag chags gcig min tha dad ma yin brtag par rab tu dka'/ /'di kun rten cing 'brel 'byung tshul te skye dang 'gag par 'gyur zhes pa/ /tshig pa'i sa bon bzhin du med las med pa mi 'byung rgyu 'bras med/ /dngos por zhen cing rgyu dang 'bras bur
<p>3a.5</p>rtog pa'i sems nyid ni/ /rgyu dang rkyen du snang ste de gnyis med phyir skye dang 'jig pa med/ /skye 'jig med phyir bdag gzhan med de 'chi 'pho med phyir rtag chad med/ /des na 'khrul 'khor med cing mya ngan 'das pa med pa nyid du mngon/ /gnas kyi skad cig nam yang mi 'bras de tshe mnyam
<p>3a.6</p>'gyur de med med/ /yang dag ma yin rtog pas bskyed phyir bag chags yod pa ma yin dang / /spyod yul med phyir kun gzhi med cing rnam rig de yang med pa bzhin/ /phyogs rnams med cing dmigs dang gnas med rnam par rig pa ji ltar skye/ /de phyir sems 'di yod med mtha'
<p>3a.7</p>las 'das shing gcig dang du mar bral/ /bde gshegs byang chub med phyir de yi rdzu 'phrul sgyu 'dra 'khrul la snang / /de bzhin dag pa'i ye shes de dag shin tu dge ba'i rgyun nyid dang / /chos kyi dbyings nyid la ni de dag dmigs shing skye bar brtags pa yang / /rdo rje'i gnas med phyir na
<p>3b</p>
<p>3b.1</p>mnyam gnas rang bzhin 'drar 'gyur dang / /chos dbyings rdo rje rtse mo de dag phyogs nyid med pas skad cig min/ /dag pa'i dge rtsa gzugs brnyan med pas 'jig rten ye shes yod mi 'gyur/ /de phyir byang chub ma chub mtshan nyid med par gcig pas blang dor med/ /don de'i tshul gyis don
<p>3b.2</p>dam rnam grangs skye 'gag med dang mnyam nyid dang / /gnyis med bsam 'das chos dbyings brjod dang tha snyad bral la sogs/ /bstan pa de kun tha snyad yin te don dam med cing kun sgrib med/ /don dam tshul gyi lam 'dra zhes pa de nyid kun sgrib yin/ /the tshom yod med chos ni gang la'ang
<p>3b.3</p>spong zhing gnas par mi byed do/ /sgom pa dang ni chos dbyings med phyir som nyi med la dam par blta ba la yang med/ /de ltar dngos po mtha' rnams rtag dang rang bzhin sgyu ma'ang med gyur phyir/ /yod la ltos pa'i med pa'ang med de med pa'ang med/ /mtha' rnams med phyir dbus med
<p>3b.4</p>dbus la'ang gnas par mi byed la/ /gang la 'jig rten dbang phyug pad+ma kun kyang mi spong 'drar mnyam gnas/ /chos la 'khrul par mthong ba de nyid 'khrul pa yin par rab rtogs te/ /drug gis bstan pa bdud kyi las kyang mi 'dor ngan du mi rtog go/ /shes rab thabs kyi spyod la
<p>3b.5</p>mi gnas phyir na bdud kyi 'dra bar spyod/ /rang gi shes pa dam par byas pa kun las rgyal te de bsnyems nas/ /'dod chags zhe sdang skyes nas rtsod 'byung gti mug yin te don mi mthong / /ji srid yid kyi g.yo ba de srid bdud kyi yul te phra ba'i lam/ /g.yo dang mi g.yo tha snyad mi gnas
<p>3b.6</p>gnas pa la yang gnas par mi byed do/ /snang med dbu ma'i lam de byang chub sems zhes bde gshegs gsungs/ /gzugs dang mtshan ma smon par 'dzin pa rab tu spangs nas ni/ /rnam thar gsum po bsgom pa'ang bdud kyi las te gzugs nyid stong pa'o/ /'khor ba'i lam gsum
<p>3b.7</p>spong zhing mya ngan 'das lam bsgom pa'ang bdud nyid de/ /de nyid rang bzhin ma zhi rang bzhin brtsal spangs gar mi gnas/ /'phags pa kun gyi yul dang gnas kyang 'das sogs lam nyid gzhan na med/ /ldang dang mi ldang ched du mi spong sems rten mi 'cha' mngon du min/ /'jam dpal
<p>4a</p>
<p>4a.1</p>ma yin rdul tsam g.yo ba de yin der mi gnas/ /bsgom pa'i sa mi rnyed phyir bsgoms pas rnyed phrad mi 'gyur te/ /sems kyi spyod yul shes pa de dag chos rnams kyi ni chos nyid yin/ /rnam bral gang la mchog dang tha ma med par lam mchog 'di bsgom mo/ /'du byed ma
<p>4a.2</p>skyes chos kun 'byung med bzhin du chos rnams mya ngan 'das/ /dngos med de tshe kun kyang chos kyi dbyings zhes dgra bcom rab 'byor yin/ /nam mkha' mi dmigs ming tsam dge dang mi dger 'byed med skye ba'ang med/ /rtsol ba yid la mi byed gang la'ang sems med shes dang mi shes bral/ / 
<p>4a.3</p>dran dang 'byed med gang la'ang 'ga' dang mtshungs med mi gnas mi dmigs shing / /mnyam nas gnyis su brtag med brjod bral bya dang mi bya med de stsogs bri med/ /ched du rtsol bar yid la mi byed cis kyang mi 'khrugs mnyam shes dang / /gang la'ang chags dang yul gyis myos skrag med
<p>4a.4</p>de mi 'bral mi gnas shing / /mi 'phrogs mnyam shes bzhi po phyogs dang pha rol phyin rnams der shes te/ /sems kyi dbyings su goms pas lam 'di gzhan du bsgoms pas 'od gsal mi 'gyur ro/ /brda can yang dag len pa'ang byang chub chen po yin zhes ston pas rab gsungs
<p>4a.5</p>phyir/ /de la 'di ni byang chub sems nyid bskyed cing bsgom pa'i gnas yin te/ /ting 'dzin gsum po bstan par byas nas rtags kyi phyag rgya gsum bcings nas/ /chos kyi phyag rgya chen por sems nyid skyed de snying po brjod cing bsgom pa'i gnas/ /rdo rje sems dpa' bsgoms pas
<p>4a.6</p>lam kun ma nor bsgoms pa yin/ /kun du bzang po'i spyod pas ma zin dge ba'i chos ni gang yang rung / /kun du bzang po'i spyod pa'ang bdud kyi las te zad cing mthar thug 'gyur/ /de dang ldan pa'i las ni bdud kyi las kyang byang chub spyod par gsungs/ /don 'dir mos pa de yang
<p>4a.7</p>byang chub chen po yin zhes rgyal bas rab tu bsngags/ /gnas 'dir bskyed pa tsam gyis 'jig rten gsum po bla mar bcas pa yis/ /mchod nas nyan thos bdud kyi sde rnams zil gyis gnon zhes sangs rgyas gsungs/ /thabs chen byang chub sems dpa'i gsang ba'i spyod pa 'di nyid
<p>4b</p>
<p>4b.1</p>do/ /'di med rgyal ba rnam par snang mdzad theg pa gsum ston mi srid do/ /skad cig tsam du dad pa'i shugs bskyed de yang myur du 'jam dpal gzhon nur 'gyur/ /dkyil 'khor gsang bar zhugs shing theg chen dam tshig mchog kyang gsungs pa yin/ /tshul khrims sdom pa kun kyang
<p>4b.2</p>srungs shing sbyin gnas dam par rab tu bsngags/ /de phyir byang chub sems kyi bsod nams de la gzugs yod na/ /nam mkha' bar snang de yang snod du chugs zhes rgyal bas mtshungs par gsungs/ /skye bo skye ba sna tshogs dag las skyes shing skye 'gyur skye ba'i rgyun gyi dbang song ba/ / 
<p>4b.3</p>rtog mtha' mi shes rtog pas bslus shing rtog pa'i rgyun 'brangs 'khrul pa'i rtog las phyir ldog med gyur pa/ /sgyu ma'i sgyu shes dag cing sgyu ma'i glang po 'dra bar sgyu mas rmongs pa'i sgyu ma rnams/ /rmi lam gyis bslad bzhin du rmi lam bden pa nyams shing rmi lam dbang du song ba'i rmi lam pa/ / 
<p>4b.4</p>lam 'di spong zhing mtha' dang lam gzhan lam du bltas nas ma nor lam zhes ston pa de/ /de dag rdo la gser bzhin thugs rjer rung zhing thugs rje'i thugs rjes kye ma 'bros pa yin/ /shin tu ma sbyangs dus kyis mnar ba'i skye bo lnga brgya tha ma la/ /gsung rab dri med rtogs dka' dag la
<p>4b.5</p>sgra bzhin spyod dang tshul bzhin min/ /rang gi blo gros stobs bzhin 'jug pa la sogs lta ba sna tshogs dag /mi shes chu bos g.yengs shing gsung gi nying gu bdud rtsi rnal 'byor bral/ /de phyir rgyal bas gsungs pa'i thugs kyi gsang ba 'di/ /kun du rgyal ba rnams kyi thugs kyi spyod yul
<p>4b.6</p>thun mong ma yin yang / /goms pa'i mthu yis mi 'gal tshul du tshad ma dag las rab bsgrubs te/ /'gro ba'i don du mi gnyis lam mchog 'di ni rab bgyis pas/ /skye ba'i skye gnas thams cad du yang skad cig tu/ /mi mthun phyogs kyis mi nyams rgyal ba kun gyi thugs 'di
<p>4b.7</p>rab rgyas shog /'jam dpal bshes gnyen gyis mdzad pa rdzogs so//[ ]@##/ /rgya gar skad du/ Ar+ya many+dzu shrI nA ma saM gI ti bi d+hi sU tra pin+t+ra ti/ bod skad du/ 'phags pa 'jam dpal gyi mtshan yang dag par brjod pa'i cho ga mdo dang bsres
<p>5a</p>
<p>5a.1</p>pa/ 'phags pa 'jam dpal ye shes sems dpa' la phyag 'tshal lo/ /ye shes sku can gtsug gi nor bu mtshan/ /sangs rgyas gzugs kyi tshul gnas kun la khyab/ /lam mchog dam pa ston pa sman pa'i mchog /sdug bsngal bdud 'dul 'jam mgon phyag
<p>5a.2</p>'tshal te/ /mtshan brjod bdud mdzod shin tu rtogs dka' ba/ /bdag blo mun pas dgrol bar mi nus kyang / /dad pas phyogs bzung thigs pas nor bu gcig /lung dang man ngag dag la brten pa bshad/ /theg pa rnams kyi gzhir 'gyur ba/ /dus gsum rnams kyi lam mchog 'di/ / 
<p>5a.3</p>dkyil 'khor chen po'i tshul dang ni/ /slob dpon rnams kyi dgongs pa yis/ /theg pa sna tshogs thabs tshul gyis/ /dpag bsam shing chen 'dir phyogs tsam/ /ye shes lus can 'jam dpal gcig pur grub/ /mdo dang bsres pa'i cho ga rim pa ste/ de la dang po sgrub pa po
<p>5a.4</p>rigs dang ldan pa'i mtshan nyid bstan pa'i phyir yin/ gzhan yang dam tshig ji lta ba bzhin ston zhes mtshan nyid dang ldan pa dang / /dbang thob par ston to/ /gzhan yang / gsang sngags rig sngags 'chang ba'i rigs/ /zhes pa dang / bden par smra zhing tshig mi 'gyur/ /ji skad
<p>5a.5</p>smras pa de bzhin byed/ /ces pas bsgrub pa'i snod du rung bar bstan/ yon tan las ri dang / chu klung dang / nags tshang tshing na 'dug kyang rung zhes pa gnas rig pa dang ldan pa'i yid dga' ba ston to/ /bzang ngan shes shing dus shes la/ /zhes pas/ bsgrub dus gza' dang rgyu skar
<p>5a.6</p>dang / nyi ma shis pa la bya ba'i rim pa bstan to/ /dpal ldan 'byor pa phun sum tshogs/ /zhes pas bsgrub pa'i rdzas su don dam rab tu gnas par bya ba dang / maN+Dal gsum dang / me tog dang / dri'i byug pa dang / mchod bya'i khyad par mang po dang / blo brtan dang / yo byad dang / 
<p>5a.7</p>tshogs par bya ba'i rim pa bstan to/ /yon tan las ma rungs pa 'dul ba'i rgyal po zhes pa dang / gshin rje gshed po bgegs kyi rgyal/ /zhes pas mtshams kyi rim pa/ hUM mtshan ma las khro bo'i rgyal po gshin rje gshed mdog nag pa zhal gcig phyag gnyis pa/ thod dbyug dang
<p>5b</p>
<p>5b.1</p>sdigs mdzub byed pa/ sbrul dang thod pas brgyan pa bskyed la/ ya mAn+ta ka hUM zhes pa dang / mig tu ma dang Ta bkod de/ 'od zer gyi rdo rje ra ba dang / dra bar bya bar bstan to/ /snying rje chen po'i blo yi mchog /ces pa dang / phan 'dogs sems can mnyes gshin pa/ /zhes pas/ sems
<p>5b.2</p>can gyi don du bdag gis 'jam dpal thob par bya'o zhes sems bskyed par ston to/ /gnyis med gnyis su med par ston/ /zhes pa dang / a ni yig 'bru kun gyi mchog /ces pas thog ma med pa'i byang chub kyi sems thabs dang shes rab kyi brdar gyur pa'i snying gar ye shes sems
<p>5b.3</p>dpa' bsam par bya ba ston to/ /bla ma gsang sngags che ba'i mchog /ces pa dang / mchod 'os bstod 'os phyag gi gnas/ /rtag tu rim gror bya ba'i 'os/ /bkur 'os rjed par bya ba'i mchog /phyag byar 'os pa bla ma'i bdag /ces pa 'dis ston to/ /bdag gi snying gar a
<p>5b.4</p>dang hUM bsams te/ de las 'od 'phros pas bla ma dang / dkon mchog gsum dang / rje btsun 'jam dpal dang / dkyil 'khor gyi lha rnams spyan drangs nas/ bdag gis bltas te/ lus kyi bkod pa yan lag gsum bskor ba byas te phyag byas la bstod do/ /bum pa bzang po
<p>5b.5</p>che ba'i mchog /ces pa dang / dpag bsam shing chen rgyas pa ste/ /zhes pas mchod pa'i khyad par nam mkha' ltar mnyam par bsgrubs la/ snying ga'i lha mos dbul lo zhes ston to/ /sbyin bdag chen po'i gtso bo ste/ /tshul khrims chen po 'chang ba'i mchog /bzod chen
<p>5b.6</p>'chang ba ston pa po/ /brtson 'grus chen po brtul ba yin/ /zhes pa 'dis bstan te/ sngags dang phyag rgya dang ldan pas/ /bdag gi snying ga nas lha mo bzhi spros te/ gnas pa rnam pa gsum du mchod par bya'o/ /de bas na/ dbugs 'byin chen po dga' ston che/ /dga' chen rol
<p>5b.7</p>mo chen po ste/ /bkur sti rim gro phun sum tshogs/ /zhes pas bstan to/ /bsam gtan chen po'i ting 'dzin gnas/ /zhes bya ba nas/ smon lam ye shes rgya mtsho ste/ /zhes bya ba dang / byang chub yan lag me tog spos/ /zhes bya bas/ phyi'i lha mo bzhi ste snying ga nas
<p>6a</p>
<p>6a.1</p>gong gi tshul du sngags dang phyag rgya dang bcas pas gnas su dbul lo/ /mchod pa chen po 'dod chags che/ /zhes pa nas/ dga' ba chen po mgu ba che/ /zhes pa'i bar gyis/ gsang ba bzhi mchog tu gsang ba bzhis bstan to/ /oM rdo rje sems dpa' bsdus
<p>6a.2</p>pa na/ /rdo rje rin chen bla na med/ /rdo rje chos kyi glu blangs pas/ /rdo rje las kun byed pa'o/ /zhes bya ba 'di'i rkang pa dang / gsang ba'i mchod pa'i dus su/ sgeg mo la sogs pa dang / rim bzhin du rkang pa bzhi dang glu blang bar bya'o/ /gzhan yang mchog tu gsang ba'i mchod pa
<p>6a.3</p>dang / chags pa la sogs pas dbul lo/ /rgyas pas ma phye'o zhes bstan to/ /de nas 'dud nyi shus bstod de/ yang na ni thams cad kyang bstod par shes par bya'o/ /de nas sdom pa bzung ba'i mthar yang de nyid kyis shes par bya'o/ /byams pa dang snying rje ni shin tu gsal bar ston pas/ 
<p>6a.4</p>tshad med pa bzhi bsgom zhes so/ /rnam par mi rtog dbyings mi zad/ /yang dag bdag med de bzhin nyid/ /yang dag mtha' ste yi ge med/ /chos dbyings dam pa zad min bdag /ces pas de'i don bsgom pa ni/ /rang bzhin dag pa'i sngags brjod do/ /phyi dang nang gi dngos po stong
<p>6a.5</p>par bsgom zhes ston to/ /stong nyid dam pa 'dod chags blo/ /srid pa'i 'dod chags spangs pa ste/ /zhes pas pad+ma'i steng na dngos gzhi las langs te/ dang po dam tshig sems dpa' bsgom pa dang / chos kyi 'byung gnas/ de'i tha ma 'od zer lngas bskor ba'i nang du/ pad+ma
<p>6a.6</p>zla ba'i steng du muM dmar skya'o/ /de bzhin gshegs pa'i phreng bar 'gyur ba las/ sprin dkar dag pa bzhin du dkar/ /'od bzang ston ka'i zla ba'i 'od/ /nyi ma 'char ka'i dkyil ltar mdzes/ /sen mo'i 'od ni shin tu dmar/ /cod pan bzang po mthon ka'i rtse/ /skra mchog
<p>6a.7</p>mthon ka chen po can/ /zur phud lnga pa me tog thod/ /rgyan kun gyis ni rnam par brgyan/ /sdu gu 'jig rten gsum na mdzes/ /shes rab ral gri mda' gzhu thogs/ /rdo rje skyil krung rdzogs sangs rgyas/ /dpal ldan sgeg dang sgeg par ldan/ /sum cu rtsa gnyis mtshan
<p>6b</p>
<p>6b.1</p>'chang ba/ /nyon mongs g.yul du gcig dpa' ba/ /zhes bya ba la sogs pa rnams kyis/ rje btsun gyi sku sprul pa'i cha lugs bstan pa yin no/ /phyag rgya bzhi yi don bstan pa/ /zhes bya bas yul bzhi'i phyag rgya sku 'phro 'du dang bcas pas byin gyis brlab par bstan to/ /phyogs
<p>6b.2</p>bcur sprul pa sna tshogs 'gyed/ /ces pa sangs rgyas dang byang chub sems dpa' dang / khro bo dang lha mo rnams thugs kar spros zhes pa'o/ /de nas mdun du pad+ma dang zla ba la/ ye shes sems dpa' spyan drangs te/ dbang bskur ba dang / mchod pa dang / bstod pa gong bzhin
<p>6b.3</p>du byas te/ ye shes sems dpa' bltas la dgug cing rang gi lus la bsgoms zhes pas gnyis su med par byas te/ rdo rje rin chen dbang bskur dpal/ /sangs rgyas lnga bdag cod pan can/ /zhes pas snying ga'i 'od kyis bskul te/ bum pa'i chus dbang bskur bas rigs lnga'i
<p>6b.4</p>dbu rgyan dang ldan zhes bstan to/ /sprul pa'i 'khor lo sna tshogs 'chang / /zhes pas rdo rje 'khor lo'i phyag rgya bcas la/ sngags dang bcas pas/ dkyil 'khor gyi tshul du sangs rgyas thams cad sprul la zhes ston te/ de'i don ni 'og nas 'chad do/ /bdag rig gzhan rig
<p>6b.5</p>thams cad pa/ /shes dang shes bya'i bdag po mchog /ces pa thams cad sems kyi sprul par shes par bya'o/ /de ltar rdzogs pa dang / gsang sngags zlos pa dang / mtshan klog par byas te/ de ltar yon tan brjod pa las kyang / rigs kyi bu'am rigs kyi bu mo gsang
<p>6b.6</p>sngags kyi sgo'i spyad pa spyod pa gang la la/ bcom ldan 'das ye shes sems dpa' thams cad/ sku gnyis su med pa'i don dam pa'i ming yang dag par brjod pa'i ming ni/ gtsug gi nor bu 'di thams cad yongs su rdzogs pa dang / ma nyams shing lhag chad med par tshigs su bcad
<p>6b.7</p>pa'i tshig dang / yig 'bru 'di dag nyid kyi/ nyin gcig bzhin dus gsum du 'chang ba'am/ klog pa dang / kun chub par byed pa dang / gzhan dag la yang dam tshig ji lta ba bzhin du ston pa dang / ming gi don gang yang rung ba re re nas kyang 'jam dpal ye shes sems dpa'i sku
<p>7a</p>
<p>7a.1</p>la dmigs te zhes bya ba dang / sems rtse gcig tu bsgom pa de la ni zhes bya ba la sogs pa dang / gzhan yang yon tan las/ nyin re bzhin du dus gsum du mnyam par yi dam du lan gsum du 'don tam/ glegs bam du byas pa la klog cing brjod la/ 
<p>7a.2</p>bcom ldan 'das 'jam dpal ye shes sems dpa' gzugs la dmigs shing / gzugs dang gnyis su mthun par bsam gtan du byed pa ni/ 'dul ba'i dbang gi phyir ring por mi thogs par de nyid du sprul pa'i gzugs kyi lus mthong bar 'gyur ro zhes bya ba'i don 'di yin
<p>7a.3</p>te/ mtshan nyid kyi cho ga rdzogs shing / dmigs pa la yun ring du gnas pa des/ rdo rje 'khor lo'i phyag rgya bcas la/ many+dzu shrI hUM oM wA gI shwa ri muM/ maN+Dal tsakra hUM zhes de bzhin gshegs pa thams cad 'phags pa 'jam dpal gyi rnam par sprul la/ phyag sngon du 'gro bas
<p>7a.4</p>mchod pa la sogs pas bdag gi lus de dang mnyam par sprul te/ mtshan gyi don re re nas bstod na/ yon tan gyi rnam pa 'di ltar smos pas bdag gzhan dpag tu med par 'byung bar 'gyur ro/ /mdor na thams cad mkhyen pa nyid ring por mi thogs par dam pas bsngags
<p>7a.5</p>pa thob par 'gyur ro/ /dam par rgyud pa'i bla ma bdud rtsi 'thung / /'gro ba sdug bsngal nad kyis zin gyur la/ /dus gsum sangs rgyas rnams kyi bstod tshig 'di/ /sman pa'i rgyal po bzhin du bdag gis bshad/ /'phrod pa'i sman bzhin kun la phan 'gyur nas/ /mi
<p>7a.6</p>rtog ye shes 'chi med thob par shog /'phags pa 'jam dpal gyi mtshan yang dag par brjod pa'i mdo'i don mdor bsdus pa'i cho ga/ /slob dpon 'jam dpal bshes gnyen gyis mdzad pa/ /sgyu 'phrul dra ba'i rgyud le'u khri drug stong pa las/ rdo rje glur blangs pa'i le'u'i sgrub
<p>7a.7</p>thabs mdo dang bsres pa rdzogs so// //[ ]@##/ /gsang ldan gyi dka' 'grel don bsdus sgron ma bzhugs/ @##/ /bcom ldan 'das 'jam dpal gzhon nur gyur pa la phyag 'tshal lo/ /thugs rje dang ni shes rab gnyis/ /sangs rgyas kun ltar gnyis med pa/ /dam pa
<p>7b</p>
<p>7b.1</p>lam ston lta bu yi/ /sku yi rnam par 'char mdzad pa/ /'jam pa'i dbyangs la phyag 'tshal lo/ /slob mas legs par rtogs phyir dang / /bdag nyid kyis kyang dran bya'i phyir/ /gsang ldan dka' 'grel 'dir brtsam bya/ /de nas dkyus nyid la 'jug par bya ste/ gang 'di la sogs
<p>7b.2</p>pa'i tshig rkang pa bzhis mchod par brjod pa ston te/ 'phags pa 'jam dpal nyid sangs rgyas thams cad kyi sku gsung thugs kyi ngo bo nyid du bzhugs pa yin la/ de la slob dpon nyid lus ngag yid gsum gus pas phyag 'tshal ba bstan pa'o/ /zab cing la sogs pa rkang pa
<p>7b.3</p>bzhis bshad par dam bca' ba ston te/ 'phags pa 'jam dpal gyi zab cing rgya che ba'i mtshan/ rnal 'byor spyi'i rgyud la brten nas/ gzhan dang bdag gi don du 'gyur ba'i phyir bshad pa'o/ /thig le bcu drug mi shig pa dbus la sogs pa rkang pa bcu drug gis gang la zhus pa
<p>7b.4</p>dang / gang gis zhus pa dang / gang gi don du zhus pa ston pa las/ gang la zhus na sku gsum la zhus pa ston te/ thig le la sogs pa rkang pa bdun gyis chos sku bstan/ gsang sngags la sogs pa rkang pa gnyis kyis longs sku bstan la/ sangs rgyas la sogs pa rkang pa gnyis kyis sprul
<p>7b.5</p>sku bstan nas/ byang chub la sogs pa rkang pa bzhis gang gis zhus pa ston cing / blo zhan don phyir rim pa gsungs/ /zhes pa rkang pa gcig gis gang gi don du zhus pa bstan pa'o/ /de ltar klad kyi don bstan nas gzhung la 'jug par bya ste/ gang gis gang du thabs ji ltar bya ba dang
<p>7b.6</p>gsum du gnas pa las/ de la/ dang por rdo rje 'chang chen por/ /slob dpon cha lugs gnas byas te/ /zhes pa rkang pa gnyis kyis gang zag gang gis bya ba ston te/ slob dpon rig pa'i gnas lnga la sbyangs pa/ de nyid bcu shes shing 'jigs pa med pas/ cha rkyen lnga dang ldan par bya
<p>7b.7</p>ste/ phyi nang gi khrus dang / phyi nang gi bsrung ba dang / phyi nang gi gos bgo ba dang / phyi nang gi byug pa dang / gnas dang stan sngags chus bsangs la 'dug pa'o/ /bsam gtan dang ni rjes mthun par/ /la sogs pa'i rkang pa drug gis gnas dang bsnyen pa ston pa la/ gnas ni rkang pa
<p>8a</p>
<p>8a.1</p>lngas ston te/ zlas phye ba gnyis te/ bsnyen pa dang bsgrub pa'i gnas so/ /sogs pa'i sgras ni bsgrub pa'i gnas bsdu'o/ /der chag chag skyang nul bya zhing me tog gis nyams dga' bar bya'o/ /grogs bzang btsal la bsnyen pa brtsam/ /zhes pa rkang pa
<p>8a.2</p>gcig gis bsnyen pa bya bar dam bca' ba bstan pa'o/ /bdag dang sa gzhi yongs bsrung zhing / /la sogs pa rkang pa bzhis tshogs sogs pa'i bar chad bsrung ba bstan te/ rdo rje 'chang hUM mdzad du bsgyur la/ g.yas dang g.yon gser gyi rdo rje dang dril bu bsnams pa khro zhing rngam pa'i
<p>8a.3</p>thugs kar ma las nyi ma'i dkyil 'khor gyi steng du hUM sngon po bsams la de las 'od byung bas rdo rje'i sa gzhi dang ra ba dang gur dang bla re dang dra bar gyur par bsam mo/ /rgyas pa la dga' ba rnams kyis ni/ sgyu 'phrul dra ba'i rjes su 'brang ba'am/ rdo rje rtse mo dag gi rjes su 'brang ba las
<p>8a.4</p>shes par bya'o/ /'dir ni bla ma'i man ngag bsdus pa'o/ /de nas shin tu brtser ldan pas/ /sbyin sreg gis ni mnyes par bya/ /zhes pa rkang pa gnyis kyis tshogs sogs pa'i yo byad sprul pa ston te/ de la spyir sbyang zhing bsreg pa dang / so so'i sngags dang phyag rgyas byin gyis
<p>8a.5</p>brlab pa'o/ /spyir sbyang zhing bsreg pa ni rdo rje gnod sbyin nam/ rdo rje rtse mo yongs su bzlas pa'i spos chus bsang gtor bya ba ni spyir sbyang ba'o/ /rdo rje me'i sngags dang phyag rgyas mi gtsang ba la sogs pa bsregs pa ni bsreg pa'o/ /so so'i sngags dang phyag rgyas byin gyis brlab pa
<p>8a.6</p>ni/ til dang / nas dang / ku sha dang / 'bras yos dang / dri bzang po dang / me tog dkar po dang ldan pa'i mchod yon la sngon du rdo rje'i gar byas la rdo rje'i thal mo kha phye ba'i mchod yon gyi phyag rgya bcas la/ oM a ra pa tsa na ya te na ma'am/ oM badzra satwa hUM/ lan gsum mam bdun
<p>8a.7</p>nam nyi shu rtsa gcig gis byin gyis brlab bo/ /de bzhin du me tog dang spos dang mar me dang dri dang byug pa dang lha bshos dang gtor ma la sogs pa rnams mi'i las 'das nas lha'i mchod rdzas khyad par can du bsam mo/ /de bzhin du sbyin sreg la yang bza' ba zas kyi mchod pa zhes bya ste/ 
<p>8b</p>
<p>8b.1</p>gzhung bzhin du bsham zhing byin gyis brlab bo/ /sngon du bsnyen pa rab 'bad de/ /zhes bya ba la sogs pa rkang pa bco lngas rten gyi zhing sprul par ston te/ de yang sngon du bsnyen pa zhes pa rkang pa bzhis rten gyi zhing nam mkha' la sprul par dam bca' bar ston la/ lag pa'i 'du byed ces pa
<p>8b.2</p>rkang pa bcu gcig gis rnal 'byor pa bdag nyid kyi lus ngag yid kyi sbyor bas zhing spyan drangs pa ston te/ de yang bdag gi g.yas dang g.yon gyi sor mo la oM AHhUM trAM hrIHlnga bkod la/ de nas mdzub mo gnyis mthe chung gnyis so sor mdud la de bkan la/ oM badzra tsakra hUM zhes brjod cing
<p>8b.3</p>byon par bsam mo/ /gang byon zhe na rigs lnga'am gcig gam drug gam rigs gsum mdun gyi nam mkha' la byon pa'o/ /gang gis byon zhe na lus ngag yid kyi sbyor bas so/ /de ltar mkha' la zhes pa rkang pa gnyis kyis bdag dang zhing du 'brel par bya ba ston te/ mdun gyi dkyil 'khor
<p>8b.4</p>gyi lha de rnams yang bems po lta bu ma yin te/ rig pa can spyan rtsa rig rig pa snyan cha khrol khrol bar bsam pa'o/ /dga' ba'i mchod pa glu yis bstod/ /ces pa tshigs bcad sum cu rtsa lngas cho ga dag pa yan lag bcu'i sgo nas bsod nams kyi tshogs bsag par bya ba ston te/ 
<p>8b.5</p>de yang dga' bas mchod ces pa rkang pa lngas phyag 'tshal ba dang / mchod pa dang / sdig pa bshags pa dang / bsod nams thams cad la rjes su yi rang ba dang / mya ngan las mi 'da' bar gsol ba gdab pa dang / chos kyi 'khor lo bskor ba dang / bdag dbul ba dang / dngos grub
<p>8b.6</p>blang ba dang / dge ba'i rtsa ba bsngo ba dang dgu ste/ de yang rtsa ba'i rgyud kyi rjes su 'brang ba dang sgyu 'phrul dra ba'i rjes su 'brang pa las shes par bya ste/ tshigs bcad sngags dang phyag rgyas me tog la sogs pa rnam pa lnga phul la/ oM badzra lA s+ye hUM/ oM badzra mA le trAM/ oM badzra gI ti hrIH/ 
<p>8b.7</p>oM badzra nirtI AH/ oM badzra satwa su saM gra haM/ badzra rat+na ma nut+tA raM/ badzra d+harmA ka ya ne/ badzra karma ka rod+b+ha be/ oM badzra d+hU pe hUM/ oM badzra puSh+pe trAM/ oM badzra A lo ke hrIH/ oM badzra gan+d+he AH/ sgeg mo la sogs pa mchod pa brgyad kyis yang dag par mchod la/ oM sarba ta thA ga ta
<p>9a</p>
<p>9a.1</p>At+na nAM nir+ya ta na pU dza s+pha ra Na karma badzri a/ oM sarba ta thA ga ta At+ma ni nir+ya ta na pU dza s+pha ra Na karma A gi ra dza/ oM sarba ta thA ga ta At+ma naM nir+ya ta na a nu rA ga Na pU dza s+pha ra Na karma bA ne hUM ho/ /oM sarba ta thA ga ta At+ma naM nir+ya ta na sA d+hu ka ra pU dza s+pha ra Na karma tuSh+Ti a/ oM na maHsarba ta thA ga
<p>9a.2</p>ta kA ya a b+hi She ka rat+na b+h+yo badzra ma ni oM/ oM na ma sarbata thA ba ta sUR+Ye b+h+yo badzra te dza ni dza la hrIH/ oM sarba ta thA ga tA sha pa ri pU ra Na tsin+ta ma Ni d+h+wa dzA gre b+h+yo badzra d+h+wa dzA gri trAM/ oM na maHsarba ta thA ga ta ma hA pra ti pra mor+ya ka re b+h+yo badzra hA s+ya ha/ oM sarba ta thA ga tA nu ra ta badzra d+harmA ta sa ma ti/ b+histu no mi mahA d+harma grI d+hi/ 
<p>9a.3</p>oM sarba ta thA ga ta pra dz+nyA pA ra mi ta ni ra ha rai stu no mi ma hA g+ho ShA nu g+he d+haM/ oM sarba ta thA ga ta tsakra ak+Sha ra pa ri bar ta d+hi sarba sU tran+ta na ye stu no mi sarba maN+Da le hUM/ oM sarba ta thA ga ta san+d+ha b+ha Sha bud+d+ha saM g+hi hi/ b+hi yaM stu no mi badzra badzre baM/ oM sarba ta thA ga ta d+hU pa me g+ha s+pha ra Na pU dza karma ka ra ka ra/ oM sarba ta thA ga
<p>9a.4</p>ta puSh+pa pra sa s+pha ra Na pU dza karme ki ri ki ri/ oM sarba ta thA ga ta A lo ke dz+wa la s+pha ra Na pU dza karma ba ra ba ra/ oM sarba ta ta thA ga ta gan+d+ha sa mu dra s+pha ra Na pU dza karme ku ru ku ru/ zhes bya ba sems dpa' bcu drug dang 'dra ba'i rig ma las kyi phyag rgya dang ldan pa rnams kyis mchod par bya'o/ /de'i phyag rgya
<p>9a.5</p>ni 'di rnams te/ rdo rje bsdams pa dkur gzhag ste bcings la/ gnyis su byas pa'i khu tshur gnyis/ /bsgyings bcas gsor la gnyis ka yis/ /lcags kyu 'dzin ltar gnas pa dang / /mda' 'phangs pa yin tshul dang ni/ /legs so zhes pa snying gar gzhag /dbang bskur
<p>9a.6</p>ba ni rdo rje gnyis/ /snying gar nyi ma bstan par bya/ /g.yon pa la ni gru mo gzugs/ /de bzhin kha phyogs bskor bar bya/ /g.yas pa yis ni g.yon par dbye/ /snying gar g.yon pa ral gri mdung / /mgal me'i 'khor lo bskor ba dang / /rdo rje gnyis ka kha nas dbyung / /rdo rje gar
<p>9a.7</p>bskor bkrol ba yi/ /thal mo 'gram pa spyi bor gzhag /go cha mthe chung mche ba dang / /khu tshur gnyis ni mnan pa'o/ /de nas phyogs thams cad nas dkyil 'khor la yan lag lngas phyag btsal bar bsam zhing 'dis phyag bya ba ni/ oM sarba ta thA ga ta kA ya wAka tsit+ta pra Na me na badzra
<p>9b</p>
<p>9b.1</p>ban+d+ha naM kA ro mi/ de nas phyag bzhi bya ste/ 'di ltar shar phyogs nas rdo rje thal mo brkyang ba lus thams cad phab ste/ oM sarba ta thA ga ta pU dzo pas+tha nA ya At+ma naM niR+YA tA ya mi/ sarba ta thA ga ta badzra sa twA d+hi tiSh+Tha swA mAM/ zhes bya ba 'dis phyag bya'o/ /de nas lho phyogs nas de bzhin du gnas pa las
<p>9b.2</p>rdo rje thal mo snying gar sbyar te/ dpral ba sa la reg par byas la/ oM sarba ta thA ga ta pU dza a b+hi She ka ya At+ma nAM nir+yA ta ya mi/ sarba ta thA ga ta badzra rat+na a b+hi Shiny+tsa maM/ zhes pa 'dis phyag bya'o/ /de nas nub phyogs nas ji skad bshad pa bzhin rdo rje thal mo spyi bor gzhag ste khas la reg pa dang / oM
<p>9b.3</p>sarba ta thA ga ta pU dza pra brta nA ya/ At+ma naM nir+yA ta ya mi/ sarba ta thA ga ta badzra d+harmA pra brta ya maM/ zhes bya ba 'dis phyag bya'o/ /de nas byang phyogs nas de bzhin du gnas pa las rdo rje thal mo spyi bo nas phab ste/ snying gar sbyar la spyi bo sa la reg par byas te/ oM sarba ta thA ga ta pU dza karma Ne/ At+ma naM
<p>9b.4</p>nir+yA ta yA mi/ sarba ta thA ga ta badzra karma ku ru mAM/ zhes bya ba 'dis phyag bya ba'o/ /de nas me tog gi phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi me tog gi bye brag
<p>9b.5</p>yid las byung ba'am/ chu las skyes pa'am/ thang las skyes pa gang dag yod pa de dag rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas
<p>9b.6</p>par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta puSh+pe pU dza me g+ha sa mu dra s+pha ra Na sa ma ye hUM/ bdug pa'i phyag rgya bcings la 'di skad ces brjod par bya ste/ 
<p>9b.7</p>gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi bdug pa'i bye brag lhan cig skyes pa'am/ yang dag par sbyar ba'am/ yongs su gyur pa gang dag yod pa de rnams 'di lta ste/ ma lus shing lus pa med
<p>10a</p>
<p>10a.1</p>pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams
<p>10a.2</p>cad la dbul bar bgyi'o/ /oM sarba ta thA ga ta d+hU pe pU dza me g+has mu dra s+phar Na sa ma ye hUM/ mar me'i phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi snang ba'i bye brag yid
<p>10a.3</p>las byung ba'am/ rin po che'i 'od dam/ mar me'i snang ba la sogs pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang / byang chub sems dpa' rigs lnga dang bcas par
<p>10a.4</p>bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta A lo ke pU dza me g+ha sa mu dra s+pha ra Na sa ma ye hUM/ dri'i phyag rgya bcings la 'di skad ces brjod par bya ste/ gang yang 'jig rten gyi
<p>10a.5</p>khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi dri'i bye brag lhan cig skyes pa'am/ yang dag par sbyar ba'am/ yongs su gyur pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod
<p>10a.6</p>pa'i las bya ba'i phyir/ phyogs bcu'i sangs rgyas dang / byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta gan+d+ha pU dza
<p>10a.7</p>me g+ha sa mu dra s+pha ra Na sa ma ye hUM/ de nas bzhad pa'i phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi bgad pa dang / sgeg pa dang / dga' ba dang / rtse
<p>10b</p>
<p>10b.1</p>'jo'i bde ba'i bye brag gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / 
<p>10b.2</p>phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta hA s+ya la s+ya ra ti kri Ta sau khya a nut+tar pU dza me g+ha sa mu dra s+pha ra Na sa ma ye hUM/ bzhad pa'i phyag rgya de nyid thal mo bskor ba spyi bor gzhag la/ yang thal mo khong stong du
<p>10b.3</p>sbyar ba bcings nas 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ dpag bsam gyi shing ngam/ gos kyi shing gang dag yod pa de rnams 'di lta ste/ ma lus shing lus pa med pa'i de bzhin
<p>10b.4</p>gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM
<p>10b.5</p>sarba ta thA ga tA nut+tar bo d+hi a laM ka ra bas+t+ra pU dza me g+ha sa mu dra s+pha ra Na sa ma ye hUM/ sgeg mo'i phyag rgya bcings la 'di skad ces brjod par bya ste/ sems can thams cad yo byad thams cad kyis yang dag par 'byor cing phun sum tshogs pa thams cad 'dod pa tsam la rag ma lus par gyur cig /oM sarba
<p>10b.6</p>ta thA ga ta ma hA badzrod+b+ha wa dA na pA ra mi ta pU dza me g+ha su mu dra s+pha ra Na sa ma ye hUM/ rdo rje phreng ba ma'i phyag rgya bcings la 'di skad ces brjod par bya ste/ sems can thams cad kyi mi dge ba'i lus dang / ngag dang / yid kyi las kyi mtha' thams cad dang yang dag par bral bar gyur cig /dge ba'i
<p>10b.7</p>lus dang ngag dang yid kyi las kyi mtha' thams cad dang yang dag par ldan par gyur cig /oM sarba ta thA ga tA nut+ta ra ma hA bod+hi ha ra shI la pA ra mi ta pU dza me g+ha sa mu dra s+pha ra Na sa ma ye hUM/ rdo rje glu mkhan ma'i phyag rgya bcings la 'di skad ces brjod par bya ste/ sems can thams cad mtshan
<p>11a</p>
<p>11a.1</p>dang dpe byad thams cad kyis lus la yang dag par brgyan par byas pa dang / rtag tu phan tshun 'jigs pa med pa dang / zhe 'gras pa med par bzhugs shing mig dang yid mngon par dga' ba dang / chos zab mo la bzod pa dang ldan par gyur cig /oM sarba ta thA ga tA
<p>11a.2</p>nut+tar mahA d+harma a ba bo d+hi k+ShAn+ti pA ra mi ta pU dza me g+ha sa mu dra s+pha ra Na sa ma ye hUM/ rdo rje gar mkhan ma'i phyag rgya bcings la/ 'di skad ces brjod par bya ste/ sems can thams cad byang chub sems dpa'i spyod pa la mngon par brtson pa dang ldan pa dang / sangs rgyas nyid du yongs su gzhol zhing
<p>11a.3</p>'khor ba yongs su spong ba'i brtson 'grus dang ldan par gyur cig /oM sarba ta thA ga ta san+ta sa ra a pa re t+ya kA nut+tar ma hA bIr+ya pA ra mi ta pU dza me g+ha sa mu dra s+pha ra Na sa ma ye hUM/ thal mo khong stong du sbyar ba bcings la 'di skad ces brjod par bya'o/ /gang yang 'jig rten gyi khams 'di'am/ gang yang
<p>11a.4</p>phyogs bcu'i 'jig rten gyi khams thams cad na/ rin po che'i ri bo 'am/ rgya mtsho rin po che'i tshogs gang dag yod pa de dag thams cad kyang 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub
<p>11a.5</p>sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang rig sngags kyi lha'i khyad par thams cad la dbul bar bgyi'o/ /oM sarba ta thA ga ta bo d+h+yaM ga rat+na a laM ka ra pU dza me g+ha sa mu dra s+pha ra Na sa ma ye hUM/ de nas gdugs dang rgyal
<p>11a.6</p>mtshan dang / ba dan sna tshogs pas rnam par bkram pa/ brgya stong la sogs pa'i grangs snyed dam/ 'byor pa ci yod pa ltar dbul bar bya ba dang / ro brgya pa'i lha'i zhal zas dang / swa sti ka la sogs pa'i bza' ba rnam pa sna tshogs 'bum mam/ brgya stong snyed dbul bar bya ste/ oM a kA
<p>11a.7</p>ro ma khaM sarba d+harmA NAM/ Ad+ya nut+pan+na twA ta/ zhes brjod pa dbul bar bya'o/ /rol mo bcu phrag stong ngam/ rol mo brgya phrag stong ngam/ rol mo bcu/ oM hUM hrIHmngon par bzlas la dbul bar bya'o/ /rnam pa bcu ni 'di lta ste/ gling bu dang / pi wang dang / rdza rnga dang / rdza rnga chung ngu dang / cha lang dang / 
<p>11b</p>
<p>11b.1</p>rnga bo che dang / mr-i dang ga dang / rnga rings dang / rnga rked nyag dang / ta mi la zhes bya'o/ /shin tu brtags pa'i rta dang / glang po che dang / ba lang gi khyu rnams kyang / oM badzra s+pha ra Na khaM/ zhes bya bas mngon par bzlas la dbul bar bgyi'o/ /chos thams cad ni dngos po med pa'i ngo bo nyid dang / stong pa nyid
<p>11b.2</p>dang / mtshan ma med pa dang / smon pa med pa'i rnam par lhag par mos pa byas la/ oM sarba ta thA ga ta gu h+ya pU dza me g+ha sa mu dra s+pha ra Na sa ma ye hUM/ zhes brjod par bya'o/ /de nas pus mo'i lha nga gnyis sa la btsugs te/ rdo rje thal mo snying gar sbyar nas/ sdig pa thams cad bshags par bya ste/ 
<p>11b.3</p>phyogs bcu'i sangs rgyas dang byang chub sems dpa' rnams dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / snying po dang / phyag rgya dang / gsang sngags dang / rig sngags kyi lha thams cad bdag la dgongs su gsol/ 
<p>11b.4</p>bdag ming rdo rje 'di zhes bya ba phyogs bcu'i sangs rgyas dang / byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / snying po dang / phyag rgya dang / gsang sngags dang / rig sngags kyi lha thams
<p>11b.5</p>cad kyi spyan sngar sdig pa thams cad bla na med pas so sor bshags pas so sor bshags par bgyi'o/ /phyogs bcu na 'das pa dang / ma 'ongs pa dang / da ltar byung ba'i sangs rgyas dang / byang chub sems dpa' rnams dang / rang sangs rgyas dang / 'phags pa nyan thos yang dag par song ba dang / 
<p>11b.6</p>yang dag par zhugs pa rnams dang / sems can thams cad kyi tshogs thams cad kyi bsod nams thams cad la rgya cher rjes su yi rang bar bgyi'o/ /phyogs bcu'i sangs rgyas bcom ldan 'das chos kyi 'khor lo bskor bar mi mdzad pa thams cad la chos kyi 'khor lo bskor bar bya ba'i
<p>11b.7</p>phyir bskul bar bgyi'o/ /phyogs bcu'i sangs rgyas bcom ldan 'das yongs su mya ngan las 'da' bar bzhed pa gang yin pa de dag thams cad la mya ngan las mi 'da' bar gsol bar 'tshal lo/ /de nas bdag nyid dbul bar bya ste/ sangs rgyas dang byang chub sems dpa' thams cad la bdag
<p>12a</p>
<p>12a.1</p>nyid dbul gyis/ bdag dus thams cad dang / rnam pa thams cad du so sor bzhes su gsol/ thugs rje chen po dang ldan pa'i mgon po khyed rnams kyis dam tshig chen po'i dngos grub bdag la stsal du gsol/ bdag gi dge ba'i las rnams 'di dag gis/ / 
<p>12a.2</p>'jig rten du ni myur du sangs rgyas shog/ /'gro la phan phyir chos rnams ston bgyid cing / /sems can sdug bsngal mang pos gzir las dgrol/ /zhes bla na med pa yang dag par rdzogs pa'i byang chub tu yongs su bsngos la/ de nas bstod pa ni 'khrugs bsdeb par bya ste/ tshigs
<p>12a.3</p>bcad glu yis bstod par bya/ /byang chub sems ni rang 'byung ba'i/ /zhes bya ba la sogs pa tshigs bcad sum cu rtsa gnyis dang rkang pa gcig gis bstod pa ston pa ni/ tshigs bcad glu yis bstod par bya/ /byang chub sems ni rang 'byung ba'i/ /'di ltar sangs rgyas bcom ldan
<p>12a.4</p>'das/ /don chen yi ge dam pa yin/ mchog sbyin rdo rje mchog khyod 'dud/ /sangs rgyas rnam par snang mdzad che/ /gti mug blo ste gti mug sel/ /mgon po sa bcu'i dbang phyug ste/ /rdo rje chags pa khyod la 'dud/ /rdo rje 'jigs byed 'jigs par byed/ /gdong drug mig drug lag drug po/ / 
<p>12a.5</p>mche gtsigs gdong brgya kun 'dul ba/ /sangs rgyas rol ston khyod la 'dud/ /yang dag bdag med de bzhin nyid/ /stong nyid smra ba'i khyu mchog ste/ /sum cu rtsa gnyis mtshan 'chang ba/ /med pa las byung khyod la 'dud/ /'dod pa'i don grub ngan song sbyong / /mgon po nyon mongs dra ba
<p>12a.6</p>'joms/ /sa gzhi tshangs gnas rkang pas gnon/ /sgyu 'phrul dra ba khyod la 'dud/ /sangs rgyas byang chub rtogs bya ba/ /thig le chen po yi ge med/ /longs spyod rdzogs sku kun gyi rgyal/ /sangs rgyas rol ston khyod la 'dud/ /me long ye shes ngo bo nyid/ /a ni yig 'bru kun
<p>12a.7</p>gyi mchog /khong nas 'byung ba skye ba med/ /sems ma rdo rje mchog khyod 'dud/ /mnyam nyid ye shes ngo bo nyid/ /a ni 'byung ba 'gog pa ste/ /tshig tu brjod pa rnam spangs pa/ /rin chen 'byung ba khyod la 'dud/ /so sor kun rtog ngo bo nyid/ /a ni brjod pa'i rgyu yin te/ /brjod
<p>12b</p>
<p>12b.1</p>pa kun gyi rgyu yi mchog /chos kyi rdo rje 'dzum khyod 'dud/ /bya ba nan tan ngo bo nyid/ /a ni tshig 'bru gsal bar byed/ /tshig kun gsal bar byed pa yi/ /rdo rje dra ba khyod la 'dud/ /stong pa rang bzhin 'dod chags che/ /sangs rgyas 'dod la phyag 'tshal 'dud/ /phyi nyid ma grub
<p>12b.2</p>bde ba che/ /sangs rgyas rol la phyag 'tshal 'dud/ /gnyi ga med par dga' ba che/ /sangs rgyas chags pa khyod la 'dud/ /stong pa'i don ldan mgu ba che/ /sangs rgyas dgyes pa khyod la 'dud/ /gzugs che lus kyang che ba ste/ /sangs rgyas 'dzum pa khyod la 'dud/ /kha dog
<p>12b.3</p>che la gzi brjid ldan/ /med pa las byung khyod la 'dud/ /ming che mtshan bzangs rgya che ba/ /sangs rgyas thugs la phyag 'tshal 'dud/ /bzhad cing dkyil 'khor yangs khyab pa/ /sangs rgyas bzhad pa khyod la 'dud/ /chos kyi shes rab mtshan 'chang ba/ /sangs rgyas gsung
<p>12b.4</p>pa khyod la 'dud/ /nyon mongs dra ba gcod pa'i mchog /sangs rgyas 'byung ba khyod la 'dud/ /grags pa rdo rje rgyu yi bdag /nam mkha' las byung khyod la 'dud/ /snang ba chen po gsal ba che/ /ye shes las byung khyod la 'dud/ /mkhas shing 'phrul 'chang rdo rje las/ /sgyu 'phrul
<p>12b.5</p>dra ba khyod la 'dud/ /sgyu 'phrul chen po go cha sra/ /sangs rgyas rol ston khyod la 'dud/ /sgyu 'phrul bdag nyid gnod sbyin gtso/ /thams cad thams cad khyod la 'dud/ /sgyu 'phrul khu tshur brtan zhing sdud/ /ye shes sku nyid khyod la 'dud/ /sbyin bdag chen po gtso bo ste/ /rdo rje sgeg
<p>12b.6</p>mo khyod la 'dud/ /tshul khrims chen po 'chang ba'i mchog /rdo rje dpal phred khyod la 'dud/ /bzod chen 'chang ba ston pa po/ /rdo rje dbyangs mkhan khyod la 'dud/ /brtson 'grus chen po brtul ba yi/ /rdo rje gar mkhan khyod la 'dud/ /bsam gtan chen po ting 'dzin gnas/ /rdo rje
<p>12b.7</p>me tog khyod la 'dud/ /shes rab chen po lus 'chang ba/ /rdo rje bdug pa khyod la 'dud/ /smon lam ye shes rgya mtsho ste/ /rdo rje mar me gsal la 'dud/ /stobs po che la thabs che ba/ /rdo rje dag byed khyod la 'dud/ /rdo rje lcags kyu 'dren pa che/ /rdo rje 'gugs byed khyod la 'dud/ / 
<p>13a</p>
<p>13a.1</p>rdo rje zhags pa rnam par rgyal/ /rdo rje 'dren byed khyod la 'dud/ /rdo rje lcags sgrog 'dzin pa che/ /rdo rje sdom byed khyod la 'dud/ /rdo rje 'bebs pa rnam rgyal zhabs/ /rdo rje 'bebs pa khyod la 'dud/ /byams chen rang bzhin dpag tu med/ /snying rje chen po blo
<p>13a.2</p>yi mchog /shes rab chen po blo chen ldan/ /mkhas pa chen po thabs che ba/ /ye shes cha grub sems dpa'i tshogs/ /stong pa nyid kyi sgor gnas pa/ /bag la nyal la byams sems can/ /shes rab snying rjer ldan la 'dud/ /rdzu 'phrul chen po'i stobs dang ldan/ /shugs
<p>13a.3</p>chen mgyogs pa chen po ste/ /rdzu 'phrul chen po cher grags pa/ /stobs chen pha rol gnon pa po/ /stobs chen rdzu 'phrul bzhir ldan pa'i/ /gom shugs ye shes bzhir ldan pa/ /rdzu 'phrul ldan zhing stobs kyis gnon/ /tshogs gnyis rdzogs pa khyod la 'dud/ /srid pa'i ri bo
<p>13a.4</p>chen po 'joms/ /mkhrigs shing rdo rje chen po 'dzin/ /drag po chen po mun pa 'joms/ /'jigs chen 'jigs par byed pa po/ /phung po lnga dag lha chen 'dul/ /mi shes ri 'joms sra ba po/ /mya ngan kun sel drag po ste/ /che bas che ba khyod la 'dud/ /mgon po rigs mchog
<p>13a.5</p>chen po ste/ /bla ma gsang sngags che ba'i mchog /theg pa chen po'i tshul la gnas/ /theg pa chen po'i tshul gyi mchog /'khor ba mya ngan skyob pa'i mchog /theg pa'i tshul mchog lam gnas pa'i/ /phyag rgya'i mchog tu grub byed pa'i/ /pha rol sa bcu gtso la 'dud/ / 
<p>13a.6</p>'dud nyi shu dang spyi bstod kyis kyang bstod/ de ltar bstod pa byed pa de/ /'khor lo 'dud pa'i gtso mchog 'grub/ /ces pa rkang pa gnyis kyis bstod pa byas pa'i phan yon ston te/ de ltar bstod pas rigs thams cad kyi thun mong gi dngos grub thams cad dang mchog gi dngos
<p>13a.7</p>grub 'grub par 'gyur ro/ /dgyes nas bdag la lha rnams kyis/ /snyan pa'i tshig gis bstod par bsam/ /zhes bya ba rkang pa gnyis kyis lha rnams kyis bdag la bstod par ston te/ lha rnams thams cad kyi zhal nas rigs kyi bu bdag gzhan gyi don du lha rnams la bstod pa
<p>13b</p>
<p>13b.1</p>legs so legs so zhes gsungs par bsam mo/ /drin gyi tshul gyis slar bstod pa/ /zhes pa rkang pa gcig gis slar yang lha rnams la bdag gis drin la lan gyi tshul gyis bstod pa thams cad dam/ 'dud nyi shus bstod pa'o/ /de dag ni mchog gi rgyal po sbyor ba
<p>13b.2</p>dang po'i 'khor lo'i ting nge 'dzin to zhes pa rkang pa gcig gis sbyor ba dang po'i ting nge 'dzin yongs su rdzogs par bstan pa'o/ /de nas rim pa 'di ldan pas/ /zhes bya ba la sogs pa'i tshigs bcad nyi shu rtsa brgyad rkang pa gsum gyis yongs su dag pa'i ting nge 'dzin ston te/ phyag bya zhing smon pa byang
<p>13b.3</p>chub mchog gi sems bskyed sdom pa gzung ba dang / 'jug pa byang chub mchog gi sems bskyed pa/ ye shes lnga bsgom pa ston te/ go sla ba'i phyir 'dir ma spros so/ /de nas de la mngon 'byung gzugs/ /zhes pa nas/ de dag ni gzhi'i ting nge 'dzin to zhes bya ba'i bar gyis gzhi'i ting
<p>13b.4</p>nge 'dzin ston te/ rdo rje dang mchod rten dang chos 'byung dang rgya gram dang / gzhal yas khang dang gdan rnams bskyed pa ston pa'o/ /de yang / de nas yi ge rdzogs pa las/ /zhes bya bas chos 'byung nang du yi ge a kha dog sna tshogs pa'am kha dog sna tshogs pa'am kha dog dkar pos sna tshogs rdo rje bsgom par 'brel to/ / 
<p>13b.5</p>de yang slob dpon la la dag rgya gram khong stong du 'dod la/ 'dir sa gzhi'i tshul du brtag par bya'o/ /de nas rkyen gyis slong ba ni/ /zhes pa nas dang po'i sangs rgyas bsgom pa'i ting nge 'dzin to zhes pa'i bar gyis gzhi'i sangs rgyas dang / dang po'i sangs rgyas bskyed pa bstan pa'o/ /de yang
<p>13b.6</p>dang po'i sangs rgyas zhal lnga pa/ /zhes pa ni/ shar la sogs pa'i zhal bzhi ni sngon po dang / ser po dang / dmar po dang / ljang gu rnams so/ /steng gi zhal ni lha zhal dkar po'am/ rta zhal dkar po la rngog ma sngon po can no/ /dang po'i sangs rgyas thugs ka ru/ /zhes pa nas de dag
<p>13b.7</p>ni rigs kyi dbang gis 'khor lo'i rim pa bstan pa yin no zhes bya ba'i bar gyis shes rab kyi 'khor lo'i rim pa rnams ston te/ rigs kyi dbang gis 'khor lo bdun 'gyur du shes par bya'o/ /da ni dkyil 'khor gyi lha'i ngo bo nyid gsang sngags kyi sgo nas de dag gi rim pa bskyed par bya ste
<p>14a</p>
<p>14a.1</p>zhes pa nas/ de dag ni dkyil 'khor rgyal po mchog gi ting nge 'dzin to zhes pa'i bar gyis lha bsgom zhing dbyung ba dang / dkyil 'khor rgyal mchog bskyed pa bstan pa ste/ dkyus ma nyid gsal ba'i phyir 'dir ma bkrol lo/ /'on kyang sngags don rnam par gzigs pa
<p>14a.2</p>las dkyil 'khor drug tu gsungs pa dang / gsang ldan 'di nyid las sngon du shes rab kyi 'khor lo bdun 'gyur du gsungs pas/ dkyil 'khor gyi lhag ma gzhan yang bshad par bya ste/ mtshan brjod pa'i gsung rab kyi mtshan brjod pas/ dkyil 'khor ba rnams rdzogs par bskyed
<p>14a.3</p>pa'am/ yang na rdo rje 'khor lo'i sngags dang phyag rgyas cig car du sprul pa'o/ /de yang thabs thun mong ba'i dkyil 'khor gnyis dang / thabs khyad par gyi dkyil 'khor lnga dang bdun du shes par bya'o/ /gsang ldan 'di'i dkyil 'khor ni rnam par snang mdzad chen po'i khongs su bsdu'o/ / 
<p>14a.4</p>khyad par gyi ni gzhal yas khang sgo gnyis pa'o/ /de nas las kyi khyad par yang / /bskyed pa'i zhar las byung ba ste/ /sgra las 'phel te rgyas bshad pas/ /'di ru bdag gis ma bshad do/ /las kyi khyad par gyi ting nge 'dzin to zhes pas/ las rgyal mchog gi ting nge 'dzin bstan pa ste/ 
<p>14a.5</p>de nas las kyi khyad par yang / /bskyed pa'i zhar las 'byung ba ste/ /zhes bya bas/ dkyil 'khor rgyal mchog bskyed nas las rgyal mchog gi ting nge 'dzin bsgom par dam bcas pa'o/ /sgra las 'phel te rgyas bshad pas/ /'di ru bdag gis ma bshad do/ /zhes bya ba las
<p>14a.6</p>rgyal mchog gi ting nge 'dzin gyi rim pa bla mas shes par bya ba'i don to/ /bla ma'i man ngag ni bcu'i sgo nas shes par bya ste/ sgo bzhi'i dbye ba dang / rang bzhin gyis sangs rgyas bsdu ba dang / mdun gyi nam mkha' la ye shes sems dpa' byon te/ dam tshig gi dkyil 'khor la phyag
<p>14a.7</p>btsal ba dang / ched du brjod pa dang / spyi'i gtso bo byin gyis brlabs pa dang / sgos bkur gyi gtso bo byin gyis brlab pa dang / dbang nod pa dang / ye shes bstim pa dang / phyag rgyas gdab pa dang / lha las sbyar ba'i rim par shes par bya'o/ /de la de yang las mkhan rang byed la/ sgo
<p>14b</p>
<p>14b.1</p>bzhi dbye ba ni/ dang po sangs rgyas kyi nga rgyal gyis sdigs mdzub kyi se gol gtogs shing / phreng sngags brjod pas/ sgo bzhi dbye bar bsam mo/ /yang na bdag nyid dkyil 'khor gyi dbus su 'dug par bsams te/ khro bo hUM mdzad du bsgoms la khro bo'i khu tshur gnyis bcings te/ 
<p>14b.2</p>mdzub mo gnyis lto sprad la drag tu brdabs pa ni sgo dbye ba'i phyag rgya'o/ /oM badzrod+g+ha Ta sa ma ya pra be+e sha ya hUM/ zhes brjod pas dkyil 'khor gyi sgo bzhi dbye bar bsam mo/ /de ni sgo dbye ba'o/ /de nas rang bzhin gyi dkyil 'khor bsdu ba ni/ sgrub pa po'i snying gar a las sna tshogs rdo rje
<p>14b.3</p>bsams te/ mthe bo dang mdzub mo la zla ba'i steng du dzaHbsams la/ lag ngar gnyis rdo rje rgya gram gyi tshul du bsnol te/ dpung pa gnyis su se gol gtogs shing / rdo rje bsdu ba'i snying po/ /oM badzra sa mA dzaHdzaHhUM baM hoH/ zhes brjod cing / mtheb mdzub kyi dzaHlas ye shes kyi 'od zer lcags
<p>14b.4</p>kyu lta bur 'phros te/ rang bzhin gyi gnas nas ye shes kyi dkyil 'khor dam tshig pa dang 'dra ba byon par bsam mo/ /de yang gzhung las/ rdo rje sems dpa'i sbyor bas bdag /lag ngar gnyis ni rdo rjer bcing / /rdo rje se gol brdabs pa yis/ /sangs rgyas thams cad bsdu bar
<p>14b.5</p>bya/ /zhes 'byung bas so/ /byon te phyag 'tshal ba bstan pa ni/ de nas ye shes kyi dkyil 'khor gyis dam tshig gi dkyil 'khor byin gyis brlab par bya ba'i phyir/ dam tshig gi dkyil 'khor la/ oM sarba ta thA ga ta kA ya wAka tsit+ta/ pra Na me na badzra ban+d+ha naM ka ro mI/ zhes brjod cing
<p>14b.6</p>dam tshig gi dkyil 'khor la phyag btsal bar bsam mo/ /de nas ched du brjod pa ni/ /e ma'o kun du bzang po yi/ /byang chub sems dpa'i spyod pa'i mchog /de bzhin gshegs pa'i 'khor lo yi/ /dbus na de bzhin gshegs pa mdzes/ /zhes ched du brjod par bsam mo/ / 
<p>14b.7</p>de nas spyi'i gtso bo byin gyis brlab pa ni/ rang bzhin gyi dkyil 'khor nas spyan drangs pa'i lha lnga bcu rtsa gsum po thams cad/ dam tshig gi dkyil 'khor gyi gtso bo rdo rje 'chang chen po'i thugs kar zhugs nas/ spyi'i gtso bo rdo rje 'chang chen po lha thams cad kyi rang bzhin du byin gyis
<p>15a</p>
<p>15a.1</p>brlab par bsam/ de nas rdo rje 'chang chen po'i thugs ka nas ye shes kyi lha tshogs 'thon te nam mkha' la gnas so/ /de nas sgos bkur ba'i gtso bo byin gyis brlab pa ni/ e ma sangs rgyas thams cad ni/ /rgya chen gdod nas skye ba min/ /rdul phran ji snyed
<p>15a.2</p>thams cad kyi/ /sangs rgyas rnams ni gcig tu gyur/ /zhes brjod nas/ shar phyogs pa rnams kyi ye shes kyi lha tshogs ni mi bskyod pa'i thugs kar zhugs te/ mi bskyod pas byin gyis brlabs nas/ mi bskyod pa'i thugs ka nas slar 'thon te/ rang rang gi dam tshig gi lha byin gyis
<p>15a.3</p>brlab par bsam mo/ /de bzhin du lho phyogs dang nub phyogs dang byang phyogs kyang shes par bya'o/ /de nas dbang nod pa ni gnyis su shes par bya ste/ dam tshig gi dkyil 'khor la ye shes kyi dkyil 'khor gyis dbang bskur bar bsam pa dang / dkyil 'khor gyi lha la sgrub pa pos dbang nod
<p>15a.4</p>pa'o/ /dam tshig la ye shes kyis dbang bskur bar bsam pa ni/ rigs lnga la rin po che'i cod pan dang dar dpyangs kyis dbang bskur bar bsam mo/ /de nas rigs kyi sems dpa' bcu drug mchod pa brgyad yum bzhi sgo ba dang sum cu rtsa gnyis la sangs rgyas lnga'i cod pan dang dar dpyangs kyis
<p>15a.5</p>dbang bskur bar bsam/ bskal ba bzang po'i sems dpa' rnams la rin po che'i cod pan dang dar dpyangs kyis dbang bskur bar bsam mo/ /de nas sgrub po pos dbang nod pa ni/ lugs gnyis te/ ye shes pa rnams dam tshig pa rnams kyi thugs ka nas slar 'thon te/ gdan re re la snang ba
<p>15a.6</p>gnyis kyi tshul du bzhugs pa la/ sgrub pa po'i rig pa'i dbang lnga'am drug nos nas/ dzaHhUM baM hoH/ zhes brjod de slar thim par bsams pa'am/ yang na dam tshig gi dkyil 'khor dang / ye shes kyi dkyil 'khor chu dang 'o ma ltar gcig tu 'dres nas bzhugs pa la/ sgrub pa pos dbang
<p>15a.7</p>nos par bsam mo/ /ye shes pa slar 'thon te nam mkha' la bzhugs par bsam mo/ /de yang dbang gis dbang rtags ni/ sgrub pa po de bzhin gshegs pa'i zlos pa po yin na rin po che'i cod pan dang dar dpyangs kyis dbang bskur bar bsam/ sems dpa'i zlos pa po yin na/ 
<p>15b</p>
<p>15b.1</p>de bzhin gshegs pa lnga'i cod pan dang dar dpyangs kyis dbang bskur bar bsam mo/ /de nas sgrub pa pos byin gyis brlabs pa ni/ de bzhin gshegs pa'i zlos pa po yin na/ yum rdo rje dbyings kyi dbang phyug mas gnas bzhi byin gyis brlab par bsam mo/ /sems dpa'i zlos pa po
<p>15b.2</p>yin na/ sems ma rdo rje ma la sogs pa yum bzhis byin gyis brlab par bsam mo/ /de nas ye shes dgug pa dang gzhug pa dang bcing pa dang dgyes par bya ba ni/ sgo bzhi'i sngags dang phyag rgyas gzhal yas khang gi nang du spyan drang ba ste/ de yang rdo rje lcags kyu'i sngags dang phyag rgyas so
<p>15b.3</p>so'i sgo nas nang du bkug par bsam/ rdo rje zhags pa'i sngags dang phyag rgyas so so'i sgo nas bcug par bsam/ rdo rje lcags sgrog gi sngags dang phyag rgyas so so'i sgo nas bcings par bsam/ rdo rje 'bebs pa'i sngags dang phyag rgyas so so'i sgo nas mnyes par bsam mo/ /de nas phyag
<p>15b.4</p>rgyas rgyas gdab pa ni gnyis te/ rgyas pa dang / bsdus pa'o/ /rgyas pa ni sgyu 'phrul dra ba dang rtsa ba'i rgyud kyi rjes su 'brang ba las shes par bya'o/ /bsdus pa ni/ de nas dam tshig gi phyag rgyas gdab pa/ sgrub pa po'i snying gar rdo rje rtse lnga pa bsams la/ gtso bo'i sngags rings kyi
<p>15b.5</p>mjug la/ dr-i sh+ya dzaHhUM baM hoHsa ma ya s+t+waM/ sa ma ya s+t+waM/ a haM many+dzu shrI/ zhes brjod pas/ dkyil 'khor gyi lha thams cad dam tshig gi phyag rgyas gdab par bsam mo/ /chos kyi phyag rgyas gdab pa ni/ dkyil 'khor gyi lha rnams kyi ljags kyi steng du hUM dkar po las yongs su
<p>15b.6</p>gyur pa'i rdo rje dkar po rtse lnga pa re chu rgyugs su yod par bsam/ de'i lte ba la lha rnams rang rang gi sku skyed pa'i yig 'bru bkod la/ chos kyi phyag rgyas rgyas gdab par bsam mo/ /las kyi phyag rgyas rgyas gdab pa ni/ sgrub pa po'i snying gar sna tshogs rdo rje bsams la/ rdo rje khu tshur
<p>15b.7</p>gnyis bcings te/ rdo rje'i gar dgu sngon du 'gro ba'i tshul gyis/ phyag mtshan med par lha rnams kyi phyag rgya chen po'i khyer thabs bsgom pa ni/ las kyi phyag rgyas rgyas gdab po/ /phyag mtshan med par lha rnams kyi phyag rgya chen po'i khyer thabs kyi phyag rgya bcing ba ni/ de nas las
<p>16a</p>
<p>16a.1</p>kyi phyag rgya bcing ba 'byung ste/ rdo rje khu tshur dam bcings te/ /mnyam par gzhag pas gnyis su bya/ /rdo rje'i phyag rgyas gnyis bcings te/ /de nas bcing ba rab tu bshad/ /g.yon pa'i rdo rje mdzub mo ni/ /g.yas pa'i nang du bsgreng bar bya/ /byang chub
<p>16a.2</p>mchog gi phyag rgya che/ /sangs rgyas byang chub sbyin byed pa'o/ /mi g.yo ba yis reg pa'o/ /rin chen gyi ni mchog sbyin pa'o/ /tshe dpag med kyi ting 'dzin mchog /gdon mi za ba'i mi 'jigs sbyin/ /de nas las kyi phyag rgya rnams/ /mdor bsdus rab tu bshad par bya/ /rdo rje
<p>16a.3</p>sems sogs sems dpa' rnams/ /rdo rje las rnams byed pa ste/ /bsgyings bcas gsor ba gnyis ka yin/ /lcags kyu 'dzin ltar gnas pa dang / /mda' 'phangs pa yi tshul dang ni/ /legs so zhes pa snying gar gzhag /dbang bskur ba ni rdo rje gnyis/ /snying gar nyi ma
<p>16a.4</p>bstan par bya/ /g.yon pa la ni gru mo gzugs/ /de bzhin kha phyogs bskor bar bya/ /g.yas pa yis ni g.yon par dbye/ /snying gar g.yon pa ral gri mdud/ /mgal me'i 'khor lo bskor ba dang / /rdo rje gnyis ka kha nas dbyung / /rdo rje gar ni bskor ba yi/ /thal mo 'gram
<p>16a.5</p>pa spyi bor gzhag /go cha mthe chung mche ba dang / /khu tshur gnyis ni mnan pa'o/ /rdo rje bsgyings pa'i tshul gyis su/ /bsam pa g.yos pas 'dud par bya/ /phreng ba bcings dang kha nas dbyung / /rdo rje gar ni bskor ba yin/ /rdo rje khu tshur tshul gyis ni/ /bdug pa la sogs de bzhin
<p>16a.6</p>sbyin/ /sangs rgyas kun la mchod pa yi/ /phyag rgya'i mchod pa byed pa po/ /mdzub mos lcags kyu bcings pa ni/ /mthe chung las de lcags kyu che/ /mkhrig ma mdud pa mdzub gnyis mdud/ /rgyab gnyis kyang ni bsnyams te mnan/ /sgo gnyis pa dang / gsum pa la sogs pa
<p>16a.7</p>lnga'i las kyi phyag rgya bcings pa ni/ so so'i gtso bo bzhin du thabs re sgo re'am/ phyogs bzhir bcings pa'o/ /de rnams ni 'dir mang du spro mi dgos pa'i phyir mang du ma spros pa'o// //de nas phyag rgya chen pos rgyas gdab pa ni/ sgrub pa po'i snying gar rdo rje rtse lnga pa bsams la/ 
<p>16b</p>
<p>16b.1</p>rdo rje khu tshur gnyis bcings nas/ /de bzhin gshegs pa thams cad kyi spyi'i snying po/ /oM hUM hrIHzhes yid la zlos shing / rdo rje khu tshur gnyis rdo rje gar ma byas par/ rang rang gi phyag mtshan phyag na bsnams par bsgom pa ni/ phyag rgya chen pos rgyas btab par bsgom pa'o/ / 
<p>16b.2</p>de las lha las la sbyar ba ni/ gzhung las/ de nas las kyi rgyal mchog ni/ /sgra las 'phel te rgyas bshad pas/ /'dir ni bdag gis ma bshad do/ /zhes 'byung bas/ sgra las 'phel te bshad na/ gsang ldan nam sgo dang po'i lha las la gzhag pa ni/ lha'i dag pa dang
<p>16b.3</p>mthun par las la gzhag ste/ sngags don rnam par gzigs pa'i lha'i dag pa dang mthun no/ /sgo gnyis pa'i gti mug sel ba ni rnam par snang mdzad do/ /bcom ldan 'das rnam par snang mdzad kyis/ sems can thams cad kyi gti mug sbyongs shig pa'o/ /de bzhin du zhe sdang
<p>16b.4</p>dang / 'dod chags dang / ser sna dang / phrag dog sbyongs shig pa'o/ /yang na sngon gyi lha thams cad kyi spro bsdu dran par byas pa ni las la sbyar ba'o/ /las kyi khyad par gyi ting nge 'dzin to zhes pa ni/ mtshams sbyar bar bya'o/ /de nas spos kyi chu dag la/ /sngags bzlas pa yis
<p>16b.5</p>bsang byas te/ /phung pos bsdu ba'i mchod pa lngas/ /rim bzhin byin brlabs mdun bzhag nas/ /'di dag rim pa'i rim gyis/ /se gol rim pas brdab byas pas/ /rim bzhin bsdu ba'i phyag rgya ni/ /dzaHhUM baM hoHldan byas te/ /mdun na mngon sum bzhin mthong nas/ / 
<p>16b.6</p>sa mA dzaHzhes brjod cing / 'khor lo tshogs mchog de dag la/ /mnyam med la sogs bstod par bya/ /de nas gtso bo sngags rings la/ /dr-i sh+ya zhes kyang brjod bya zhing / /a haM zhes dang ldan par ni/ /bzhi yis rgyas gdab don mchog sgrub/ /de nas mchod pa'i bye brag gis/ /mchod
<p>16b.7</p>nas phyag bzhi bya ba ni/ /dang po'i sangs rgyas la sogs pa'i/ /gnas su bya ba'i rim pa'o/ /de dag ni yongs su rdzogs pa'i chos kyi ting nge 'dzin to zhes bya bas yongs su rdzogs pa'i ting nge 'dzin bstan pa ste/ de dag ni yang spyi don dgu'i sgo nas shes par bya ste/ de nas spos kyi chu
<p>17a</p>
<p>17a.1\]32 ]dag la/ /sngags bzlas pa yis bsang bya ste/ /phung pos bsdus pa'i mchod pa lnga/ /rim bzhin byin brlabs mdun bzhag nas/ /zhes bya bas/ mchod pa byin gyis brlabs pa ston te/ spyir sbyang zhing sreg pa dang / sgo sgo'i sngags dang phyag rgyas byin gyis brlabs te/ sngon bzhin no/ /
<p>17a.2</p>'di dag rim pa'i go rims kyis/ /se gol rim par brdab byas pas/ /rim bzhin bsdu ba'i phyag rgya ni/ /dzaHhUM baM hoHldan byas te/ /mdun na mngon sum bzhin mthong nas/ /zhes bya bas/ rang bzhin gyi sangs rgyas dang byang chub sems dpa' bsdu ba ston to/ /de yang rdo rje bsdu ba'i sngags
<p>17a.3</p>dang phyag rgyas rang bzhin gyi sangs rgyas spyan drangs la mdun gyi nam mkha' la byon par bsam mo/ /sa mA dzaHzhes brjod bya zhing / /'khor lo tshogs mchog de dag la/ /mnyam med la sogs bstod par bya/ /zhes pas bstod pa ston te/ sngags sngon du 'gro bas de nas bstod pa ni/ 
<p>17a.4</p>mnyam med mi g.yo'am/ 'dud nyi shus bstod pa bya'o/ /de nas dgug pa dang bcing ba dang mnyes par bya ba ni/ sgo bzhi'i sngags dang phyag rgyas gzhal yas khang gi nang du spyan drangs pa la sogs pa ste sngon bzhin no/ /de nas gtso bo'i sngags rings la/ /dr-i sh+ya zhes kyang brjod bya
<p>17a.5</p>zhing / /A haM zhes dang ldan par ni/ /bzhi yis rgyas gdab don mchog bsgrub/ /ces bya bas/ lha thams cad ni phyag rgya bzhis rgyas gdab pa ste/ de yang phyag rgyas gdab pa ni/ las mchog gi skabs bzhin shes par bya'o/ /de nas mchod pa'i bye brag gis/ /mchod nas zhes
<p>17a.6</p>bya bas mchod pa dbul ba ston te/ de yang mchod pa dbul ba ni/ /thun mong gi mchod pa rnam pa lnga dang / phyi nang gi lha mo brgyad kyi mchod pa dang / bsgrub chos bcu drug dang / mchod pa gzhan yang ci 'byor tshad du dbul lo/ /phyag bzhi bya ba ni/ dang po sangs rgyas la sogs
<p>17a.7</p>pa'i/ /gnas su bya ba'i rim pa'o/ /zhes bya bas phyag btsal bar ston te/ de yang phyag bzhi btsal ba ni/ /shar phyogs kyi sgo nas rdo rje rigs kyi phyag btsal ba dang / lho phyogs kyi sgo nas rin po che'i rigs kyi phyag btsal ba dang / nub phyogs kyi sgo nas pad+ma'i rigs kyi phyag btsal
<p>17b</p>
<p>17b.1\]33 ]ba dang / byang phyogs kyi sgo nas las kyi rigs kyi phyag btsal ba ste/ lus kyi bca' thabs dang ting nge 'dzin gyi rim pa dang phyag rgya dang sngags dang phyogs dang lngas shes par bya ste/ sngon bzhin no/ /de'i 'og tu bla ma'i gdams ngag gis mnyam pa gsum dang bsnyen pa ni bsgom pa dang / 
<p>17b.2</p>mtshan brjod pa'i gsung rab gdon pa dang sngags bzlas pa rnams ston pa ni/ de yang mnyam pa rnam pa gsum gyis mnyam par bsres la/ bsgom bzlas bya ba ni/ oM badzra At+ma ko\u0f85haM/ zhes brjod pas dkyil 'khor gyi lha thams cad dang bdag sku gsung thugs rdo rje mnyam pas mnyam pa nyid
<p>17b.3</p>du bsam/ oM swa b+hA wa bi shud+d+ho\u0f85haM/ zhes brjod pas/ lha thams cad dang bdag rang bzhin gyis rnam par dag par mnyam pas mnyam pa nyid du bsgom/ oM sarba sa mo\u0f85haM zhes brjod pas/ lha thams cad dang bdag med par mnyam pas mnyam pa nyid du bsgom mo/ /de ltar mnyam pa
<p>17b.4</p>nyid gsum gyis mnyam par bsres la/ lha thams cad kyi rang bzhin bdag yin no bar bsams la bsgom pa dang / mtshan dang sngags kyi bzlas pa byed na yang / lha thams cad kyi rang bzhin bdag yin no bar bsams la/ bdag gis mtshan dang sngags kyi bzlas pa byas pa'i dus su lha
<p>17b.5</p>thams cad kyi zhal nas kyang bzlas pa'i sgra 'byung bar bsam/ de ltar byas nas bsnyen pa lngar 'gyur te/ bsgom pa'i bsnyen pa la dus kyi bsnyen pa dang / mtshan ma'i bsnyen pa gnyis so/ /bzlas pa'i bsnyen pa la/ dus kyi bsnyen pa dang / mtshan ma'i bsnyen pa dang / grangs kyi bsnyen pa
<p>17b.6</p>dang gsum mo/ /de ltar bsnyen pa rnam pa lnga'o/ /de la sngags rnams 'di yin te/ oM sarba ta thA ga ta ma hA yo gI shwa ra hUM/ oM badzra satwa hUM/ oM badzra rat+na hUM/ oM badzra d+harma hUM/ oM badzra karma hUM/ oM badzra badzri Ni hUM/ oM d+harma badzri Ni hUM/ oM karma badzri Ni hUM/ oM badzra lA s+ya hUM/ 
<p>17b.7</p>oM badzra mA le hUM/ oM badzra gI ti hUM/ oM badzra nIrti hUM/ oM badzra d+hU pe hUM/ oM badzra puSh+pe hUM/ oM badzra A lo ke hUM/ oM badzra gan+d+he hUM/ oM badzra satwa hUM/ oM badzra rA dza dza/ oM badzra rA ga ho/ /oM badzra sA d+hu sa/ oM badzra rat+na oM/ oM badzra te dza oM/ oM badzra ke tu trAM/ 
<p>18a</p>
<p>18a.1\]34 ]oM badzra hA sa ha/ oM badzra d+harma hrIH/ oM badzra tIk+Sh+Na d+hIH/ oM badzra he tu maM/ oM badzra b+hA Sha raM/ oM badzra karma kaM / oM badzra rak+Sha haM/ oM badzra yak+Sha hUM/ oM badzra san+d+hi baM/ oM badzra aM ku sha dzaH/ oM badzra bA sha hUM/ oM badzra s+pho Ta baM/ oM badzra A be sha a/ khyad par gyi
<p>18a.2</p>snying po'i sngags so/ /oM badzra pradz+nyA dz+nyA na mUrta ye ya te na maH/ oM duHkhats+tshe da ya te na maH/ oM badzra tIk+Sh+Na ya te na maH/ oM wA gI shwa ra ya te na maH/ oM dz+nyA na kA ya ya te na maH/ oM a ra pa tsa na ya te na maH/ thun mong gi sngags te/ go bzlog par shes par bya'o/ /oM sarba d+harmA a b+hA ba swa b+hA
<p>18a.3</p>ba/ bi shud+d+ha/ badzra a A aM a/ bra kr-i ta pa ri shud+d+ha/ sarba d+harmA/ ya du ta/ sarba ta thA ga ta dz+nyA na kA ya/ many+dzu shrI pa ri shud+d+hi ta mu pa da ya ti/ a A/ sarba ta thA ga ta hr-i da ya/ ha ra ha ra/ oM hUM hrIH/ b+ha ga bAn/ dz+nyA na mUrti wA gI shwa ra/ ma hA ba tsa/ sarba d+harmA ga ga na/ a ma la su ba ri
<p>18a.4</p>shud+d+ha d+harma d+hA tu dz+nyA na gar+b+ha aH/ zhes bya ba ni/ lha thams cad kyi spyi'i sku'i sngags dang rtsa ba'i sngags dang phreng sngags so/ /bsnyen pa bstan pa'o// //de nas sgrub pa la 'jug pa ni/ de nas rang dga'i gnas nyid du/ /gzugs brnyan dkyil 'khor bri bar bya/ /zhes bya bas/ bsgrub
<p>18a.5</p>pa'i gnas dang bsgrub pa'i gzugs brnyan gyi dkyil 'khor bya ba spyir mdor bstan te/ de yang gnas ni nyams dga' zhing yid 'jug pa/ rgyal po dang theg pa dman pa la sogs pas dben par bya bar gsungs so/ /sa de gzhung bzhin sbyang bya dang / /gzung dang ldan pa gzhung
<p>18a.6</p>bzhin du/ /bya ba'i bye brag gzhan na'o/ /zhes bya bas/ sa'i cho ga rgyas par bya bar ston te/ de yang bla mas gsang ba spyi dang rtsa rgyud chen po la sogs par sa'i cho ga spyi don brgyad kyis shes par bya ba ni/ tshes gcig nas bco lnga'i bar du gza' skar bzang po la zhugs te/ 
<p>18a.7</p>slob dpon slob ma'i spyod lam bya ba ni/ za gcig gi smyung ba dang dkar gsum bza' ba la sogs pa'i spyod lam bya'o/ /grong khyer chen po'am/ gtsug lag khang ngam/ lha khang la sogs pa'i shar ram byang phyogs su bri bar bya'o/ /de nas ji tsam byed pa'i dkyil 'khor
<p>18b</p>
<p>18b.1</p>gyi sa bcad la sa'i lto 'phye brtag par byas la/ lto ba nas sa brkos te sa'i ro lnga spangs pa dang ldan par bya'o/ /sa'i ro lnga ni/ sa'i ro gseg ma dang / mi'i ro rus pa dang skra shad kyi dum bu dang / rdza'i ro gyo dum dang / shing gi ro mgal dum la sogs pa dang / rtswa'i ro phub ma la sogs pa
<p>18b.2</p>med par bya'o/ /rgyal pos ni dkyil 'khor khru brgya lnga bcu pa la bya'o/ /blon po dang blon po chen pos ni khru lnga bcu pa la'am de'i phyed la bya'o/ /sgrub pa pos ni khru bcu gnyis sam drug la bya'o/ /sa brtag pa ni nyis 'gyur tshun du brtag go/ /de nas yul gyi rgyal po dang blon po la sogs pa la
<p>18b.3</p>bslang ba'o/ /sa'i lha mo la bslang ba dang / dkon mchog gsum la bslang ba dang / sa bdag la sogs pa la bslang ba'o/ /de nas yid kyis sa'i lha mo gser gyi mdog can/ lag na gser gyi bum pa thogs pa cig /sa'i 'og nas sku phyed tsam 'thon par bsams la/ spos chus
<p>18b.4</p>brlan par byas pa'i lag pas sa la lan gsum brdabs la/ skyob pa sangs rgyas thams cad kyi/ /spyod pa'i tshul dang khyad par dang / /sa dang pha rol phyin pa la/ /lha mo khyod ni dpang du gyur/ /skyob pa shAkya seng ge yis/ /ji ltar bdud kyi sde bcom ltar/ /de bzhin bdag gis bdud
<p>18b.5</p>las ni/ /rgyal bar byas te dkyil 'khor bri/ /zhes lan gsum brjod pas/ sa'i lha mo'i zhal nas khyod ci bde bar bris shig zer nas sa'i nang du thim par bsam mo/ /yang na dkyil 'khor gyi dbus su maN+Dal khru gang gru bzhi pa cig byas la/ der mchod pa rnam pa lnga dang gtor ma
<p>18b.6</p>cha gcig bshams la/ dkon mchog gsum la mchod pa rnam pa lnga phul te/ spos kyi snod thogs te pus mo g.yas pa'i lha nga sa la btsugs te/ dgongs shig bdag la sangs rgyas dgongs/ /sangs rgyas thams cad mchod pa dang / /sems can rnams la sman slad du/ /rnam par
<p>18b.7</p>snang mdzad chen po yi/ /dkyil 'khor dam pa bri bar 'tshal/ /rgyal ba sras dang bcas rnams kyis/ /bdag la byin gyis brlab tu gsol/ /de skad ces lan gsum brjod pas/ dkon mchog gsum gyis gnang ba byin par bsam mo/ /yang gtor ma a kA ro la sogs pas
<p>19a</p>
<p>19a.1</p>byin gyis brlabs la/ dpung pa bzang po'i rgyud las byung ba'i tshigs su bcad pas gtor ma byin la/ pus mo g.yas pa'i lha nga sa la btsugs te spos thogs te/ phyogs bcur bzhugs pa'i lha klu dang / /gnod sbyin dri za lha ma yin/ /yang dag rdzu 'phrul cher
<p>19a.2</p>ldan pa'i/ /'byung la gnas pa'i 'byung po kun/ /bdag ming 'di zhes bgyi ba yis/ /sangs rgyas rnams la mchod pa dang / /sems can rnams la phan don du/ /dam pa'i dkyil 'khor cher 'byung ba/ /ji ltar bsams pa bzhin 'bri na/ /khyed kyis bar chad ma byed par/ /dge
<p>19a.3</p>ba'i grogs po nyid du mdzod/ /da ltar bdag gis khyod la ni/ /bzod par gsol gyis mi slu bar/ /rmi lam la sogs mtshan ma yi/ /legs nyes ltas rnams bstan du gsol/ /lan gsum gsol ba btab pas/ sa bdag la sogs pas dkyil 'khor gyis shig pa'i
<p>19a.4</p>gnang ba byin par bsam mo/ /de nas chag chag dang skyang nul legs par bya ste/ rdo rje gnod sbyin gyi sngags kyis/ yungs kar gtor zhing bgegs bskrad nas/ oM hUM hrI zhes pa'am/ oM badzra satwa hUM zhes bya ba lan gsum mam/ bdun nam nyi shu rtsa gcig brjod par bya'o/ /de nas
<p>19a.5</p>zhi ba'i sbyin sreg gis bgegs nye bar zhi bar bya'o/ /yang na dang por sa'i pra brtag par bya ba'i phyir/ dkyil 'khor gyi dbus su/ rdo rje slob dpon bdag nyid kyi pus mo nub tsam mam lte ba nub tsam brkos la/ de yang gong gi sa'i lha mo nam mkha' la oM badzra u pa ta ya zhes brjod
<p>19a.6</p>la gdeg /de nas dong gi nang du chus bkang ste/ me tog yang bcug la/ oM hUM hrI 'am/ oM badzra satwa hUM/ zlos shing shar phyogs su gom pa mi drag mi dal ba brgya phyin te/ tshur log nas chu de ma skams na dngos grub yod par ston/ chu skams na gzhan du spo bar bshad/ de nas
<p>19a.7</p>rdza so ma btang ba zhig tu rin po che sna lnga dang 'bru lnga dang sman dang snying po dang spos dang lnga blugs la/ dong gi nang du gzhug go/ /de nas brkos pa'i sa de rdo rje gnod sbyin gyi sngags btab pa'i spos chus bral brul du sprus la nang dgang bar bya'o/ /lhag par gyur na dngos grub mchog yod
<p>19b</p>
<p>19b.1</p>par bstan/ chad nas gzhan du spo/ /de nas rdo rje gnod sbyin bzlas pa'i spos chus chag chag gdab/ 'thas par bcags la me long gi rgyab bzhin du byas pa ni sa las dang bya bas sbyang ba'o/ /rdo rje gnod sbyin nam rdo rje rtse mo bzlas pa'i spos chus bsang gtor bya ba dang / zhi ba'i sbyin sreg byas
<p>19b.2</p>pa'i thal ba dang / yungs kar gyis gtor ba ni sngags kyis sbyang ba'o/ /ting nge 'dzin gyis sbyang ba ni/ slob dpon dkyil 'khor gyi dbus su 'dug la/ rdo rje chen po nas gzhal yas khang la thug pa'i bar du bsgoms la sgo bzhi rta babs dang bcas pa'i nang du sa chud par bsgom par
<p>19b.3</p>bya'o/ /sa sbyang ba'o/ /de nas slob dpon lha'i rnal 'byor dang ldan pas/ sa phyogs 'di nyid du bdag rnam par snang mdzad kyi dkyil 'khor chen po bri bar bya'o zhes bsam pa sngon du btang ba ni/ sems kyi dbang gis sa bzung ba'o/ /de nas slob dpon gyis rdo rje 'chang chen po'i phyag rgya
<p>19b.4</p>chen por bsgoms nas/ ting nge 'dzin gsum dang ldan par byas la dkyil 'khor gyi dbus su 'dug ste/ oM badzra tIk+Sh+NA duHkhats+tshe da/ pradz+nyA dz+nyA na mU rti/ dz+nyA na kA ya/ bA gI shwa ra/ a ra pa tsa na/ ya te na ma/ zhes zlos shing 'dug pa yan chad ni/ slob dpon gyi ting nge 'dzin no/ /de nas bsgrub
<p>19b.5</p>pa'i grogs mchog rigs bzhi'i nga rgyal dang ldan pa bzhis/ shar phyogs kyi sgo nas 'dud nyi shus bstod de/ mtshan brgya rtsa brgyad 'di dag gis/ /bdag cag gis ni bstod pa yis/ /tshul chen yang ni rgyas par mdzad/ /mgon po khyod la gsol ba ni/ /sangs rgyas kun gyi 'khor
<p>19b.6</p>lo che/ /dkyil 'khor dam pa bshad du gsol/ /zhes bya ba ni/ bgegs tshar gcad par gsol ba gdab pa'o/ /de la mig byin gyis brlab pa ni/ g.yas su ma las nyi ma g.yon du Ta las zla ba/ de gnyis kyi steng du hUM gis mig 'bras tshul du byas pa ni mig byin gyis brlab pa'o/ / 
<p>19b.7</p>rkang mthil gnyis su a las sna tshogs rdo rje bsgom pa na rkang pa brlab pa'o/ /bdag nyid rang nyid rdo rje can/ /rdo rje sems dpa' bdag rang nyid/ /bdag ni sangs rgyas rgyal po che/ /stobs chen rdo rje can bdag nyid/ /bdag po rdo rje chen por bdag /byin gyis brlabs pa mi 'dor
<p>20a</p>
<p>20a.1</p>ro/ /rdo rje lta bas tshar bcad pa'i mig g.yon gyi zla ba'i dkyil 'khor g.yon phyogs su bskor bas/ bgegs thams cad gsal btab par bsam/ g.yas kyi nyi ma'i dkyil 'khor gyis g.yas phyogs su bskor bas bgegs thams cad bsreg
<p>20a.2</p>par bsam mo/ /de ni rdo rje lta bas tshar gcod do/ /de nas dkyil 'khor gyi dbus nas byang shar mtshams su byis pa gzhon nu bzhin du mchongs te phyin la/ kha lho phyogs su bltas la/ dril bu dkur brten la/ rdo rje lan gsum gsor zhing / tshig 'di skad ces brjod de/ 
<p>20a.3</p>rdo rje slob dpon ming 'di zhes bya bas/ slob ma che ge mo zhes bya ba/ rdzogs pa'i byang chub yongs su rdzogs par bya ba'i phyir dang / sems can thams cad bla na med pa'i ye shes kyi 'bras bu thob par bya ba'i phyir/ sa phyogs 'dir rnam par snang mdzad kyi dkyil 'khor chen po ngas 'bri
<p>20a.4</p>yis/ lha dang / lha ma yin dang / gnod sbyin dang / srin po dang / yi dwags dang / sha za dang / 'byung po dang / brjed byed dang / mkha' 'gro ma dang / nam mkha' lding dang / mi'am ci dang / rig sngags 'chang grub pa/ rgan po dang / rgan mo g.yog dang 'khor du bcas pa/ 
<p>20a.5</p>gang dag 'khod pa de dag dengs shig /'di ltar rdo rje 'chang gi bka' thos nas/ /myur ba nyid du dengs shig /gang dag mi 'gro ba de dag nga'i ye shes kyi rdo rjes mgo tshal pa brgyar dgas par bya'o zhes lan gsum brjod do/ /de nas rkang pa'i sor mos rdo rje rtse gcig pa sa la 'bri zhing / 
<p>20a.6</p>hUM hUM zhes brjod cing dkyil 'khor bskor ba ni rdo rje 'gros kyis tshar gcad pa'o/ /dkyil 'khor gyi phyogs bzhir rkang stabs bdun dang / lag stabs bzhi bcu rtsa gnyis bya ba ni/ rdo rje stangs stabs kyis thams cad thal kar gcig pu'am/ yang na de bas mang yang rung / /shar gyi
<p>20a.7</p>phyogs su gzugs par bya/ /pog phor kham pa las byas pa/ /so ma btang ba dkar po bcu/ /byas nas phyogs dang mtshams su ni/ /brgyad pa de bzhin bdun du dgod/ /pog phor dag tu ma 'byor na/ /kham pa'i phor bu'i nang nas dbul/ /de dag kyang ni ma 'byor na/ /gcig
<p>20b</p>
<p>20b.1</p>cig sgor ni gzhag nas dbul/ /me tog phreng bas brgyan pa yi/ /rta babs dag kyang phyogs bzhir bya/ /nas dang gro dang 'bru rnams kyi/ /myu gu legs par skye bar dgod/ /dril bu gdugs dang rnga yab dang / /srad bu dag kyang phyogs bzhir ni/ /rta babs sogs las phyi rol du/ / 
<p>20b.2</p>mdzes par bya phyir mkhas pas gdags/ /'bras yos 'bru dang bcas pa yi/ /me tog sil ma rab tu dgram/ /dkyil 'khor dag gi phyi rol du/ /phyi ma'i ri mo sdu gu bri/ /'jig rten 'di na grags pa yi/ /bkra shis la sogs gang yin rnams/ /dkyil 'khor bdag gi phyi rol
<p>20b.3</p>du/ /phyogs bzhi dag tu mkhas pas dgod/ /yi ge brgya pa bzlas pa'i chus dbang ldan gyi phyogs nas brtsams nas phyi dang nang du bcas pa bsang gtor bya'o/ /de nas dkyil 'khor byin gyis brlab par bya ba'i phyir/ rdo rje 'khor lo'i phyag rgya kha'i dbus su bzhag la/ 
<p>20b.4</p>oM badzra tsakra hUM/ zhes bzlas brjod bya'o/ /de nas phyi dro'i dus su/ glu dang rol mo'i mchod pa rnams dang / me tog dang / spos la sogs pa rnams kyis dang po'i 'khor lo ji snyed pa dang / ci 'dod pa de bzhin du mchod cing brtag par bya'o/ /de nas rnam par snang mdzad kyi dam tshig
<p>20b.5</p>sems dpa'i sku gzugs lugs ma la sogs pa dkar po sa ma ya s+t+waM zhes brjod la/ rang gi snying pos bzhugs su gsol te/ yang na phreng sngags sam/ yang na sangs rgyas kyi snying po oM hUM hris bzhugs su gsol la/ de bzhin du lha gzhan gyi yang sku bzhugs pa'am/ mtshan ma
<p>20b.6</p>rnams btab la/ sangs rgyas thams cad kyi snying po 'bru gsum brjod cing 'khor lo'i phyag rgya bcas la dkyil 'khor bslang la/ de nas ting nge 'dzin rnam pa gsum sngon bzhin bsgoms la/ de nas nam mkha'i lha bsre bar bya ste/ yi ge phyin ci ma log pas kha sbyar gyi sbyor ba bsal
<p>20b.7</p>lo/ /bar snang la bzhugs pa'i bcom ldan 'das rang gi dam tshig gi phyag rgyas bkug pa la sogs pa'i tshul gyis bkug la bcug ste/ bcings nas dbang du byas te/ phyag rgya bzhis rgyas btab pa byas la/ byin gyis rlob cing mnyes par byas nas gzhag par bya ste/ de nas mchod
<p>21a</p>
<p>21a.1</p>pa rgya chen po mdo klog pa yan chod byas la/ spyi'am so so'i sngags kyi bsnyen pa byas la phyis 'byung ba bzhin du slob dpon rang nyid bzhugs shing dbang lha las blang ngo / /de nas dkyil 'khor du gzhug cing dbang bskur bar bya bar bstan pa'i phyir dkyus ma nyid
<p>21a.2</p>'khrugs sdeb ste/ de yang / de nas 'dir dbang dam par gsungs/ /dbang bskur med na 'grub pa med/ /yon tan ldan pa'i sngags pa yis/ /'di la dbang byin yon tan 'grub/ /ces bya bas dbang nod pa'i yon tan ston te/ dbang bskur zhing dam tshig dang ldan na/ dngos
<p>21a.3</p>grub rnam pa gnyis 'thob par lung gis bstan pa'o/ /dang por khrus byas gos gyon te/ /rgyal po'i cha lugs 'dra ba dang / /bud med lta bu'i tshul ldan pas/ /slob dpon bla mar gyur pa la/ /dbang rnams nod par rab tu gsungs/ /zhes bya bas/ dbang nod pa'i phyir dbang gi
<p>21a.4</p>sngon du spyod lam de'i sgo nas dkyil 'khor du 'jug pa ston te/ de nas bzlas pa dang / bsgom pa la sogs pa'i cho ga rnams byas la/ phyir 'byung la slob ma gzhug par bya ste/ slob dpon du 'os pa'i slob ma las thams cad pa'i chus bsangs la/ rdo rje sems dpar byin gyis brlabs
<p>21a.5</p>shing rgyan thams cad kyis brgyan pa la/ rdo rje gnod sbyin yongs su bzlas pa'i gos dmar po'i stod g.yogs dang / smad g.yogs bskon la/ oM badzra tiSh+Tha hUM phaT/ ces mngon par bsngags la/ gos dmar po las byas pa'i gtsug tor dang / sgo srung bzhi'i snying po yongs su bzlas
<p>21a.6</p>pa'i gos dmar pos gdong bcings la/ yon gyi dam pa dag phul ba yongs su bzung ste de'i snying ga dang dpral ba dang / lkog ma dang / spyi bo rnams su rdo rje dang / rin po che dang / pad+ma dang / sna tshogs rdo rje zla ba'i steng du de'i sa bon gyi rnam par dgod pa/ phyogs bzhi nas sngon bzhin phyag
<p>21a.7</p>'tshal du bcug la/ des kyang de bzhin du rdo rje la sogs pas byin gyis brlabs la/ phyi nang gsang ba'i mchod pa byed du nus par byin gyis brlab par bsam mo/ /de nas shar phyogs kyi sgor bzhag la/ de bzhin du sdom pa sbyin no/ /oM bo d+hi tsit+tot+bA da yA mi/ zhes brjod do/ / 
<p>21b</p>
<p>21b.1</p>byang chub sems ni bla med pa/ /dam pa bdag gis bskyed nas su/ /snying pos rab tu gzhag par bya/ /de nas su ra te sa ma ya s+t+waM ho/ sid+d+h+ya badzra ya thA su khaM/ zhes bskul lo/ /de nas sa ma ya s+t+waM/ zhes bya ba'i sngags kyis rnam par snang mdzad kyi dam tshig gi phyag rgya 'ching du gzhug cing / de
<p>21b.2</p>bzhin du phreng ba 'dzin du gzhug go/ /de nas sa ma ya hUM/ zhes brjod la slob ma nang du gzhug go/ /de nas 'di skad ces kyang bsgo'o/ /deng khyod kyis de bzhin gshegs pa thams cad kyi rigs su zhugs kyis/ ngas khyod la ye shes gang gis de bzhin gshegs pa thams cad 'grub pa'ang
<p>21b.3</p>thob na/ dngos grub gzhan lta smos kyang ci dgos te/ de lta bu'i ye shes bskyed par bya yis/ khyod kyi dkyil 'khor chen po ma mthong ba rnams la ma smra zhig /dam tshig nyams par gyur ta re/ de nas rdo rje sems ma'i phyag rgya kha thur du bstan la/ rdo rje slob ma'i spyi bor bzhag ste
<p>21b.4</p>'di skad ces brjod par bya'o/ /'di ni khyod kyi rdo rje dam tshig yin gyis/ /gal te 'ga' zhig la smras na klad pa 'gas par 'gyur ro/ /de nas dam tshig gi phyag rgya de nyid dang / mna'i chu'i snying pos lan cig bsngags la/ slob ma 'thung du gzhug go/ /de la mna'i snying po ni 'di
<p>21b.5</p>yin te/ rdo rje sems dpa' deng khyod kyi/ /snying la yang dag zhugs mdzad kyis/ /gal te tshul 'di smras na ni/ /de ma thag tu dral te gshegs/ /oM badzrod ka Tha/ 'di ni khyod kyi dmyal ba'i chu/ /dam tshig 'das na sreg par byed/ /dam tshig bsrungs na dngos grub ni/ / 
<p>21b.6</p>rdo rje bdud rtsi'i chu 'dis 'grub/ /rdo rje dril bu'i phyag rgya rnams/ /gal te dkyil 'khor ma mthong smros/ /skye bo'i tshogs na 'dug pa'am/ /dad pa med par bgad par 'gyur/ /de nas slob ma de la 'di skad bsgo shig /deng phyin chad khyod kyi phyag na rdo rje ni nga yin gyis/ ngas 'di gyis
<p>21b.7</p>zhes bsgo ba gang yin pa de yang bya dgos so/ /khyod nga la brnyas par ma byed cig /mi bde ba ma spangs par khyod 'chi ba'i dus byas nas/ dmyal bar ltung bar gyur ta re zhes smras la 'di skad du de bzhin gshegs pa thams cad kyis byin gyis rlobs la/ rdo rje sems dpa' bdag la
<p>22a</p>
<p>22a.1</p>'bab par gyur cig ces smros shig ces bsgo'i/ de nas rdo rje slob dpon gyis myur du sems dpa' rdo rje'i phyag rgya bcings la/ 'di skad du brjod du gzhug go/ /'di ni rdo rje'i dam tshig ste/ rdo rje sems dpa' yin par grags/ /rdo rje ye shes bla med ni/ /de ring nyid
<p>22a.2</p>du dbab par shog /oM badzra A be sha a/ zhes brjod do/ /de nas phyag rgya bcings pa las byung nas/ de'i snying gar zhugs te/ rdo rje sems dpa' babs par gyur par bsams na/ babs par 'gyur ro/ /yang na ho a ho zhes bya ba rang gi snying ga'i zla ba la bkod de/ se'u'i me tog dang 'dra
<p>22a.3</p>ba'i rdo rje sems dpa' rang gi dam tshig dang bcas pa rang gi snying po las nges par phyung la/ badzra ban+d+ha traT ces bya bas de'i snying kha phye la/ der bcug ste/ rdo rje dbab pa'i phyag rgya bcings la/ sngags brjod de/ bcom ldan 'das kyis gang las gyur par bsams na yang 'bab par
<p>22a.4</p>'gyur ro/ /khro bo'i khu tshur bcings la rdo rje sems dpa' phyin yang 'bab par 'gyur ro/ /theg pa chen po mngon par rtogs pa'i rdo rje tshig lan bdun nam brgyad brjod pas kyang 'bab par 'gyur ro/ /slob ma'i gtso bo'i snying gar rdo rje bya/ /yi ge brgya pas brtan por byas nas ni/ /bdag
<p>22a.5</p>lus kyis yin snod kyi sgo dbye zhing / /snying la gnas pa'i rdo rje dbus su blta/ /sngags kyi bdag po yi ge a dmar gzugs/ /brjod pas yang dag chags par g.yo bar blta/ /zhes pas so/ /de nas oM pa ra ma su khA sha ya su la li ta/ bi sa la na mi ter/ na ma mi b+ha ga bAn ta
<p>22a.6</p>dzaHhUM baM hoH/ hi hi hi hi hiH/ pra tits+tsha badzra ku su ma/ any+dza li nA tha ho/ zhes brjod pa'i sngags 'dis phreng ba de dkyil 'khor du dor ro/ /de nas dngos grub rab 'bring me tog babs pa las brtag par bya ste/ lha rnams kyi khyad par dang / gnas kyi khyad par las brtag par bya ste/ gang tshe
<p>22a.7</p>sangs rgyas bcom ldan gyi/ /dbu la me tog babs gyur na/ /de tshe gtsug tor mdzod spu dag /'grub par 'gyur bar gdon mi za/ /zhal du bab na 'grub par 'gyur/ /stod du bab na mchog rnams 'grub/ /rked du bab na 'bring rnams 'grub/ /ro smad phyogs su bab na ni/ / 
<p>22b</p>
<p>22b.1</p>dngos grub phal rnams 'grub par 'gyur/ /bar gyi sku la bab na ni/ /snying po la sogs 'grub par 'gyur/ /smad du bab par gyur na ni/ /mngag gzhug la sogs 'grub par 'gyur/ /rim pa de dag thams cad ni/ /rigs bzhi rnams las shes par bya/ /de bzhin lha rnams
<p>22b.2</p>gzhan la yang / /dngos grub rnam pa gsum du bshad/ /gal te lha yi gzugs dag las/ /me tog ring du lhung gyur na/ /de ni dngos grub yun ring 'gyur/ /nye na dngos grub myur du 'grub/ /gsang sngags rnams kyi mchod pa dag /gang du 'gram pa tshun chod ni/ /de yi sa yis
<p>22b.3</p>de yin te/ /me tog de lhung de yi rigs/ /lha gnyis kyi ni bar dag tu/ /gal te me tog bab gyur na/ /gang du nye bar gyur pa ni/ /de ni de yi rigs su bshad/ /gal te la la'i me tog ni/ /dkyil 'khor mang po 'das nas babs/ /de la dngos grub phal 'grub cing / /de ni
<p>22b.4</p>dad pa'ang rab tu chung / /gal te me tog bor ba dag /ra ba'i ri bo la bab na/ /zhi ba'i bya bas de nas sdod/ /nan tan bskyed de 'dor du gzhug /de ste the tshom gyur na ni/ /mkhas pas bzlas te 'dor mi gzhug /de ni gang yang nges med pas/ /de ni dngos grub 'thob mi
<p>22b.5</p>'gyur/ /gnyis kyi bar du mnyam pa dang / /don med phyi rol ltung na ni/ /zhi ba'i sbyin sreg byas nas su/ /de nas me tog 'dor du gzhug /snying por me tog bab na ni/ /rtag tu don med mi 'gyur bshad/ /srad bu dag gi cho ga bzhin/ /de yi nye 'khor shes par bya/ / 
<p>22b.6</p>de la sogs pa'i rnam pa yi/ /me tog rnams ni bor ba las/ /bdag gi mdun du gang lhung ni/ /de la zhi ba brtsam par bya/ /sbyin sreg gis ni zhi byas nas/ /de ni slar la 'dor du gzhug /lan gsum stsogs te bor na yang / /gal te legs par ma babs na/ /re thag
<p>22b.7</p>gcad de slar gtang ngo / /de nas me tog bab pa las lha yang dag par shes par byas nas phreng ba blangs te/ oM pra ti grih+NA swa mi maM/ sa twaM ma hA ba la/ zhes brjod nas/ de'i mgo la bcing ngo / /ye shes babs pa'i mtshan ma las/ /nye bar mtshon nas de la mig gis
<p>23a</p>
<p>23a.1</p>ci mthong zhes dris te/ des ci ltar mthong ba de bzhin du 'grub par 'gyur ro/ /gal te dkar po snang ba mthong na ni/ /de la dngos grub mchog bslab bo/ /gal te ser po mthong na de la don 'byung ba'i ye shes bslab par bya'o/ /gal te dmar po mthong na
<p>23a.2</p>de la rjes su chags pa'i ye shes bslab bo/ /'on te nag por mthong ba de la mngon spyod kyi ye shes bslab bo/ /gal te sna tshogs par mthong na/ /de la dngos grub thams cad kyi ye shes bkrol nas bslab par bya'o zhes rgya cher sbyar ro/ /de nas snying po 'dis gdong g.yogs bkrol
<p>23a.3</p>te/ oM badzra sa twa ya yan te t+ya/ tsak+Shu g+ha ta na pa rota g+ha ta ma ti/ sarba k+Sho badzra tsak+Shu ma nut+ta raM/ de nas he badzra pA sh+ya/ zhes brjod do/ /de nas gdong g.yogs bkrol nas ni/ /dkyil 'khor bzang po bstan par bya/ /de nas bla ma dgar gyur nas/ /slob ma de la 'di skad bsgo/ /dkyil
<p>23a.4</p>'khor bzang po 'di la ltos/ /da ni dad pa rab tu bskyed/ /khyod ni sangs rgyas rigs su skyes/ /sngags dang rig pas byin gyis brlabs/ /'gro ba phun sum dngos grub kyang / /thams cad khyod la mngon du 'gyur/ /dngos grub thob phyir dam tshig skyongs/ /gsang sngags la yang
<p>23a.5</p>brtson par gyis/ /de nas dkyil 'khor gyi de kho na nyid bstan par bya ste/ mi mnyam med par zur bzhi snyoms/ /dran dang dbang po sgo bzhi ste/ /bsam gtan rnams kyi rta babs bzhi/ /ting 'dzin khyams su shes par bya/ /khyams las bden pa'i rdo rje dag /gzungs rnams lha mos
<p>23a.6</p>mchod pa yin/ /rgyan rnams kun gyis bkra ba yang / /bsam pa thams cad rdzogs byed pa'o/ /gdul byas bskyod pa sna tshogs mchog /dar 'phan dril bu sgrog pa yin/ /me long ye shes rtag mi rtog /byang chub yan lag me tog phreng / /dra ba dra phyed rin chen mchog /nyi ma zla ba
<p>23a.7</p>yang dag ldan/ /kun 'grub mi zad bde ba ste/ /bde ba chen po zhes grags pa'o/ /de ni nang gi dkyil 'khor gyi/ /ka ba dkyil 'khor brgyad pa yi/ /dngos grub bde ba kun ster ba'i/ /rnam thar brgyad po de nyid yin/ /theg pa chen po byang chub sems/ /mdo sde 'khor lo bskor
<p>23b</p>
<p>23b.1</p>bas na/ /rdo rje thig gis yongs gdab cing / /thams cad du yang yongs su rdzogs/ /gang dag 'jug pa tsam gyis ni/ /mi tshugs pa dang mi ldog dang / /bde ba chen po rab 'grub phyir/ /de dag dag par yang dag 'gyur/ /de nas phyag rgya dang snying po yang bshad par bya'o/ /de nas rdo rje
<p>23b.2</p>'bebs pa nas brtsams te/ mgon po rnam snang gi bar du bstan par bya'o/ /dang po sdig pa bsreg byas nas/ /de la dbab dang dral ba bya/ /de dag kun gyi rim pa yang / /rtsa ba'i rgyud las gsungs pa ltar/ /'dir ni de dag bya ba yin/ /zhes bya bas/ dbang bskur ba'i slob ma rgyud
<p>23b.3</p>dag par bya ba'i phyir sdig pa bsreg pa ni/ til gyi sreg blugs sdig pa bsreg pa'i sngags dang bcas pa brgya rtsa brgyad kyis zhi ba'i sbyin sreg byas la/ de nas thal mo dam du bsdams la/ sor mo thams cad bsnol ba ni/ /rdo rje thal mor bka' stsal te/ /rab tu bsdams
<p>23b.4</p>phyir rdo rje bsdams/ /badzra any+dza li zhes rdo rje thal mo'i sngags so/ /badzra ban+d+ha zhes brjod cing slob ma'i snying gar lan gsum dral bar bya'o/ /de nas ye shes dbab pa ni/ /badzra A be+e sha a zhes bya bas rdo rje dbab pa'i dam tshig gi phyag rgya bcings pa la/ a a zhes pa a brgyas
<p>23b.5</p>slob ma la dbab par bya'o/ /mchod pa'i lan dang sbyin pa dang / /zhes bya bas/ slob mas slob dpon la mchod pa rnam pa lnga dbul ba bstan pa'o/ /sbyin pa dang zhes bya bas dbang bskur ba'i sngon yon bzhin du slob dpon la dbul bar bstan pa'o/ /rim pa dang ldan pas dbang bskur te/ 
<p>23b.6</p>de nas de la chu dbang bskur/ /gzhan yang phyag rgya'i dbang dang ni/ /cod pan dar dpyangs rdo rje dang / /bdag po ming la sogs pa dang / /zhes bya bas/ rig pa'i dbang lnga dang / rdo rje brtul zhugs kyi dbang dang drug bskur bar bstan pa ni/ gang du me tog bab par gyur pa de'i
<p>23b.7</p>rigs dang gzugs su bskyed la/ de'i phyag rgya dang sngags kyis byin gyis brlabs te/ snying po 'di dang rdo rjes byin gyis brlabs pa'i bum pa'i chus dbang bskur ro/ /oM badzra a b+hi Shiny+tsa/ de nas de dang rjes su mthun pa'i cod pan dang / dar dpyangs kyis dbang bskur la/ rang gi mtshan
<p>24a</p>
<p>24a.1</p>ma'i dbang bskur ba lag tu byin te/ mtshan ma dang rjes su mthun par sngags 'di brjod par bya'o/ /sangs rgyas rnams kyi rdo rje'i dbang / /di ring khyod la bskur bar 'gyur/ /sangs rgyas kun du dbang bskur phyir/ /rdo rje 'di ni khyod kyis long / /rang gi mtshan
<p>24a.2</p>mas bdag po'i dbang gi snying po 'dis sbyin par bya ste/ oM badzra a d+hi pa ti s+t+waM/ a b+hi Shiny+tsa mi/ tiSh+Tha badzra sa ma ya s+t+waM/ de nas snying po 'dis dril bu sbyin par bya'o/ /a kA ro mu khaM sarba d+harmA NaM/ Ad+ya nut+pan+na twA ta/ de nas snying po 'dis rdo rje ming gi dbang bskur/ oM badzra satwa s+t+waM a b+hi Shiny+tsa
<p>24a.3</p>mi/ badzra nA ma a b+hi She ka ta/ kye rdo rje zhes gang gis ming gang brjod pa der skye zhes brjod par bya'o/ /'di ni sangs rgyas thams cad kyi/ /rdo rje sems dpa'i phyag na gnas/ /khyod kyis kyang ni rtag tu zung / /phyag na rdo rje'i brtul zhugs brtan/ /zhes bya bas lag tu rdo rje byin la/ 
<p>24a.4</p>oM sarba ta thA ga ta sid+d+hi badzra sa ma ya/ tiSh+Tha e Sha twaM d+ha ra ya mi hi hi hi hi hUM/ zhes so/ /de nas phyag rgya chen po'i tshul du bzhag la/ spos la sogs pa rnams kyis yang dag par mchod la sngags kyis bskul ba'i tshig brgya rtsa brgyad bzlas pa'i sngags byin la/ phyag rgya bzhi'i ye
<p>24a.5</p>shes bzlas par bya ba ni/ rig pa'i dbang bskur ba'o/ /slob mas kyang rdo rje thal mo bskor ba byas la phyag bya ste/ phreng ba bcing ba la sogs thams cad gzung bar bya'o/ /rig pa'i dbang bskur ba'i cho ga'o/ /dbang rnams rdzogs nas dbang byin pa/ /gsang
<p>24a.6</p>ba'i dbang dang nges pa'i dbang / /rim pa bzhin du rab tu bskur/ /de nas bkra shis brjod bya zhing / /zhes bya bas/ rdo rje slob dpon du dbang bskur ba ston te/ de yang de nas slob dpon du 'os pa'i slob mas yon bzang po phul la/ gsol ba gdab par bya ste/ byang chub rdo rje sangs rgyas
<p>24a.7</p>la/ /ji ltar mchog chen stsol mdzad pa/ /bdag la bsrung ba'i don gyi phyir/ /nam mkha'i rdo rje deng bdag stsol/ /slob dpon rnam par snang mdzad chen po nyid du gyur pas/ shar phyogs kyi sgo'i mthar sna tshogs pad+ma bris la/ slob ma rdo rje 'dzin pa chen po'i skur zla ba'i
<p>24b</p>
<p>24b.1</p>dkyil 'khor gyi steng du gnas par bsams la/ rdo rje sems ma la sogs pas byin gyis brlabs te/ dbang bskur bar bya'o/ /yang na dkyil 'khor las khru gsum tsam yongs su dor bar dbang bskur ba'i sgo la mngon par phyogs par byas la/ nang gi dkyil 'khor gyi phyed kyi
<p>24b.2</p>tshad tsam la/ zur bzhi pa la/ sgo nub phyogs su bltas pa'i dkyil 'khor tshon sna lngas bris la/ de'i dbus su pad+ma 'dab ma brgyad pa bris/ de'i steng du seng ge'i gdan zla ba'i steng du dkyil 'khor ras kyis bkab pa dang seng ge'i gdan gyi steng du bla re bri zhing g.yas logs su dar dang / 
<p>24b.3</p>me tog gi phreng bas brgyan pa'i gdugs rtse mo dkar ba dang / dmar ba la gtsug tor gdugs dkar pos yongs su bzlas la/ g.yon du dar dang / ras sna tshogs pas bkra ba'i rgyal mtshan dang / ba dan oM yongs su bzlas pa legs par bzhag la mchod yon phul te/ me tog la
<p>24b.4</p>sogs pas yang dag par mchod cing / rnga bo che dang / rnga rings dang / dung la sogs pa'i rol mo phyag rgyas byin gyis brlabs pa dang / phyi'i gar dang glu la sogs pa dang / sgeg mo la sogs pas mchod cing / bkra shis kyi glu len cing / dril bu dkrol bzhin du rdo rje 'bebs pa la sogs
<p>24b.5</p>pa'i chu rnams kyis/ de'i sngags gdon pa sngon du 'gro ba nyid dang / rdo rje slob dpon chen po nyid du dbang bskur bar bya ste/ oM badzra a b+hi Shiny+tsa/ zhes bya ba dang / ji srid par rnam par rgyal ba'i bum pa'i bar dang dbang bskur ro/ /de nas de'i mgor yang 'jam pa'i rdo rje'i sku gzugs de'i
<p>24b.6</p>dam tshig gi phyag rgyas bzung la/ oM ma hA su kha badzra satwa dzaHdzaHhUM baM hoHsu ra ta s+t+waM/ zhes bya ba'i sngags bzlas la/ rdo rje 'dzin pa chen po'i slob dpon du 'gyur ro/ /shes rab yan lag 'dus pa'i rdo rje las byung ba'i/ /byang chub sems kyis 'jam dbyangs byang chub bde dbang bskur/ / 
<p>24b.7</p>rgyal mchog sras bcas rnams kyis legs gsung bkra shis gang / /des ni khyod kyi dbang bskur mchog la bkra shis shog /sangs rgyas kun gyis nam mkha'i khams/ /yongs su gang bar rnam par bsgom/ /phyi rol dri sogs dam tshig gis/ /sprin ltar brtul zhugs can gyis bsgom/ /yang
<p>25a</p>
<p>25a.1</p>na rdo rje dbyings kyi ni/ /ting nge 'dzin gyis rdo rje bsgom/ /dam tshig mchog gi bum pa yang / /'dzin par mkhas pas bsgom par bya/ /rdo rje slob dpon bka' drin gyis/ /de tshe de la dbang bskur ba/ /rdzogs sangs rdo rje lha mo rnams/ /rang nyid gsol bar mdzad par
<p>25a.2</p>'gyur/ /de nas rnam par rgyal ba'i bum pa rdo rje khu tshur gyis bzung nas dbang bskur bar bya ste/ oM dzaHhUM baM hoH/ ma hA su kha badzra satwa a b+hi She ka na hUM/ a b+hi Shiny+tsA mi/ sarba badzra a d+hi pa ti twaM dr-i D+ho me b+ha ba/ sid+d+ha na ma ste b+ha ga bA na/ ma hA badzra d+ha ra su ra ta s+t+waM/ ma hA badzra sa twa oM b+hur b+hu wa swA hA/ 
<p>25a.3</p>zhes bya ba 'dis lag pa gnyis su rdo rje byin la/ phyi nang gsang ba'i mchod pa rnams kyis yang dag par mchod de sngags brjod par bya'o/ /me tog ma'i gzugs kyis me tog gis gtor la/ deng tshun chad sangs rgyas dang byang chub sems dpa' thams cad bzhed pas mchod na khyed
<p>25a.4</p>mchod pa'i yan lag rdzogs shing / skyes bu chen po'i mtshan dang / dpe byad rnams kyis brgyan par byas pa'i skur mthong bar 'gyur ro zhes brjod do/ /de nas bdug pa ma'i gzugs kyis bdug pas bdugs la 'di skad ces brjod do/ /gang gis sems can thams cad tshim par
<p>25a.5</p>'gyur ba'i de bzhin gshegs pa thams cad khyed la bdug par 'tshal bar 'gyur ro/ /de nas mar me ma'i gzugs su mar me nye bar bstan la 'di skad ces brjod par bya ste/ deng nas brtsams te rdo rje chos dang 'dra bar de bzhin gshegs pa thams cad kyi spyan la yang dag par 'bar
<p>25a.6</p>bas/ ma rig pas khebs pa'i sems can rnams la ye shes kyi snang bas snang ba byed par 'gyur ro/ /de nas byug pa ma'i gzugs can gyis byug pas byugs la/ 'di skad ces brjod par bya ste/ deng tshun chad khyod sangs rgyas dang byang chub sems dpa' thams cad dang / 'jig rten
<p>25a.7</p>thams cad du yang tshul khrims dang / ting nge 'dzin dang / shes rab la sogs pa'i dri'i rgyun ster bar 'gyur ro/ /de nas ho zhes bya bas gzhu byin nas/ de bzhin gshegs pa thams cad mnyes par gyis shig ces brjod de/ phyogs bzhir mda' bzhi 'phen du gzhug cing steng dang 'og tu
<p>25b</p>
<p>25b.1</p>yang re re 'phen du gzhug go/ /de nas sha d+ha b+hany+dza ga byin la/ 'dis dngos grub thams cad dang / nye bar spyod pa thams cad sprul pa nye bar longs spyod cing / gzhan dag la yang byin cig /de nas chos kyi 'khor lo rkang pa gnyis kyi dbus su bzhag cing / dung yang lag pa g.yas par byin te/ 
<p>25b.2</p>chos kyi 'khor lo dang / smra ba gnyis kyi chos kyi yi ge dang lhan cig byin la/ 'di skad ces brjod par bya ste/ deng nas brtsams te sems bskyed pa tsam gyis chos kyi 'khor lo bskor cig /di ring phan chad 'jig rten la/ /skyob pa rnams kyis 'khor lo bskor/ /chos kyi dung ni bla
<p>25b.3</p>med pas/ /kun du ma lus gang bar gyis/ /som nyi yid gnyis mi bya zhing / /dogs pa med pa'i sems kyis su/ /gsang sngags spyod pa tshul gyi mchog /'jig rten 'di la rab tu sgrogs/ /de ltar byas na sangs rgyas la/ /phan 'dogs drin du gzo zhes bya/ /rdo rje 'dzin
<p>25b.4</p>pa de kun kyang / /kun du khyod la srung bar byed/ /de nas/ 'jig rten kun la phan pa'i phyir/ /'jig rten khams ni thams cad du/ /ji ltar sna tshogs 'dul 'gyur ba'i/ /rdo rje'i 'khor lo bskor bar gyis/ /zhes brjod la/ rgyal bar gyur cig /rgyal bar gyur cig / 
<p>25b.5</p>rdo rje rigs kyi bdag po'i rdo rje'i 'khor lo bskor cig ces brjod do/ /mdor na 'jig rten thams cad du/ /sems can kun la phan pa'i phyir/ /ji ltar 'dul ba sna tshogs pa'i/ /nor bu'i 'khor lo rab tu bskor/ /zhes brjod la/ rgyal bar gyur cig /rgyal bar gyur
<p>25b.6</p>cig /rin po che'i rigs kyi bdag po'i rin po che'i 'khor lo bskor cig ces brjod do/ /de nas/ mdor na 'jig rten thams cad du/ /sems can kun la phan pa'i phyir/ /ji ltar 'dul ba sna tshogs pa'i/ /pad+ma'i 'khor lo rab tu bskor/ /zhes brjod la/ rgyal bar gyur cig / 
<p>25b.7</p>rgyal bar gyur cig /pad+ma'i rigs kyi bdag po'i chos kyi 'khor lo bskor cig ces brjod do/ /de nas/ mdor na 'jig rten thams cad du/ /sems can kun la phan pa'i phyir/ /ji ltar 'dul ba sna tshogs pa'i/ /las kyi 'khor lo rab tu bskor/ /zhes brjod la/ rgyal bar
<p>26a</p>
<p>26a.1</p>gyur cig /rgyal bar gyur cig /las kyi rigs kyi bdag po'i chos kyi 'khor lo bskor cig ces brjod do/ /de nas/ mdor na 'jig rten thams cad du/ /sems can kun la phan pa'i phyir/ /ji ltar 'dul ba sna tshogs pa'i/ /chos kyi 'khor lo rab tu
<p>26a.2</p>bskor/ /zhes brjod la/ rgyal bar gyur cig /rgyal bar gyur cig /de bzhin gshegs pa thams cad kyi bdag po'i chos kyi 'khor lo bskor cig ces brjod par bya'o/ /de nas slob mas rdo rje sems dpar bsgoms la/ de bzhin du bzhag ste/ gzengs bstod pas ni dngos po
<p>26a.3</p>kun/ /sangs rgyas kun gyi bdag nyid de/ /rdo rje ming dbang bskur bas kyang / /de bzhin gshegs par lung bstan to/ /oM/ nga yis 'di ltar khyod lung bstan/ /rdo rje sems dpa' de bzhin gshegs/ /dngos po mchog tu grub pa'i phyir/ /srid pa'i ngan 'gro rnams las bton/ / 
<p>26a.4</p>kye rdo rje che ge mo zhes bya ba'i de bzhin gshegs pa/ sid+d+hi sa ma ya s+t+waM b+hur b+hu wa swaH/ gzengs bstod pa ni 'di yin te/ /g.yon pa'i khu tshur snying khar bzhag la/ g.yas pa mi 'jigs pa sbyin te/ 'dis phyag rgya chen po mchog tu gsang ba'i cho gas lung bstan par bya ste/ de la de
<p>26a.5</p>bzhin gshegs pa thams cad rdo rje 'dzin pa thams cad dang / byang chub sems dpa'i 'khor dang bcas pa thams cad rang gi dbang gi slob dpon dang mgrin gcig tu bla na med pa yang dag par rdzogs pa'i byang chub tu lung ston par mdzad de/ 'di lta ste/ 'di nyid kyang gzengs bstod pa'i phyag
<p>26a.6</p>rgya chen pos mchog tu gsang ba'i dngos grub mchog 'grub pa'i byin rlabs dang / gsang sngags 'di'i stobs la dad par bya'o zhes brjod par bya'o/ /mchog tu gsang ba'i dkyil 'khor la/ /mthong ba dang ni zhugs pa yis/ /srid pa kun las rnam grol bar/ /khyod
<p>26a.7</p>ni di ring gnas pa yin/ /bde chen theg pa 'di las ni/ /slar khyod 'chi ba yod min te/ /mi tshugs pa dang mi sod pas/ /cis kyang mi 'jigs dga' bar gyis/ /dngos po mchog tu grub pa'i phyir/ /srid pa'i sdug bsngal las khyod 'das/ /srid pa shin tu grub
<p>26b</p>
<p>26b.1</p>pa'i phyir/ /ston pa'i mchog tu gyur pa yin/ /slob ma gus pas bla ma yi/ /rkang pa gnyis la phyag byas te/ /de nas ji skad gsungs pa kun/ /rjes su grub par khas blang ngo / /de ltar dam bcas byas nas ni/ /cho ga 'di yis rang nyid kyis/ /rdo rje rtse mo lnga pa ni/ /blangs nas
<p>26b.2</p>kyang ni de la sbyin/ /'di ni sangs rgyas thams cad de/ /rdo rje sems dpa'i lag na 'dug /khyod kyis kyang ni rtag tu bcing / /phyag na rdo rje'i brtul zhugs brtan/ /de nas oM sarba ta thA ga ta sid+d+hi badzra sa ma ya tiSh+Tha e Sha twaM d+ha ra ya mi badzra satwaM hi hi hi hi hUM/ zhes brjod do/ /de nas/ 
<p>26b.3</p>'di de sangs rgyas thams cad kyi/ /shes rab dbyangs kyi rjes 'gro ba/ /khyod kyis kyang ni rtag tu bcang / /byang chub rdo rje rgyal bas gsungs/ /zhes brjod la dril bu sbyin no/ /de ltar dbang bskur byas nas ni/ /de nas sar pa'i gos rnams bskon/ /me tog dri la sogs pas
<p>26b.4</p>mchod/ /mchod phyir gdu bu bcang bar bya/ /de nas bla ma bdag nyid kyis/ /de yi spyi bor gdugs kyang gzugs/ /thal mo sbyar ba byas nas ni/ /dkyil 'khor legs par bskor du gzhug /gdugs dang bcas pa sgo phyogs su/ /spyi bo btud de phyag 'tshal gzhug /slob ma 'di
<p>26b.5</p>ni phul ba lags/ /gsang sngags rgyud ni 'dzin par 'gyur/ /mkhan pos de skad smras nas su/ /gdugs bzhag nas ni slob ma de/ /lag par legs par blangs nas su/ /de nas 'di skad bsgo bar bya/ /de ni dkyil 'khor slob dpon 'gyur/ /gsang sngags rgyud kyang 'dzin
<p>26b.6</p>par 'gyur/ /sangs rgyas byang chub sems dpa' dang / /lha rnams kun gyis bkur bar 'gyur/ /sems can rnams la snying brtse'i phyir/ /khyod kyis dkyil 'khor cho ga bzhin/ /nan tan bskyed de bri bar gyis/ /sgrub pa po yang rgyud la sbyor/ /khyod kyis chos la ser sna dang / / 
<p>26b.7</p>sems can rnams la mi phan pa/ /nyams pa chen por 'gyur kyang ni/ /bu khyod kyis ni mi bya'o/ /de nas bkra shis brjod bya zhing / /zhes bya bas dbang bskur zin nas bkra shis brjod par bya ste/ phun sum tshogs pa mnga' ba gser gyi ri bo 'dra/ /'jig rten gsum gyi mgon po
<p>27a</p>
<p>27a.1</p>dri ma gsum spangs pa/ /sangs rgyas pad+ma rgyas pa 'dra ba'i spyan mnga' ba/ /bkra shis de ni skye dgu zhi byed dang po'o/ /de yis nye bar bstan pa mchog rab mi g.yo ba/ /'jig rten gsum na grags shing lha dang mis mchod pa/ /chos kyi dam pa skye dgu rnams
<p>27a.2</p>la zhi byed pa/ /de ni 'jig rten dge ba'i bkra shis gnyis pa'o/ /dge 'dun dam pa chos ldan thos pa'i bkra shis phyug /mi dang lha dang lha ma yin gyis mchod pa'i gnas/ /tshogs kyi mchog rab ngo tsha shes dang dpal gyi gzhi/ /de ni 'jig rten dge ba'i bkra shis gsum pa'o/ / 
<p>27a.3</p>rgyal ba bzhin du 'gying bcas pas/ /g.yog dang ldan pas slob dpon la/ /lan gsum bskor bas tshigs bcad kyis/ /bla ma de ni gzengs bstod bya/ /kye bdag ni rim pas dbugs phyung ste/ /mya ngan 'das pa'i lam la dgod/ /sa la nges par dbang bskur te/ /shin
<p>27a.4</p>tu gzi ldan bkra shis mchog /ces brjod pas gshegs su gsol te/ de nas rang yang khyim du 'gro/ /khyim du phyin nas 'khor dag la/ /slob dpon 'di ni dam tshig pas/ /bdag kyang dam tshig mchog dang ldan/ /'di la rim gro phun sum tshogs/ /rta dang glang po nor
<p>27a.5</p>dang 'bru/ /rin po che dang ci bzhed pa/ /khyed cag nga la ma 'dri bar/ /slob dpon 'di la de phyir phul/ /zhes bya bas/ bla ma la yon dbul ba dang / dkyil 'khor gyi lha gshegs shing / sprul pa rang la bsdu ba dang / /tshon phyag cing dkyil 'khor gyi rdzas la sogs pa ji ltar
<p>27a.6</p>bya ba'i rim pa bstan pa ni/ de nas/ bla ma la ni gus bcas yon/ /rjes mthun khyod kyis sbyin par bya/ /des ni rims sogs gnod pa rnams/ /phyir zhing 'byung bar mi 'gyur ro/ /rang gi dam tshig slob dpon ni/ /sbyin min bu dang chung ma dang / /rang srog gis rtag brten
<p>27a.7</p>byas na/ /longs spyod g.yo bas smos ci dgos/ /gang phyir bskal pa bye ba ni/ /grangs med par yang rnyed dka' ba'i/ /sangs rgyas nyid kyang rtsod ldan la/ /tshe 'di nyid la ster bar byed/ /rtag tu khyod kyis dam tshig srungs/ /rtag tu de bzhin gshegs pa mchod/ /rtag tu bla ma la
<p>27b</p>
<p>27b.1</p>yang dbul/ /'di ni sangs rgyas kun dang 'dra/ /de byin sangs rgyas thams cad la/ /rtag tu sbyin pa nyid du 'gyur/ /de byin bsod nams mchog dag gis/ /dngos grub mchog ni thob par 'gyur/ /deng khyod skye ba 'bras bcas te/ /gang 'dir legs par gnas pas
<p>27b.2</p>na/ /dam tshig lha rnams kun dang mnyam/ /rang 'byung du yang de skyes so/ /sangs rgyas rdo rje 'dzin bcas pa/ /kun gyis deng khyod dbang bskur bas/ /khams gsum gyi ni rgyal po che/ /rgyal po'i bdag por bstan pa yin/ /des ni bdud las rnam rgyal te/ /grong khyer
<p>27b.3</p>mchog tu rab tu bzhugs/ /khyed rnams kyis ni sangs rgyas te/ /de nyid thob par the tshom med/ /de nas me tog la sogs pas yang dag par mchod la legs par bstod de/ de bzhin gshegs pa thams cad la gsol ba btab cing bzod par gsol ba la/ nyi ma
<p>27b.4</p>'char ba'i dus su rdo rje sems ma'i phyag rgya bcings la/ gyen du bkrol te snying po 'di brjod par bya'o/ /oM kr-i to pa sarba satwa ar+tha/ sid+d+hi ma haM dwa ma thA nu ga ta/ gats+tsha twaM bud+d+ha bi shi yaM/ su na ra ga ma na ya tu/ badzra satwa mu de/ mi bskyod pa la sogs pa'i sprul pa'i dkyil 'khor rnams
<p>27b.5</p>ni/ dzaHhUM baM hoHzhes bya bas/ rang gi lus la nye bar bsdu bar bya'o/ /de nas snying ga nas byung ba'i rdo rje rin chen gyi phyag rgyas rang gi dbang bskur ba'i gnas na 'dug pas dbang bskur la/ mdzub mo gnyis kyis phreng ba bcings pa/ go cha bcing ba snying po 'dis bya ste/ oM badzra rat+na a b+hi Shiny+tsa/ 
<p>27b.6</p>sarba mu Ta me draM TaM ku ru pa ra ka pa tse na baM/ go cha'i mthar phreng ba bcings pa bkrol ba la thal mo sbyar te/ bdag nyid mnyam pa'i thal mos dgyes pa'i snying po 'dis bya'o/ /oM badzra tu Sh+ye ho/ /yi ge brgya pa brjod la/ rdo rje dga' bas legs so zhes bya ba byin te/ legs so rdo rje
<p>27b.7</p>sems dpa' khyod/ /rdo rje rin chen khyod legs so/ /rdo rje chos khyod legs pa ste/ /rdo rje las ni khyod legs so/ /theg pa chen po bla na med/ /de bzhin gshegs pa kun gyi gsang / /theg pa chen po mdor bsdu ba'i/ /mdo 'di yang ni legs par bshad/ /oM badzra kI li kI la
<p>28a</p>
<p>28a.1</p>ya/ badzra big+h+naM badzra d+hA ra any+dza ya hUM hUM hUM hUM phaT/ ces bya bas phur bu bton la 'o mas bkru'o/ /a kA ro mu khaM sarba d+harmA NAM/ A d+ya nut+pan+na twa ta/ zhes pa 'dis/ tshon rtsi rnams bsdus la 'bad pas/ chu klung chen por dor bar bya'o/ /de nas gnas kyang ba
<p>28a.2</p>glang gi lci bas nye bar byugs la/ bza' ba dang ni bca' ba rnams/ /ci dga' bar ni sbyin par bya/ /khyi dang bya rog la sogs la/ /cung zad tsam yang mi sbyin no/ /yo byad rdzas rnams thams cad ni/ /slob dpon dag gis bsdus nas ni/ /slob ma rnams la bgor mi rung / / 
<p>28a.3</p>dkyil 'khor gyi ni yo byad kun/ /slob dpon bdag nyid dbang bar bshad/ /gal te slob mas spyad na ni/ /dam tshig las ni nyams par 'gyur/ /gang zhig spyod par mi 'dod na/ /de yi cho ga'i go rims 'di'o/ /dkon mchog gsum gyi yo byad du/ /de dag cho ga bzhin du
<p>28a.4</p>dbul/ /gdugs dang rnga yab dri la sogs/ /sangs rgyas nyid la dbul bar bya/ /gang na dang gdugs spos dri la sogs/ /dam pa'i chos la dbul bar bya/ /gos dang yo byad snod la sogs/ /dge 'dun rnams la dbul bar bya/ /de dag la ni slob ma yis/ /cung zad tsam yang
<p>28a.5</p>mi bskur ro/ /dge 'dun med na dge slong sbyin/ /yang na dge slong ma la sbyin/ /gal te bdag nyid mi 'dod na/ /dge bsnyen dag la sbyin par bya/ /de nas de yi phyi de nyin/ /nyes byas lhag ma zhi bya'i phyir/ /mkhas pa yis ni zhi ba yi/ /sbyin sreg brgya rtsa brgyad bya'o/ /slob
<p>28a.6</p>mas bdag zhi bya ba'i phyir/ /spyan la sogs pa'i gsang sngags dang / /sems can kun la phan pa'i phyir/ /byams pa chen po'ang bsgom par bya/ /nyes byas thams cad zhi bya'i phyir/ /de nas zhi ba chen po bya/ /de dag ni gzhug cing dbang bskur ba'i rim pa'o/ /gzhan yang
<p>28a.7</p>sbyin sreg byed pa na/ /las gzhan de dag gzhan pa min/ /bdag gi las dang gzhan dag ste/ /shi dang gson gyi las su bstan/ /zhes bya bas/ bdag dang gzhan don du sbyin sreg bya ba spyir mdor bstan pa'o/ /de yang / shi dang gson gyi las su bstan/ /zhes bya bas gzhan
<p>28b</p>
<p>28b.1</p>don bya ba khyad par du mdor bstan pa'o/ /de la bdag gi las bstan pa/ /zhes bya ba nas/ de ni bdag gi don bya ba la sogs pa'i ting nge 'dzin to zhes bya ba'i bar gyis bdag gi don bya ba'i sbyin sreg bstan pa'o/ /de yang / de dbus gsum las lha rnams bskyed/ /ces bya bas
<p>28b.2</p>yig 'bru dang phyag mtshan dang lha bskyed pa ste cho ga gsum la bya'o/ /de la a yis byin brlabs te/ /zhes bya bas lha'i byin gyis brlab pa ste/ dbu la oM mgrin par AH'am hrIHdang / thugs kar hUM bsam pa la bya'o/ /'di las ma gsungs gzhan dag las/ /rgyas par
<p>28b.3</p>bstan de der shes bya/ /zhes bya bas/ /gzhung 'di sbyin sreg ma rgyas pas/ /mtshan yang dag par rdzogs pa'i sbyin sreg rgyas pa dang / rgyas pa gzhan dang gzhan bzhin 'dir bya bar gsungs pa'o/ /gzhan don bya ba'i rim pa yang / /shi dang na ba gnyis yin te/ /zhes bya
<p>28b.4</p>bas/ gzhan don bya ba mdor bstan pa'o/ /de la na ba'i las bya ba zhes bya ba nas/ na ba las thar pa'i ting nge 'dzin to zhes bya ba'i bar gyis/ gang dag bgegs la sogs pa rnams kyis na ba la/ zhi ba'i sbyin sreg gis zhi ba'i las bya la/ gang dag zhi bar ma gyur pa rnams la
<p>28b.5</p>drag po'i sbyin sreg gis las bya zhes pa'i don to/ /de nas shi ba la phan gdags pa'i rim pa 'byung ste/ ro'i sngon du 'gro ba'i cho ga dang / ro sta gon la gnas pa dang / ro sbyin sreg chen pos sbyang ba dang gsum gyi rim pa ston te/ dkyus dkrugs pa'i phyir gsal bar bya ba ni/ de nas
<p>28b.6</p>shi la phan gdags na/ /dang por gnod pa'i bgegs bsal nas/ /ro la phan pa'i cho ga ni/ /phan pa'i gnod sbyin chus btab la/ /dang por bkru ba'i las yin no/ /de nas rnam rgyal chus bkang ba'i/ /bum pas bkrus te bgegs bskrad la/ /de nas de la bsrung bar bya'o/ / 
<p>28b.7</p>a yis kun khyab spyi steng bsam/ /lhag 'gyur lha ni sngon bzhin bsam/ /a las ye shes lnga yis gang / /de nas a yi spro bsdu bya/ /de nas gang shi de nyid la/ /mig la a a zhes bkod de/ /de ni sngon gyi cho ga'o/ /zhes bya bas/ ro'i sngon du bya ba'i rim pa ni/ 
<p>29a</p>
<p>29a.1</p>dang por gnod pa'i bgegs bsal te/ gang zhe na/ snang la bden pa bdar ba ni/ /dkon mchog gsum la phyag 'tshal lo/ /dkon mchog gsum gyi bka' bden pa dang / bden pa chen po'i byin gyi rlabs dang / rig sngags dang / gsang sngags
<p>29a.2</p>dang / snying po dang / phyag rgya dang / ting nge 'dzin dang / rig sngags kyi lha thams cad kyi bden pa'i byin gyi rlabs kyis/ tshe 'das pa 'di la gson gyi dus su brnyas byed pa/ gshin gyi dus su gcags byed pa'i bgegs dang log 'dren gang dag yod pa de dag thams cad skad cig
<p>29a.3</p>kyang ma gnas par dengs shig ces byas la/ yungs kar brdeg cing / hUM bzhi pa'i sngags bzlas par bya'o/ /de nas rdo rje gnod sbyin gyis byin gyis brlabs pa'i bum pa'i chus bkrus la bgegs kyis mi tshugs par bsam/ de nas rnam par rgyal ba'i bum pa'i chus bkrus
<p>29a.4</p>la sgrib pa thams cad dag par bsam/ de nas ro'i spyi bo'i steng du a bsams la/ de gyur pa las kho rang gi lhag pa'i lha ru bskyed/ de nas yang snying gar a bsams la/ de las ye shes kyi 'od zer 'phros pas ro ye shes lnga dang ldan par gyur par bsams/ de nas ro'i
<p>29a.5</p>lus ngag yid gsum byin gyis brlab par bya ste/ spyi bor zla ba'i steng du oM dkar po bsam/ mgrin par zla ba'i steng du hrIHd+mar po bsam mo/ /snying gar zla ba'i steng hUM nag po bsam/ de nas skye mched drug la dbyangs kyi yi ge zung re re dgod do/ /de ni rten sbyang ba'o/ /de nas
<p>29a.6</p>shes pa dgug pa ni/ gong gi bden pa bdar la/ tshe 'das pa'i ming 'di zhes bya ba khyod/ 'di nas shi ba'i dus byas nas/ ngan song gsum la sogs pa 'gro ba gang na gnas kyang rung / skad cig gis 'dir khugs par gyur cig /de nas sngags brjod pa ni/ oM sarba bid sarba
<p>29a.7</p>pA paM A kaR+Sha ya hUM dza a Ni suM tri pre du dza/ zhes brjod cing / /snying ga nas 'od 'phros pa las khugs par bsam mo/ /dzaHhUM baM hoHbrjod la yang bstim par bsam mo/ /de nas gcags dang dbral ba ni/ gong gi bden pa bdar la/ gong ma ltar 'dir yang bgegs bskrad
<p>29b</p>
<p>29b.1</p>do/ /de nas 'gro ba rigs drug nas drang ba ni/ 'gro ba rigs drug gi snying pos 'gro ba rigs drug nas ro'i shes pa drangs nas mya ngan las 'das pa'i 'bras bu thob par bsam mo/ /de nas gtang bar bya ba ni/ mchod pa'i bye brag ro la dbul ba dang / me tog gi char dbab
<p>29b.2</p>bar bya'o/ /de dag ni sngon du bya ba'i rim pa'o/ /de nas gnas pa'i cho ga bshad/ /shi ba dkyil 'khor dbus bzhag ste/ /zhag lnga slob dpon smyung gnas te/ /bgegs bskrad la sogs byas nas ni/ /'khor lo'i lha rnams mdun bsams te/ /phyag 'tshal spro bskyed la sogs
<p>29b.3</p>bya/ de nas tshig 'di ched brjod bya/ /deng dus bdag tshe 'bras bu yod/ /bdag gi gson pa'ang 'bras bur bcas/ /lha dang dam tshig gis mnyam par/ /gyur par bdag ni the tshom med/ /byang chub sems dang sems gcig pas/ /mi ldog par ni bdag gyur te/ /de bzhin
<p>29b.4</p>gshegs pa'i rigs su ni/ /deng bdag skye bar the tshom med/ /deng bdag nyi ma dam pa ste/ /bdag gi mchod sbyin bla na med/ /sangs rgyas thams cad spyan 'dren pas/ /deng bdag 'dul ba'i mchog yin no/ /de nas sbyor ba'i ting 'dzin dang / /rgyal mchog la sogs
<p>29b.5</p>bsgom bya ste/ /sgo dbye la sogs gnas 'dir bshad/ /de nas spos thogs la/ spyan drang tshig 'di brjod par bya/ /kye dbang bskur nges te bla na med/ /phyogs bcur bzhugs pa'i sangs rgyas kun/ /ma lus bdag la dgongs su gsol/ /bdag ming 'di zhes bya ba
<p>29b.6</p>yis/ /'di la phan gdags don ched du/ /gnas 'dir sangs rgyas kun gshegs te/ /'di la dbang ni stsal du gsol/ /de rjes gsang sngags 'di brjod bya/ /oM a sarba ta thA ga ta hr-i da ya ha ra ha ra/ oM hUM hri b+ha ga bA na/ dz+nyA na mUrti/ wA gI shwa ra ma hA wa tsa/ sarba d+harma/ ga ga
<p>29b.7</p>na a ma la su pa ri shud+d+ha/ d+harma d+hA tu/ dz+nyAn gar+b+ha AH/ zhes ni brjod pa'i sngags bzlas so/ /dang po sangs rgyas nga rgyal dang / /ldan pas dkyil 'khor bri ba'i phyir/ /tshigs bcad 'di yis bstod par bya/ /sangs rgyas kun gyis bstod bya la/ /rang dbang bstod de nges pa'i mchog /'bras
<p>30a</p>
<p>30a.1</p>bu 'byin pa'i sangs rgyas kyis/ /shi la phan gdags don ched du/ /mchog sbyin rdo rje mchog khyod 'dud/ /des ni gsol ba gdab byas nas/ /phyogs bcu'i sangs rgyas nam mkha' la/ /mngon sum 'dra bar gang bar bsgom/ /de nas phyogs bcu'i
<p>30a.2</p>rgyal ba dang / /dang po'i sangs rgyas la sogs pa/ /nam mkha' gang bar 'di bzhes la/ /deng bdag 'dus pa'i mchog yin te/ /de nas til gyis de la ni/ /bskor te sbyin sreg dbul bar bya/ /shi ba sta gon la gnas pa'i ting nge 'dzin to zhes bya bas/ ro sta gon la gnas
<p>30a.3</p>pa bstan te/ de yang de nas ro sta gon la gnas pa ni/ shin tu dben pa'i gnas su/ dkyil 'khor 'dom gang gru bzhi pa byas la/ lha rnams kyi gnas su me tog gi tshom bu bkod de/ dbus su khri byas la/ ras bzang po yug gcig gis dkris te/ de'i steng du ro
<p>30a.4</p>bzhag la/ rdo rje slob dpon gyis dkar gsum bza' zhing za gcig pa'i smyung ba byas la/ rdo rje 'chang chen po'i phyag rgya chen po'i ting nge 'dzin gsum dang ldan par bsgoms nas/ de nas yang sngon bzhin ro'i bgegs bskrad la/ de'i 'og tu rdo rje 'khor lo'i sngags dang phyag rgyas
<p>30a.5</p>dkyil 'khor nam mkha' la sprul la/ phyag dang mchod pa dang bstod pa yan chad sngon bzhin byas la/ de'i 'og tu tshig 'di brjod par bya ste/ deng dus bdag tshe 'bras bu yod/ /deng bdag 'dus pa mchog yin no/ /zhes pa'i bar te/ de ltar zhag lnga'i bar du nyin zhag re la
<p>30a.6</p>thun bzhi'i sbyor bas lha la mchod pa dang ro la yungs kar ram bye mas brab cing sngags rings kyi bzlas pa bya'o/ /de'i 'og tu nam mkha' na bzhugs pa gshegs su gsol la/ de nas zhag lnga'i nang par slob dpon gyis ting nge 'dzin rnam pa gsum sngon bzhin bsgoms la/ de nas
<p>30a.7</p>spos thogs la spyan drangs tshig 'di brjod par bya/ kye dbang bskur nges te bla na med/ /phyogs bcur bzhugs pa'i sangs rgyas kun/ /ma lus bdag la dgongs su gsol/ /bdag ming 'di zhes bya ba yis/ /'di la phan gdags don ched du/ /gnas 'dir sangs rgyas kun
<p>30b</p>
<p>30b.1</p>gshegs te/ /'di la dbang ni stsal du gsol/ /zhes brjod la ting nge 'dzin gyi dkyil 'khor du dbang bskur bar bsam mo/ /de nas zhag drug pa la dkyil 'khor gyi shar phyogs su/ zhi ba'i thab bcas te til nag pos sdig pa sbyang ba'i sbyin sreg bya'o/ /de nas gzugs brnyan
<p>30b.2</p>gyi dkyil 'khor bri ba'i phyir 'dud nyi shus bstod pa bya'o/ /de dag ni ro sta gon la gnas pa'i cho ga'o/ /de nas sngon gyi sbyor ba yis/ /cho ga rnams ni spyad par bya/ /dang po'i cho ga'i rim pa nas/ /'khor lo rim pa 'dir gsungs te/ /phyi rol phyung ste gtor ma sbyin/ /de nas
<p>30b.3</p>khrus byas mchod pa'i tshogs/ /ma lus par ni 'dir bshad do/ /de nas phyi yi rim ldan pas/ /sngags pa chas gos ldan pa yis/ /shin tu bsgyings pas brgyan byas te/ /zhag bdun nang par sbyin sreg bya/ /mi nyid shi ba'i gnas byas te/ /shi la phan pa'i dkyil
<p>30b.4</p>'khor ldan/ /gzhal yas khang pa de 'dra ba/ /'di la gsungs te gzhan du min/ /'di ltar gsungs pa'i cho ga ni/ /bdag gis rang bzor ma byas te/ /'jam dpal sgyu 'phrul dra ba dang / /cho ga 'dus pa'i rgyud las te/ /des na 'dir ni 'os pa yin/ /'di ni shi ba'i
<p>30b.5</p>cho ga'o/ /shi ba la phan gdags pa'i ting nge 'dzin to zhes bya bas/ ro sbyin sreg chen pos sbyang ba ste/ de yang de nas zhag bdun pa la ro dkyil 'khor chen pos sbyang ba'i phyir/ slob dpon rgyan thams cad kyis brgyan la/ dang por gtor ma btang la/ de nas sa'i cho ga dang / 
<p>30b.6</p>thig gi cho ga dang / rdul tshon 'bri ba gzhung bzhin du byas la/ dkyil 'khor gyi dbus su bsreg khang brtsigs pa dang / rdul tshon gyi dkyil 'khor phyag rgyas dgod pa dang / rgyan dgod pa dang / mchod pa'i yo byad la sogs pa gzhung bzhin du bkug la/ de nas ro bsreg khang du
<p>30b.7</p>drangs te/ bsreg khang la lan gsum bskor la/ shar phyogs nas nang du gzhug /de nas slob dpon gyis/ dang po'i sbyor ba'i ting nge 'dzin nas bzung ste/ yongs su rdzogs pa'i ting nge 'dzin yan chad bsgoms la/ dkyil 'khor gyi mchod pa rdzogs par byas te/ de nas rlung
<p>31a</p>
<p>31a.1</p>g.yab kyis me sbar la me'i pra brtag ste/ dam tshig gi me lha bskyed pa dang / mtshan nyid kyi me lha spyan drang ba dang / mdun gyi nam mkha' la bstod pa dang / dgug gzhug bcing bar bya ba dang / phyag rgyas gdab pa dang / byin gyis brlab pa dang / dbang
<p>31a.2</p>bskur ba dang / mchod pa dang bsreg rdzas phul ba yan chod byas pa ni me lha'i mchod pa'o/ /de nas me lha'i thugs kar yi ge b+h+rUM las pho brang rim pa gsum dang ldan pa'i gzhal yas khang bsgoms la/ thab tu me tog re dor zhing / gzugs brnyan gyi dkyil 'khor nas me lha'i thugs
<p>31a.3</p>kar re mos sam dus gcig tu spyan drangs te/ bsreg rdzas rnams dbul bar bya'o/ /de nas mjug gi cho ga ni/ bzod pa gsol/ dge ba'i rtsa ba bsngo ba dang / phyag rgya dgrol cing ye shes gshegs pa dang / bskyed pa snying gar bsdu ba dang / phur bu gdon zhing phyogs skyong
<p>31a.4</p>gso ba dang / mchod rdzas la sogs pa bsdu ba dang / dman ma dang rdul tshon phyags la/ gdugs dang rgyal mtshan la sogs pas spyan drangs la/ chu bo chen por dor bar bya'o/ /de nas ba'i rnam pa lngas skyang nul byas la/ thig la sogs pa mi mthong bar byas la/ dkyil
<p>31a.5</p>'khor gyi thog tu spyan gzigs dang / sder bzangs la sogs pa bzhag nas bkra shis brjod la/ slob ma mgu bar bya'o/ /dkyil 'khor du phul ba'i yo byad rnams ni slob dpon bkyer bar bya'o/ /de dag ni ngan song nas drang ba'i cho ga'o/ /byang chub kyi lam la dgod pa
<p>31a.6</p>ni gnyis su shes par bya ste/ dkyil 'khor du gzhug pa dang / dbang bskur ba'o/ /de nas phyi de nang par ram zhag gsum na yang rung ste/ rus pa 'o mas bkrus la/ dkyil 'khor bkod pa'i rgyud chen po'am bye ma la uSh+NI Sha'i gzungs rgyud chen po nas byung ba bzhin
<p>31a.7</p>du tsha tsha btab la/ tsha tsha dang po btab pa dang ming byang la/ yid kyis dkyil 'khor du gzhug pa dang / dbang bskur bar bya ba'am/ yang na slob ma gson po ji ltar 'jug pa ltar dkyil 'khor du gzhug pa dang / rig pa'i dbang bskur ba dang / slob dpon du dbang
<p>31b</p>
<p>31b.1</p>bskur ba dang / rjes su gnang ba'i dbang bskur ba'o/ /de nas de la lam bstan bya/ /tshogs bsags dge ba'i don la sbyar/ /zhes bya bas shi ba'i lam bstan par bya ba ston te/ rdo rje slob dpon gyis me tog gcig gyen du 'phangs te/ song cig song cig rigs kyi bu/ / 
<p>31b.2</p>tshogs kyi lam dang sbyor ba'i lam/ /mthong ba'i lam dang bsgom pa'i lam/ /byang chub bar chad med pa'i lam/ /mdor na lam ni de rnams su/ /zhugs nas byang chub thob gyur cig /ces bya'o/ /de nas shi ba'i don du sbyin gtong rgya chen po bya ste/ tsha tsha gshegs
<p>31b.3</p>su gzhug go/ /ro sbyin sreg chen pos sbyang ba'o/ /de yang lung las/ rdo rje dril bu lag par sbyin/ /mgo la dbu rgyan bskon par bya/ /rdo rje sdom pa rnams byin te/ /bum pa'i dbang bskur rnams byin la/ /mig sogs rdo rje gti mug sogs/ /rdo rje gsum ni gnas
<p>31b.4</p>gsum dgod/ /rdo rje thab khung rab sbyor gyis/ /'du byed rab tu bya bar bstan/ /nyi ma gsum ni lon pa na/ /rus pa'i phreng ba bsdus byas la/ /dri dang 'o mas bran nas ni/ /de yis mchod rten du bya ba'o/ /zhes gsungs so/ /de mthar de nyid rtag bsgom dang / /zhes
<p>31b.5</p>pa nas/ rim pa'i ting nge 'dzin to zhes bya ba'i bar gyis gong thams cad kyi rim par bya ba'i phyir ting nge 'dzin ston te/ spyir cho ga'i rim pa thams cad zin nas/ thun mtshams sam/ thun la mi 'jug kyang rung ste/ ye shes pa gshegs shing / de nas gzhal yas khang lha la
<p>31b.6</p>bsdu ba dang / lha thams cad kyang gtso bo la bsdus la yig 'brur bsgom mo/ /yig 'bru ni thams cad kyi ngo bo a ste/ a stong pa nyid las skad cig mas lhar dran par byas nas/ dge ba'i las rnams bya bar bstan pa'o/ /de nas 'khor lo bstan par bya/ /zhes bya ba nas/ 
<p>31b.7</p>shes rab 'khor lor grags pa yin/ /zhes bya ba'i bar gyis shes rab kyi 'khor lo bsgom pa bstan pa ste/ dkyus nyid gsal ba'i phyir ma bkrol lo/ /de yang shin tu zab pa dang / bla ma la rag las pa'i man ngag ston te/ de yang dang por bdag nyid khams dang zas snyoms par 'du
<p>32a</p>
<p>32a.1</p>'dzi spangs la/ gnas bsam gtan gyi tsher ma med par skyil krung bcas la lag pa g.yon gyi steng du g.yas bzhag la dpang par bkan te/ sgal pa'i steng du sgal pa gzhag la/ mig sna gong du phab la so sbyar la ma reg par byas la lha'i nga rgyal dang ldan pas/ rtsa'i
<p>32a.2</p>'khor lo bzhi ye rang chas su lus la yod pa dkyus bzhin gsal btab la/ de nas dang por lte ba'i 'khor lo la sems rtse gcig tu gtad la bsgom/ de gsal nas de bzhin du snying ga dang mgrin pa dang / mtshog ma rnams rim gyis gsal bar bsgoms la/ de nas
<p>32a.3</p>rkang pa dang / mdoms mer rlung dang me bsams te/ rlung gis me sbar te rtsa g.yas na mar zhugs/ lte ba'i 'khor lo bde ba'i thig ler zhu/ de bzhin du me rlung gis phul te snying ga dang mgrin pa dang / mtshog ma rnams rim gyis bzhu nas/ lus thams cad bde ba'i thig les
<p>32a.4</p>gang bar bsam zhing / blo bsam gtan gyi bde ba la gnas par bya ste/ me ni gnas der langs so zhes bya'o/ /de nas spyi bo'i haM las mes zhu bas thig le'i bde ba rtsa g.yon mar bab nas/ dang por mtshog ma'i 'khor lo gsos te/ sngon bzhin du 'khor lo nyid du gyur par bsam
<p>32a.5</p>mo/ /de bzhin du mgrin pa dang snying ga dang lte ba'i 'khor lo rnams rim gyis gsal bar bsam mo/ /de ltar yang nas yang du rtse gcig gi sems kyis goms pas zhi gnas kyi bde ba skye bar 'gyur ba ni man ngag go/ 'di ltar rtag tu gang bsgom pa/ /zhes pa nas/ de dag ni shes rab
<p>32a.6</p>kyi 'khor lo'i bsgom pa'i ting nge 'dzin to zhes bya ba'i bar gyis/ shes rab kyi 'khor lo bsgom pa'i phan yon bstan te/ dkyus nyid gsal bas 'dir ma bkrol lo/ /sangs rgyas kun dang thabs cig pa'i/ /zhes pa nas/ mi dbya dang mtshungs sems dang ldan par shog /des bya ba'i bar gyis slob
<p>32a.7</p>dpon gyis ji ltar brtsams pa dang / dge ba'i rtsa ba bsngo ba bstan pa ste sla bas de nyid kyi phyir ma bkrol lo/ /'di bsdus dge rtsa gang yod des/ 'jam dpal dbyangs kyi zhal mthong shog /gsang ba'i dka' 'grel bshad pa don bsdus sgron ma rdzogs so/ /rgya gar gyi mkhan po de bA ka ra tsan+d+ra
<p>32b</p>
<p>32b.1</p>dang / lo tsa ba klog skyas bsgyur ba'o/ /gsang ldan gyi tho yig bzhugs/[ ]@##/ /'jam dpal ye shes sems dpa' la phyag 'tshal lo/ /rigs kun bdag po 'jam dpal dang / /bla ma de la phyag 'tshal lo/ /mchog dang thun mong sgrub 'dod pa/ /gang
<p>32b.2</p>zag rnams la phan pa'i phyir/ /bla ma rim pa brgyud pa yi/ /cho ga'i rim pa brjod par bya/ /dkyil 'khor bdun gyi cho ga la/ /bsnyen pa sa dang sta gon dang / /dkyil 'khor zhag gi cho ga'o/ /bsnyen pa'i las su bya ba la/ /dang po las dang sbyor ba gsum/ /mchod bstod
<p>32b.3</p>bsnyen pa bya ba'o/ /dang po'i las su bya ba la/ /nye reg 'thor 'thung stong par bsgom/ /skur gyur lce dang lag pa brlab/ /bsrung dang tshogs bsags phyag lnga bya/ /sdom bzung lus bsregs skur ldang ngo / /srung la bdag dang gnas bsrung ste/ /bdag nyid bsrung ba bya ba yang / / 
<p>32b.4</p>bskyed brlab dbang dang go bgo'o/ /gnas bsrung ba yi rim pa la/ /bsnun dang bsreg dang bcing ba bya/ /khro bo rdo rje'i ra ba sgom/ /tshogs bsags pa yi rim pa yang / /sbyin sreg bya zhing mchod pa brlab/ /rten sprul bstod de gsal por sgom/ /dga' bar gyur pas bstod pa
<p>32b.5</p>bya/ /phyag mchod sdig bshags yi rang bya/ /bskul dang gsol gdab dge ba bsngo/ /skyabs 'gro lam bstan sems bskyed do/ /bstod bya gnang sbyin slar bstod bya/ /sbyor ba gsum la dang po dang / /rgyal mchog dang ni las dag go/ /dang po'i sbyor ba bya ba la/ /ye
<p>32b.6</p>shes bzhi dang gtso bo bskyed/ /ye shes me long mnyam nyid dang / /so sor chos dbyings nan tan no/ /gzhi la rdo rje mchod rten dang / /chos 'byung rgya gram bsgom pa dang / /gzhal yas gdan dang bcas pa'o/ /gtso bo bskyed pa dag la yang / /cho ga rnam pa gsum
<p>32b.7</p>las su/ /gzhi yi sangs rgyas bskyed pa dang / /dang po'i sangs rgyas 'khor lo dang / /ye shes sems dang zla ba a'o/ /dkyil 'khor rgyal mchog bsgom pa yang / /dang por yig 'bru bskyed pa dang / /de las phyag mtshan sku phra mo/ /thig ler gyur te sku rnams bskyed/ / 
<p>33a</p>
<p>33a.1</p>las kyi rgyal po mchog la ni/ /sgo dbye bsdu bskrad yon dbul bstod/ /bstims la bskrad de sgo yang bcad/ /rgyas gdab dbang bskur las la sbyar/ /mchod cing bstod pa bya ba yang / /dang po'i sangs rgyas bye byas la/ /mchod brlab sgo dbye snyan gsan
<p>33a.2</p>dbab/ /spyan drang bskrad la yon dbul bstod/ /nang du dgug gzhug bya ba dang / /bskrad cing sgo bcad go yang bgo/ /rgyas gdab dbang dang ldan par bya/ /mchod dang bstod pa rgyas par bya'o/ /bsnyen pa bya ba'i rim pa yang / /phyag byas thugs zhugs la sngags brjod/ / 
<p>33a.3</p>sngags dgod brtan byas bzlas pa bya/ /thun mtshams dag tu rang bya la/ /mchod bstod phyag rgya dge ba bsngo/ /bzod gsol lha bsdus spyod lam bya/ /thun la bab na nang zhugs bskrad/ /sgo bcad lha dgod mchod pa brlab/ /mchod bstod phyag bya yon chab dbul/ /thugs kar
<p>33a.4</p>zhugs te gong ltar bya/ thun gsum dag la de dang 'bar/ /thun bzhi pa yi tha ma ru/ /gong ltar byas la don gsol gdab/ /smon lam btab la ye shes gshegs/ /dkyil 'khor bsdus te rang la bsrung / /brgya pa bzlas te spyod lam bya'o/ /de ni bsnyen pa rgyas pa'o/ /bsnyen
<p>33a.5</p>pa bsdus pa bya ba yang / /gtso bo yan chad bsgom byas la/ /sbyor ba rnam gnyis gzhag pa ste/ /phyi ma gong ltar bya ba yin/ /grangs dang mtshan ma'i bsnyen pa yang / /bzlas dang bsgom pa'i khyad par ro/ /de ltar byas pa'i rjes dag la/ /phran tshegs pa ni ci rigs gdags/ / 
<p>33a.6</p>de rnams sngon du bsnyen pa'o/ /de nas sa yi cho ga ste/ /brtag dang bslang dang sbyang ba dang / /gzung dang rdo rje'i sgrub pa'o/ /brtag pa phyogs dang mtshan nyid dang / /gnas dang lto 'phye brtag pa'o/ /bslang ba snang dang mi snang ste/ /mi snang ba la bslang ba yang / /maN+Dal
<p>33a.7</p>byas la dri tshom dgod/ /bdag nyid lhar bskyed lha tshogs sprul/ /de la mchod bstod gtor ma sbyin/ /lha mo bskyed la spyan drangs te/ /bskrad bstim rgyas gdab dbang bskur bya/ /mchod dang gtor dbul sa bslang bya/ /ye shes gshegs la dam tshig bstim/ /sbyang ba
<p>33b</p>
<p>33b.1</p>las dang bya ba dang / /sngags dang phyag rgyas sbyang byas te/ /pra brtag bum gzhug 'thas par bcag /rdo rje bsgrub par bya ba ni/ /slob dpon rgyan gyis brgyan byas la/ /stegs bu'i dbus su gnas byas te/ /dang por nye reg bya ba nas/ /bzlas la thug pa yan chod bya/ / 
<p>33b.2</p>mchod cing bstod la gsol ba gdab/ /dkyil 'khor bteg la rang yang babs/ /gnas gsum brlabs la spro ba bskyed/ /phyag byas spos thogs spyan yang drang / /bka' bsgo bskor te bsrung ba bya/ b+h+rUM mam khaM las dkyil 'khor bskyed/ /khro bo gsang ba bstim byas
<p>33b.3</p>la/ /phur bus gdab pa'i las bya'o/ /sta gon bya ba'i rim pa ni/ /lha dang bum pa sbyin sreg dang / /lha mo dang ni slob ma'o/ /lha yi sta gon bya ba la/ /gnas su dri dang me tog dgod/ /de las lhar bskyed bstims la mchod/ /bum pa mtshan nyid ldan byas la/ /mtshon
<p>33b.4</p>bya mgul chings kha rgyan te/ /bskrad bdug bsangs la bcud blug go/ /bum pa baM las bskyed byas la/ /nang du lha bskyed spyan yang drang / bstims la rgyas gdab dbang ldan bya/ /mchod cing bstod la bzlas pa bya'o/ /sbyin sreg shar du thab byas la/ /shing btser
<p>33b.5</p>me spar me lha bskyed/ /de la mchod la thugs kar ni/ /sum brtsegs bskyed la spyan drangs bstim/ /mchod cing bstod la bsreg rdzas dbul/ /spyan ma gnod sbyin dag la yang / /sbyin sreg rim bzhin dbul bar bya/ /sa yi lha mo'i sta gon ni/ /gong ltar
<p>33b.6</p>byas te mi gshegs so/ /de nas slob ma sta gon ni/ /phyi rol gtor ma byin byas la/ /khrus byas gos gon me tog thogs/ /phyag byas gsol gdab sna gtod bskul/ /sdig bshags yi rang skyabs su 'gro/ /sems bskyed lam gnas rdo rje lta bu bya/ / 
<p>33b.7</p>lhar bskyed byin brlabs de la mchod/ /so shing ku sha srung skud gdags/ /gzengs bstod nyal gzhug spro ba bskyed/ /lha la mchod cing bstod pa bya/ /phyag byas gsol ba lan gsum gdab/ /dge ba bsngo zhing bzod gsol bya/ /gsol cing bkra shis smon
<p>34a</p>
<p>34a.1</p>lam gdab/ /sangs rgyas dang por mtshan 'don gnas/ /dkyil 'khor zhag gi cho ga la/ /thig dang tshon dang bsgrub pa dang / /'jug cing dbang bskur bya ba'o/ /thig la las dang ye shes te/ /ye shes snal ma sar pa la/ /byin brlabs bsgril te snod
<p>34a.2</p>bcug mchod/ /bzlas te rim pas gdab par bya/ /gdab pa dang po gnam thig ste/ /de nas sa thig gdab pa'o/ /tshon ni byin brlabs bzlas te dgye/ /pan tsa ra ka phyogs tshon dang / /mtshan ma'i bye brag bri bar bya/ /bsgrub pa bya ba'i rim pa yang / /dkyil 'khor brgyan
<p>34a.3</p>te mdo gdon gzhag /khrus byas brgyan la shar sgor gnas/ /bsrung dang bsang gtor dkyil 'khor bslang / /sgo dbye bum dgod lhar bskyed de/ /nam mkha'i lha tshogs phab la bsre/ /bdag nyid dang po'i lhar bskyed de/ /sngags bzlas phar spro tshur bsdu bya/ /lha rnams
<p>34a.4</p>stong bsgoms slar la bskyed/ /de nas sgo dbye la sogs pa/ /sngon du bstan pa bzhin du bya/ /phyi rol dag tu byung byas la/ /'jig rten pa la gtor ma sbyin/ /slar la nang du zhugs byas la/ /sbyin sreg dag gis tshim par byas/ /de nas slob ma 'jug pa yang / /lha la
<p>34a.5</p>gsol gdab gnang bar bsam/ /slob mas khrus byas me tog thogs/ /yol bas bcad la phyi rol dgug /slob mas phyag byas gsol ba gdab/ /gdong dang stod g.yogs smad g.yogs te/ /nang bkug phyag bya sdig pa bshags/ /yi rang bskul dang gsol
<p>34a.6</p>ba bdag /slob dpon 'dod phyir yang gsol gdab/ /de nas dam tshig dag ni dpog /dam tshig 'dzin par khas len gzhug /sems bskyed pa dang lhar bskyed brlab/ /dam tshig bsgrag cing de la mchod/ /las kyi bum pas dbang yang bskur/ /sgo bzhir bcug
<p>34a.7</p>la slar yang ni/ /shar sgor bzhag la mna' yang bsgags/ /mna' chu blud la ye shes dbab/ /mchod cing smrar gzhug phreng ba dor/ /mgo la bcings te snang ba brtag /mig dbye ba dang dkyil 'khor bstan/ /dbang bskur ba yi rim pa yang / /sgrub pa po dang slob
<p>34b</p>
<p>34b.1</p>dpon ni/ /sgrub pa po ru dbang bskur na/ /rang gi lhar bskyed de la mchod/ /dang po rig pa'i dbang bskur te/ /bkra shis brjod cing chu dbang bskur/ /dbu rgyan dang ni rdo rje sbyin/ /dril bu dang ni ming yang gdags/ /gsang ba'i ye shes sngags kyang sbyin/ /phyag rgya
<p>34b.2</p>bzhi brlab brtul zhugs sbyin/ /slob dpon dag tu dbang bskur na/ /shar sgor sna tshogs pad+ma bri/ /slob ma sangs rgyas dang por bskyed/ /rig pa'i dbang lnga bskur bar bya/ /dam tshig gsum dang gsang ba dang / /gsang rgyal dang ni nges pa'i dbang / /rim pa
<p>34b.3</p>bzhin du bskur bar bya'o/ /dam tshig gsum la rdo rje dang / /dril bu dang ni phyag rgya'o/ /gsang ba'i dbang la dkyil 'khor dang / lha dang slob dpon las rnams so/ /gsang rgyal dag gi dbang bskur ba/ /de bzhin rigs dang rdo rje dang / /rin po che dang pad+ma dang / /las
<p>34b.4</p>kyi rigs kyi gsang ba'o/ /nges pa'i dbang la gzhan don dang / /rang don nges pa'i dbang bskur ro/ /gzhan don nges pa'i dbang bskur na/ /bye brag dag dang spyi dag go/ /bye brag la yang 'di lta ste/ /de bzhin rigs dang rdo rje dang / /rin chen rigs dang pad+ma dang / /las
<p>34b.5</p>kyi rigs kyi nges pa'o/ /rang don nges pa'i dbang bskur ba/ /gsang ba'i ye shes brlab cing sngags kyang sbyin/ /phyag rgya bzhi brlab lung yang bstan/ /gzengs bstod pa dang dbugs dbyung ba'o/ /de mthar dbang bstan bya ba'i phyir/ /brtul zhugs dag gi dbang
<p>34b.6</p>bskur ro/ /de ltar dbang bskur rdzogs pa dang / /dkyil 'khor lha la mchod cing bstod/ /dge ba bsngo zhing bzod gsol bya/ /smon lam btab la don gsol gdab/ /ye shes gshegs la dkyil 'khor bsdu/ /brgya pa bzlas shing gzugs brnyan bkru/ /lhag
<p>34b.7</p>chad bskang phyir sbyin sreg bya/ /mtshan brjod pa yi gsung rab bsgrags/ /gsang ldan ma yi puN+Dar+tha/ /dkyil 'khor bdun gyi tho yig 'di/ /bdag gis bsdebs pa'i dge ba yis/ /kun gyis 'jam mgon thob par shog /gsang ldan ma'i tho yig puN+Dar+tha byas
<p>35a</p>
<p>35a.1</p>pa smr-i ti dz+nyA na kIrti sa mdzad pa rdzogs so/ /[ ]@##/ /rgya gar skad du/ Ar+ya many+dzu shrI nA ma sing+gI ti maN+Dal bi d+hi/ bod skad du/ 'phags pa 'jam dpal gyi mtshan yang dag par brjod pa'i dkyil 'khor gyi cho ga/ /rje btsun 'jam pa'i dbyangs
<p>35a.2</p>la phyag 'tshal lo/ /ngo bo nyid kyi sku mnga' zhing / /sgyu ma'i rang bzhin 'byung gnas che/ /sangs rgyas rnams kyi sprul pa'i sku/ /'jam pa'i dbyangs la phyag 'tshal te/ /dkyil 'khor cho ga bshad par bya/ /dang por re zhig slob ma ni/ /dad ldan dam tshig brtul
<p>35a.3</p>zhugs bsrung / /rtog med rgyud gcig bla ma dang / /'jam pa'i dpal la mos pa yis/ /khro med sngags dang rgyud la mkhas/ /thos ldan rgyud 'dir dbang thob pas/ /dam tshig gsum la gnas pa des/ /dang po 'phags pa 'jam dpal gyi lha rnams sgrub pa'i thabs
<p>35a.4</p>las 'byung ba bzhin du bsnyen pa bya ste/ sngags kyi phreng ba 'bum du bzlas pa ni sngon du bsnyen pa'o/ /gzhung las/ bsam gtan dang ni rjes mthun pa'i/ /ri yi phug gam chu yi 'gram/ /rdzing ngam rang dga'i gnas dag gam/ /lha khang mchod rten sogs par/ /zhes
<p>35a.5</p>gsungs pas na/ /de lta bu'i gnas der song la/ /ci tsam 'byor ba'i tshad kyis byas la/ /sa yongs su brtag pa der/ /bdud rtsi 'khyil pa'i sngags bzlas pa'i chus gtor/ dkyil 'khor gyi rnam pa byas nas/ /der mchod pa dang gtor ma bshams la/ sa'i lha mo las bslang ba
<p>35a.6</p>ni/ /skyob pa sangs rgyas thams cad kyi/ /spyod pa'i tshul dang khyad par dang / /sa dang pha rol phyin pa la/ /lha mo khyod ni dpang du gyur/ /skyob pa shAkya seng ge yis/ /ji ltar bdud kyi sde bcom pa/ /de ltar bdag gis bdud bcom nas/ /bdag gis dkyil 'khor bri
<p>35a.7</p>bar bya/ /zhes brjod nas/ thal mo sa la brdabs pas/ sku phyed tsam sa las 'thon pa dang / /sems can thams cad kyi don du dkyil 'khor byed pas bdag la byin zhes brjod pas/ khyod kyi dkyil 'khor gyi bdag po gyis shig ces brjod nas sa la thim par bsam mo/ / 
<p>35b</p>
<p>35b.1</p>sa slong ba'o/ /de nas drag po'i sbyin sreg gis bgegs bzlog pa/ /de nyid du bdag dang blo zhi ba'i phyir sbyin sreg byas la der sa sbyang bar bya ste/ 'dom gang tsam la sogs pa brkos la sa'i ro lnga bsal te/ de rin po che lnga dang ldan pa'i bum pa bcug la slar sas dgang
<p>35b.2</p>ngo / /de bzhin gshegs pa'i ras ris la sogs pa ji tsam 'byor pa yang bris la dkyil 'khor nyis 'gyur la spos kyis chag chag btab ste/ lag pa sa la reg par bya'o/ /rje btsun gyi yi ge brgya pa lan bdun bzlas par bya'o/ /sa bzung ba'i rim pa'o/ /de nas
<p>35b.3</p>bdag nyid ji snyed pa'i rgyan dang ldan par byas te/ bkra shis pa'i dus su dkyil 'khor gyi dbus su 'dug la/ sgrub pa'i thabs las 'byung ba bzhin du/ /bdag bsrung ba nas bgegs gzhom pa la sogs pa bya ba dang / de nas rten sprul pa nas tshogs bsags pa nas/ 
<p>35b.4</p>ye shes par gyur pa'i bar du byas la/ der gong gi dang 'dra ba'i lha mo sta gon byas la/ de nas spro ba bskyed de/ deng du bdag tshe 'bras bu yod/ /bdag ni gson pa 'bras bur bcas/ /lha dang dam tshig mnyam pa ru/ /gyur par bdag ni som nyi med/ /byang
<p>35b.5</p>chub sems dang sems gcig las/ /mi ldog par ni bdag gyur te/ /'jam pa'i dbyangs kyi rigs su ni/ /deng bdag skye bar the tshom med/ /deng bdag nyi ma dam pa ste/ /mchod sbyin 'di ni bla na med/ /phyogs bcu'i sangs rgyas spyan 'dren pa/ /deng bdag
<p>35b.6</p>'dus pa'i mchog yin no/ /de nas phyag byas spos thogs la/ /kye dbang ni nges te bla na med/ /phyogs bcur bzhugs pa'i sangs rgyas kun/ /ma lus bdag la dgongs su gsol/ /bdag ming 'di zhes bya ba yis/ /'jam pa'i dbyangs kyi dkyil 'khor bri/ /deng
<p>35b.7</p>'dir sangs rgyas kun gshegs te/ /dngos grub 'di ni stsal du gsol/ /zhes brjod la dang po'i sbyor ba dang / dkyil 'khor rgyal mchog dang las kyi rgyal po mchog rnam par bsgoms la/ yang sgo dbye ba la sogs pa sngon du 'gro ba nas bdag nyid ye shes pa'i gnas su
<p>36a</p>
<p>36a.1</p>'dug pa'i bar du bya ste/ phreng ba'i sngags zlos pa la sogs pa'i rnal 'byor pa'i sgrub pa'i grogs lha'i nga rgyal dang ldan pas dkyil 'khor bri ba'i phyir 'dud kyis bstod de/ de nas/ rgyud chen sgyu 'phrul dra ba las/ /rdo rje 'chang chen gsang sngags 'chang / /dpag
<p>36a.2</p>med rnams kyi bka' bzhin du/ /dkyil 'khor dam pa bshad du gsol/ /zhes gsol ba btab la/ de nas langs te/ lha rnams la phyag byas nas/ bdag ni rang nyid ral gri can/ /dang po'i sangs rgyas bdag rang nyid/ /nga ni sangs rgyas rgyal po ste/ /stobs chen ral gri can
<p>36a.3</p>bdag nyid/ /de nas mig dang rkang pa byin gyis brlabs te/ bsgoms pa'i dkyil 'khor steng du bteg la/ byang shar mtshams nas bskor ba byas te/ hUM ye shes zhi ba'i ngang las ma g.yos kyang / /sku yi cha lugs za byed rngam stabs can/ /gsung gi nga ro 'brug stong ldir ba'i sgras/ / 
<p>36a.4</p>ma lus dbang du sdud la phyag 'tshal lo/ /gzhan yang tsham rngam gyi dbyangs brjod la/ hUM dkyil 'khor chen po'i sa gzhi la gnas pa'i/ lha la sogs pa'i bgegs tshogs kun nyon cig /gnas 'dir 'jam dpal dkyil 'khor ngas 'dri yis/ /bgegs kyi rigs
<p>36a.5</p>tshogs gang yin 'byer bar gyis/ /ci ste nga yi bka' las 'das gyur na/ /ye shes can gyi ral gri 'bar ba yis/ /mgo bo tshal pa brgyar ni 'gas byed cing / /rnam par 'jig par 'gyur bar gdon mi za/ /deng sa phyogs nam mkha' ltar dri ma med pa 'di/ /deng rnal 'byor
<p>36a.6</p>gyi dbang phyug chen po zhes bya bas/ sems can thams cad rdzogs pa'i byang chub la dgod pa'i phyir/ 'jam dpal gyi dkyil 'khor 'dri yis/ hUM lha klu gnod sbyin dri za dang / /'byung po sha za srin po'i tshogs/ /'byung po thams cad sar song zhig /'jam dpal bka' thos
<p>36a.7</p>myur du song / /gang dag mi 'gro de la ni/ /ral gri dang ni kha T+wAM gas/ /spyi bo tshal pa brgyar 'gas 'gyur/ /lan gsum du brjod do/ /bskal pa me lta bu'i 'og nas byung nas/ gdug pa can thams cad bsreg par bsam mo/ /de nas dkyil 'khor gyi lte bar 'dug ste/ 
<p>36b</p>
<p>36b.1</p>bskal pa'i me lta bu'i khro bo'i 'byin pas gdug pa can thams cad bskrad par bya'o/ /de nas dag pa yongs su bskor ba'i tshul gyis shar du 'gro bar bya'o/ /de nas g.yon brkyang bas bgegs bskrad do/ /de nas gnod sbyin gyi 'gros kyis lhor song la/ /g.yas brkyang
<p>36b.2</p>bas bgegs bskrad do/ /de nas rdo rje 'gros kyis nub tu song la/ zlum pa'i stangs stabs byas la bgegs bskrad do/ /de nas byang du rdo rje 'gros kyis song ba der sa ga'i 'dug stangs kyis bgegs bskrad la/ de nas 'gying 'gros kyis shar du 'gro bar bya'o/ /yang rdo rje
<p>36b.3</p>'gros kyis dkyil 'khor gyi lte ba bskor la phur bu'i 'gros bya'o/ /dbus der hUM sgra rgyun mi bcad do/ /der phyed pas 'dug la rdo rje'i lta bas bgegs bsnun la/ bsreg pa bcing ba phyogs dang mtshams ra ba dra ba byas la/ oM badzra dz+wa la a na lArka hUM/ hUM badzra a na la ha
<p>36b.4</p>na da ha pa tsa ma tha b+hany+dza ra Na hUM/ badzra ne tri ban+d+ha sarba big+haM/ oM dr-i D+ho me b+ha ba/ rak+Sha sarba swA hA/ oM hu lu hu lu hUM phaT/ oM druM ban+d+ha hUM/ oM badzra pA sha hri/ oM badzra pA taM ke pA taM ke ni ra Ta/ hri badzra ka li ru Ta ma Ta/ oM badzra shi kha ri ru Ta ma Ta/ hUM badzra karma badzra ban+d+ha baM/ sarba maN+Dal hUM dza/ gsang ba 'dug la/ ma hA tsakra
<p>36b.5</p>maN+Da si a ti si ta hUM gis byin gyis brlabs la/ de nas seng ldeng las byas pa'i phur bu la/ tsan+dan dmar pos byugs la/ srad bu dmar po dang me tog dmar pos bcings la stod khro bo la smad rdo rje rtse gcig pa'i dbyibs su 'dug la hUM las sprin sgra la sogs pa bskyed
<p>36b.6</p>la/ oM badzra kI li kI la ya sarba big+h+nAM ban+d+ha hUM phaT/ ces brgya rtsa brgyad bzlas pas/ g.yon pa khu tshur gyis bzung ste/ g.yas pa rdo rje tho bas dbus dang gru bzhir brdung ngo / /d+ha ma d+ha ma/ da ma da mas na tsun+d+ha ya tsan tsur+Na ya badzra ut+ma ka ra hUM phaT/ rdo rje tho ba lan brgya rtsa brgyad
<p>36b.7</p>bzlas la brdung bar bya'o/ /de nas rdo rje go cha bskon/ /rdo rje'i rtse mo bzlas pa'i spos chus byugs la gur gum dang / a ka ru dang / du ruSh+ka dang / tsan+dan dang ga bur dang gla rtsi la sogs pa'i dri rnams kyis sngags gdab pa'i lha'i grangs dang mnyam pa'i dri'i thig le zlum po
<p>37a</p>
<p>37a.1</p>byas la der me tog gi tshom bu la sngags bzlas te dam tshig sems dpa' bskyed la/ nam mkha'i de bzhin gshegs pa rnams dgug pa dang gzhug pa la sogs pa byas la mchod pa'i bye brag sna tshogs pas mchod la/ bstod pa byas gsol ba gdab
<p>37a.2</p>ste/ hUM bcom ldan 'jam dpal rdo rje ni/ /rig sngags rgyal po phyag 'tshal bstod/ /snying rje'i yid kyis dkyil 'khor bri bar 'dod/ /de bas byin brlabs mdzad par gsol/ /dgongs shig sangs rgyas sde dang tshogs/ /gang gzhan sngags kyi lha tshogs dang / / 
<p>37a.3</p>lha rnams bstan la mngon dga' ba/ /dkyil 'khor byin rlob dngos grub stsol/ /zhes lan gsum du'o/ /de nas dngul lam gser gyi bum pa la kha dog dkar por bsgyur la/ lha'i grangs dang mnyam pa'am/ yang na rnam par rgyal ba'i bum pa'am las thams cad
<p>37a.4</p>pa'i bum pa ste/ las kyi bum pa la sna tshogs rdo rje bri'o/ /rnam par rgyal ba'i bum pa la lha kun gyi mtshan ma dang / gtso bo'i mtshan ma bri'o/ /gtso bo'i bum par sman lnga dang 'bru lngas bkang la mgul chings nyis rim du bya'o/ /me tog gi phreng ba dang gdugs dkar po re
<p>37a.5</p>res g.yogs par bya'o/ /yang na bum pa bcu dgod zer te 'thad do/ /gtso bo'i bum par gong gi gsum las lha tshang bar bskyed la/ dgug gzhug dang mchod bstod dang bzlas pa bya'o/ /las kyi bum par rdo rje gnod sbyin du bskyed pa dang gzhug pa dang / mchod
<p>37a.6</p>bstod dang bzlas pa bya'o/ /rnam rgyal bum pa ni bzhu bar bya'o/ /las bum ni mi bzhu'o/ /yang na kun mi bzhu zer te/ de nas bum pa rnams gtsang sar sba'o/ /bum pa lhag par gnas pa'o/ /de nas bar chad thams cad zhi ba dang / dngos grub thams
<p>37a.7</p>cad bsgrub pa'i phyir/ gzhung bzhin du sbyin sreg bya/ de nas phyi rol du gtor ma btang ste/ lha la mchod pa slob ma sta gon du gzhug pa bya ste/ shar ngos su maN+Dal byas pa'i rtsar 'dug ste/ bla ma la gsol ba gdab ste/ ston pa khyod la bdag dga'o/ /byang chub
<p>37b</p>
<p>37b.1</p>sems dpa'i tshul bstan pa/ /mgon po chen po bdag 'tshal lo/ /de nyid dam tshig rig pa dang / /byang chub sems kyang bdag la gsol/ /thar pa chen po'i grong mchog tu/ /mgon po bdag ni 'jug par mdzod/ /de nas bla mas/ rtog pa rnams ni legs
<p>37b.2</p>par bsdus pa yis/ /shin tu bsam pa bzang por ldan pas nyon/ /brjed ngas blo la 'jam pa'i dbyangs sogs rnams/ /bde bar gshegs pa rnams kyis byin mi rlob/ /bag med bdag gis mi dge bgyis pa dang / /bgyid stsal rjes su yi rang gang yin pa/ /de
<p>37b.3</p>dag thams cad byang chub mchog gi ni/ /spyan sngar ma lus da ltar so sor bshags/ /bde gshegs sras kyi tshogs gnyis zab pa dang / /rgya che 'gro ba ma lus pa yi don/ /sgrub par byed pa de las gzhan pa la/ /rtag tu bdag ni rjes su yi rang ngo / /thugs rjes
<p>37b.4</p>khyab pa'i thugs dang ldan gyur pa/ /blo gros sdig bral gti mug tshogs kun bcom/ /ma lus pad+ma'i rigs kyi nang bzhugs pa/ /bde bar gshegs pa rnams la skyabs su mchi/ /blo mchog rnams kyi kun dga' ra ba ste/ /dman pas 'jigs pa rnams kyi
<p>37b.5</p>skyabs byed 'tshal/ /srid pa'i sbyor ba zil gyis mnan pa'i mchog/ /gsung mchog chos la bdag ni skyabs su mchi/ /'dod chags la sogs sbrul gyi dug bcom zhing / /blo gros rnam rgyal thugs rjer ldan pa yi/ /brtul zhugs bzang po'i tshogs la skyabs su
<p>37b.6</p>mchi/ /srid dang bral ba rnams la bdag phyag 'tshal/ /rgyu yi rjes la bdag po'i lus bdag nyid/ /'bras bu'i stobs kyis dag las rgyal 'gyur ba/ /snying rje'i rtsa ba zug cing yang dag rtogs/ /mnyam med byang chub bdag gis gzung bar bgyi/ /de nas slob
<p>37b.7</p>ma'i gnas gsum du dri'i thig le byas la/ rdo rje dang 'khor lo dang pad+ma dang / oM AHhUM gis bskyed de gzhag go/ /de nas spos dang me tog la sogs pa re re byin la/ de nas brtsams te bde ba thams cad nye bar gnas par gyis shig ces brjod do/ /da nas so shing me
<p>38a</p>
<p>38a.1</p>tog gi phreng bas bdud rtsi 'khyil pa'i sngags bzlas te byin la/ slob ma rang gi so brud maN+Dal gyi steng du bor te/ ltas lta ba so shing mdun drang por bor la/ de tshe bdag la lta ba dang / /rtse mo gyen du 'dren gyur na/ /de tshe dngos grub mchog thob 'gyur/ / 
<p>38a.2</p>de tshe shar du kha bltas na/ /de tshe dngos grub 'bring du 'gyur/ /mtshams dang byang du kha bltas na/ /'jig rten pa yi dngos grub thob/ /so shing bor ba rgya zhig la/ /thur du bltas nas sa 'og go/ /de nas ku sha sar pa la rdo rje rnon po bzlas te/ stan dang sngas su sbyin
<p>38a.3</p>no/ /de nas srung skud la sngags kyi phreng ba de'i dpung pa g.yon par gdags so/ /de brtan pa'i phyir yang rje btsun gyi yi ge brgya pa yang brjod do/ /de nas zab pa dang rgya che ba'i chos kyi gzengs bstod la bzhin bzangs rnams longs shig dang / dkyil 'khor chen po
<p>38a.4</p>mthong bar 'gyur ro/ /nang par ji lta ba'i rmi lam zlos shig brjod la btang ngo / /de nas nang par rmi lam dri bar bya'o/ /de nas 'dzem pa med par bzlas te/ rmi lam sangs rgyas mthong ba dang / /yon tan rgya mtsho mngon sum bzhin/ /mchod rten dang ni sku gzugs
<p>38a.5</p>mthong / /de la mchod pa rtsom pa dang / /dge slong dag dang chos nyan rnams/ /zhes bya ba la sogs pa'i rmi lam brtags la ngan par gyur na sbyin sreg bya/ de nas dkyil 'khor yang dag mchod pa bzlas pa dang / bsgom pa la sogs pa ci nus par mchod bstod la
<p>38a.6</p>sogs pa byas la/ de nas sngags dang phyag rgyas dkyil 'khor steng du bteg la/ de bzhin gshegs pa de rnams dang / shel lta bu'i khang pa brtsegs pa'i nang du zhugs par kha sbyar byas la gzhag go/ /de nas slob ma'i gtso bo dang lhan cig tu bsam gtan
<p>38a.7</p>la mnyam par nyal bar bya'o/ /de nas bdag nyid skye rengs shar ba'i dus su lha'i sbyor ba byas la/ nyi ma 'char kar bdag nyid rgyan thams cad dang ldan par byas nas/ dkyil 'khor dris nye bar byugs te/ tshon sna lnga'i skud pa so sor bkal la rim pas bzhag ste/ 
<p>38b</p>
<p>38b.1</p>oM hUM trAM hrIHa rang gi sa bon rnams la mi bskyod pa la sogs pa/ rang gi phyogs na bzhugs pa rnams kyi gnas su btang la/ 'bar ba'i lcags kyus drangs te/ lag pa g.yas pa'i srad bu bkal la/ a na la sogs pa'i sngags kyis bsgrims la/ tsan+dan la sogs
<p>38b.2</p>pa bsgos pa'i snod du bzhag la mchod de/ bzlas pa byas la/ de nas rang nyid rnam par snang mdzad du gyur pa'i snying ga nas/ grogs po rdo rje 'dzin la dza dza zhes pa phyung la/ ma dang Ta las nyi ma dang zla ba ser po'i snang ba bskyed la/ dza zhes pas sgrub pa'i grogs kyi lag tu
<p>38b.3</p>gtad la/ g.yon khu tshur gyis srad bu bzung la ci bder gdab par bya ste/ de yang tshangs dang logs dang zur dang logs thig rnams la/ de bzhin phyi dang nang gi cha chen po nyi shu brgyad du nam mkha' la gdab par bya'o/ /oM badzra sa ma ya sU tra ma ti kra ma hUM/ zhes
<p>38b.4</p>nga gyen du btab pa'i sgras de bzhin gshegs pa rnams bskul/ yang na cha chen po bcu drug tu bya/ de nas kha dog gcig pa'i skud pa las thams cad pa'i skud par byin gyis brlabs la/ sa thig gdab ste/ kha cig na re rdo rje dbyings bzhin du thig gdab bo zhes zer/ 
<p>38b.5</p>kha cig na re cha chen po brgyad du thig gdab bo zhes zer/ 'dir ni nges pa kho nar cha chen po nyi shu rtsa brgyad du gdab bo zhes phyi nang du phye ste/ 'khor lo rim pa gsum gyis gdab bo/ /phyi dang nang du bcas pa'i sgo/ /phyi 'jig rten pa'i sgo rkyang ba bya'o/ /rdo rje ra ba dang me ri la
<p>38b.6</p>sogs pa'i thig gdab bo/ /de nas dkyil 'khor na gnas pa'i phur bu hUM bzhis bton la/ tshon sna lngas bkang la/ thig bzhin du byin gyis brlabs te/ oM sa ma ya tsi tra hUM/ zhes pa 'dis sba bar bya'o/ /des byang shar mtshams su tshon sna rnams mdzub
<p>38b.7</p>gang ba lag pa g.yon pas drangs te/ chos kyi dbyings de dag pas ni/ /sems can khams ni rang grol byas/ /rgyas pas 'jam dbyangs rdo rje nyid/ /de bzhin gshegs pa kun gyi gnas/ /zhes brjod la phur bus gdab bo/ /de nas dbus nas rim pas
<p>39a</p>
<p>39a.1</p>bris te/ de yi rim pa 'di yin te/ /sngon po ser po dmar po dang / /ljang gu dkar po rim pas dgye/ /de yang shar du sngo la lho ru ser/ /nub tu dmar po byang ni ljang / /dkar po dbus su shes par bya/ /gsungs pas na de ltar bri'o/ /de
<p>39a.2</p>ltar bris la mtshan ma dgod pa ni/ sku'am gsung ngam thugs su dgod pa ste/ dbus su dpal rnam par snang mdzad do/ /'khor lo'i phyogs bzhir bde bar gshegs pa rigs bzhi'o/ /mtshams su yum bzhi'o/ /de'i phyi rol du 'khor lo rtsibs bcu drug pa grwa
<p>39a.3</p>bzhi sgo dang bcas pa'o/ /rtsibs bcu drug la byang chub sems dpa' bcu drug go/ /grwa la lha mo brgyad do/ /sgo la sgo ba bzhi'o/ /de'i phyi rol du 'jig rten pa'i yon tan brjod pa las dgod par bya'o/ /de nas dgongs ka'i dus su bab pa dang / yo byad dang dkyil
<p>39a.4</p>'khor gyi rgyan rnams dgram par bya ste/ mchod pa lnga dang rgyan thams cad dang / de bzhin du phur pa dang mda' dang / tshon skud kyi dra ba dang / ral gri la sogs pa dang me long la sogs pas dkyil 'khor brgyan pa/ mtshan yang dag par brjod pa'i glegs bam bzhi
<p>39a.5</p>yang phyogs bzhir gzhag go/ /phyogs mtshams su spos snod brgyad la sogs pas bdug par bya'o/ /de ltar dkyil 'khor gyi rgyan cha zin nas/ de nas rje btsun gyi yi ge brgya pa zlos shing / dkyil 'khor de dbang ldan nas brtsams te bsang gtor bya'o/ /dkyil
<p>39a.6</p>'khor byin gyis brlab pa'i phyir/ rdo rje 'khor lo'i phyag rgya dang sngags bzlas so/ /de nas bdag nyid rgyan gyis brgyan pa khyams su 'dug ste/ dang por bdag med pa nas sgrub pa'i thabs las 'byung ba bzhin du/ gtso bo'i sku bskyed cing ye shes sems dpa' dang
<p>39a.7</p>gnyis su med par byas la rgyas gdab ste/ dbang bskur la dkyil 'khor de sngags dang phyag rgyas blang ba la/ sku dang yig 'bru phyag mtshan gang yin pa'i cho ga gsum gyis bskyed la/ kha sbyar gyi sbyor ba bsams la phab ste gnyis su med par bya'o/ /de nas bdag
<p>39b</p>
<p>39b.1</p>nyid dkyil 'khor lan gsum du bskor zhing lhag pa dang ma tshang ba zhi bar bya ba'i phyir/ rje btsun gyi mtshan yang dag par brjod pa dang / sngags kyi phreng ba brgya rtsa brgyad bzlas la me tog dbul lo/ /de nas rdo rje 'jigs byed du byas la dbus su 'dug nas sgo dbye'o/ /yang
<p>39b.2</p>na bar 'dir lha'i rnal 'byor byas la/ bum pa dang yo byad rnams nang du gzhug go/ /bum pa rnams la bzlas pa byas la gnas su gzhag go/ /de nas mchod pa byas la bdag nyid dbang dang dam tshig can du bya ba'i phyir/ rje btsun gyis mchod pa byas pas dbang dang / 
<p>39b.3</p>dam tshig dang ldan par bsam mo/ /de nas mchod pa la sogs pa byin gyis brlabs la/ de nas sgo phye la sangs rgyas rnams spyan drangs la/ nam mkha' la byon pa la bgegs bskrad pa la sogs pa byas la dgug gzhug bya ste/ rgyas gdab pa dang dbang bskur ba dang mchod
<p>39b.4</p>yon la sogs pa phul la/ mchod pa lnga dang nyi shu la sogs pas mchod la/ rje btsun gyi mtshan brgya rtsa brgyad pas bstod do/ /rje btsun gyi sngags kyi phreng ba brgya rtsa brgyad bzlas pa la/ gsol ba btab la de nas 'byung po dang chos skyong rnams la gzhung nas 'byung ba bzhin du
<p>39b.5</p>gtor ma byin la/ de nas dkyil 'khor gyi 'gram du sbyin sreg rgyas par bya'o/ /dus 'di ru phyag rgya dang glu la sogs pa bya'o/ /de nas lha la phyag byas la/ bdag ming 'di zhes bya ba yi/ /rdo rje slob dpon dka' thub che/ /sems can kun la phan pa'i phyir/ /slob ma
<p>39b.6</p>rnams ni 'jug par bgyi/ /de nas gang zag gi rim pas zhu phul la bslab pa'i gzhi lnga dang ldan pa'i slob ma gang yang rung ba'i rgyan dang ldan par bya ste/ yol ba'i phyi rol du bla ma la gsol ba gdab bo/ /dga' chen khyod bdag ston pa bas/ /slob dpon khyod ni dgongs su
<p>39b.7</p>gsol/ /byang chub sems dpa'i tshul bstan pa/ /mgon po chen po bdag 'tshal lo/ /dam tshig de nyid stsal du gsol/ /sdom pa rnams kyang bdag la gsol/ /de nas slob ma la/ rdo rje bsrung ba bzlas pa yis/ /stod g.yogs smad g.yogs bskon byas
<p>40a</p>
<p>40a.1</p>la/ /sgo srung gi sngags bzlas la g.yogs te/ me tog thogs te phyag bzhi 'tshal/ /bshags dang rjes su yi rang dang / /bskul ba dang ni gsol ba bya/ /slob dpon 'dod na 'di skad brjod/ /gtso bo bdag la sdom pa gsol/ /thub pa
<p>40a.2</p>nyi ma ma lus pa/ /sangs rgyas rnams ni bdag la gsol/ /bdag ming 'di zhes bya ba yi/ /slob dpon dpang du gnas pa la/ /sangs rgyas rol mo las byung ba/ /mi ldog pa yi 'khor lo 'byor/ /thar pa'i rang bzhin grong khyer che/ /gsang ba chen por 'jug
<p>40a.3</p>par bgyi/ /gsang ba thams cad bsdus par ni/ /slob dpon chen po bdag 'jug 'gyur/ /mi ldog pa yi dbang bskur ba/ /skal ba chen po bdag la gsol/ /mtshan rnams kun gyis rgyas btab cing / /dpe byad rnams dang yang dag ldan/ /sangs rgyas kun gyi
<p>40a.4</p>yid 'ong ma/ /slob dpon chen po bdag la gsol/ /dbang chen po ni rmad byung ba/ /sems can kun gyi don gyi phyir/ /bdag ni rtag tu slob dpon 'gyur/ /slob dpon chen po bdag la gsol/ /de nas bla mas lha rnams la/ che ge zhes bya 'di nyid ni/ /byang
<p>40a.5</p>chub chen po 'di nyid ni/ /dam tshig mchog dang gsang ba yi/ /dkyil 'khor 'dir ni 'jug par 'tshal/ /yang ni bla mas 'di skad brjod/ /gsang ba chen po'i rigs pa yi/ /gsang ba yongs su 'dzin pa ni/ /bdag nyid chen po khyod 'dod dam/ /de yang 'tshal
<p>40a.6</p>zhes brjod par bya/ /de nas bla mas 'di skad brjod/ /sangs rgyas chos dang dge 'dun te/ /dkon mchog gsum la skyabs su song / /'di ni sangs rgyas rigs dag la/ /dam tshig brtan par gyur pa'o/ /rdo rje dril bu phyag rgya yang / /blo chen khyod kyis gzung bar
<p>40a.7</p>gyis/ /byang chub sems gang rdo rje che/ /shes rab dril bu zhes bshad do/ /slob dpon dag kyang gzung bar bgyi/ /bla ma sangs rgyas kun dang mnyam/ /'di ni rdo rje'i rigs dag pa'i/ /sdom pa dam tshig yin par gsungs/ /rin chen rigs mchog chen po la/ / 
<p>40b</p>
<p>40b.1</p>nyin dang mtshan mo lan gsum du/ /zang zing mi 'jigs chos dang byams/ /sbyin pa rnam bzhi rtag tu sbyin/ /phyi nang gsang ba'i theg pa gsum/ /dam chos khyod kyis gzung bar bya/ /'di ni pad+ma'i rigs dag pa'i/ /dam tshig sdom pa yin par gsungs/ /las
<p>40b.2</p>kyi rigs mchog chen po la/ /sdom pa thams cad ldan par ni/ /yang dag nyid du gzung bar bgyi/ /mchod pa'i las kyang ci nus bgyi/ /gzhan yang bcu bzhi 'di dag ni/ /phas pham par ni rab tu bshad/ /spang zhing dor bar mi bya'o/ /rtsa ba'i ltung bar shes par
<p>40b.3</p>bya/ /nyin dang mtshan mo lan gsum du/ /nyin re bzhin du bzlas par bya/ /gal te nyams na rnal 'byor pa/ /kha na ma tho sbom por 'gyur/ /khyod kyis srog chags gsad mi bya/ /ma byin par yang blang mi bya/ /'dod pas log par mi spyod cing / /brdzun du
<p>40b.4</p>smra bar mi bya'o/ /phung khrol kun gyi rtsa ba ni/ /chang ni yang dag spang bar bya/ /sems can gdul phyir ma gtogs par/ /bya ba ma yin thams cad spang / /dam pa nye bar bsten bya zhing / /rnal 'byor pa rnams bsnyen bkur bya/ /lus kyi las ni rnam gsum
<p>40b.5</p>dang / /ngag gi rnam pa bzhi dag dang / /yid kyi rnam pa gsum dag ni/ /ci nus par ni rjes su skyong / /theg pa dman pa 'dod mi bya/ /'khor ba dag kyang yongs mi spang / /rtag tu mya ngan 'das mi chags/ /lha dang lha min gsang ba la/ /khyod kyis brnyas par mi bya'o/ /phyag
<p>40b.6</p>rgya bzhon pa mtshon cha dag /mtshan ma bgom par mi bya'o/ /'di dag dam tshig yin par bshad/ /khyod kyis rtag tu bsrung bar bya/ /des/ slob dpon 'dir ni bdag la gsol/ /gtso bos ji ltar bka' stsal ba/ /de dag bdag ni bgyid par 'tshal/ /de nas
<p>40b.7</p>sdom pa gzung bar brjod/ /sdom pa mi 'dod gang zag la/ /'jug pa tsam zhig ni bya'o/ /dbang bskur ba ni mi bya'o/ /bo d+hi tsit+ta ut+pA da ya mi/ /byang chub sems ni bla med pa/ /dam pa bdag gis bskyed nas su/ /de yi snying gar snying pos ni/ /rdo rje rab tu gzhag par bya/ / 
<p>41a</p>
<p>41a.1</p>su ra te sa ma ya s+t+waM ho badzra sid+d+hi ya thA su khaM/ dang po'i sangs rgyas byin gyis rlobs/ /mchod pas mchod de yon blangs nas/ /las kyi bum pas dbang bskur ro/ /sems mas bcings te sgo bzhir gzhug /de nas shar sgor 'dug byas la/ /dus 'di
<p>41a.2</p>nyid du khyod nyid ni/ /sangs rgyas rigs su chud pas na/ /nga yi rdo rje ye shes sbyin/ /sangs rgyas rigs su 'grub par gsungs/ /gang zhig 'di nyid ma mthong ba'i/ /mdun du smra bar ma byed cig /bag med smras na nyams par 'gyur/ /de bas nan tan smra bar bya'o/ / 
<p>41a.3</p>snying gar rdo rje gtugs la smra'o/ /de nas rdo rje mgor bzhag la/ /'di ni khyod kyi dam tshig ste/ /'ga' la smras na glad pa 'gas/ /tsan+dan gur gum la sogs pa'i/ /mna' chu byin la 'di skad brjod/ /'di ni khyod kyi dmyal ba'i chu/ /dam tshig 'das na sreg par
<p>41a.4</p>byed/ /dam tshig bsrungs na dngos grub 'grub/ /'thung zhig rdo rje'i chu la 'thung / /oM badzra ya tha hUM/ mna' bor ro/ /de nas 'di skad smras te/ dus 'di nyid nas bu khyod kyi/ /rdo rje 'dzin pa nga yin gyis/ /nga yis ji ltar bka' stsal te/ /khyod kyis skyo ba med par
<p>41a.5</p>gyis/ /gang yang nga la ma mos min/ /de bzhin mos par ma byas na/ /bdud kyis bcom nas myos par 'gro/ /de bas dam tshig gnas par gyis/ /de nas/ yi ge brgya pa mnyam gzhag bstan byas la/ /bdag lus gang yin snod kyi sgo phye ste/ /snying la gnas
<p>41a.6</p>pa'i rdo rje'i dbus su blta/ /sngags kyi bdag po yi ge a gzugs dmar/ /brjod pas yang dag pas g.yo ba lta bu'i/ /slob ma'i lus 'di sgo nas dbye bar bya/ /zhugs nas rdo rje byams pa'i snying la gnas/ /ma lus kun la kun du gang nas su/ /rkang pa g.yon pas g.yas pa
<p>41a.7</p>mnan nas su/ /sngags pas slob ma'i rkang pa de la dbab/ /kun du dril bu'i sgras ni yang dag dkrol/ /lag pa pad+ma 'dab ma'i phyag rgya bca'/ /mi bskyod rin chen la sogs bde gshegs rnams/ /rang gi phyogs rtogs las byung 'di phab pas/ /legs
<p>41b</p>
<p>41b.1</p>phab gyur bar rang nyid lus la blta/ /gang zhig des kyang babs par ma gyur na/ /lag pa g.yas pas til gyi sa bon gzhag /dbus su yi ge hUM yang rnam bkod do/ /rdo rje 'od 'bar bar ni rnam par bsam/ /g.yon pa'i mtheb mdzub phyag rgyar bcas pa yi/ / 
<p>41b.2</p>bslang bar byas la sdig pa bsreg par bya/ /lus ni thal bar byas pa rnam dag pa/ /bsod nams lus la sngags kyis dgang / /ye shes dbab pa nyid du bsam/ /rdzas bzhin dbab pa nyid du rab tu 'gyur/ /de nas babs par gyur pa dang / /sku gsung thugs
<p>41b.3</p>kyi rtags gsum 'byung / /gar dang gar gyi lan dang ni/ /glu dang glu len yang dag bya/ /brtan par byas la 'di skad brjod/ /'di ltar bdag gi slob ma 'di/ /dkyil 'khor du ni legs btsud nas/ /lha yi rigs kyi rim pa dang / /'di yi bsod nams ci 'dra
<p>41b.4</p>bar/ /de bzhin du ni 'bab par 'gyur/ /'dis ni dngos grub gang grub dang / /rigs rnams gang gi snod gyur dang / /bsod nams mthu ni gang yod pa/ /dkyil 'khor 'dir ni de bzhin 'gyur/ /pra tIts+tsha badzra ho/ /phreng ba bor te ltas rnams blta/ /gal
<p>41b.5</p>te bcom ldan dbu la babs/ /dbu yi gtsug tor 'grub par 'gyur/ /zhabs la babs na sngags rnams 'grub/ /stod dang smad dang bar du babs/ /dngos grub rab 'bring gsum du shes/ /lha yi gzugs las ring du gyur/ /de la dngos grub rim pas
<p>41b.6</p>'grub/ /mchod pa'i 'gram pa tshun chad nas/ /de yi de rigs de yin te/ /me tog btang ste de yi rigs/ /lha gnyis kyi ni bar dag tu/ /babs na gang du nye ba yin/ /gal te dkyil 'khor las thal na/ /lan gsum bar du bskyar du gzhug /de
<p>41b.7</p>las rgal na re thag chad/ /de nas phreng ba blangs te 'di skad do/ /sems ni stobs chen 'di long shig /oM pra ti gr-ih+NA s+t+waM mi maM satwa ma hA ba la/ brjod la mgo la bcing bar bya'o/ /de nas mig gis ci mthong dri/ /dkar po mchog ni dngos grub la/ /ser po
<p>42a</p>
<p>42a.1</p>don 'byung dngos grub ste/ /dmar po thugs rje chags pa'o/ /nag po mngon spyod las su bshad/ /sna tshogs dngos grub thams cad do/ /gdong g.yogs bkrol te/ /rdo rje chags pa deng khyod kyi/ /mig 'byed par ni brtson par mdzad/ /rdo rje'i
<p>42a.2</p>mig ni bla na med/ /he badzra pA sh+ya/ gdong g.yogs bkrol la dkyil 'khor bstan/ /shar phyogs sgo nas lcags kyu ma'o/ /lho phyogs nas zhags pa ser po/ /nub phyogs nas lcags sgrog dmar skya'o/ /byang sgo nas dril bu ljang gu'o/ /shar khyams nas rim
<p>42a.3</p>pas/ byams pa dkar po'o/ /'jam dpal/ spos kyi glang po/ ye shes tog /lho'i khyams la rim pas/ zla 'od/ bzang skyong / blo gros rgya mtsho/ spobs pa brtsegs pa bzhi sku mdog ser po/ nub kyi khyams la/ mthu chen thob/ ngan song kun 'dren/ 
<p>42a.4</p>mya ngan kun 'joms/ dra ba can gyi 'od sku mdog dmar po/ byang gi khyams la/ zla 'od gzhon nu/ 'od dpag med/ nam mkha' mdzod/ sgrib pa kun sel sku mdog ljang gu'o/ /grwa la shar lhor bdug pa ma dkar mo/ lho nub tu me tog ma ser mo/ nub byang du mar me
<p>42a.5</p>ma dmar skya/ byang shar du byug pa ma ljang gu/ shar gyi 'khor lo la rim pas/ rdo rje sems dpa' dkar po/ rgyal po ser ba/ chags pa dmar ba/ legs pa ljang gu'o/ /lho'i 'khor lo la rim pas rdo rje rin chen ser ba/ gzi brjid dmar ba/ rdo rje rgyal mtshan sngo
<p>42a.6</p>ba/ rdo rje bzhad pa dkar po/ nub kyi 'khor lo la rdo rje chos dkar dmar/ rdo rje rnon po sngo ba/ rdo rje rgyu ser ba/ rdo rje smra ba dmar ba'o/ /byang gi 'khor lo la rdo rje las khra bo/ /rdo rje srung ba ser ba/ rdo rje gnod sbyin nag po/ rdo rje khu tshur ser po/ gru chad la/ shar lhor
<p>42a.7</p>sgeg mo dkar mo/ lho nub tu phreng ba ma ser mo/ /nub byang du glu ma dkar dmar/ byang shar grwa la gar ma ljang gu/ de nas 'khor lo'i shar du mi bskyod pa sngon po/ rin chen 'byung ldan ser ba/ snang ba mtha' yas dmar ba/ don yod grub pa ljang gu'o/ /mtshams
<p>42b</p>
<p>42b.1</p>kyi 'khor lo la/ rdo rje sems ma dkar ba/ rin chen ma sngo bsangs ma/ chos ma dmar mo/ las ma ljang gu'o/ /dbus su rnam par snang mdzad dkar ba/ dang po'i sangs rgyas sku mdog sna tshogs pa'o/ /ye shes sems dpa' dkar/ de ni dkyil 'khor bstan pa'o/ / 
<p>42b.2</p>kha cig 'dir rnam dag gsum ston te mi 'thad do/ /de nas dbang bskur te/ sgrub pa dang / slob dpon no/ /de la grub pa ni/ de nas shar ngos zla ba'i dkyil 'khor la/ slob ma yi dam du bskyed pa la byin gyis brlabs la/ las kyi bum pas dbang bskur la mchod pa dang / 
<p>42b.3</p>bkra shis brjod cing gdugs dang rgyal mtshan la sogs pas mchod la/ bum pa'i dbang bskur te/ oM na mo many+dzu shrI badzra a b+hi Shiny+tsa/ zhes pas dbang bskur te/ rigs kyis dbu brgyan par bya'o/ /de nas dbu rgyan stong nyid sngon du 'gro bas yig 'bru las lhar bskyed la/ de bzhin
<p>42b.4</p>bcug la slob ma'i mgo la bskon la/ oM rat+na ku la mu ku Ta a b+hi Shiny+tsa/ zhes pas dbu rgyan dar dpyang dang bcas pas dbang bskur ro/ /de nas rdo rje stong pa nyid las 'od dpag med du bskyed la ye shes bcug la/ de gyur pa las rdo rjer gyur te/ sangs rgyas rnams kyi rdo rje'i
<p>42b.5</p>dbang / /de ring khyod la bskur bar bya/ /sangs rgyas kun du rab bsgrub phyir/ /rdo rje 'di ni khyod kyis long / /oM badzra a ti pa ti twaM a b+hi Shiny+tsa mI tiSh+Tha badzra sa ma ya hUM/ de nas dril bu yang a mo ka si bskyed la/ ye shes bcug pas dril bur gyur pa de byin te/ oM a kA ro mu khaM
<p>42b.6</p>sarba d+harmA NAM/ A d+ya nut+ba n+na twA ta/ zhes pas byin no/ /de nas rdo rje dril bu spyi bor bzung la mi dbang rnam snang chos kyi ngo bo sbyin/ oM na ma a b+hi Shiny+tsa/ zhes pas byin te/ lha gang la babs pa'i ming sbyin no/ /de nas mchod pa rnams kyis mchod la/ sngags dang phyag rgya'i ye shes
<p>42b.7</p>blang ba dang / mchod pa dang brtul zhugs kyi dbang sbyin la/ slob mas thal mo bskor te/ bla ma la yon dbul ba la sogs pa bya'o/ /rig pa'i dbang bskur ba'o/ /de nas slob dpon du 'os pa'i slob mas yon phul la/ gsol ba gdab ste/ bdag dang gzhan don byed pa
<p>43a</p>
<p>43a.1</p>yi/ /slob dpon gyi ni dbang byin pas/ /thugs rje'i bdag pos gsol te zhu'o/ /de nas slob ma rje btsun rnam par snang mdzad bskyed la/ dbang rtags shar ngos su gru bzhi pa sgo nub tu bltas pa tshon sna lngas pad+ma 'dab ma brgyad bris la/ de'i steng du/ seng ge bla re
<p>43a.2</p>dang dar dang gdugs/ me tog gi phreng ba dang rgyal mtshan la sogs rol mo'i cha byed glu gar sogs/ de ltar brgyan pa'i slob ma rnams la/ rnam rgyal bum pa nas bzung ste/ sgo'i bar du dbang bskur ro/ /'jam dbyangs sku gzugs nas bzung ste/ oM many+dzu shrI ma hA su kha badzrad
<p>43a.3</p>sa twa dzaHhUM baM ho/ su ra te sa ma ya s+t+waM/ zhes pas slob dpon chen por gyur/ bkra shis brjod de/ shes rab yan lag 'dus pa'i ral gri las byung ba/ /byang chub sems kyi 'jam dbyangs byang chub de dbang bskur/ /'jam dbyangs lha tshogs rnams kyis legs gsung gang yin
<p>43a.4</p>pa/ /de ni dbang bskur mchog la dus kun bkra shis shog /'grub na lha kun la sbyar ro/ /byang sems rdo rje la sogs dkyil 'khor la 'jug cing / /srid pa'i snying po rnam grol sgeg mo la sogs pa/ /bde byed rab mchog legs par glu blangs pa yi bkra shis gang / /di ring
<p>43a.5</p>khyod kyi dbang mchog 'di la bkra shis shog /shin tu zhi ba'i mdzad pa phul byung ma lus pas/ /sems can bde gshegs rtogs 'dzin dbang bskur ba/ /dpag med lha'i tshogs kyis legs gsung bkra shis gang / /de ni khyod kyi dbang bskur mchog la bkra shis shog /dpal
<p>43a.6</p>ldan khams gsum rnam rgyal dkyil 'khor rab mchog la/ /'jig rten gsum gyi rgyal mchog dbang bskur ba/ /lha yi tshogs kyis btud de dbang bskur gang / /de ni khyed kyi dbang bskur mchog la bkra shis shog /'gro ba sna tshogs 'dul phyir phyag na pad+ma bsnams/ / 
<p>43a.7</p>rdzogs pa'i rin chen cod pan bdud rtsi'i chus dbang bskur/ /pad+ma'i 'dod chags legs gsung bkra shis gang / /de ni khyed kyi dbang bskur mchog la bkra shis shog /nam mkha'i snying po nor bu rin chen 'byor pas nyams dga' ba'i/ /don rnams kun grub bde byin dbang bskur
<p>43b</p>
<p>43b.1</p>chen po la/ /dge ba phun sum tshogs mdzad legs gsung bkra shis gang / /de ni khyed kyi dbang bskur mchog la bkra shis shog /de nas dbu rgyan dang rdo rje dang dril bu dang rdo rje dbang bskur byin la/ me tog la sogs pas mchod de/ de nas dam tshig la sogs pa'i dngos grub byin
<p>43b.2</p>te/ rdo rje byin la de kho na nyid bstan te/ thog mtha' med pa'i sems dpa' ni/ /rdo rje sems dpa' dga' ba che/ /kun du bzang po thams cad bdag /rdo rje snyems tshul bdag po'i bdag /ho las dril bur bskyed la/ 'di ni sangs rgyas thams cad kyi/ /shes rab dbyangs kyi rjes
<p>43b.3</p>'gror 'dod/ /rtag par khyod kyis gzung ba yin/ /rgyal ba'i byang chub mchog rab kyi/ /srid pa'i ngo bo nyid bdag mdzod/ /phyag rgya chen pos gzhag la/ srid pa'i bde ba shin tu chung / /sdug bsngal chen po dag bya'i phyir/ /shin tu bde ba dam pa'i thabs/ /de bas
<p>43b.4</p>dam tshig srung bar gyis/ /'dod pa'i longs spyod thams cad ni/ /ci 'dod par ni bsten bya bzhin/ /rang gi lha yi sbyor ba yis/ /bdag dang gzhan la mchod par bya/ /sku yi dam tshig go/ /de nas mchod pa rnams kyis mchod la/ gsang ba'i dbang bskur te/ dkyil 'khor dang
<p>43b.5</p>lha rnams dang slob dpon la brlabs te/ dkyil 'khor ni mi mnyam med par zur bzhi ste/ dran dang dbang po'i sgo bzhi dang / /bsam gtan rnams ni rta babs bzhi/ /ting 'dzin kha khyer shes par bya/ /kha khyer la brten rdo rje'i mchog /gzugs rnams lha mos mchod pa yin/ / 
<p>43b.6</p>rgyan rnams kun gyis bkram pa yang / /bsam pa thams cad rdzogs byed pa'i/ /gdul bya bskyod pa sna tshogs mchog /dar 'phan dril bu sgrogs pa yin/ /me long ye shes rtag me tog /byang chub yan lag me tog phreng / /dra ba dra phyed rin chen mchog /nyi ma zla bar
<p>43b.7</p>yang dag bshad/ /kun grub mi zad bde ba ste/ /bde ba chen po zhes grags so/ /de yi nang gi dkyil 'khor gyi/ /ka ba dkyil 'khor dra ba yin/ /dngos grub bde ba kun ster ba/ /rnam thar brgyad po de nyid yin/ /theg pa chen po'i byang chub sems/ /'di des 'khor lo
<p>44a</p>
<p>44a.1</p>bskor bar ni/ /rdo rje'i thig gis yongs bskor zhing / /chos kyi 'khor lo bskor bas na/ /'khor lo rnams dang ldan pa yin/ /gang du 'jug pa tsam gyis na/ /mi mtshungs pa dang mi ldog pa/ /bde ba chen po rab sgrub phyir/ /de dag dang por yang
<p>44a.2</p>dag 'gyur/ /de nas lha'i rnam par dag pa ni/ rang rig pa'i sgyu ma gnyis su med pa'i ye shes de nyid lha lnga bcu rtsa gsum yin te/ de yang gzugs dang gti mug dag pa chos kyi dbyings kyi ye shes/ spyi'i cha nas 'jam dpal rnam par snang mdzad do/ /'di la sku
<p>44a.3</p>gsum du brtsi'o/ /rnam par shes pa'i phung po dang / zhe sdang rnam par dag pa me long lta bu'i ye shes ni mi bskyod pa'o/ /tshor ba'i phung po dang ser sna dag pas/ mnyam pa nyid kyi ye shes ni rin chen 'byung ldan no/ /nga rgyal gyi sgrib pa 'du shes kyi phung po dang 'dod chags
<p>44a.4</p>dag pa/ so sor rtog pa'i ye shes ni snang ba mtha' yas so/ /sgrib pa dang / 'du byed kyi phung po dang / khro ba dag pa bya ba nan tan don yod grub pa'o/ /dang por 'dzin pa la sogs bzhi bkag pa'i rnam thar bzhi'o/ /mi bskyod pa'i me long lta bu'i ye shes des/ dgag
<p>44a.5</p>bya nang dang phyi dang / phyi dang nang snod bcud du zhen pa bkag pa'i rig pa'i cha me long lta bu'i me long / me long lta bu'i mnyam pa nyid/ /me long lta bu'i so sor rtog pa/ /me long lta bu'i bya ba nan tan no/ /shar gyi 'khor lo ser po bzhi'o/ /de bzhin stong pa'i cha bzhi byang
<p>44a.6</p>chub sems dpa' bzhi'o/ /des 'gre'o/ /dgag bya bkag pa'i rim pa'o/ /ye shes sems dpa' la/ stong pa'i cha nas byang chub sems dpa'o/ /ser sna dag pa sbyin pa ste sgeg mo'o/ /tshul khrims 'chal pa spangs ba phreng ba ma/ 'khor ba spangs pa glu
<p>44a.7</p>mkhan ma/ /phrag dog spangs pa gar mkhan ma/ /brnab sems spangs pa me tog ma/ /shes rab 'chal ba spangs pa bdug spos ma/ /log pa'i smon lam spangs pa mar me ma/ /shes bya'i sgrib pa dang / phung po'i bdud spangs pa dad pa'i stobs lcags kyu ma/ 'dod
<p>44b</p>
<p>44b.1</p>pa'i sgrib pa dang / nyon mongs pa'i bdud bcom pa brtson 'grus kyi stobs sgo ba zhags pa ma/ las kyi sgrib pa dang 'chi bdag gi bdud bcom pa dran pa'i stobs sgo ba lcags sgrog ma/ skye ba'i sgrib pa dang / lha'i bu'i bdud spangs pa ting nge 'dzin gyi stobs sgo ba dril bu'o/ /lha'i
<p>44b.2</p>rnam par dag pa'o/ /de nas slob dpon rnam par dag pa rnams kyang ji ltar bslab pa'o/ /gsang ba'i dbang bskur ba'o/ /mchod pa gser thur thogs la/ ji ltar mig mkhan mkhas pa yis/ /'jig rten ling thog bsal ba ltar/ /bu khyod kyis ni mi shes pa'i/ / 
<p>44b.3</p>rab rib rgyal ba rnams kyis bsal/ /oM badzra nai tra a pa ha ra pa Ta laM hri/ me long blangs la/ chos kyi dbyings nyid bstan te/ chos rnams gzugs brnyan lta bu ste/ /dag cing gsal la rnyog pa med/ /gzung du med cing brjod du med/ /rgyu dang las las kun du 'byung / / 
<p>44b.4</p>ngo bo nyid med gnas med pa/ /de ltar chos rnams shes nas su/ /sems can don ni mnyam med byos/ /'on kyang sangs rgyas sras su skye/ /de nas dril bu dkrol te/ chos rnams nam mkha'i mtshan nyid de/ /nam mkha' dang mnyam sbyor ba yis/ /kun kyang mnyam
<p>44b.5</p>pa nyid du gsal/ /a zhes pas dril bu'i snying po sbyin no/ /de nas ta thA mnyes par gyis zhes pa dang ho zhes pas gzhu byin la/ phyogs bzhi steng 'og tu 'phan du gzhug go/ /yang me long bstan la/ rdo rje sems dpa' me long bzhin/ /dag cing gsal la rnyog pa med/ / 
<p>44b.6</p>sangs rgyas kun bdag rang bzhin gyi/ /bu khyod kyi ni snying la gnas/ /me long 'dzin pa oM many+dzu shrI a/ rkang pa'i bar du 'khor lo bzhag la/ lag par dung byin la/ de ring 'jig rten thams cad la/ /skyob pa rnams kyis 'khor lo skor/ /chos kyi dung ni blang
<p>44b.7</p>med pa/ /kun du ma lus gang bar gyis/ /som nyi yid gnyis mi bya zhing / /dogs pa med pa'i sems kyis su/ /gsang sngags spyad pa'i tshul gyi mchog /'jig rten 'di la rab tu sgrogs/ /de ltar byas na sangs rgyas la/ /phan thogs drin du gzo bar la gyur/ / 
<p>45a</p>
<p>45a.1</p>rdo rje 'dzin pa de kun yang / /khyod la rtag tu srung bar byed/ /'khor lo dang po 'di byin yang / /'jig rten kun la khyad par du/ /sems can kun la phan pa'i phyir/ /ji ltar sna tshogs 'dul 'gyur ba/ /chos kyi 'khor lo rab tu bskor/ /de bzhin du
<p>45a.2</p>rdo rje dang khro bo dang / pad+ma dang nor bu'i 'khor lo bskor zhes rjes su gnang ba byin no/ /de nas gzengs bstod la lung bstan te/ oM nga yis khyod la lung bstan yin/ /rdo rje sems dpa' de bzhin gshegs/ /srid pa kun du rab sgrub phyir/ /srid pa'i ngan 'gro rnams las
<p>45a.3</p>bton/ /rdo rje che ge mo b+hur b+hu swa/ zhes pas gzengs bstod de/ de bzhin gshegs pa'i khu tshur bcings la/ g.yon pas chos gos 'dzin pa ltar byas la brjod do/ /ngan song phyir mi ldog ces bya'o/ /de nas gsang ba'i ye shes bslab ste/ 'dod chags bral ba lta bu
<p>45a.4</p>yi/ /khams gsum na ni sdig med de/ /de bas 'dod la chags bral ba/ khyod kyis nam yang ma byed cig /ma hA sa ma ya ha na phaT/ de lha'i sngags byin la/ phyag rgya bzhi yang bslab par bya'o/ /de nas khyod kyis mi mkhas pa'i gang zag la sngags dang phyag rgya ma ston
<p>45a.5</p>cig/ /de yi spyad na som nyi thos/ /gnyis ka ngan song nyid du lhung / /der khas blangs la/ 'di ni sangs rgyas thams cad kyi/ /rdo rje sems dpa' lag na 'dug /khyod kyis kyang ni rtag tu bcang / /lag na rdo rje brtul zhugs brtan/ /oM sarba ta thA ga ta sid+d+ha badzra sa
<p>45a.6</p>ma ya tiSh+Tha e Sha twaM d+ha ra ya mi badzra satwa hi hi hi hi hUM/ de nas/ 'di ni sangs rgyas thams cad kyi/ /shes rab dbyings kyi rjes 'gro ba/ /khyod kyis kyang ni rtag tu bcang / /byang chub rdo rje rgyal bas gsung / /dril bu byin no/ /rjes gnang mthar thug sbyin to/ slob ma rgyan dang
<p>45a.7</p>ldan pa la/ /spyi bor gdugs bzung thal sbyar nas/ /dkyil 'khor legs par bskor du gzhug /gdugs dang bcas pas bskor phyogs su/ /spyi bos btud de phyag 'tshal gzhug /slob ma 'di ni phul ba lags/ /sngags dang rgyud ni 'dzin par 'gyur/ /mkhan
<p>45b</p>
<p>45b.1</p>pos de skad smras nas su/ /gdugs bzhag nas bu'i slob ma de/ /lag pas bzung ste 'di skad bsgo/ /dkyil 'khor slob dpon nyid du 'gyur/ /sngags dang rgyud kyang 'dzin par 'gyur/ /sangs rgyas byang chub sems dpa' dang / /lha rnams kun gyis bkur bar 'gyur/ / 
<p>45b.2</p>sems can kun la snying rje'i phyir/ /khyod kyis dkyil 'khor cho ga bzhin/ /nan tan bskyed de bri bar gyis/ /sgrub pa po yang rgyud la sbyor/ /khyod kyis chos la ser sna dang / /sems can rnams la phan pa'o/ /nyams pa che bar gyur kyang ni/ /bu khyod kyis kyang mi
<p>45b.3</p>bya'o/ /de nas slob ma re re yi/ /lag pa bzung la sbyin sreg bya/ /de ltar byas la bdag bsrung ste/ /sngags pas yon blang slob ma dag la byin/ /slob mas bskor ba phyag byas bdag nyid dbul/ /bla mas mchod cing yid la gang 'thad dbul/ /dngos grub dam pa
<p>45b.4</p>'dod pa yis/ /de dang de kun bla mar sbyin/ /des ni bsod nams tshogs su 'gyur/ /tshogs las dngos grub chen po 'byung / /de nas bla mas dkyil 'khor gyi lha rnams la/ gsang ba'i mchod pas mchod de/ oM badzra satwa su saM gra haM/ badzra rat+na ma nud+ta raM/ badzra d+harma
<p>45b.5</p>gI ti naM/ badzra karma ka rod+b+ha wa/ d+hU pe la sogs pas kyang mchod la/ thams cad la ci nus pas mchod ces bsgo la byed du gzhug /de nas bza' ba dang btung ba rnams kyis/ bdag dang gzhan ci dga' bas mchod la longs spyod do/ /de nas mna' bsgags
<p>45b.6</p>la zhugs pa rnams slar btang ngo / /de nas lha rnams la mchod pa dang / bstod pa dang gsol ba gdab pa dang / bzod pa gsol la/ nyi ma 'char kar rdo rje sems dpa'i phyag rgya gyen du bkrol te/ oM khyod kyis sems can don kun mdzad/ /rjes su mthun par dngos
<p>45b.7</p>grub stsol/ /sangs rgyas yul du gshegs nas kyang / /slar yang 'byon par mdzad du stsol/ /mi bskyod pa la sogs pa sprul pa rnams rang la dzaHhUM baM hoHsa bsdus la/ de nas snying ga nas 'byung ba'i rdo rje rin chen gyi phyag rgyas rang la dbang bskur ba/ mdzub mo gnyis
<p>46a</p>
<p>46a.1</p>kyis phreng ba bcing ba dang / go cha bcing bar bya ste/ oM badzra rat+na a b+hi Shiny+tsa sarba mu tra me ti ku ru ba ra ka ra brtsen baM/ go cha'i mthar phreng ba bcing la bkrol/ thal mo sbyar te/ mnyam pa'i thal mo dang / oM badzra tuSh+ya hoH/ zhes pa dang / yi ge brgya pa brjod la
<p>46a.2</p>de dga' bas legs pa sbyin no/ /de nas/ oM badzra kI li ki lA ya sarba big+h+nAM badzra d+ha rA Na hUM hUM hUM hUM phaT/ ces phur bu bton la 'o mas bkru'o/ /oM a kA ro mu khaM sarba d+harmA NAM/ Ad+ya nut+pan+natwA ta/ zhes pas tshon rtsi rnams bsdus la/ gar dang sil snyan ldan byas la/ /chu klung
<p>46a.3</p>chen po'am rgya mtshor bya/ /sdig pas mi gos ya ga med/ /dkyil 'khor ba yi lci bas byug /bza' ba dang ni bca' ba rnams/ /ci dga' bar ni spyad par bya/ /khyi dang bya rog la sogs par/ /cung zad tsam yang mi sbyin no/ /yo byad rdzas rnams thams cad ni/ /slob dpon
<p>46a.4</p>nyid kyis bsgrub nas su/ /bdag rang nyid kyis spyad par bya/ /slob ma rnams la bgo mi bya/ /rgyud rnams kun las de skad gsungs/ /slob mas spyad na dam tshig nyams/ /gang zhig spyad par mi 'dod na/ /de yi cho ga'i go rims ni/ /dkon mchog gsum gyi yo byad
<p>46a.5</p>du/ /cho ga bzhin du dbul bar bya/ /gdugs dang rnga yab sil snyan stsogs/ /sangs rgyas rnams la dbul bar bya/ /gdan dang bdug spos la sogs pa/ /dam pa'i chos la dbul bar bya/ /gos dang yo byad sgo la sogs/ /dge 'dun rnams la dbul bar bya/ / 
<p>46a.6</p>de dag la ni slob ma yis/ /cung zad tsam yang mi skyer ro/ /gal te bdag nyid mi 'dod na/ /dge slong dge bsnyen rnams la sbyin/ /de nas de yi phyi de nyin/ /nyes byas lhag chad zhi bya'i phyir/ /byams pa chen po bsgom par bya/ /slob mas ma dag zhi bya'i phyir/ /spyan la
<p>46a.7</p>sogs pa'i sbyin sreg bya/ /sems can kun la phan pa'i phyir/ /byams pa chen po bsgom par bya/ /dad pa med dang sman la 'jug pa dang / /'dod la chags dang 'khor ba'i dbang phyug dang / /g.yo sgyu can dang ser sna 'jur gegs can/ /rtse gnyis blo zhan rtog pa
<p>46b</p>
<p>46b.1</p>can/ /rang gi bu nyid yin yang de la ni/ /sgrub pa'i cho ga 'di ni sbyin mi bya/ /mtshan gyi yang dag brjod pa rgya mtsho lta bu'i don/ /bdag 'dra'i blo yis dpag par mi nus kyang / /bla ma'i man ngag rim pa'i bsrub shing gis/ /cho ga'i rim pa bdud rtsi 'di brtsams
<p>46b.2</p>pas/ /'di la dge ba ci thob des/ /'khor ba'i 'dam na bying ba yi/ /sems can rnams dang 'dir bzhugs pa/ /sku gsum sku lnga lhun grub shog /'phags pa 'jam dpal gyi mtshan yang dag par brjod pa'i dkyil 'khor gyi cho ga paN+Di ta shAn+ta gar+b+has mdzad pa
<p>46b.3</p>rdzogs so// //lo tsA ba smr-i ti dz+nyA na kI rtis bsgyur cing zhus te gtan la phab pa'o/ /[ ]@##/ /rgya gar skad du/ Ar+ya many+dzu shrI nA ma saM gI ti gu h+ya sA d+ha na pra dI pa nA ma/ bod skad du/ 'phags pa 'jam dpal gyi mtshan yang dag par brjod pa'i sgrub thabs
<p>46b.4</p>gsang ba'i sgron ma zhes bya ba/ 'phags pa 'jam dpal dang po'i sangs rgyas la phyag 'tshal lo/ /de la dang por bsnyen pa ni/ gnas dben par 'dug ste/ rnal 'byor pas khrus dang / bsrung ba dang / gos brje ba dang / byug pas byugs te/ gnas dang stan
<p>46b.5</p>bsangs te 'dug nas/ rang rdo rje 'chang du mos pa'i snying gar nyi ma/ de'i steng du hUM las rdo rje/ de'i lte ba la hUM las 'od 'phros pas gnas bsrungs te/ mchod pa byin gyis brlabs la/ rdo rje 'khor los zhing sprul nas/ bdag dang 'brel par byas la/ tshogs
<p>46b.6</p>bsags par bya'o/ /tshogs bsags pa ni/ phyag 'tshal zhing bdag spro ba bskyed pa dang / mchod pa dang / sdig pa bshags pa dang / bsod nams la rjes su yi rang ba dang / chos kyi 'khor lo bskor bar bskul ba dang / mya ngan las mi 'da' bar gsol ba dang / 
<p>46b.7</p>bdag 'bul ba dang / dngos grub blang ba dang / 'dud kyis bstod pa dang / bsngo ba'o/ /lha rnams kyis drin lan gyi tshul du tshur bstod pa'o/ /de dag ni dang po sbyor ba'i ting nge 'dzin to/ /de nas sdom pa bzung / de nas 'khor lo bdag la bsdu/ stong par bsgoms
<p>47a</p>
<p>47a.1</p>ye shes kyi lus su ldang / de nas mngon par byang chub pa lnga bsgom mo/ /de dag ni yongs su dag pa'i ting nge 'dzin to/ /de nas gzhal yas khang gdan dang bcas pa bsgom mo/ /de dag ni gzhi'i ting nge 'dzin to/ /de nas khang bu'i dbus su/ seng ge
<p>47a.2</p>dang pad+ma'i steng du/ a las rdo rje 'chang du bskyed de/ sku mdog dkar po zhal bzhi pa/ byang chub mchog gi phyag rgyas rdo rje rtse lnga pa bsnams pa'o/ /de'i thugs kar dang po'i sangs rgyas so/ /de dag ni dang po'i sangs rgyas bsgom pa'i ting nge 'dzin to/ /de nas snying ga'i
<p>47a.3</p>ye shes sems dpa' la dmigs te/ mtshan yang dag par brjod pa mtshan ma bzang po ma byung gi bar du bzlas par bya'o/ /de dag ni thun mong gi bsnyen pa'o/ /de nas tshom bu'i dkyil 'khor du/ ro la bsnyen pa zhag lnga bya ste/ kun rig gi sngags bzlas pa'i spos chus
<p>47a.4</p>bkru/ de nas bgegs bskrad pa ni/ dkon mchog gsum la phyag 'tshal lo zhes bya ba la sogs pa bden pa bdar la/ tshe 'das pa 'di la gson gyi dus su brnyas byed cing / gshin gyi dus su gegs byed pa'i bgegs dang log 'dren gang dag yod pa de dag thams cad skad cig kyang
<p>47a.5</p>ma gnas par dengs shig ces byas la yungs kar brdeg cing / sngags khro bo'i snying po/ /oM ya mAn+ta ka hUM phaT/ ces bzlas so/ /de nas shes pa dgug pa ni/ gong gi bden pa bdar la tshe 'das pa ming 'di zhes bya ba khyod/ 'di nas shi ba'i dus byas nas/ ngan song
<p>47a.6</p>gsum la sogs pa 'gro ba gang na gnas kyang rung skad cig gis 'dir khugs par gyur cig /oM sarba bid sarba pA paM A kaR+Sha ya hUM dzaHa Ni suM tri pre du dza/ zhes brjod cing snying ga nas 'od zer 'phros pas kyang bkug par bsam mo/ /dzaHhUM baM hoHsa bstims la gzhag go/ /de nas
<p>47a.7</p>yang dug gzhom pa'i tshigs su bcad pa dang / kun rig gi sngags kyis bkrus la/ ro byin gyis brlabs te/ rang gi lha ru bsgoms/ yi ge a spyi bor bsams nas/ 'od 'phros pas ye shes lnga yis gang bar bsam mo/ /de nas rang a'i spro bsdu'o/ /de nas rang gi
<p>47b</p>
<p>47b.1</p>mig la a A zhes bya ba dgod/ de bzhin du rna ba dang / sna dang / lce dang / lus la yang i I u U e ai o au dgod par bya'o/ /yid la aM aHdgod par bya'o/ /lte ba dang / snying ga dang / mgrin pa dang / mtshog mar 'khor lo bzhi bsgom par bya'o/ /de ni sngon du bya
<p>47b.2</p>ba'i cho ga'o/ /de nas ro sta gon la gnas pa ni/ tshom bu'i dkyil 'khor gyi dbus su khri dar gyis bgab pa'i steng du bzhag ste/ slob dpon smyung bar gnas pas gong du bstan pa bzhin du tshogs bsags pa'i cho ga byas la/ de nas dbang bskur ba'i phyir tshig 'dis gsol ba gdab
<p>47b.3</p>pa'o/ /de nas phyag byas spos thogs la/ spyan drang tshig 'di brjod par bya'o/ /kye dbang bskur nges te bla na med/ /phyogs bcur bzhugs pa'i sangs rgyas rnams/ /ma lus bdag la dgongs su gsol/ /bdag ming 'di zhes bya ba yis/ /'di la phan
<p>47b.4</p>gdags don ched du/ /gnas 'dir sangs rgyas kun gshegs te/ /'di la dbang ni stsal du gsol/ /zhes brjod la/ dang po'i sbyor ba dang / dkyil 'khor rgyal mchog dang / /las rgyal mchog rnams bsgoms la/ sku'i phreng ba'i sngags kyis lha rnams bsal bya'o/ / 
<p>47b.5</p>de nas ting nge 'dzin gyi dkyil 'khor du dbang bskur la dam tshig la gzhag par bya'o/ /de nas zhag lngar ro'i lhag pa'i lha'i snying po'am/ sku'i phreng ba'i sngags kyi bzlas pa bya'o/ /de nas tshom bu'i dkyil 'khor gyi shar khru gang dor bar zhi ba'i thab khung byas la/ til nag po
<p>47b.6</p>la sdig pa'i gzugs brnyan byas te/ sdig pa sbyong ba'i sbyin sreg zhag gcig bya'o/ /de nas dkyil 'khor bri ba'i ched du 'dud nyi shus bstod par bya'o/ /de nas gsol ba gdab byas nas/ /phyogs bcu'i sangs rgyas nam mkha' la/ /mngon sum 'dra bar gang bar bsgoms/ / 
<p>47b.7</p>de dag ni shi ba sta gon la gnas pa'i ting nge 'dzin to/ /de dag ni khyad par gyi bsnyen pa'o/ /de dag ni sngon du bsnyen pa'o/ /de nas zhag bdun gyi nang par sbyin sreg chen po bya'o/ /slob mas gsol ba gdab pa dang / slob ma yongs su gzung ba'i cho ga byas la/ de nas dang po sa'i cho ga
<p>48a</p>
<p>48a.1</p>bya ste/ dang po sa brtag pa ni/ sa'i phyogs brtag pa dang / mtshan nyid brtag pa dang / tshad brtag pa'o/ /bslang ba ni/ snang ba dang / mi snang ba'o/ /sbyang ba ni/ las dang / sngags so/ /gzung ba ni/ sems kyi dbang gis gzung ba dang / rdzogs
<p>48a.2</p>pa'i rnal 'byor gyi ting nge 'dzin gyis gzung ba'o/ /byin gyis brlab pa ni rdo rje rgyu'i ting nge 'dzin gyis so/ /bsrung ba ni rdo rje phur pa la sogs pas bya'o/ /de dag ni sa'i ting nge 'dzin to/ /sta gon la yang / dang po lha sta gon la gnas pa ni/ dri'i thig le byas la der dam tshig
<p>48a.3</p>pa bskyed nas/ ye shes kyi 'khor lo spyan drang zhing bsrel la mchod pa rnam pa lngas mchod do/ /bum pa ni grangs tshang bar bsags la/ rgyan dang yo byad dang ldan par byas nas/ nang gzhal yas khang du bsgoms nas/ der dam tshig pa bskyed la/ ye shes kyi 'khor
<p>48a.4</p>lo spyan drang zhing bsrel nas mchod de bzlas pa byas la gzhag go/ /slob ma lhag par gnas pa ni 'jug pa rnams bsags la bya'o/ /de yang dgu ste/ tshig gis dag par bya ba dang / gsol ba gdab pa dang / sdig pa bshags pa la sogs pa dang / byin gyis brlab
<p>48a.5</p>pa dang / mchod pa dang / so shing sbyin pa dang / srung skud gdags pa dang / ku sha sbyin pa dang / zab mo'i chos bshad pa'o/ /de nas lha kha sbyar la gshegs su gsol te nyal bar bya'o/ /de nas nang par rmi lam dri bar bya'o/ /de dag ni sta gon gyi ting nge 'dzin to/ /de nas
<p>48a.6</p>thig gdab par bya'o/ /thig la bcu gcig ste/ rgyu dang / 'khal mkhan dang / tshad dang / byin gyis brlab pa dang / dbye ba dang / nges tshig dang / gdab pa'i gnas dang / 'debs pa'i ting nge 'dzin dang / gdab pa'i thabs dang / cho ga nyams
<p>48a.7</p>pa'i nyes pa dang / bgegs bsal bas so/ /gdab pa'i thabs ni/ dang po tshangs pa'i thig /de nas logs thig /de nas zur thig /de bzhin du cha dang / cha bran dang / skor thig dang / sgo thig yan chad btab la/ pho brang 'khor lo rtsibs brgyad/ de'i phyir
<p>48b</p>
<p>48b.1</p>rol du rtsibs bcu drug /de'i phyi rol du lha'i snam bu'i thig gdab bo/ /de dag ni thig gi ting nge 'dzin to/ /de nas tshon dgye bar bya'o/ /de la bcu gnyis te/ rgyu dang / 'thag pa'i mkhan po dang / tshad dang / byin gyis brlab pa dang / dbye ba dang / nges tshig dang / dgye ba'i gnas dang / 'gyed mkhan
<p>48b.2</p>dang / dgye ba'i thabs dang / cho ga nyams pa'i nyes pa dang / bar chad kyi bgegs bsal ba'o/ /dgye ba'i thabs ni/ 'khor lo kun ser po/ lte ba dkar po/ shar sngon po/ lho ser po/ nub dmar po/ byang ljang gu'o/ /pany+tsa ra ga ni/ nang du dkar po/ de'i phyi rol sngon
<p>48b.3</p>po/ /de nas ser po/ /de nas dmar po/ /kun gyi phyi rol ljang gu'o/ /de nas phyag rgya dgod pa ni/ 'khor lo'i lte ba la rdo rje 'dzin chen po/ /'khor lo rtsibs brgyad pa la/ rgyal ba rigs bzhi/ yum bzhi ste brgyad bri'o/ /rtsibs bcu drug po la sems dpa' bcu
<p>48b.4</p>drug bri'o/ /grwa la mchod pa brgyad bri'o/ /snam bu la bskal pa bzang po bri'o/ /sgo bzhir srung ma bzhi bri bar bya'o/ /de dag ni tshon gyi ting nge 'dzin to/ /de nas sngar bsnyen par byas pa'i ro de bsreg khang du drang ste/ pur legs par bcas la der bcug nas shing rta la sogs
<p>48b.5</p>pas drangs nas/ zhar la bgegs bzlog pa dang / dug sbyang ba'i tshigs bcad slur len zhing rol mo la sogs pas drangs la/ bsreg khang la sngags mkhan dang bcas pas bskor ba lan gsum byas la/ shar phyogs nas gzhug par bya'o/ /nus na gzugs brnyan gyi dkyil
<p>48b.6</p>'khor du gzhug pa dang dbang yang bskur bar bya'o/ /de dag byas nas dkyil 'khor gyi rgyan dang yo byad rdzogs par bkod nas/ lhag chad bskang ba la sogs pa byas nas slob dpon rdo rje 'chang chen po'i ting nge 'dzin du 'jug par bya'o/ /de dag ni slob dpon gyi ting nge 'dzin to/ / 
<p>48b.7</p>de nas dam tshig gi 'khor lo bsgoms pa ni/ kha sbyar yang bsal la gzugs brnyan dang bsres te/ cho ga yan lag gsum gyis dam tshig gi lha rnams bsgom par bya'o/ /de nas ye shes kyi dkyil 'khor spyan drangs la/ mdun gyi nam mkha' la bstod pa bya/ de nas
<p>49a</p>
<p>49a.1</p>dzaHhUM baM hoHbzhis dgug gzhug bcing ba byas la/ ting nge 'dzin dang / byin gyis brlab pa dang / dbang bskur ba dang / mchod pa phul la bstod pa bya'o/ /de nas mthong ba nang gi 'jug pa bya'o/ /de dag ni lha bsgom zhing mchod pa'i ting nge 'dzin to/ /de
<p>49a.2</p>nas oM dz+wa la dz+wa la zhes me sbar la pra brtag par bya'o/ /pra legs na me'i dbus su 'jam dpal ye shes sems dpa' bskyed la de zhu ba las drang srong chen po me lha zhi ba la ba ka zhes bya ba/ zhi zhing dkar po dbu gcig pa/ phyag bzhi pa/ mig gsum pa/ ral pa'i thor tshugs
<p>49a.3</p>dang ldan pa/ phyag dang po na ber dkar/ gnyis pa na mchog sbyin/ g.yon dang po na phreng ba/ gnyis pa na gun+d+he/ gos dang rgyan dkar po/ mchod phyir thogs dkar po/ yan lag thams cad nas rdo rje dkar po 'byung ba mngon sum dang 'dra bar bsgom mo/ /de nas 'thor
<p>49a.4</p>'thung dang bsang ba bya la/ mtshan nyid med pa'i me spyan drang bar bya ste/ dad pa dang ni dam tshig gis/ /tshur gshegs tshur gshegs 'byung po che/ /lha yi drang srong bram ze mchog /bsreg blugs zhal zas bzhes slad du/ /'bar ba'i nang du gshegs su gsol/ / 
<p>49a.5</p>zhes brjod la/ rang gi snying ga nas khro bo 'dod pa'i rgyal po spros la/ Tak+ki hUM dzaHzhes brjod do/ /de nas mdun gyi nam mkha' la/ tshangs pa 'jig rten mgon gyi sras/ bya ba la sogs pas bstod do/ /de nas nang du dgug gzhug bcing dbang du bya'o/ /de nas badzra san+d+hi zhes
<p>49a.6</p>brjod do/ /de nas ting nge 'dzin dang ldan par bya/ byin gyis brlab dbang bskur/ de nas oM ha na sa ma ya hUM phaT/ ces brjod la dam tshig la gzhag par bya'o/ /de nas oM badzra ban+d+ha zhes brjod la las 'di mdzod cig ces bsgo'o/ /de nas mchod pa'i yan lag gis mchod/ 
<p>49a.7</p>de nas bstod pa bya'o/ /de nas bsreg rdzas rnams dbul te/ rdo rje gnod sbyin gyis bsangs la/ me lha'i lce dang gzar bu'i kha la lha'i sa bon bkod nas/ pus mo'i bar du lag pa bzhag nas/ dang po mar gyi dgang blugs gsum zhal cung zad gdangs par dbul lo/ /oMag+na
<p>49b</p>
<p>49b.1</p>ye ha bya ka bya ba ha ne di byA di byA d+hi pa ye shAn+tiM ku ru swA hA/ zhes dbul lo/ /bgegs kyi mtshan ma yang shes par bya'o/ /yang bsang gtor byas la/ mar gyi dgang blugs bdun dbul lo/ /oM sarba pA baM da ha na swA hA/ til gyi'o/ /oM sarba saM pa de swA hA/ zho'i'o/ /oM sarba b+ha smi ku
<p>49b.2</p>ru swA hA/ ut+pala'i'o/ /oM badzra A yu She swA hA/ dur ba'i'o/ /oM badzra puSh+Ta ye swA hA/ 'bras ma chag pa'i'o/ /oM badzra a pra ti ha ta badzrA ya swA hA/ ku sha'i'o/ /oM badzra bi dzA ya swA hA/ 'bras kyi lag ban gyi'o/ /oM badzra ma le puSh+Ta ye swA hA/ mngar gsum dang
<p>49b.3</p>dkar gsum gyi'o/ /oM ma hA be gA ya swA hA/ nas kyi'o/ /oM ma hA pa lA ya swA hA/ sran ma sha'i'o/ /oM badzra g+hasma re swA hA/ gro'i'o/ /oM badzra a dz+nyAn swA hA/ yam shing dang / dUr ba'i myu gu'i'o/ /oM bo d+hi br-ik+ShA ya swA hA/ byang chub kyi shing la sogs pa'o/ /oM badzra ra ta
<p>49b.4</p>ya swA hA/ n+ya gro d+ha'i'o/ /oM badzra ya ka ra swA hA/ a mra'i'o/ /lan grangs ci nus dbul lo/ /de nas bstod pa bya/ de dag ni me lha'i ting nge 'dzin to/ /de nas bsang gtor byas la/ de nas me lha'i snying gar gzhal yas khang bsgoms la/ gzugs brnyan gyi dkyil
<p>49b.5</p>'khor nas bsreg khang du me tog gi ri mo'am/ dus gcig tu spyan drang zhing dbul lo/ /spyan drang ba ni/ hUM ma lus sems can kun gyi mgon gyur cing / /bdud sde dpung bcas ma lus 'joms mdzad pa/ /dngos rnams ma lus ji bzhin mkhyen gyur pa/ /bcom ldan
<p>49b.6</p>'khor bcas 'dir ni gshegs su gsol/ /de nas bstod pa dang / de nas dgug gzhug bcing dbang du bya/ oM badzra san+ti baM zhes brjod/ mchod yon dang zhabs bsil dbul/ phyag rgyas gdab/ bde bar gshegs pa rnams rdo rje dbyings kyi dbang phyug mas byin gyis
<p>49b.7</p>brlab/ sems dpa' rnams gnas bzhir yum bzhis brlab/ bde bar gshegs pa rnams rin po che'i cod pan dar dpyangs kyis dbang bskur/ sems dpa' rnams rigs lnga'i cod pan gyis dbang bskur ro/ /de nas mchod pa rnam pa lnga la sogs pas mchod/ de
<p>50a</p>
<p>50a.1</p>nas bsang ba dang / 'thor 'thung byas la gong ma ltar rdzas sngags sam/ yang na spyi sngags sam/ lha'i sngags kyis dbul lo/ /de nas bsang ba dang 'thor 'thung byin la/ mar gyi dgang blugs phul la 'dud nyi shus bstod pa bya'o/ /yi ge brgya pa
<p>50a.2</p>bzlas/ oM badzra muHzhes phyag rgya bkrol la bskyed pa snying gar bsdu/ spyan drangs pa gshegs su gsol te/ 'gro ba 'di dag kun gyi dpung / /sems dpa' chen po brtan mdzod la/ /sangs rgyas yul du gshegs nas kyang / /slar yang gshegs par mdzad du
<p>50a.3</p>gsol/ /de nas bsang gtor byas la/ slar yang me thab tu bsams la/ mchod yon la sogs byin la/ rdzas lhag ma kun sbyin sreg byas/ tha mar yang / dgang blugs dang 'thor 'thung phul la/ 'dod pa'i don la gsol ba gdab par bya'o/ /phyag rgya dgram
<p>50a.4</p>par byas la/ snga ma bzhin gshegs su gsol te/ oM AHhUM muH/ zhes brjod la/ khro bo ti rin+ti ri'i phyag rgya bcings/ gyen du bkrol la gshegs su gsol/ gtor ma gtang / phyag btsal/ mchod bstod/ bzod par gsol/ dngos grub blang / 
<p>50a.5</p>dge ba'i rtsa ba bsngo/ phyag rgya dgrol/ bskor ba bya/ gshegs su gsol/ bskyed pa bsdu/ dman ma phyag /phyogs skyong gsol/ tha ma slob ma bsrung la dgye'o/ /de nas skar ma bzang po la/ rus pa bsdus la/ tsha tsha 'debs par gzhag go/ /bdag gis sgrub
<p>50a.6</p>thabs legs sbyar bas/ /'jam dpal mtshan mchog thob gyur cig /'phags pa 'jam dpal gyi mtshan yang dag par brjod pa'i sgrub thabs gsang ba'i sgron ma slob dpon chen po pra dz+nyA gu rus mdzad pa rdzogs so/ /[ ]@##/ /rgya gar skad du/ Ar+ya many+dzu
<p>50a.7</p>shrI nA ma sang+gi ti tsakra kra maH/ bod skad du/ 'phags pa 'jam dpal gyi mtshan yang dag par brjod pa'i 'khor lo'i rim pa/ bcom ldan 'das 'jam dpal ye shes sems dpa' la phyag 'tshal lo/ /thog med dus mtha' nam mkha' bsod nams dpag med pa/ /mkha'
<p>50b</p>
<p>50b.1</p>mnyam sems can sgrol phyir thams cad mkhyen bsngos pa'i/ /'jam dbyangs mtshan ldan dus gsum bde gshegs dge ba'i bshes gnyen byang chub sems dpa'i tshul/ /kun du gzigs par lung bstan bsam gyis mi khyab de la bdag phyag 'tshal/ /bla ma dam pa'i
<p>50b.2</p>gzhung lugs las/ /man ngag rgyas par rab bstan pa/ /snyigs ma'i sems can blo zhan rnams/ /rnam rtog g.yeng bas mos pa nyung / /de la dran phyir bsdus pa 'di/ /grub dang lung bstan ma thob kyang / /sman pa phan par zhugs pa bzhin/ /bdag gis 'di ni byas pa
<p>50b.3</p>yin/ /dbang dang dam tshig ldan pa yis/ /yid dga' ba yi gnas dag tu/ /bde ba'i stan la 'dug nas ni/ /snying gar zla ba'i dkyil 'khor la/ /yi ge a ni rnam bsams nas/ /de yi 'od kyis bla ma dang / /bde gshegs sras dang bcas pa rnams/ /mdun du mngon sum
<p>50b.4</p>lta bur dmigs/ /lus ngag yid kyis yang dag par/ /sangs rgyas kun la phyag 'tshal lo/ /rgya chen 'dod pa thams cad gyis/ /sangs rgyas kun la mchod par bgyid/ /sangs rgyas byang chub sems kun la/ /sdig pa thams cad so sor bshags/ /sangs rgyas
<p>50b.5</p>byang chub sems bskyed pa'i/ /dge ba kun la rjes yi rang / /mngon sangs rgyas nas mi ring ba'i/ /rdzogs pa'i sangs rgyas thams cad la/ /chos kyi 'khor lo dam pa ni/ /bskor phyir bdag gis bskul bar 'tshal/ /yongs su mya ngan 'da' bzhed pa/ /de bzhin
<p>50b.6</p>gshegs pa thams cad la/ /bskal pa rab mang bzhugs par ni/ /sangs rgyas kun la gsol ba 'debs/ /gang yang bdag gi mchod pa rnam drug dang / /dge ba bzhin byas de dag thams cad ni/ /bla med rdzogs pa'i sangs rgyas nyid thob phyir/ /bdag gis chos bzhin
<p>50b.7</p>yongs su bgyi/ /chos la dbang bskur sangs rgyas thams cad la/ /byang chub snying po'i bar du skyabs su mchi/ /e ma sems can bla med bsgral ba'i phyir/ /bdag gis thams cad mkhyen pa thob gyur cig /bdag nyid dngos po 'bul lags kyis/ /sangs rgyas byang
<p>51a</p>
<p>51a.1</p>chub sems rnams kyis/ /ji ltar bzhed pa mdzad pa'i phyir/ /bdag lus so sor bzhes su gsol/ /bde bar gshegs pa thams cad kyis/ /khyad 'phags lam ni bdag gis bsten/ /de nas ye shes rnam lnga yi/ /gzugs brnyan tsam la
<p>51a.2</p>rab dmigs la/ /rang bzhin gyis ni rnam dag pa/ /rang bzhin gyis ni byin gyis brlab/ /oM shU n+ya tA dz+nyA na badzra swa b+hA wa At+ma ko\u0f85haM/ nam mkha' lta bur rab dmigs la/ /yi ge b+h+rUM las byung ba yi/ /stong gsum tshad dang mnyam pa yi/ /mchod rten bde gshegs gzhal
<p>51a.3</p>yas ni/ /rim pa drug dang ldan par bsgom/ /mtshan nyid thams cad rdzogs par bsam/ /dbus kyi snying po'i pho brang du/ /dbus su seng ge'i gdan nyid de/ /gzhan yang rim pa ji bzhin bsam/ /de yi dbus ma'i gdan thog tu/ /a las bskyed pa'i bcom ldan
<p>51a.4</p>'das/ /mdog dkar ral pa'i thor tshugs can/ /zhi ba rgyan spangs byang chub mchog /kun du zhal gyis rnam par mdzes/ /de thugs d+hIHlas bskyed pa yi/ /gdong lnga zur phud lnga pa me tog thod/ /g.yas pa bzhi na ral gri ste/ /g.yon bzhi shes rab pu sti bsnams/ / 
<p>51a.5</p>rgyan dang na bza' gzhon nu'i tshul/ /thugs kar a las byung ba yi/ /'khor lo rim pa bzhi dang ldan/ /ji ltar gsang sngags dgod pa ni/ /'khor lo'i cho ga mthong ba yis/ /dang po'i sangs rgyas thugs kar bsam/ /lte bar a las byung ba yi/ /ye shes sems dpa'
<p>51a.6</p>zhal drug pa/ /ut+pal dmar dang sngon po ni/ /po tis mtshan pa bsnams pa'o/ /gzhon nu'i rgyan ldan thugs kar ni/ /zla ba'i steng du a dkar bsam/ /de las so sor 'phros pa yis/ /rim bzhin thams cad snang byas nas/ /nam mkha'i mtha' mnyam
<p>51a.7</p>sems can gyi/ /ma rig mun pa bsal byas nas/ /slar 'dus rim bzhin rang nyid kyi/ /yi ge'i nang du 'dus par blta/ /de nas sngags kyi 'khor lo yi/ /mtshan brjod rim par bklag pa yang / /'di ltar sangs rgyas bcom ldan 'das/ /zhes pa dang po nas brtsams
<p>51b</p>
<p>51b.1</p>nas/ /don chen yi ge dam pa'i bar/ /rang gis de nyid brjod pa yin/ /khong nas 'byung ba skye ba med/ /tshig kun rab tu gsal bar byed/ /de mthar thug pa yum bzhi yin/ /mchod pa chen po 'dod chags che/ /zhes pa dang por brtsams byas nas/ /chags pa thams
<p>51b.2</p>cad sel bar byed/ /de dag mthar ni rigs lnga ste/ /bde gshegs yab dang yum rnams kyang / /mtshan gyi don la rab dmigs te/ /mnyam par bzhag nas mtshan brjod ni/ /rim bzhin klog pa'i rnal 'byor pas/ /rang gi de nyid yi ge las/ /rim bzhin spro zhing bsdu ba
<p>51b.3</p>yis/ /rang rang gdan la dgod par bya/ /'dod pa chen po bde ba che/ /zhes pa dang por brtsams nas ni/ /sgyu 'phrul chen po mig 'phrul can/ /de yi mthar thug sems dpa' ni/ /bcu drug 'khor lo rab tu dgod/ /yi ge a las bskyed pa dang / /sems can don byas
<p>51b.4</p>slar 'dus te/ /rang gi gdan la dgod par byas/ /sbyin bdag chen po gtso bo ste/ /zhes pa dang por brtsams byas nas/ /smon lam ye shes rgya mtsho'i bar/ /phyi nang lha mo bskyed par bya/ /byams chen rang bzhin dpag tu med/ /de bzhin theg chen tshul gnas par/ /yi ge
<p>51b.5</p>a las bskyed pa yi/ /bskal bzang phyi rol rim bzhin du/ /'khor lo gsum la dgod par bya/ /rdo rje dbyings kyi dkyil 'khor ni/ /ji srid bsgoms pa'i mthar thug pa/ /tshigs bcad bcu bzhi dag gis ni/ /mtshan gyi don rnams bstan pa yin/ /'od zer 'phro
<p>51b.6</p>zhing bsdu ba dang / /gzugs su gyur nas lhar gnas pa/ /pho brang snying po'i dkyil 'khor ro/ /rim gnyis chos dbyings ye shes kyi/ /dkyil 'khor dgod pa bstan par byas/ /sangs rgyas rnam par snang mdzad che/ /zhes pa dang por brtsams byas nas/ /rdo rje lcags
<p>51b.7</p>kyu zhags pa che/ /mthar thug oM gyi rnam par spro/ /gti mug spyod pa dag byas te/ /slar 'dus rim pa gnyis pa las/ /rnam par snang mdzad tshul gyis ni/ /mtshan gyi don rnams grangs bzhin du/ /phyogs bzhi dag nas bzhugs pa yin/ /tshigs bcad nyi shu rtsa lnga
<p>52a</p>
<p>52a.1</p>ru/ /tshig rkang gcig gis ma tshang ba/ /'di yi don la dmigs shing dgod/ /de nas rim pa gsum pa ru/ /me long lta bu'i ye shes kyis/ /tshul nas rab tu bstod pa ni/ /rdo rje 'jigs byed 'jigs par byed/ /ces pa dang por brtsams nas ni/ / 
<p>52a.2</p>sgra dang ldan pa rnams kyi mchog /ces pa yi ni mthar thug par/ /hUM gi rnam par spro zhing bsdu/ /mi bskyod pa yi rnam par dgod/ /tshig rkang gcig gis lhag pa yi/ /tshigs bcad bcu yis phyogs bzhi ru/ /gsang sngags bdun cu rtsa gcig spros/ /zhe sdang
<p>52a.3</p>btul nas rnam par gnas/ /de nas rim pa bzhi pa ni/ /yang dag bdag med de bzhin nyid/ /ces pa dang por brtsams nas ni/ /ye shes me lce 'od 'bar gsal/ /de mthar thug pa spro bsdu ste/ /snang ba mtha' yas rnam pa yis/ /phyogs bzhi dag tu rnam par
<p>52a.4</p>gnas/ /so sor kun rtog ye shes ni/ /hrIHyi rnam par spro bsdu ste/ /'dod chags rnam par dag byas la/ /tshigs bcad bzhi bcu rtsa gnyis kyi/ /mtshan don gzhung las byung ba bzhin/ /phyogs bzhi rnam par bgos pa'o/ /de nas rim pa lnga pa yi/ /dkyil
<p>52a.5</p>'khor bdag gis bshad par bya/ /'dod pa'i don grub dam pa ste/ /zhes pa dang por brtsams byas nas/ /nor bu chen po rin chen tog /de mthar thug pa mnyam nyid kyi/ /ye shes tshigs bcad nyi shu gnyis/ /'od zer 'phros shing 'dus pa yis/ / 
<p>52a.6</p>ser sna can ni rnam bcom zhing / /mtshan gyi don ni grangs bzhin du/ /rin chen 'byung ldan tshul du gnas/ /trAM gi rnam par 'phro zhing 'du/ /de nas rim pa drug pa'o/ /don grub dkyil 'khor dgod pa yang / /tshigs bcad bco lnga'i mtshan don ni/ /sangs rgyas
<p>52a.7</p>kun gyis rtogs bya ba/ /zhes pa dang por brtsams byas nas/ /'jam dpal dpal dang ldan pa'i mchog /de yi mthar thug mtshan rnams ni/ /a yi rnam par spro zhing bsdu/ /bya ba grub pa'i ye shes kyi/ /'gro ba phrag dog rnam sbyangs te/ /don grub rnam
<p>52b</p>
<p>52b.1</p>par rim bzhin dgod/ /de lta bu yi tshul nyid kyis/ /'od zer spro zhing bsdus nas su/ /khams gsum sems can thams cad ni/ /gang gi 'od zer reg gyur pa/ /de yi sangs rgyas rnams su 'gyur/ /sangs rgyas kun la reg 'gyur zhing / /bsdu zhing bdag dang mnyam
<p>52b.2</p>par sbyar/ /dkyil 'khor de dag thams cad kyang / /mdog dang gdan dang phyag rgya rnams/ /de bzhin dang po'i sangs rgyas dang / /'khor lo la sogs rim pa yang / /ji ltar grags pa bzhin du dgod/ /de nas dzaHhUM baM hoHyis/ /ye shes 'khor lo rnams
<p>52b.3</p>bkug cing / /bdag dang mnyam par sbyar byas nas/ /rang bzhin mchod pa'i sprin tshogs bstims/ /bsdus pa'i sgo nas bstod pa yang / /mchog sbyin rdo rje mchog khyod 'dud/ /ces pa dang por brtsams byas nas/ /ye shes sku nyid khyod la 'dud/ /ces pa'i
<p>52b.4</p>tshigs bcad bzhi bzhi yis/ /dkyil 'khor lnga la bsdus te bstod/ /de nas mtshan gyi yon tan ni/ /lag na rdo rje rdo rje 'chang / /zhes pa dang por brtsams byas nas/ /chos kyi rgyal por 'gyur zhes pa/ /yon tan sgo nas bstod pa yin/ /lag na rdo rje rdo rje 'chang / / 
<p>52b.5</p>zhes pa lnga yis rnam phye la/ /dkyil 'khor lnga yi yon tan ni/ /rim pa bzhin du mkhas pas dbye/ /de yis tshigs bcad mtshan rnams ni/ /dkyil 'khor lnga yi yon tan grags/ /oM sarba d+harmA zhes pa nas/ /dz+nyA na gar+b+ha AHyi bar/ /sku yi phreng ba'i sngags kyis ni/ / 
<p>52b.6</p>de la brtan zhing rab gnas par/ /sngags kyi sgo nas bstod pa yin/ /de nas dpal ldan rdo rje 'chang / /zhes pa dang por brtsams byas nas/ /rdzogs pa'i sangs rgyas kun gyis bshad/ /de yi mthar thug bsdus pa yi/ /sgo nas yang dag ston pa yin/ /de ltar gang zhig sgom
<p>52b.7</p>byed cing / /ngag gi 'khor lo rnam 'phros te/ /rnam gsum don la dmigs pa yis/ /ring por mi thogs 'dul dbang gis/ /yon tan gzhung sogs thams cad kyang / /ma lus de yis thob par 'gyur/ /sa mchog bcu gnyis rab bgrod nas/ /'jam pa'i dbyangs dang
<p>53a</p>
<p>53a.1</p>'dra bar 'gyur/ /thun bzhi'am ni thun gsum gyis/ /mtshan ma brtan po byung gi bar/ /de ni rgyun du bklag par bya/ /de nas dkyil 'khor dbang bskur dang / /zhi sogs las rnams bsam par bya/ /gzhan yang shi la phan pa dang / /cho ga'i bye brag
<p>53a.2</p>ma lus kun/ /cho ga chen por mthong bar bya/ /dkyil 'khor bsdu ba'i rim pa yang / /rim bzhin yi ge a las te/ /de nas thig le dmigs pa med/ /sgyu ma'i tshul du spyod lam brtag /dam pa'i gzhung lugs gsal mod kyi/ /bsdus la dga' ba'i ngor byas
<p>53a.3</p>nas/ /bdag 'dras brtsams par mi 'os te/ /khab len dbang gis lcags bsdu bzhin/ /'jam pa'i dbyangs la mos pa yin/ /rang dbang med par rtsom pa la/ /'jam pa'i dbyangs kyis bzod par mdzod/ /de las bdag gis dge ba gang thob des/ /'gro ba rnams
<p>53a.4</p>kyi don rtogs zhi gyur nas/ /bdag sogs 'jam pa'i dbyangs dang 'dra gyur te/ /nam mkha'i mtha' mnyam sems can grol bar shog /'phags pa mtshan yang dag par brjod pa'i 'khor lo'i rim pa/ bla ma dam pa'i cho ga chen po'i gzhung rnams las/ /blo zhan pa'i
<p>53a.5</p>don du mos pa tsam las 'jug pa 'di dag gi rim pa phra mo rdzogs so/ /[ ]@##/ /rgya gar skad du/ Ar+ya many+dzu shrI maN+Dal bi d+ti tsin+tA ma Ni nA ma/ bod skad du/ 'phags pa 'jam dpal gyi dkyil 'khor gyi cho ga yid bzhin nor bu zhes bya ba/ dpal rdo rje sems
<p>53a.6</p>dpa' la phyag 'tshal lo/ /sangs rgyas sku lnga'i bdag nyid can/ /khyab bdag ye shes lnga yi bdag /sprul pa'i 'khor lo sna tshogs 'chang / /ye shes sku nyid la btud nas/ /'jam dbyangs kyis khyab dkyil 'khor ni/ /bsdus dang dbye ba'i bye brag gis/ /thun mong thun
<p>53a.7</p>mong ma yin pa'i/ /cho ga'i rim pa bshad par bya/ /dang po re zhig rnal 'byor bas/ /'gro ba 'dun pa'i bsam pa yis/ /yid dga' ba yi sa phyogs su/ /bde ba'i stan la 'dug nas ni/ /sgyu ma'i lus kyi snying ga ru/ /rang gi sa bon bsams nas su/ /'od 'phro ba
<p>53b</p>
<p>53b.1</p>yi sbyor ba dang / /dkyil 'khor sprul pa'i phyag rgya yis/ /rang gi 'khor lo sprul par bya/ /phyag lnga bya ba'i sbyor ba dang / /mchod pa rnam pa lnga yis mchod/ /sgyu 'phrul dra ba las gsungs ltar/ /gsum pa skyabs 'gro la sogs bya/ /de rjes bstod pas mnyes
<p>53b.2</p>bya ba/ /thun mong dang ni de ma yin/ /thun mong rnam pa gnyis yin te/ /dang po mdo nyid ji bzhin pa/ /'chad pa'i 'dud pa nyi shu'o/ /thun mong min par rang gi'o/ /nyi shu pa yi rnam pa yang / /mchog gi dang po sku gsum 'chang / /sangs rgyas sku lnga'i bdag nyid
<p>53b.3</p>can/ /khyab bdag ye shes lnga yi bdag /mchog sbyin rdo rje mchog khyod 'dud/ /yang dag nyid de de bzhin nyid/ /stong nyid smra ba'i khyu mchog ste/ /zab cing rgya che'i sgra sgrogs pa/ /yang dag mthar gyur khyod la 'dud/ /stong pa nyid dga' 'dod chags blo/ /srid
<p>53b.4</p>pa'i 'dod chags la sogs spangs/ /srid pa'i dga' ba chen po pa/ /stong nyid las byung khyod la 'dud/ /sangs rgyas byang chub bla na med/ /gsang sngags las byung yi ge med/ /gsang sngags don kun skyed pa'o/ /sangs rgyas byang chub khyod la 'dud/ /sems
<p>53b.5</p>can kun la shas cher chags/ /nam mkha' lta bur chags pa med/ /sems can kun gyi yid la 'jug /sangs rgyas chags pa khyod la 'dud/ /'dod pa'i don grub dam pa ste/ /ngan song thams cad rnam sbyong ba/ /mgon po sems can kun gyi mchog /sangs rgyas
<p>53b.6</p>'dod la phyag 'tshal 'dud/ /ha ha hi hi 'jigs par sgrogs/ /rdo rje gad mo cher sgrogs pa/ /gad mo chen mo gad rgyangs can/ /sangs rgyas dgyes pa khyod la 'dud/ /gom pa'i stabs kyis gar byed pa/ /dpal ldan lag pa brgyas gang la/ /nam mkha' khyab par
<p>53b.7</p>gar byed pa/ /sangs rgyas rol la phyag 'tshal 'dud/ /tshig tu brjod pa spangs pa ste/ /brjod pa kun gyi rgyu yi mchog /tshig kun rab tu gsal ba ste/ /sangs rgyas 'dzum pa khyod la 'dud/ /tshig gi dbang phyug smra ba che/ /smra ba'i skyes mchog smra ba'i rgyal/ /smra ba'i
<p>54a</p>
<p>54a.1</p>dam pa mchog gi gnas/ /sangs rgyas bzhad pa khyod la 'dud/ /tshig la dbang ba tshig mtha' yas/ /tshig bden pa dang bden par smra/ /bden pa bzhi ni ston pa po/ /sangs rgyas gsung nyid khyod la 'dud/ /sangs rgyas kun gyi thugs che ba/ /sangs rgyas
<p>54a.2</p>kun gyi thugs la gnas/ /sangs rgyas kun gyi thugs rig pa/ /sangs rgyas thugs la phyag 'tshal 'dud/ /mya ngan 'das shing mya ngan 'das/ /legs par mya ngan 'das dang nye/ /bde sdug sel ba mthar gyur pa/ /med pa las byung khyod la 'dud/ /theg pa chen po'i
<p>54a.3</p>tshul la gnas/ /theg pa chen po'i tshul gyi mchog /sangs rgyas rnam par snang mdzad che/ /sangs rgyas 'byung ba khyod la 'dud/ /nam mkha' las byung rang byung ba/ /shes rab ye shes me bo che/ /'od chen rnam par snang bar byed/ /nam mkha' las byung khyod la
<p>54a.4</p>'dud/ /dang po sangs rgyas rgyu med pa/ /ye shes mig gcig dri ma med/ /ye shes lus can de bzhin gshegs/ /ye shes las byung khyod la 'dud/ /sgyu 'phrul chen po don grub pa/ /sgyu 'phrul chen po dga' bas dga'/ /sgyu 'phrul chen po mig 'phrul can/ /sgyu
<p>54a.5</p>'phrul dra ba khyod la 'dud/ /gom pa'i stabs kyis gar byed pa/ /dpal ldan lag pa brgyas gang la/ /nam mkha' khyab par gar byed pa/ /sangs rgyas rol ston khyod la 'dud/ /dngos po kun gyi rang bzhin mchog /dngos po kun gyi rang bzhin 'dzin/ /skye med chos
<p>54a.6</p>de sna tshogs ston/ /thams cad thams cad khyod la 'dud/ /ye shes snang ba lam me ba/ /'gro ba'i mar me ye shes sgron/ /gzi brjid chen po 'od gsal ba/ /ye shes sku nyid khyod la 'dud/ /sngags pa rdo rje dril 'chang ba/ /bstod pa'i rgyal po 'di yis bstod/ / 
<p>54a.7</p>rab tu mos pas gus byed na/ /'jam pa'i rdo rje ngo bor 'gyur/ /ji ltar dus gsum mgon po rnams/ /byang chub tu ni nges mdzad pa'i/ /bla na med pa'i byang chub sems/ /dam pa bdag gis bskyed par bgyi/ /sangs rgyas rnal 'byor sdom pa la/ /tshul khrims
<p>54b</p>
<p>54b.1</p>kyi ni bslab pa dang / /dge ba'i chos ni sdud pa dang / /sems can don byed tshul khrims gsum/ /bdag gis brtan por gzung bar bgyi/ /sangs rgyas chos dang dge 'dun te/ /bla na med pa'i dkon mchog gsum/ /deng nas brtsams te gzung bar bgyi/ /nam du
<p>54b.2</p>yang ni mi spong ngo / /rdo rje rigs mchog chen po la/ /rdo rje dril bu'i phyag rgya yang / /yang dag nyid du gzung bar bgyi/ /slob dpon dag kyang gzung bar bgyi/ /rin chen rigs mchog chen po pa/ /dam tshig yid du 'ong ba la/ /nyin re ji bzhin dus drug tu/ /sbyin pa rnam
<p>54b.3</p>bzhi rtag tu sbyin/ /byang chub chen po las byung ba'i/ /pad+ma'i rigs mchog dag pa la/ /phyi nang gsang ba'i theg pa gsum/ /dam pa'i chos kyang gzung bar bgyi/ /las kyi rigs mchog chen po la/ /sdom pa thams cad ldan par ni/ /yang dag nyid du gzung bar
<p>54b.4</p>bgyi/ /mchod pa'i las rnams ci nus bgyi/ /byang chub sems ni bla na med/ /dam pa bdag gis bskyed bgyis nas/ /sems can kun gyi don gyi phyir/ /bdag gis sdom pa ma lus gzung / /ma rgal ba rnams bsgral bar bgyi/ /ma grol ba rnams grol bar
<p>54b.5</p>bgyi/ /dbugs ma phyin pa dbugs phyung zhing / /sems can mya ngan 'das la dgod/ /de ltar sdom pa 'dzin byed na/ /bdag nyid snod du rung bar 'gyur/ /de nas sa bon 'od kyis ni/ /dkyil 'khor rang gi sa bon gzhug /de las ye shes me 'bar bas/ /rnam smin
<p>54b.6</p>phung po bsregs pa yis/ /skad cig gis ni sgyu 'drar 'gyur/ /de nas snying rje skyed pa ni/ /sdug bsngal chos dang dmigs med pas/ /byang chub rnam pa lnga bsgom ste/ /gzugs brnyan gyi ni ye shes la/ /sdug bsngal rnams ni snang ba ni/ /de las 'don pa'i bsam pa ni/ /sdug bsngal la dmigs
<p>54b.7</p>snying rje'o/ /bdag stong sems can chos rnams kun/ /stong pa nyid du rab sbyor bas/ /kun gyi stong pa las 'jug pa/ /chos dmigs snying rje mnyam nyid do/ /de yang ma skyes pa'i phyir stong par shes pa ni/ /so sor rtog pa shes pa las/ /sems can thams cad
<p>55a</p>
<p>55a.1</p>dgod bsam pa/ /dmigs med shes rab so sor rtog /sems can don ni rtog med las/ /nam mkha' la ni 'ja' tshon bzhin/ /gang dang gang 'dod snang byed pa/ /dmigs med snying rje bya grub pa'o/ /bdag dang gzhan sogs rtog pa rnams/ / 
<p>55a.2</p>slar zhing 'byung bar mi 'gyur zhing / /gang la chags dang rnam bral ba'i/ /chos dbyings ye shes rnam par bsgoms/ /de dag ni tshogs gnyis kyi yongs su ting nge 'dzin to/ /de nas nam mkha' stong pa la/ /b+h+rUM byung 'khor lo'i dbus su ni/ /nyi ma'i dkyil 'khor dbus
<p>55a.3</p>gnas par/ /hUM ni 'jigs pa bsgom byas te/ /'od zer phyogs bcur 'phros pa las/ /hUM bcu 'khor lo'i rtsibs stengs su/ /khro bo bcu gcig skad cig rdzogs/ /hUM mdzad gnod mdzes gtsug tor dang / /gshin rje gshed dang gzhan mi thub/ /rta mgrin
<p>55a.4</p>dang ni bdud rtsi 'khyil/ /'dod rgyal mi g.yo mgon po dang / /dbyug sngon can dang stobs po che/ /zhal gsum phyag drug zhabs gnyis par/ /bskyed la de nyid rnam 'phrul ba'i/ /bgegs bcu bkug par bka' bsgo bas/ /bkug ste zhabs 'og phur bus
<p>55a.5</p>gdab/ /rdo rje gsang sngags brjod bya bas/ /skad cig gis ni bgegs med 'gyur/ /hUM mdzad thugs ka'i sa bon las/ /'od 'phros phyogs mtshams steng 'og tu/ /'phros pas dra ba gur dang ni/ /ra ba gnyis dang sa gzhi dang / /rdo rje'i rang bzhin bsgom
<p>55a.6</p>par bya/ /phyogs mtshams dkyil 'khor bcings pa yi/ /phyis kyang 'jug par mi 'gyur ro/ /de nas zhi ba'i bsam pa yi/ /kun du bzang por hUM mdzad gyur/ /de las chos kyi 'byung gnas bsam/ /dbus su b+h+rUM las gzhal yas khang / /spyi dang thun mong
<p>55a.7</p>khyad par ni/ /rim pa bzhin du shes par bya/ /zur bzhi pa la sgo bzhi pa/ /rta babs kyis ni rnam par brgyan/ /dar dang me tog phreng bas brgyan/ /grwa dang sgo yi mtshams rnams su/ /zla ba phyed la gnas pa yi/ /rdo rje rin chen rnams kyis spras/ /dkyil 'khor
<p>55b</p>
<p>55b.1</p>phyi rim thig gdab bo/ /de yi rim pa'i nang bzhugs nas/ /dkyil 'khor phyi ma dang mtshungs par/ /mtshan nyid thams cad shes bya ste/ /ka ba brgyad dang ldan pa ru/ /dbus kyi dkyil 'khor 'byung ba ni/ /kun gyi thun mong yin par 'dod/ /bsdus dang so so'i mtshan
<p>55b.2</p>nyid ni/ /phyi nas 'byung ba las shes bya/ /dbus su saM gaM taM hraM aM las/ hUM gnyis ldan las byung ba'i gdan/ /ming las mtshon te shes par bya/ /a las zla ba'i steng du bsam/ /de dag ni steng gi ting nge 'dzin to/ /de nas sa bon las bskyed pa/ /a las rnam
<p>55b.3</p>par snang mdzad che/ /mdog dkar zhal bzhi phyag gnyis pa/ /mnyam gzhag pa'am byang chub mchog /rna rgyan la sogs spangs pa ni/ /rtag pa'i sangs rgyas bsgom pa'o/ /thugs kar pad+ma gnas pa las/ /hrIHlas dang po'i sangs rgyas ni/ /zhal lnga byis pa'i
<p>55b.4</p>rgyan dang ldan/ /phyag brgyad g.yas bzhis ral gri 'dzin/ /g.yon bzhis shes rab po ti 'dzin/ /dang po'i sangs rgyas thun mong pa'o/ /sangs rgyas de yi thugs ka ru/ /a las gyur pa'i 'khor lo ni/ /rtsibs drug pa la mu khyud bzhi/ /lte bar a las 'od
<p>55b.5</p>'phros pas/ /don byas 'dus pa'i sngags su 'gyur/ /lte bar a ste mu khyud gnyis/ /nang ma'i mu khyud la dgod pa/ /oM sarba d+harmA a b+hA ba/ bi shud+d+ha badzra a A aM aH/ phyi rol du ni dgod pa ni/ /rtsibs bcas sam ni rtsibs med par/ /dbyangs yig
<p>55b.6</p>bcu gnyis dgod par bya/ /de yi phyi rim rtsibs drug la/ /gsang sngags rgyal po drug ldan pa/ /dang po'i rtsibs la dgod bya ba/ /oM badzra tIk+Sha ya te nA ma/ gnyis pa'i rtsibs la dgod bya ba/ /oM duHkha ts+tshe da ya te nA ma/ gsum pa'i rtsibs la dgod bya ba/ / 
<p>55b.7</p>oM pradz+nyA dz+nyA na murta ye ya te nA ma/ /bzhi pa la ni bsam bya ba/ /oM dz+nyA na kA ya ya te nA ma/ lnga pa la ni bsam bya ba/ /oM wA gI shwa ra ya te nA ma/ drug pa la ni bsam bya ba/ /a ra pa tsa na ya te nA ma/ 'khor lo mu khyud gsum pa la/ /ye shes sems dpa'i sku yi
<p>56a</p>
<p>56a.1</p>sngags/ /a A sarba ta thA ga ta hr-i da ya/ ha ra ha ra/ oM hUM hrIHb+ha ga bA na/ dz+nyA na mUrti wA gI shwa ra/ ma hA wa tsa sarba d+harmA/ ga ga na/ a mA la su pa ri shud+d+ha d+harmA d+hA tu dz+nyA na gar+b+ha AH/ 'khor lo mu khyud bzhi pa la/ /ka sogs k+Sha la thug par dgod/ /shes
<p>56a.2</p>rab 'khor lo'i ting 'dzin to/ /de yi lte ba'i a las ni/ /gnyis su med pa'i 'jam dpal dbyangs/ /zhal drug pa la phyag drug pa/ /'khor lo'i rtsibs dang yi ge'i zhal/ /dkar dmar sngo dang dkar ljang dkar/ /phyis kyang so sor bya ba yin/ /ut+pal sngon dmar
<p>56a.3</p>dang po gnyis/ /mda' dang gzhu ni gnyis pa gnyis/ /mnyam par gzhag pas gsum pa gnyis/ /sku ni dung ltar dkar ba'o/ /thugs kar zla ba sa bon no/ /rnam snang chen po zhes bya ba'i/ /dang po sbyor ba'i ting 'dzin gyis/ /sgyu 'phrul dra bas byang chub pa'o/ /so
<p>56a.4</p>sor dbye ba'i sbyor ba yang / /dbus su rang gi gdan stengs su/ /hrI hUM a a oM a las/ /pad+ma gar dang hUM byed dang / /rnam snang rta mchog rdo rje nyid/ /rdo rje sems dpa'i go rims bzhin/ /zhal gcig pa la phyag gnyis te/ /ting 'dzin bdud 'dul byang chub mchog/ / 
<p>56a.5</p>skyabs mdzad mchog sbyin 'gying bcas pas/ /'on kyang khyad par yod pa'o/ /pad+ma rdo rje rdo rje dang / /rdo rje sna tshogs rin chen dang / /rdo rje dril bu 'dzin pa ste/ /mdog ni bsdus pa'i zhal gyis te/ /dang po sangs rgyas d+hIHdkar la/ /sngar gyi kun gyi thun mong gis/ /'jam
<p>56a.6</p>dpal dag tu thams cad mchog /de yi thugs kar shes rab kyi/ /'khor lo sa bon rnams la bskyed/ /rtsibs brgyad yin te rnam snang gi/ /rtsibs bcu pa ni yin par 'dod/ /mu khyud bzhi sogs snga ma bzhin/ /yi ge gyur pas sngags rnams ni/ /rtsibs
<p>56a.7</p>la dgod pa'i sngags rnams ni/ /ye shes sems dpa'i ming can du/ /bsdus pa'i sngags rnams phye ba'o/ /kha dog sngar bzhin shes par bya/ /shes rab 'khor lo bsgom par bya/ /lte ba rnams su sa bon gyi/ /spro bsdu las grub ye shes sems/ /zhal
<p>56b</p>
<p>56b.1</p>gcig pa la phyag gnyis pa/ /dmar po la sogs kha dog drug /rdo rje rnon po sdug bsngal gcod/ /shes rab ye shes ye shes sku/ /ngag dbang phyug dang pa tsa'i mtha'/ /ral gri kun gyi g.yas pa ste/ /rang mtshan g.yon na 'dzin pa'o/ /ye shes sems dpa' bsgom
<p>56b.2</p>pa'i ting nge 'dzin to/ /dngos gzhi dkyil 'khor rgyal mchog ni/ /bsdus dang phye ba'i bye brag gis/ /thun mong thun mong ma yin pa/ /go rims bzhin du shes par bya/ /bsdus pa rnam pa gsum yin te/ /rnam snang gnyis dang rdo rje sems/ /de gsum gtso bo gang rung
<p>56b.3</p>ngam/ /yang na rang bzhin gcig yin pas/ /gcig tu bsdus pas shes par bya/ /thugs bsdus pa la 'jam pa'i dbyangs/ /so so la ni sngar bzhin 'dod/ /de yi thugs la sa bon rnams/ /spros pas rang rang dkyil 'khor 'byung / /las byas 'dus nas dkyil
<p>56b.4</p>'khor du/ /'og tu 'chad pa'i rim pas gnas/ /dbus dkar shar sngo lho ser zhing / /nub dmar byang gi ljang gu ru/ /kha dog la sogs shes par bya/ /kun gyi dbus kyi mtshan ma ste/ /'og kyang khro bo'i rdo rje dang / /rin chen pad+ma sna tshogs mtshan/ /nyams dang
<p>56b.5</p>de dang 'dra bar ram/ /yang na 'grel par bshad pa bzhin/ /ming dang zhal mdog mtshan ma sogs/ /tha dad par ni shes par bya/ /gdul bya'i bsam pa'i dbang gis ni/ /sna tshogs gzugs 'dzin nor bu bzhin/ /so so rang rang sa bon las/ /rang rigs thams cad
<p>56b.6</p>sprul byas nas/ /'dod chags can sogs gdul byas nas/ /'dus nas dkyil 'khor la zhugs pa/ /dkyil 'khor rgyal mchog yin par 'dod/ /rjes kyi las rgyal ting 'dzin ni/ /'od zer spro bsdus 'gro ba sbyor/ /kun gyi phrin las mthun pas ni/ /khyad
<p>56b.7</p>par dbye ba ma bshad do/ /sprul pa byin gyis brlab pa'i phyir/ /rang gi gtso bo'i sbyor ba yis/ /lag ngar gnyis ni rdo rje bcing / /se gol rdeb cing sngags brjod pas/ /sangs rgyas thams cad bsdu bar bya/ /de tshe sangs rgyas thams cad ni/ /rdo rje sems dpa' la
<p>57a</p>
<p>57a.1</p>sogs bcas/ /dkyil 'khor thams cad 'dus par 'gyur/ /sngar bzhin bstod pas bstod nas su/ /lcags kyu la sogs rnal 'byor gyis/ /dgug pa la sogs pa byas nas/ /sgo bcad bsrung ba rdzogs pas 'grub/ /gtso bo'i dam
<p>57a.2</p>tshig mchog bcings pa/ /snying gar hUM las rdo rje bsam/ /dr-i sh+ya dzaHhUM baM hoH/ zhes gtso bo'i sngags kyis rjes 'gro ba'o/ /lce la pad+ma bsam bya ste/ /gtso bo'i snying po bkod byas pas/ /chos kyi phyag rgya gsung sgrub po/ /gtso bo'i las kyi phyag rgya bcing / /spyi
<p>57a.3</p>bor rdo rje kun dngos bsam/ /las kyi phyag rgya phrin las 'grub/ /ye shes sems dpa'i snying ga ru/ /rang gi mtshan ma bsam byas nas/ /phyag rgya chen po bcings pas ni/ /phrin las thams cad 'grub par 'gyur/ /rigs kyi dbu rgyan bsams
<p>57a.4</p>nas ni/ /mchod dang mnyam nyid la sogs bstod/ /de nas bzlas brjod bya ba ni/ /shes rab 'khor lo'i sngags rnams las/ /'od zer de 'dra 'jig rten du/ /'gro ba'i don byas der 'dus thim/ /dang po'i bzlas pa yin par 'dod/ /yang na mtshan mchog
<p>57a.5</p>brjod pa ni/ /gnyis pa yin te der yang gnyis/ /bsdus la kun te phye ba la/ /dum bu drug tu gdon byas na/ /phan yon drug tu rgyud bzhin 'gyur/ /bsdus pa'i man ngag 'di yin te/ /rnam snang che dang rnam snang dang / /rdo rje sems la mdo gnyis te/ /snying las
<p>57a.6</p>mtshan rnams thon byas nas/ /sku yi grangs kyis 'jig rten du/ /chags can gti mug can don byas/ /'dus te dbyangs nas gsal byed la/ /thim pas 'od kyi 'khor lor 'gyur/ /dbus kyi cha la gnas pa'o/ /shar sogs mi bskyod la sogs pa/ /rang rang
<p>57a.7</p>mtshan gyi gnas skabs su/ /sngags don rigs kyi lhar 'phros te/ /zhe sdang can sogs dbang byas nas/ /'dus te rang gi 'khor lo ru/ /sngags la 'dus te sngar bzhin no/ /so so rang rang mtshan gyis so/ /dang po'i ming gi sbyor bas so/ /phyi nas sngags ni nus
<p>57b</p>
<p>57b.1</p>tshad bzlas/ /gal te gtong bar 'dod na yang / /sngar bzhin mchod bstod sngon 'gro bas/ /lhag chad nyes pa zhi ba dang / /bzod pa gsol dang gsal ba dang / /sngar bcings dam tshig phyag rgya dgrol/ /oM khyed kyis sems can don kun mdzod/ /rjes su mthun pa'i
<p>57b.2</p>dngos grub stsol/ /sangs rgyas yul du gshegs nas kyang / /slar yang 'byon par mdzad par rigs/ /sprul pa'i 'od kyis der bsdus la/ /stong pa'i nga rgyal brtan bsgoms na/ /bsrung ba dam pa yin par 'dod/ /spyod lam bzhi yi dus su yang / /'jam pa'i rdo rje nga
<p>57b.3</p>rgyal 'chang / /yid la yang ni sbyar bar bya/ /snying po'i ting 'dzin sbyar ba'o/ /de ltar bsnyen par byas nas ni/ /gang 'dod las ni rdzogs 'dod pas/ /dkyil 'khor la sogs las rnams bya/ /grong la sogs pa'i phyogs bdun ni/ /rnal 'byor pa yis spang bar bya/ / 
<p>57b.4</p>yon tan kun dang yongs ldan pa'i/ /byang shar mtshams ni yongs su gzung / /sems la nus pa dang ldan na/ /gang du yid dang mthun par bya/ /mngon par 'dod pa'i sa phyogs su/ /drag dang zhi ba'i sbyin sreg gis/ /sa ni sbyang ba 'grub par bya/ /gyo mo gseg ma
<p>57b.5</p>thal ba dang / /rus pa phub ma la sogs grub/ /bsal bas gnod pa med par 'gyur/ /dbus su sa ni brkos byas la/ /dag pa'i chu yis bkang byas la/ /me tog dkar po bzung byas la/ /shar du gom pa brgya phyin nas/ /log ste dngos grub brtag par bya/ / 
<p>57b.6</p>de nas maN+Dal sngon 'gro bas/ /bruM ser las byung lha mo la/ /bslang ba gzhung dang mthun par bya/ /sa yi dbus su ting 'dzin gsum/ /snga ma bzhin du bsgom bya ste/ /'on kyang khyad par dbye ba yod/ /rten gyi 'khor lo rdzogs byas la/ /deng dus bdag tshe 'bras bu yod/ / 
<p>57b.7</p>bdag gi gson pa 'bras bur bcas/ /lha dang dam tshig mnyam 'gyur bar/ /gyur par bdag nyid som nyi med/ /byang chub sems dang sems gcig pas/ /mi ldog par ni bdag gyur te/ /de bzhin gshegs pa'i rigs su ni/ /deng bdag skye bar the tshom med/ /deng
<p>58a</p>
<p>58a.1</p>bdag nyi ma dam pa ste/ /sangs rgyas thams cad spyan 'dren pas/ /deng bdag 'dus pa'i mchog yin no/ /spos snod lag tu thogs nas ni/ /ma lus phyogs na bzhugs pa yi/ /sangs rgyas thams cad dgongs su gsol/ /bdag ming 'di zhes bgyi
<p>58a.2</p>ba ni/ /sangs rgyas thams cad spyan 'dren pas/ /deng 'dir sangs rgyas kun gshegs te/ /dngos grub 'di ni stsal du gsol/ /de nas ting 'dzin gsum pa ni/ /snga ma bzhin du shes par bya/ /de nas gtso bo'i sbyor ldan pas/ /lag na rdo rje la sogs pa'i/ /nga rgyal
<p>58a.3</p>'dzin pas sngar bzhin bstod/ /sangs rgyas kun gyi 'khor lo che/ /sprul pa'i 'khor lo sna tshogs 'chang / /sems can kun la phan pa'i phyir/ /dkyil 'khor chen po bshad du gsol/ /de ltar bstod pa'i tshig gsan nas/ /phyogs rnams kun du phyag byas
<p>58a.4</p>nas/ /nga ni rang nyid rdo rje can/ /'jam pa'i rdo rje bdag rang gis/ /nga ni sangs rgyas rgyal po che/ /stobs chen sangs rgyas kun bdag nyid/ /bdag po rdo rje chen po'i bdag /byin gyis brlab pa mi 'dor ro/ /mig dang rkang pa byin brlabs nas/ /dkyil 'khor
<p>58a.5</p>steng du bdag byas la/ /deng shig ces ni brjod byas la/ /g.yas brkyang la sogs 'dug stangs kyis/ /bgegs kyi tshogs ni gzhom par bya/ /de nas phur bus gdab pa yis/ /'og gi bgegs ni bzlog par 'gyur/ /de nas skyang nul byas nas ni/ /spos kyi
<p>58a.6</p>dkyil 'khor bya ba ni/ /bdag po'i gnas su gru bzhi ste/ /lhag ma'i gnas su zlum po ru/ /rang rang gi ni snying po'am/ /sku yi gsang sngags zlos pas so/ /de nas bum pa bya ba yang / /rnam par rgyal ba la sogs pa/ /rtsa ba nag po ra ri med/ /rang gi mtshan mas
<p>58a.7</p>mtshan bcas pa'o/ /'bras chags lcug mas kha brgyan nas/ /ras zung gis ni mgul pa bcings/ /'bru sna rin chen sna lnga dang / /snying po lnga dang ldan par bya/ /dri zhim chu yis rab bkang la/ /steng du mchod yon chu bzhag la/ /rang gi chos kyi sa bon las/ /rang gi
<p>58b</p>
<p>58b.1</p>lha ru brtags nas ni/ /bsdu dang bstod dang dgug pa dang / /rgyas gdab la sogs sngar bzhin bya/ /de nas dam tshig phyag rgya yis/ /bzung ste sku yi sngags bzlas la/ /mchod yon phul la gnas su gzhag /lag bzangs zhus pa'i rgyud gsungs pa'i/ /chogs
<p>58b.2</p>gtor ma sbyin par bya/ /'og nas 'byung ba'i cho ga yis/ /sbyin sreg gis ni mnyes par bya/ /gson po'i slob ma'ang lha gnas bya/ /'khor bzhi rnams kyi nang nas ni/ /dkyil 'khor cho gas rjes bzung bas/ /rang la bslab par shin tu ldan/ /theg pa che la rab tu
<p>58b.3</p>mos/ /blo dang ldan pas dkyil 'khor gzhug /gzhan dag rjes su gzung mi bya/ /de nas slob mas phyag byas te/ /dga' chen khyod bdag ston pa bas// /slob dpon khyod ni dgongs su gsol/ /byang chub sems dpa'i tshul bstan pa/ /mgon po chen po bdag
<p>58b.4</p>'tshal lo/ /dam tshig de nyid stsal du gsol/ /sdom pa rnams kyang bdag la stsol/ /thar pa chen po'i grong mchog tu/ /mgon pos bdag ni gzhug par mdzod/ /bu tshur theg pa chen po yi/ /tshul chen snod ni khyod yin te/ /gsang sngags spyod pa'i tshul
<p>58b.5</p>gyi mchog /khyod la yang dag bstan par bya/ /rdzogs pa'i sangs rgyas gang bzhugs dang / /de bzhin gang dag ma byon dang / /da ltar byung ba'i rdzogs sangs rgyas/ /'gro la phan phyir bzhugs pa rnams/ /de dag kun gyis gsang sngags kyi/ /cho ga bzang po 'di mkhyen nas/ / 
<p>58b.6</p>dpa' bos byang chub shing drung du/ /thams cad mkhyen pa mtshan med brnyes/ /skyob pa 'jam pa'i rdo rje yis/ /bdud sde shin tu mi bzad pa/ /dpung chen dag kyang de yis bcom/ /de phyir kun mkhyen thob bya'i phyir/ /bu yis blo gros 'di gyis shig /de nas slob
<p>58b.7</p>mas brjod bya ba/ /dkon mchog gsum la phyag 'tshal lo/ /dkon mchog gsum la skyabs su mchi'i/ /sdig pa thams cad so sor bshags/ /bsod nams kun la rjes yi rang / /byang chub mchog tu sems bskyed bgyi/ /sems can thams cad mgron du gnyer/ 
<p>59a</p>
<p>59a.1</p>/'gro la phan phyir sangs rgyas 'grub par shog /sa ma ya a/ su ra ta s+t+waM sa ma ya ho/ /badzra satwa ya thA su khaM/ snying ga la sogs par byin rlabs/ /a shwat+tha la sogs pa'i shing / /sor ni bcu gnyis me tog bcas/ /byin nas kha dang so yang
<p>59a.2</p>brud/ /rtse nas bcem ste dor ba dang / /hub gsum chu yang sbyin par bya/ /dpung pa g.yon par srung skud bcing / /ku sha byin la rmi lam brtag /nga la nang par smros zhes bsgo/ /'jig rten na ni kun mkhyen rnams/ /u dum+WA ra'i me tog bzhin/ /brgya lam na ni res
<p>59a.3</p>'ga' zhig /'byung 'gyur yang ni mi 'byung ngo / /gsang sngags kyi ni tshul 'byung ba/ /de bas kyang ni dkon pa ste/ /gang gis mnyam med sems can don/ /mya ngan mi 'da' byed par nus/ /gang dag spyod pa'i mchog 'di la/ /blo gros shin tu mi g.yo bas/ /de dag
<p>59a.4</p>kun ni 'khor ba'i rgyun/ /sdug bsngal kun 'byung bden pa bcad/ /bdag nyid chen po khyed rnams kyis/ /rnyed pa mnyam med de ring rnyed/ /gang gis sangs rgyas sras bcas pa'i/ /bdag nyid chen po kun gyis ni/ /bstan pa 'di la khyed rnams kun/ /yongs su
<p>59a.5</p>bzung nas skyob bzhin par/ /sang ni rab tu 'dor bcas nas/ /theg pa chen po cher 'byung ba'i/ /lam mchog 'di ni dpal dang ldan/ /khyed rnams 'dir ni 'dod pas na/ /rang byung skal ba chen po pa/ /'jig rten thams cad mkhyen pa yi/ /de bzhin gshegs
<p>59a.6</p>par gyur pa yin/ /zhes bstan par bya'o/ /snyan gsan dbab pa rgyud bzhin bya/ /tho rangs dus su langs nas ni/ /dkyil 'khor steng du sngar bzhin bzhag /sku yi gsang sngags bzlas pa yi/ /dri yis dkyil 'khor byugs byas la/ /sar pa legs par bsgril pa
<p>59a.7</p>la/ /kha dog lnga ni legs gyur nas/ /ye shes lnga las sangs rgyas lngar/ /byin gyis brlab pa byas nas ni/ /bcom ldan dkyil 'khor thig gdab phyir/ /rdo rje'i thig ni bdag la gsol/ /btang ba bsdus te bkang nas ni/ /legs par bsgril te mchod cing bzlas/ / 
<p>59b</p>
<p>59b.1</p>sgrub pa'i grogs kyi lag gtad la/ /dkyil 'khor brtags te tshad bcal nas/ /phyi nas thig ni gdab par bya/ /nub nas shar du tshangs thig gdab/ /lho nas byang du'ang de bzhin no/ /byang dang lho dang shar nub dang / /rlung dang dbang ldan phyogs bltas nas/ /dbang po chu
<p>59b.2</p>dang nor gshin rje/ /zur thig gnyis dang gdab byas nas/ /ngos bzhi dkyil 'khor bzhin du 'gyur/ /so so'ang cha chen bcu drug tu/ /so sor rnam par phye bar bya/ /dbang po'i phyogs nas bcal bya ste/ /cha dang po yi mtha' gnyis nas/ /bzhi cha gnyis ni gdab par
<p>59b.3</p>bya/ /gnyis pa mnyam po bzhi ru'o/ /gsum pa phyed kyi phyed ma gnyis/ /bzhi pa dang po'i tshad dang mtshungs/ /cha ni bcu drug dag tu 'gyur/ /gdugs dang 'khor lo pad+ma dang / /rim pa bzhi dang nam mkha' brgyad/ /dgu dang bcu gcig bcu gsum pa/ /de gsum lnga
<p>59b.4</p>lngar bgo bar bya/ /ya phubs 'gram dang logs su 'gyur/ /de kun ring thung cha gnyis pa/ /bcu dang bcu gnyis gnyis pa ni/ /logs su gcig 'das gcig gis ni/ /bzhi cha logs te de yang yin/ /cha phyed 'das ni phyed kyi phyed/ /nang ma lngar byas khyud du 'dod/ / 
<p>59b.5</p>de nang cha chen lha snam yang / /cha phyed gnyis byas phyi ma la/ /mtha' gnyis nas ni bzhi cha gdab/ /gdugs dang pad+ma 'khor lo'o/ /gnyis pa'i nang ma bzhi ru bya/ /skas la sogs pa lta bur 'gyur/ /de yang gnyis gnyis byas nas su/ /phyi
<p>59b.6</p>ma gnyis byas de yi nang / /sngar byas ya phubs yin par 'dod/ /nang gi cha chen de yi ni/ /bzhi cha gnyis su byas pa las/ /mtha' gnyis dag tu byas pa yang / /lnga char byas pas 'gram dang ni/ /ngos su gyur te de kun yang / /cha gnyis nas ni ring ba med/ /khyud dang
<p>59b.7</p>logs ni rang gi tshad/ /phyi las dpag pas nang gi tshad/ /phyed tshad gnyis kyi bzhi char 'gyur/ /phyogs gsum yang ni des shes bya/ /kun gyi thun mong yin par 'dod/ /nang gi dkyil 'khor dbye ba yang / /bsdus pas gnyis te dbye ba drug /mkhas pas so
<p>60a</p>
<p>60a.1</p>sor shes byas te/ /bsdus pas 'dod pa brtsam par bya/ /cha chen rnam pa bzhir gnas pa'i/ /re re'ang bzhi bzhir byas nas ni/ /tshangs pa'i thig las logs de ru/ /drug pa spyi yi ka bar 'gyur/ /bcu bcu las ni mchog rnams 'dod/ /cha phyed
<p>60a.2</p>pas ni zlum thig gis/ /bskor te cha phyed phyir bor ba'i/ /cha phyed par ni bskor byas pas/ /nang gi mu khyud dag tu 'gyur/ /dbus dang phyogs bzhi brgyad rnams ni/ /gnyis gnyis su ni byas pa yis/ /bcu drug dag tu 'gyur ba yin/ /dkyil 'khor lnga po kun gyi ni/ / 
<p>60a.3</p>rta babs sgo la sogs pa yi/ /phye ba bzhir te der shes bya/ /kun gyi phrang gnas lugs dang ni/ /rdo rje dbyings dang khams gsum rgyal/ /don grub 'gro 'dul las kyi rigs/ /de nyid 'dus pa rgyud kyi rtse/ /'di ru bya zhes mkhas pas 'dod/ /yang na thun mong min pa ste/ / 
<p>60a.4</p>'khor lo rtsibs brgyad lte bar bcas/ /ka ba brgyad dang rtsibs rten bcas/ /de yi phyir rim rtsibs bcu drug /rtsibs rnams rten dang bcas par bri/ /zur brgyad dkyil 'khor rnams dang ni/ /lha yi snam bu'i phyogs bzhin du/ /'khor lo rtsibs dang rtsibs rten dang / / 
<p>60a.5</p>lte bar bcas pa'i thig gdab bya/ /phyir yang rdo rje me 'od bskor/ /so sor phye ba'i dkyil 'khor yang / /sngar bzhin rnam pa gnyis shes bya/ /thig gdab pa yi rim pa'o/ /de nas tshon gyi las bshad de/ /sngo ser dmar po ljang gu dang / /dkar po rnams la rim bzhin
<p>60a.6</p>du/ /hUM trAM hrIHa A las ni/ /mi bskyod rin dbang tshe dpag med/ /gdon mi za dang rtag pa bskyed/ /mig gi 'bar ba'i lcags kyu yis/ /rang bzhin gnas pa kun nas ni/ /'dres pas ro gcig gyur bsams nas/ /bzlas pa bya ste dge ba brtsam/ /dang por rdo rje
<p>60a.7</p>slob dpon gyis/ /g.yon pa'i rdo rje khu tshur gyis/ /dbang ldan mtshams nas brtsams nas dgye/ /phyi nas kun du slob mas so/ /shar phyogs su ni sngon po che/ /lho na ser dang yang dag ldan/ /nub ni pad+ma rA ga ste/ /byang du ljang gu yin par 'dod/ /dbus kyi
<p>60b</p>
<p>60b.1</p>sa yi cha nyid ni/ /shel ltar dkar ba bla na med/ /sngon po rdo rje rtse rang bzhin/ /gnyis pa gser la dmigs pa ste/ /pad+ma chags pa'i ngo bo gzhan/ /de bzhin gzhan ni margad de/ /dkar po nang du shes bya ste/ /'di ni tshon gyi rim par grags/ /de nas lha rnams
<p>60b.2</p>dgod pa yang / /dkyil 'khor lnga yi dbus su ni/ /rnam par snang mdzad rdzogs sangs rgyas/ /byang chub mchog gi phyag rgya 'dzin/ /seng ge yi ni gdan la bzhugs/ /yang na dbus ma dang po la/ /rdo rje sems dpa' dgod par bya/ /rdo rje dril bu yang dag 'khyud/ / 
<p>60b.3</p>yang na rnam snang chen po'o/ /lnga po kun gyi shar phyogs su/ /mi bskyod glang po la gnas shing / /bdud 'dul rdo rje bsnams shing sngo/ /kun gyi lho yi phyogs su ni/ /rin chen dbang gis rta la bcibs/ /mchog sbyin rin chen bsnams shing ser/ /dkyil 'khor
<p>60b.4</p>kun gyi nub phyogs su/ /tshe dpag med pa rma bya bcibs/ /ting 'dzin pad+ma bsnams shing dmar/ /lnga po kun gyi byang phyogs su/ /gdon mi za ba mkha' lding bcibs/ /skyabs mdzad sna tshogs bsnams shing ljang / /rdo rje 'degs pa sngon 'gro bas/ /snying po brjod cing
<p>60b.5</p>bri bar bya/ /de nyid 'dus pa'i rjes 'brangs nas/ /lnga la rang gi 'khor gyis bskor/ /yang na 'khor lo'i rtsibs bcu drug /rigs kyi mdog ltar dgod par bya/ /rdo rje sems ma rin chen chos/ /las mchog mas te dpal ldan ma/ /mtshams kyi 'khor lo'i rtsibs
<p>60b.6</p>la dgod/ /bzhi yi mtshams bzhi po las ni/ /me mtshams 'khor lo'i rtsibs lnga ni/ /shar sngo lho ser nub dmar zhing / /byang du ljang zhing dbus dkar la/ /rigs lnga'i sgeg mo rnam lnga ni/ /dbus su de bzhin gshegs rigs dkar/ /rdo rje shar du sngon po ste/ / 
<p>60b.7</p>lho ru rin chen ser mo'o/ /nub du pad+ma dmar mo ste/ /byang du las ma ljang ba'o/ /de bzhin lho nub phreng ba dang / /nub byang glu ma dbang ldan du/ /las ma la sogs de bzhin no/ /phyi yi lha rnams mtshams su ni/ /bdug pa la sogs de bzhin dgod/ /byams
<p>61a</p>
<p>61a.1</p>pa yang ni rigs lnga'i lnga/ /'khor lo lag na de bzhin te/ /rigs kyi mdog gi dbye bar bya/ /'khor dang gtso bo phyogs sogs ni/ /lA se la sogs bshad pa bzhin/ /bskal bzang gzhan yang de bzhin no/ /sgo rnams kun gyi nang du yang / /sgo srung
<p>61a.2</p>bzhi yang lnga lnga ru/ /gtso bo 'khor yang sngar bzhin brtag /phyag mtshan la sogs dbye ba ni/ /rgyud las ji skad gsung bzhin bya/ /'khor lo bcu tshan gsum dang gsum/ /brgya dang brgyad cu rtsa lnga ru/ /mkhas pas bsgrims te bri bar bya/ /de ltar phyag rgya chen
<p>61a.3</p>po'am/ /yang na lag pa'i phyag rgyar bcas/ /yang na mtshan ma dgod pa'am/ /yang na yi ge dgod pa'am/ /yang na gdan gyi mtshan ma'am/ /gal te 'byor pa med na yang / /phyag rgyas yongs su bsgrub ste bsam/ /dkyil 'khor bdun du brtag pa'o/ /so sor phye
<p>61a.4</p>la'ang de bzhin te/ /rang rang gi ni dkyil 'khor bzhin/ /de nas phyi dro'i thun dus su/ /khrus dang rgyan ni rab rdzogs pas/ /rdo rje dril bu rab bskul bas/ /dkyil 'khor lan bdun bskor byas pas/ /lhag pa gang yin 'dor bar 'gyur/ /mkhas pas ma tshang
<p>61a.5</p>yongs skong mdzad/ /'grub 'gyur smad par mi bya'o/ /lcags kyu la sogs rnal 'byor gyi/ /steng du bteg pa dgug pa dang / /gzhug cing dbang du bya ba'o/ /de nas bum pa bya ba yang / /rtsa ba nag po ra ri med/ /mgrin par ras mchog gis brgyan pa/ /'bru sna rin
<p>61a.6</p>chen sna lnga dang / /snying po lnga dang ldan par bya/ /dri zhim chu yis yongs bkang ba/ /bsgrub ste rang gi gnas su dbul/ /de nas dkyil 'khor dbus su ni/ /ting 'dzin gsum po sngon bzhin bsgom/ /ye shes sems dpa'i nga rgyal gyis/ /mchod pa nyid dang
<p>61a.7</p>gtor ma dang / /sbyin sreg ci nus pa yis mchod/ /bdag nyid 'jug pa'i cho ga yang / /slob ma 'jug pa'i tshul gyis bya/ /de nas slob ma 'jug pa yang / /gson dang shi ba'i las yin te/ /re zhig gnang ba nod par bya/ /bdag ming 'di zhes bgyi ba ni/ /rdo rje
<p>61b</p>
<p>61b.1</p>slob dpon dka' thub ches/ /sems can rnams la phan pa'i phyir/ /slob ma gang yin 'jug par 'tshal/ /de nas slob ma thams cad kyis/ /gson pa zhes bya'i khyad par te/ /dga' chen khyod bdag ston pa bas/ /slob dpon nyid ni bdag la dgongs/ / 
<p>61b.2</p>byang chub sems dpa'i lam bstan pa/ /skyob pa chen po bdag 'tshal lo/ /sangs rgyas chos dang dge 'dun te/ /skyabs gsum song la bdag skyabs mchi/ /thar pa chen po'i grong mchog tu/ /mgon pos bdag ni gzhug par 'tshal/ /bu tshur gshegs
<p>61b.3</p>shig theg chen gyi/ /lam chen snod ni khyod yin te/ /rdzogs pa'i sangs rgyas gang 'das dang / /de bzhin gang dag ma byon dang / /da ltar bzhugs pa'i rdzogs sangs rgyas/ /de dag kun gyis gsang sngags kyi/ /cho ga bzang po 'di mkhyen nas/ /'jig rten
<p>61b.4</p>spyod pa rjes 'jug phyir/ /'khor lo bskor nas mya ngan 'das/ /de bas kun mkhyen thob bya'i phyir/ /bu yis blo gros 'di gyis shig /de nas rgyun bshags byed du gzhug ste/ yol ba'i mtha' ru gnas pa las/ /gdong la gos kyis g.yogs pa yis/ / 
<p>61b.5</p>dkon mchog gsum la skyabs su mchi/ /sdig pa thams cad so sor bshags/ /bsod nams kun la rjes yi rang / /sangs rgyas byang chub yid kyis gzung / /byang chub mchog tu sems ni bskyed par bgyi/ /sems can rnams ni bdag gis mgron du gnyer/ /'gro
<p>61b.6</p>la phan phyir sangs rgyas 'grub par shog /ces brjod du gzhug go/ /de nas oM su ra ta s+t+waM sa ma ya s+t+waM/ oM badzra sid+d+hi ya thA su khaM/ zhes pas sems ni bskyed par bya'o/ /de nas che ge zhes bya ba 'di nyid ni/ byang chub sems ni yongs bzung nas/ /dam tshig mchog dang
<p>61b.7</p>gsang ba yi/ /'khor lo 'di ni 'jug par 'dod/ /de nas slob ma la bsgrags pa/ /sdom pa thams cad dbog pa ni/ /nus pa'i nyams la dpag ste sbyin/ /slob mas yang ni de bzhin gzung / /deng khyod de bzhin gshegs rigs zhugs/ /tshul 'di gzhan la ma
<p>62a</p>
<p>62a.1</p>brjod cig /gal te smras par gyur na ni/ /'jam pa'i rgyal po rab khros nas/ /bdun rgyud rigs dang bcas par bzlog /de nas 'og tu 'gro bar 'gyur/ /oM badzra u da kas chu blud do/ /gal te gsang na dngos grub ni/ /rdo rje bdud rtsi chu yis 'grub/ / 
<p>62a.2</p>deng nas brtsams te bu khyod kyi/ /'jam dbyangs rgyal po nga yin gyis/ /brnyas mi bya zhing mnyan par gyis/ /ye shes dag pa dbog pa dang / /brtan pa'ang gzhung bzhin bya ba ste/ /phreng ba dor dang bcing ba dang / /gdong g.yogs bkrol zhing dkyil 'khor bstan/ /bla ma
<p>62a.3</p>brgyud pa shes par gyis/ /'jug pa rdzogs nas dbang bskur ba/ /lhar bskyed chu dang cod pan dang / /rdo rje dril bu ming dang ni/ /brtul zhugs rjes gnang gzengs bstod dang / /lung bstan dbugs dbyung la sogs pa/ /cho ga mthong bas shes par bya/ /gson po'i las ni
<p>62a.4</p>yongs rdzogs nas/ /gal te shi la phan 'dogs na/ /ro'am rus pa gos la ni/ /sku yi sngags kyis btab pa yi/ /chu mchog gis ni bkru dang gtor/ /de nas de la gnas pa yi/ /gnod pa'i bgegs rnams bsal ba ni/ /shin tu khros pa'i 'jam dpal du/ /bdag
<p>62a.5</p>nyid rab tu bsams nas ni/ /gshin rje gshed dam bdud rtsi yi/ /gsang sngags drag po rab bzlas pa'i/ /yungs kar rdo rjer bsams nas ni/ /de la lan gsum rab tu brab/ /de nas de yi bgegs bral la/ /snying ga'i 'dod pa'i rgyal po yis/ /bar do'i shes pa dgug
<p>62a.6</p>par bya/ /a la sogs pa'i sa bon gyis/ /ye shes sems dpa' rab bskyed la/ /sems bskyed sdom bzung la sogs dang / /dkyil 'khor du ni gzhug pa rnams/ /gson po'i tshul bzhin byas nas su/ /dbang bskur ba yang rim bzhin bya/ /rnam par dag pa de yi ni/ / 
<p>62a.7</p>lte ba snying ga lkog ma dang / /spyi bo rnams ni rim bzhin du/ /shes rab 'khor lo gdags bya ste/ /lte bar shes rab 'khor lo ni/ /mu khyud bzhi dang rtsibs bcu gnyis/ /mu khyud bzhi la sngags bzhi ni/ /sngar bzhin dgod par shes par bya/ /rtsibs la'ang dbyangs yig bcu
<p>62b</p>
<p>62b.1</p>gnyis te/ /lte bar a yig bsam pa'o/ /snying ga mgrin pa spyi bo yang / /de bzhin bsam pa byas nas ni/ /spro dang bsdu ba'i 'od kyis ni/ /de yi lus kun khyab par bsam/ /de la sogs pa'i gzugs rten no/ /sbyin sreg tu ni dbul bar bya/ /de yang / thabs
<p>62b.2</p>dang dgang gzar blugs gzar rdzas/ /shing dang sgrub pa po dang snod/ /rdzas bsang dgod dang me blang dang / /bsang gtor dang ni me sbar dang / /ku sha dgram dang gnas pa dang / /me bskyed pa dang spyan drang sogs/ /srung skud bcing dang mchod pa dang / /zhabs bsil sgrub dang
<p>62b.3</p>dbang bskur dang / /dam tshig bsgo dang mchod yon dang / /bsang gtor 'thor 'thung sreg blugs dang / /me bsang brtag dang dgang blugs dang / /kun bsregs bsang dang lha dgod dang / /bsdus dang bstod dang dgug pa dang / /sngon bzhin phyag rgyas dbang
<p>62b.4</p>bskur dang / /mchod dang mchod yon 'thor 'thung bsang / /dgang blugs cig shos las bskul dang / /lha rnams gzi byin bskyed pa dang / /me lha dgang blugs mchod yon bcas/ /bsang gtor sogs dang gshegs gsol ba/ /cho ga ji ltar mthong ba yi/ /gang
<p>62b.5</p>na las kyi cho ga med/ /de ni spyi yi cho ga las/ /rgyas pa'i cho ga sngags pas bstan/ /de shes pa la nyes pa bral/ /de ltar byed pa'i slob dpon ni/ /rdo rje 'dzin dang 'dra bar 'gyur/ /dkyil 'khor sngon bzhin mchod pa dang / /yi ge brgya pa brjod pa dang / /bzod pa
<p>62b.6</p>gsol dang bsngo ba dang / /phyag rgya dgrol ba'i rim pa bya/ /oM khyod kyis sems can don kun mdzad/ /rjes su mthun pa'i dngos grub stsol/ /sangs rgyas yul du gshegs nas kyang / /slar yang 'byon par mdzad du gsol/ /oM badzra muH/ 'phags pa 'jam
<p>62b.7</p>dpal gyis khyab pa'i/ /bsdus dang rgyas pa'i cho ga ni/ /thun mong thun mong min par sbyar/ /nongs pa mkhas rnams bzod par mdzod/ /gsang bar 'os pa sba ba'i phyir/ /bsdus dang rgyas pa'i cho ga byas/ /'di las dge ba ci thob pa/ /'gro kun 'jam
<p>63a</p>
<p>63a.1</p>pa'i dbyangs thob shog /'phags pa 'jam dpal rigs bsdus pa dang phye ba'i cho ga yid bzhin nor bu zhes bya ba slob dpon zla bzangs grags pas mdzad pa rdzogs so// //kha che'i mkhan po paN+Di ta ma hA dz+nyA na dang / lo tsA ba dge slong tshul
<p>63a.2</p>khrims gzhon nus bsgyur cing zhus te gtan la phab pa'o/ /[ ]@##/ /rgya gar skad du/ Ar+ya many+dzu shrI nA ma saM gI ti sA d+ha ni nA ma/ bod skad du/ 'phags pa 'jam dpal gyi mtshan yang dag par brjod pa'i sgrub thabs zhes bya ba/ 'jam
<p>63a.3</p>pa'i rdo rje la phyag 'tshal lo/ /rang bzhin gyis ni dag pa'i bdag /ngo bo nyid kyis rnam sangs rgyas/ /snying po'i don ldan sku yi mchog /dkyil 'khor gtso la phyag 'tshal nas/ /snying po don gyi rgyud nyid las/ /brten nas bdag gis sgrub thabs brtsams/ / 
<p>63a.4</p>de nas gnas chen yid 'ong ba'i/ /nags tshal shin tu mdzes la sogs/ /dad dang dbang bskur rjes su ldan/ /byams sems ldan pas 'di brtsam mo/ /chos rnams sgyu ma lta bu'i blos/ /khro bo drug gis bsrung bar bya/ /oM badzra yak+Sha kA la rU pa hUM/ oM badzra ya
<p>63a.5</p>mAn+ta ka hUM/ zhes bya bas bsrung bar bya'o/ /de nas byams pa'i sems ldan pa'i/ /bde ba'i stan la nyer 'dug nas/ /mdun du dkyil 'khor spyan drang ste/ /phyag dang mchod pa bya ba ni/ /na maHsarba ta thA ga ta badzra d+hU pe pU dza me g+ha sa mu dra s+pha ra Na sa ma ye hUM/ na maHsarba ta
<p>63a.6</p>thA ga ta badzra puSh+pe pU dza me g+ha sa mu dra s+pha ra Na sa ma ye hUM/ na maHsarba ta thA ga ta badzra A lo ke pU dza me g+ha sa mu dra s+pha ra Na sa ma ye hUM/ na maHsarba ta thA ga ta badzra gan+d+he pU dza me g+ha sa mu dra s+pha ra Na sa ma ye hUM/ na maHsarba ta thA ga ta badzra nai wi t+ya pU dza me g+ha sa mu dra s+pha ra Na sa ma ye hUM/ na maH 
<p>63a.7</p>sarba ta thA ga ta shab+ta pU dza me g+ha sa mu dra s+pha ra Na sa ma ye hUM/ zhes mchod pa sngon du song nas sdig pa bshags pa la sogs pa bya'o/ /de nas byams pa dang / snying rje dang / dga' ba dang / btang snyoms bsgom par bya'o/ /a b+ha ba swa b+ha ba bi shud+d+ha badzra tsak+Shu a A aM aH/ 
<p>63b</p>
<p>63b.1</p>zhes bya bas stong pa nyid du bsgom mo/ /de nas stong pa'i ting 'dzin las/ /dang po a yi rang bzhin las/ /'od 'phros hUM las rdo rje ni/ /khro zhal drug ldan me dpung ldan/ /bum pa'i nang du mchod rten ni/ /rin chen lnga las grub pa bskyed/ /chos sku la brten gzugs sku
<p>63b.2</p>ni/ /e las byung ba'i bum pa'i nang / /kha dog dkar po bskyed par bya/ /de nang b+hUM gyi 'phro 'du las/ /gru bzhi pa la sgo bzhi pa/ /'khor lo rtsibs bzhi tshom bu lnga/ /bcu drug 'khor lo dang bcas pa'i/ /dbus su seng ge gti mug gdan/ /shar du glang chen zhe sdang
<p>63b.3</p>gdan/ /lhor ni rta ste nga rgyal gdan/ /nub tu rma bya chags pa'i gdan/ /byang du shang shang phrag dog ste/ /lnga yi bdag nyid bcom pa'i gdan/ /zla ba'i gdan dang bcas pa ste/ /gzhan yang de bzhin zla ba'o/ /dang po dbyangs yig rang bzhin las/ /gti mug blo ste tshul
<p>63b.4</p>khrims mchog /chos dbyings rang bzhin zhi ba'i sku/ /dbus su rnam par bsam par bya/ /'di ltar sangs rgyas skye med pa'i/ /zhal lnga phyag brgyad pad+ma'i steng / /'di ltar sangs rgyas skye med pa'i/ /'dab bzhi a ra pa tsa na/ /'di ltar sangs rgyas skye med pa'i/ / 
<p>63b.5</p>rdzogs pa'i sangs rgyas mthing ga ste/ /thabs dang shes rab nyi zla'i bar/ /a ni yig 'bru kun gyi mchog /kha dog sna tshogs 'bar ba'o/ /rdo rje skyil krung bcas par bsgom/ /zhe sdang chen po bzod pa'i bdag /me long rang bzhin mthing ka ste/ /brtan pa'i
<p>63b.6</p>rtags can mi bskyod pa/ /cung zhig khros pa'i tshul gyis bzhugs/ /chags pa chen po sbyin pa'i bdag /mnyam pa'i rang bzhin ser po ste/ /chags pa chen po'i rang bzhin gyis/ /mnyam pa yi ni tshul gyis bzhugs/ /bsam gtan rang bzhin 'dod pa'i
<p>63b.7</p>bdag /so sor kun rtog dmar po ste/ /'dod chags chen po'i rang bzhin gyi/ /bsam gtan gyi ni tshul gyis bzhugs/ /skyob pa'i rang bzhin phrag dog sel/ /bya ba nan tan sna tshogs mdog /phrag dog chen po'i rang bzhin bdag /phrin las kyi ni
<p>64a</p>
<p>64a.1</p>tshul gyis bzhugs/ /don chen stong pa'i rang bzhin gyi/ /me long ye shes mthing ka ste/ /rdo rje bsnams pa 'gying bag can/ /pad+ma zla ba'i steng na bzhugs/ /brjod pa bral bas mtshan ma med/ /mnyam nyid ye shes mthing ka ste/ /rin chen
<p>64a.2</p>bsnams pa 'gying bag can/ /pad+ma zla ba'i steng na bzhugs/ /brjod pa 'byung ba smon pa med/ /so sor kun rtog dmar po ste/ /pad+ma bsnams pa 'gying bag can/ /pad+ma zla ba'i steng na bzhugs/ /chos dang chos can de bzhin nyid/ /bya ba sgrub pa sna tshogs dag /rgya gram
<p>64a.3</p>bsnams shing 'gying bag can/ /pad+ma zla ba'i steng na bzhugs/ /byang chub mchog gi 'dod pa'i bdag /sku mdog mthing ga chen po ste/ /shes rab chen po'i sku 'chang ba/ /rdo rje skyil krung zla ba'i steng / /bde ba mchog gi rang bzhin gyi/ /sku mdog ser po'i sku 'chang ba/ / 
<p>64a.4</p>byams pa'i rang bzhin lcags kyu 'dzin/ /rdo rje skyil krung zla ba'i steng / /dga' ba'i mchog gi rang bzhin gyi/ /sku mdog dmar po sgra yi bdag /dbyer med thugs kyi mda' gzhu 'dzin/ /rdo rje skyil krung zla ba'i steng / /mgu ba chen po'i rang bzhin gyi/ /sku mdog ljang
<p>64a.5</p>gu'i mdog can te/ /phrag dog spangs pa mgu ba'i bdag /rdo rje skyil krung zla ba'i steng / /gzugs kyi che ba'i bdag nyid can/ /sku mdog gser dang 'dra ba ste/ /dbul ba sel mdzad rin chen 'dzin/ /rdo rje skyil krung zla ba'i steng / /kha dog shin tu gsal ba
<p>64a.6</p>yi/ /sku mdog ban+du la yi mdog /gnyen po mthar 'dzin nyi ma 'dzin/ /rdo rje skyil krung zla ba'i steng / /mtshan thos pas ni snyan pa ste/ /ljang gu sna yi rnam shes sku/ /snyan pa yis ni tog 'dzin pa'i/ /rdo rje skyil krung zla ba'i steng / /snying po 'dus pas mi bzad
<p>64a.7</p>mdzod/ /sku ni mthing ga'i mdog can te/ /'gyod pa med pas so phreng 'dzin/ /rdo rje skyil krung zla ba'i steng / /shes rab kyis ni rnam par 'byed/ /sku mdog pad+ma rA ga'i mdog /chags pa med pas pad+ma 'dzin/ /rdo rje skyil krung zla ba'i steng / /nyon mongs pa yi
<p>64b</p>
<p>64b.1</p>'dzin pas bcings/ /sku mdog ljang gu 'od dang ldan/ /nyon mongs gcod byed ral gri 'dzin/ /rdo rje skyil krung zla ba'i steng / /snang ba bzhin du gsal bar rtogs/ /mthing ka lce yi rnam shes sku/ /gzhan yang ltos pa'i 'khor lo 'dzin/ /rdo rje skyil krung zla ba'i
<p>64b.2</p>steng / /rtog pas rang 'dra de rtog byed/ /sku mdog gser bsregs 'dra ba'i sku/ /smra bar byed pa'i lce bsnams shing / /rdo rje skyil krung zla ba'i steng / /mkhas pas gnyen po sna tshogs brten/ /ljang gu'i mdog can mdzes pa'i sku/ /sbyor ba'i bdag nyid rgya
<p>64b.3</p>gram 'dzin/ /rdo rje skyil krung zla ba'i steng / /sgyu ma'i rang bzhin don kun 'grub/ /sku mdog mthing ka chen po ste/ /phyir mi ldog pa'i mche ba 'dzin/ /rdo rje skyil krung zla ba'i steng / /byams dang snying rje dga' bas dga'/ /sku mdog gser 'dra mdzes pa'i sku/ / 
<p>64b.4</p>dman pa'i lus grol go cha 'dzin/ /rdo rje skyil krung zla ba'i steng / /'bras bu chos sku sgyu ma'i sku/ /mig 'phrul sprul pa mthing ga'i mdog /rang bzhin don grub khu tshur phyag /rdo rje skyil krung zla ba'i steng / /rgyan rnams kun gyis rnam brgyan cing / /bzhi bzhis yongs
<p>64b.5</p>su bskor ba'o/ /sbyin pa'i bdag nyid sgeg mo gtso/ /sku mdog dkar mo me long 'dzin/ /rdo rje skyil krung zla ba'i steng / /shar lho mtshams su bsam par bya/ /tshul khrims bdag nyid phreng ba ma/ /sku mdog ser mo phreng ba 'dzin/ /rdo rje skyil krung zla ba'i steng / / 
<p>64b.6</p>lho nub mtshams su bsam par bya/ /bzod pa'i bdag nyid glu ma ni/ /sku mdog dmar mo pi wang 'dzin/ /rdo rje skyil krung zla ba'i steng / /nub byang mtshams su bsam par bya/ /brtson 'grus bdag nyid gar ma ni/ /sku mdog ljang gu gar ma ste/ /rdo rje skyil krung
<p>64b.7</p>zla ba'i steng / /byang shar mtshams su bsam par bya/ /dang po'i dbyangs yig las byung ba'i/ /shes rab dkyil 'khor bskyed byas nas/ /'khor lo bcu drug dag la ni/ /thabs kyi dkyil 'khor de bzhin no/ /byams chen rang bzhin dpag med pa'i/ /byang chub
<p>65a</p>
<p>65a.1</p>sems dpa' byams pa ni/ /sku mdog dmar ser gun+d+he bsnams/ /sems dpa'i skyil krung zla ba'i steng / /snying rje shes rab mchog gi sku/ /byang chub sems dpa' 'jam dpal ni/ /ljang ser phyag na ut+pal bsnams/ /sems dpa'i skyil
<p>65a.2</p>krung zla ba'i steng / /dga' ba'i shes rab blo chen ni/ /byang chub sems dpa' spos glang po/ /mthing ga phyag na spos phor 'dzin/ /sems dpa'i skyil krung zla ba'i steng / /mkhas pa btang snyoms thabs che ba/ /byang chub sems dpa' ye shes tog /dkar po phyag
<p>65a.3</p>na tog bsnams te/ /sems dpa'i skyil krung zla ba'i steng / /rdzu 'phrul snying rje'i stobs dang ldan/ /sems dpa' blo gros rgya mtsho ni/ /gser mdog phyag na rin po che/ /sems dpa'i skyil krung zla ba'i steng / /shugs chen byams pa'i stobs dang ldan/ / 
<p>65a.4</p>sems dpa' blo gros mi zad pa/ /gser mdog phyag na rin chen 'dzin/ /sems dpa'i skyil krung zla ba'i steng / /rdzu 'phrul sna tshogs dga' ba'i bdag /byang chub sems dpa' bzang skyong ni/ /mdog sngon phyag na spos kyi shing / /sems dpa'i skyil
<p>65a.5</p>krung zla ba'i steng / /bdag gzhan sde 'joms btang snyoms bdag /byang chub sems dpa' spobs brtsegs ni/ /mthing ga'i mdog can pu sti bsnams/ /sems dpa'i skyil krung zla ba'i steng / /srid pa'i ri 'joms dga' ba ni/ /byang chub sems dpa'
<p>65a.6</p>mthu chen thob/ /mdog dmar phyag na pad+ma bsnams/ /sems dpa'i skyil krung zla ba'i steng / /sra zhing mkhregs pa btang snyoms sku/ /byang chub sems dpa' ngan song 'dren/ /dmar ser phyag na lcags kyu 'dzin/ /sems dpa'i skyil krung zla ba'i steng / / 
<p>65a.7</p>drag po chen po byams pa'i sku/ /byang chub sems dpa' mya ngan 'joms/ /dung mdog phyag na ral gri bsnams/ /sems dpa'i skyil krung zla ba'i steng / /snying rjes 'jigs pa che las skyob/ /byang chub sems dpa' dra ba can/ /mdog dkar phyag na dra ba bsnams/ / 
<p>65b</p>
<p>65b.1</p>sems dpa'i skyil krung zla ba'i steng / /mgon po'i rigs te btang snyoms sku/ /sems dpa' zla 'od gzhon nu ni/ /dkar ser phyag na zla ba bsnams/ /sems dpa'i skyil krung zla ba'i steng / /dga' ba'i byin brlabs che ba'i mchog /byang chub sems dpa'
<p>65b.2</p>'od dpag med/ /mdog dkar phyag na lcags kyu bsnams/ /sems dpa'i skyil krung zla ba'i steng / /byang chub snying rje'i lam gyi bdag /sems dpa' nam mkha'i snying po ni/ /sku mdog ljang khu ral gri 'dzin/ /sems dpa'i skyil krung zla ba'i steng / /theg
<p>65b.3</p>chen byams pa chen po'i bdag /byang chub sems dpa' nam mkha'i mdzod/ /mthing ka rin chen zur brgyad sgrom/ /sems dpa'i skyil krung zla ba'i steng / /bsam gtan gyi ni bdag nyid de/ /dri yi lha mo bdug pa ma/ /mthing ka'i mdog can spos phor 'dzin/ /sems
<p>65b.4</p>dpa'i skyil krung zla ba'i steng / /shes rab pha rol phyin pa'i bdag /mdzes pa'i me tog lha mo ni/ /dkar mo phyag na me tog 'dzin/ /sems dpa'i skyil krung zla ba'i steng / /thabs kyi shes rab pha rol phyin/ /mdzes pa'i dri yi lha mo ni/ /dmar mo phyag na dri chab
<p>65b.5</p>bsnams/ /sems dpa'i skyil krung zla ba'i steng / /smon lam gsal ba'i pha rol phyin/ /ro dang ldan pa'i zhal zas ma/ /ljang gu phyag na ro mchog bsnams/ /sems dpa'i skyil krung zla ba'i steng / /ye shes snying rje chen po yi/ /khros pa'i lha mo lcags kyu ma/ / 
<p>65b.6</p>mthing ka phyag na lcags kyu 'dzin/ /khros pa'i tshul gyis zla ba'i steng / /byams pa'i pha rol phyin pa'i stobs/ /khros pa'i lha mo zhags pa ma/ /ser mo phyag na zhags pa bsnams/ /khros pa'i tshul gyis zla ba'i steng / /dga' ba'i pha rol phyin pa'i stobs/ /khros
<p>65b.7</p>pa'i lha mo lcags sgrog ma/ /dmar mo phyag na lcags sgrog bsnams/ /khros pa'i tshul gyis zla ba'i steng / /ye shes zad med btang snyoms bdag /khros pa'i lha mo dril bu ma/ /ljang gu'i mdog can dril bu ma/ /khros pa'i tshul gyis zla ba'i steng / /dang po'i
<p>66a</p>
<p>66a.1</p>dbyangs yig rang bzhin las/ /lha rnams de ltar bskyed par bya'o/ /oM pra kr-i ta pa ri shud+d+ha sarba d+harmA ya du ta/ sarba ta thA ga tA dz+nyA na kA ya many+dzu shrI pa ri shud+d+hi tA/ mu pA da ye ta a/ zhes spyan drang bar bya'o/ /a A i I u U e ai o au aM
<p>66a.2</p>a/ s+thi to hr-i di dz+nyA na mUrti/ ra haM bud+d+ho bud+d+hA nAM/ t+r+ya d+h+wa warti ni/ oM badzra tIk+Sh+Na/ duH khats+tshe da/ pradz+nyA dz+nyA na mUrta ye/ dz+nyA na kA ya/ wA gI shwa ra/ a ra pa tsa nA ya te na maH/ zhes phyag btsal bar bya'o/ /dzaHhUM baM hoH/ zhes bya bas gnyis su med par bstim par bya'o/ / 
<p>66a.3</p>oM sarba ta thA ga tA hr-i da ya ha ra ha ra/ oM hUM hrIHb+ha ga bAn dz+nyA na mUrti a/ zhes bya bas zla ba'i steng du sa bon gsum gyis byin gyis brlab par bya'o/ /oM sarba ta thA ga ta hr-i da ya/ ha ra ha ra/ sarba d+harma ga ga na/ a ma la su pa ri shud+d+ha d+harma d+hA tu dz+nyA na gar+b+ha AH/ zhes bya bas dbang bskur
<p>66a.4</p>te/ rigs rnams kyis mtshon pa'o/ /de nas bsgom pa rab tu brtsams/ /ma yengs gsal bar byas te bsgom/ /a ra pa tsa na a zhes bzlas par bya'o/ /de nas mtshan gyi sngags brjod par bya'o/ /mtshan rnams bsdus nas gtso bo la zhu ste kun du zhal rnam par snang
<p>66a.5</p>mdzad du'o/ /gzhan du ni gtso bo zhu ba dang rjes kyi gtso bo zhu ba'o/ /gti mug can sbyangs nas/ pradz+nyA dz+nyA na mUrti a zhes bya bas chos kyi dbyings kyi ye shes sems dpa' las byung ba'i skur gsal bar byas te mtshan brjod par bya'o/ /zhe sdang can sbyangs nas duHkhats+tshe da zhes bya
<p>66a.6</p>bas me long lta bu'i ye shes sems dpa' las byung ba'i skur gsal te mtshan brjod par bya'o/ /'dod chags can sbyangs nas oM badzra tIk+Sh+Na zhes bya bas so sor kun du rtog pa'i ye shes sems dpa' las byung ba'i skur gsal te mtshan brjod par bya'o/ /nga rgyal can sbyangs
<p>66a.7</p>nas oM wA gI shwa ra zhes bya bas mnyam pa nyid kyi ye shes sems dpa' las byung ba'i skur gsal te mtshan brjod par bya'o/ /phrag dog can sbyangs nas dz+nyA na kA ya zhes bya bas bya ba grub pa'i ye shes sems dpa' las byung ba'i skur gsal te mtshan brjod par bya'o/ /de ltar
<p>66b</p>
<p>66b.1</p>longs sku dang sprul sku'i sngags brjod nas bstod pa ni/ /mchog sbyin rdo rje mchog khyod 'dud/ /yang dag mthar gyur khyod la 'dud/ /stong nyid las byung khyod la 'dud/ /sangs rgyas byang chub khyod la 'dud/ /ces bya bas stong pa nyid de dang mtshan ma med pa dang smon
<p>66b.2</p>pa med pa dang / rang bzhin gyis rnam par dag pa'o/ /yum bzhis chos sku la bstod pa'o/ /sangs rgyas chags pa khyod la 'dud/ /sangs rgyas 'dod la phyag 'tshal 'dud/ /sangs rgyas dgyes pa khyod la 'dud/ /sangs rgyas rol la phyag 'tshal 'dud/ / 
<p>66b.3</p>ces bya bas nang stong pa nyid dang phyi stong pa nyid dang phyi nang stong pa nyid dang stong pa nyid stong pa nyid kyi sgo nas shar phyogs kyi sems dpa' bzhis chos sku la bstod pa'o/ /sangs rgyas 'dzum pa khyod la 'dud/ /sangs rgyas bzhad la phyag 'tshal 'dud/ /sangs rgyas gsung
<p>66b.4</p>nyid khyod la 'dud/ /sangs rgyas thugs la phyag 'tshal 'dud/ /ces bya bas chen po stong pa nyid dang don dam pa stong pa nyid dang 'dus byas stong pa nyid dang 'dus ma byas stong pa nyid de lho'i phyogs kyi sems dpas chos sku la bstod pa'o/ /med pa las byung khyod la
<p>66b.5</p>'dud/ /sangs rgyas 'byung ba khyod la 'dud/ /nam mkha' las byung khyod la 'dud/ /ye shes las byung khyod la 'dud/ /ces bya bas mtha' las 'das pa stong pa nyid dang thog ma dang tha ma med pa stong pa nyid dang dor ba med pa stong pa nyid dang rang bzhin stong pa nyid de
<p>66b.6</p>nub phyogs kyi sems dpas chos sku la bstod pa'o/ /sgyu 'phrul dra ba khyod la 'dud/ /sangs rgyas rol ston khyod la 'dud/ /thams cad thams cad khyod la 'dud/ /ye shes sku nyid khyod la 'dud/ /ces bya bas chos thams cad stong pa nyid dang rang gi mtshan
<p>66b.7</p>nyid stong pa nyid dang mi dmigs pa stong pa nyid dang dngos po med pa'i ngo bo nyid stong pa nyid de byang phyogs kyi sems dpas chos sku la bstod pa'o/ /a b+hA ba swa b+hA ba bi shud+d+ha badzra tsa k+Shu aM a/ zhes bya bas bzlas pa bstan nas gtor ma gtang bar bya'o/ /de nas spyod
<p>67a</p>
<p>67a.1</p>lam gyis gnas par bya'o/ /bdag gis bla ma'i gdams pa la brten nas/ rgyud don dbang po rdo rje'i tshig don sbyar/ /mkha' 'gro'i rjes su 'brangs nas de brtsams pas/ /'gro kun ye shes sems dpa' rtogs par shog /'phags pa
<p>67a.2</p>'jam dpal gyi mtshan yang dag par brjod pa'i dkyil 'khor gyi sgrub thabs u rgyan gyi slob dpon shrI a wa d+hU tI pa chen pos mdzad pa rdzogs so// //rgya gar gyi mkhan po d+harmA shrI mi tra dang / bod kyi lo tsA ba dge slong chos kyi bzang pos bsgyur ba'o// // 
<p>67a.3</p>@##/ /rgya gar skad du/ Ar+ya many+dzu shrI nA ma saM gI ti no pi ka /bod skad du/ 'phags pa 'jam dpal gyi mtshan yang dag par brjod pa'i sgrub thabs/ 'jig rten dbang phyug la phyag 'tshal lo/ /shes rab ral gri mda' gzhu thogs/ /dang po'i sangs rgyas rgyu med
<p>67a.4</p>pa/ /gdong lnga gtsug phud lnga dang ldan/ /gsang sngags rgyal po drug ldan 'dud/ /dang por sngags pas dbang thob cing dam tshig dang ldan par byas te/ yid dga' ba'i gnas su 'dug la/ tho rangs kar kha'i sgo dag par byas la/ snying gar zla ba'i steng du/ yi ge
<p>67a.5</p>muM rnam par bsams la/ 'od zer gyis bla ma dang yang dag par rdzogs pa'i sangs rgyas spyan drangs la/ phyag btsal ba dang / mchod pa dang / rjes su yi rang ba dang / chos kyi 'khor lo bskor bar bskul zhing / mya ngan las mi 'da' bar gsol te/ dge ba'i rtsa ba
<p>67a.6</p>bsngo bar bya'o/ /de nas byams pa dang / snying rje dang / dga' ba dang / btang snyoms bsgom par bya'o/ /de'i rjes la stong pa nyid bsgoms te/ oM shu n+ya tA dz+nyA na badzra swa b+hA wa At+ma ko\u0f85haM/ sngags 'di'i don la dmigs pas/ chos thams cad sgyu ma lta bur bsgom mo/ / 
<p>67a.7</p>de nas yi ge d+hIHlas pad+ma'i gdan dmar po bsam zhing / de'i steng du a las zla ba'i gdan rnam par bsams te/ dbus su yi ge muM dmar skya 'od zer gyi tshogs 'phro zhing 'du ba bsam par bya'o/ /de nyid thig ler gyur pa las/ /ye shes sems dpa' sku mdog
<p>67b</p>
<p>67b.1</p>dkar po sprin dkar dag pa lta bu rdo rje skyil krung can/ phyag bzhi dang ldan pa g.yas g.yon gnyis na mdzes pa'i ral gris 'debs shing shes rab kyi pusti 'dzin pa'o/ /de'i 'og ma gnyis na mda' dang gzhu bsnams pa'o/ /gzhon nu'i rgyan can no/ /de ltar rnam par bsgoms
<p>67b.2</p>te/ At+ma ko\u0f85haM/ zhes brjod la/ nga rgyal bskyed par bya'o/ /de'i rjes la snying ga'i 'od zer gyis ye shes sems dpa' spyan drangs te/ yi ge las byung ba'i pad+ma dang zla ba'i steng du bzhugs te/ mchod pa'i tshogs kyis rnam par mchod la/ rang dang gnyis su med par
<p>67b.3</p>bsre bar bya'o/ /snying ga dang mgrin pa dang dpral ba dang spyi bo rnams su/ rdo rje dang pad+ma dang rin po che dang sna tshogs rdo rjes rgyas btab ste/ thugs ka'i 'od zer kyis nam mkha' khyab pas/ de bzhin gshegs pa bskul bas lha mo'i tshogs kyis bdud rtsi'i rgyun gyis dbang bskur
<p>67b.4</p>te/ sangs rgyas lnga'i cod pan dang dar dpyangs dang bcas pas dbang bskur ro/ /de'i thugs kar zla ba'i dkyil 'khor du/ hrIHyongs su gyur pa las dang po'i sangs rgyas sku mdog dkar po zhal lnga phyag brgyad pa/ zhabs gnyis skyil mo krung du bzhugs pa/ byis pa'i rgyan
<p>67b.5</p>thams cad kyis brgyan pa/ rin po che sna tshogs pa'i na bza' can/ g.yas bzhi na mdzes pa'i ral gri/ g.yon bzhi na shes rab kyi pha rol tu phyin pa'i glegs bam de'i thugs kar shes rab kyi 'khor lo rnam par bsnams te/ lce drug pa kha dog drug dang ldan pa/ mu khyud
<p>67b.6</p>bzhi yis bskor ba/ lte bar yi ge a dkar po bsams te/ de las 'od 'phros pas/ phyogs bcu'i sems can gyi khams thams cad khyab par byas te/ slar 'dus te de nyid la thim pas/ rtsa ba'i sngags dgod par bya'o/ /oM sarba d+harmA a b+hA ba swa b+hA ba bi shud+ha
<p>67b.7</p>badzra a A aM aH/ de'i phyi rol mu khyud la dbyangs kyi yi ge bcu gnyis dgod do/ /de'i phyi rol 'khor lo rtsibs drug pa ste/ dang po'i rtsibs la oM badzra tIk+Sh+Na ya te nA ma/ gnyis pa la oM duHkhats+tshe da ya te nA ma/ gsum pa la oM pradz+nyA dz+nyA na mUrta ye ya te nA ma/ bzhi pa
<p>68a</p>
<p>68a.1</p>la oM dz+nyA na kA ya ya te nA ma/ lnga pa la oM wA gI shwa ra ya te nA ma/ drug pa la oM a ra pa tsa nA ya te nA ma/ phyi'i mu khyud dang po la ye shes sems dpa'i phreng sngags/ sarba ta thA ga ta hri da ya zhes bya ba nas/ dz+nyA na gar+b+ha AHzhes bya ba'i bar du dgod do/ / 
<p>68a.2</p>phyi'i mu khyud tha ma la yi ge ka nas ha'i mthar gsal byed kyi yi ge dgod do/ /de ltar snying gar bsam zhing / de las 'khor lo de'i dbus su a las bskyed pa/ bcom ldan 'das 'jam dpal ye shes sems dpa' zhal drug pa ston ka'i zla ba ltar dkar zhing / in+d+ra nI la'i
<p>68a.3</p>gtsug phud can/ nyi ma 'char ka'i 'od 'dra bas bskor zhing / zhi ba'i ngang tshul dang ldan pa/ phyag gnyis kyis ut+pal dmar po dang sngon po/ shes rab kyi pha rol tu phyin pa'i glegs bam gyis mdzes pa g.yas dang g.yon na rim pa bzhin bsnams pa rgyan thams cad kyis
<p>68a.4</p>brgyan cing skyil mo krung gis bzhugs par bsam mo/ /de'i thugs kar zla ba'i dkyil 'khor/ de'i dbus su yi ge a bkod de/ de las 'od zer 'phros shing / 'khor lo'i sngags kyi kha dog ji lta ba bzhin 'od zer 'phros te/ rang dang 'jig rten gyi khams kun khyab par
<p>68a.5</p>byas nas/ sangs rgyas kyi zhing thams cad gsal bar 'gyur zhing / sems can gyi khams thams cad snang bar byas te/ 'od kyis de bzhin gshegs pa thams cad slar bsdus nas/ bdag nyid la lan gsum bskor te/ snying ga'i sngags dang zla ba dang bcas pa gcig tu
<p>68a.6</p>'dres par gyur nas/ shes rab dang ye shes kyi me 'bar ba'i tshul gyis/ bdag med pa brtan por bsgom mo/ /de lta bu'i tshul gyis sngags kyi bzlas pa rdzogs par 'gyur ro/ /gzhan yang sngags bzlas pa dang / mtshan yang dag par brjod pa bklag pa yang rim pa des yang dang
<p>68a.7</p>yang du bya'o/ /thun mtshams su ni ye shes sems dpa' gshegs su gsol zhing ji ltar bskyed pa'i rim pa bdag nyid la bsdu bar bya'o/ /bdag nyid kyang mi dmigs pa la lha'i rnal 'byor du langs te/ spyod lam thams cad kyang bden pa gnyis kyi tshul gyis dkyil 'khor dang
<p>68b</p>
<p>68b.1</p>gtor ma dang / sbyin sreg dang / mchod pa dang / mdo gdon pa la sogs pa mchod rten gyi las dang / sbyin pa la sogs pa pha rol tu phyin pa drug dang / lus ngag gi spyod pa thams cad lha'i rnal 'byor dang ldan pas sgyu ma'i tshul gyis sbyar bar bya'o/ /zas la sogs pa ni
<p>68b.2</p>rang bzhin gyis rnam par dag pa'i bdud rtsi chen por sngags kyis btab la tshim par bya'o/ /phyi'i khrus don du gnyer ba'i tshe yang dbang bskur ba'i cho ga rang bzhin rnam par dag pas bkru'o/ /nyal ba'i tshe chos kyi dbyings la snyoms par zhugs pas nyal lo/ /ldang na gzugs
<p>68b.3</p>kyi sku'i rim pas so/ /tshul 'di lta bur gang zhig sgom par byed pa de ni 'dul ba'i dbang gis de nyid ring por mi thogs par nam mkha'i dkyil na bzhugs pa mthong ngo / /ye shes sems dpa' sprul pa'i sku yi sgrub thabs 'di/ /rgyud dang sgeg pa'i rdo rje byang chub mchog
<p>68b.4</p>ldan dang / /'jam dpal grags pa bla ma'i man ngag rim pa 'di/ /gsang ba'i mtshan ldan rdo rje las grub kyis/ /dam pa nyer bsten dan hri badzra las/ /byang chub sgyu 'phrul sbyor ba'i man ngag 'di/ /rnyed nas 'di la gus phyir bdag gis bris/ /'di yis 'gro kun
<p>68b.5</p>ye shes sems dpar shog /'phags pa 'jam dpal gyi mtshan yang dag par brjod pa'i sgrub thabs rdzogs so// //[ ]@##/ /rgya gar skad du/ Ar+ya many+dzu shrI maN+Dal bi d+hi kri ta/ bod skad du/ 'phags pa 'jam dpal gyi dkyil 'khor gyi cho ga / 
<p>68b.6</p>'jam pa'i rdo rje la phyag 'tshal lo/ /khyab pa'i bdag po ye shes sku/ /de bzhin nyid dag dri med pa'i/ /tshig la smra mkhas brjod pa'i gsung / /khyab bdag sku lnga la bstod de/ /rdzogs pa'i sangs rgyas kun gyi lam/ /sgyu 'phrul dra ba'i dkyil 'khor bshad/ /thabs
<p>68b.7</p>dang shes rab don ldan pa'i/ /dad ldan thos pa la brtson dang / /dbang thob gnang ba sbyin pa'i phyir/ /dben pa'i gnas kyi bar chad bsal/ /byams sems ldan pas bsnyen pa brtsam/ /slob mas thal mo sbyar byas nas/ /maN+Dal me tog bcas phul nas/ /bdag ni 
<p>69a</p>
<p>69a.1</p>mi shes rang bzhin gyi/ /lam gyi dam pa bstan du gsol/ /gsol btab gnang sbyin ched du ni/ /rdzas rnams la sogs gnang ba sbyin/ /byams ldan bsnyen pa la 'jug bya/ /gtso bo la 'bum gzhan la khri/ /oM badzra tIk+Sh+Na duHkhats+tshe da/ 
<p>69a.2</p>pradz+nyA dz+nyA na mUr+t+ta ye/ dz+nyA na kA ya bA gI shwa ra a ra pa tsa na hUM d+hIH/ phyogs skyong rnams la gtor ma btang / /bsod nams bsags pas sbyin sreg bya'o/ /sngon du bsnyen pa'i mtshan byung nas/ /dkyil 'khor bri ba'i las brtsam bya/ /dang po sangs rgyas skur gsal
<p>69a.3</p>la/ /lha mnyes sa bslang sa brtag dang / /nags tshal spang ljongs nyams dga'i gnas/ /sngar byas rang yid dga' bar brtsom/ /dri zhim chus gtor me tog dgram/ /de ltar sa brtag de ru ni/ /mchod pa lnga yis lha mo mchod/ /skyob pa sangs rgyas thams cad
<p>69a.4</p>kyi/ /spyod pa'i tshul dang khyad par gyis/ /sa dang pha rol phyin pa la/ /lha ma khyod ni dbang du gyur/ /skyob pa shAkya seng ge yis/ /bdud kyi sde rnams bcom pa ltar/ /de ltar bdag gis bdud kyi sde/ /pham par bya phyir dkyil 'khor bri/ /lan gsum brjod pas
<p>69a.5</p>sa la thim/ /de yi rtags ni shar la sogs/ /mthon dman rtags kyis brtag par bya/ /rko ba lto 'phye'i lte bar brko/ /dri yi chu yis spangs la bzhag /de nas lag mthil ltar mnyam bya/ /lha yi rnal 'byor dang ldan pas/ /sa gzhi rdo rje'i rang bzhin bsam/ / 
<p>69a.6</p>logs dang steng yang de bzhin no/ /bdag ni dkyil 'khor lha mchod pas/ /lha rnams khyed ni dpang du gyur/ /bdag gzhan sgrib pa sbyang ba'i phyir/ /rin chen sna tshogs dkyil 'khor bri/ /de nas dbu rgyan stod g.yogs dang / /rgyan bgos rdo rje dril thogs nas/ /oM
<p>69a.7</p>badzra d+hU pe AHhUM/ oM badzra puSh+pe AHhUM/ oM badzra A lo ke AHhUM/ oM badzra gan+d+he AHhUM/ oM badzra nai bi t+ya AHhUM/ zhes mchod pa lngas mchod/ /sprul pa'i dkyil 'khor la bstod pa/ /sgyu ma sprul pa bdag nyid kyi/ /'ja' tshon lta bur so sor gsal/ /thabs
<p>69b</p>
<p>69b.1</p>dang shes rab sku mnga' ba'i/ /dkyil 'khor ldan la phyag 'tshal bstod/ /khong nas 'byung ba shes rab thabs/ /shes rab dkyil 'khor bshad du gsol/ /nyon mongs dug rnams sel mdzad pa'i/ /thabs kyi dkyil 'khor bshad du gsol/ /oM pradz+nyA maN+Dal pra be+e
<p>69b.2</p>sha /oM u pa maN+Dal pra be+e sha /de nas phyogs bcu khro bos bsrung / /bka' bsgo stangs stabs bya bar bshad/ /gur dang bla re la sogs pa/ /rak+Sha'i sngags kyis bsrung bar bya'o/ /ba yi rnam lngas legs byugs te/ /de steng dri yi thig le dang / /me tog tshom bu dgram
<p>69b.3</p>par bya /tshogs bsags stong nyid bsgoms nas ni/ /b+h+rUM las gzhal yas as lha bskyed/ /dzaHhUM baM hoHsa dgug gzhug bya/ /'di ltar sangs rgyas skyed byed yum/ /khong nas 'byung ba skye med bdag /smra bsam brjod med spros bral yum/ /gsang ba'i yum la
<p>69b.4</p>phyag 'tshal bstod/ /mchod pa chen po gti mug che/ /gti mug ma lus 'joms mdzad pa/ /ma rig mun sel 'khor lo 'dzin/ /rnam par snang mdzad phyag 'tshal bstod/ /mchod pa chen po zhe sdang che/ /zhe sdang ma lus 'joms mdzad cing / /mkhregs
<p>69b.5</p>shing rdo rje chen po 'chang / /rdo rje sems dpa' phyag 'tshal bstod/ /mchod pa chen po nga rgyal che/ /nga rgyal ma lus 'dul mdzad pa/ /yid bzhin nor bu chen po 'dzin/ /rin chen 'byung ldan phyag 'tshal bstod/ /mchod pa chen po 'dod chags che/ /'dod chags
<p>69b.6</p>ma lus 'joms mdzad pa/ /sprin dkar dag bzhin pad+ma bsnams/ /snang ba mtha' yas phyag 'tshal bstod/ /mchod pa chen po phrag dog che/ /phrag dog ma lus 'joms mdzad pa/ /srid pa'i ri bo chen po 'joms/ /phyag 'tshal don yod grub la bstod/ /dang
<p>69b.7</p>po sangs rgyas rgyu med cing / /gdong lnga gtsug phud lnga dang ldan/ /glegs bam ral gri phyag na bsnams/ /dang po'i sangs rgyas phyag 'tshal bstod/ /shes rab ral gri mda' gzhu thogs/ /nyon mongs mi shes g.yul ngo sel/ /dpa' bo bdud dgra bdud 'dul ba/ / 
<p>70a</p>
<p>70a.1</p>shes rab 'khor lo phyag 'tshal bstod/ /ye shes sems dpa' sems dpa' che/ /ye shes gnyis med gzugs 'chang ba/ /ye shes dbang bskur cod pan can/ /ye shes sems dpa' phyag 'tshal bstod/ /'dod pa chen po bde chen ldan/ / 
<p>70a.2</p>dga' ba don ldan mgu bar byed/ /shes rab pha rol phyin pa'i mtha'/ /shes rab sems dpa' bcu drug bstod/ /sbyin pa'i bdag nyid sgeg mo la/ /tshul khrims bdag nyid phreng ba ma/ /bzod pa'i bdag nyid pi wang ma/ /brtson 'grus bdag nyid gar mkhan
<p>70a.3</p>ma/ /lha mo bzhi la phyag 'tshal bstod/ /shes rab mar me bsam gtan bri/ /thabs ldan me tog smon lam ro/ /phyag 'tshal lha mo bzhi la bstod/ /sems can don la rab brtson pa'i/ /snying rje chen po blo mchog ldan/ /byams pa la sogs thabs kyi
<p>70a.4</p>bdag /thabs kyi sems dpa' bcu drug bstod/ /stobs ldan lcags kyu zhags pa ma/ /ye shes lcags sgrog dril bu ma/ /thabs dang shes rab bdag nyid kyi/ /sgo ma bzhi la phyag 'tshal bstod/ /de nas grub pa'i las brtsams nas/ /gsang ba'i dkyil 'khor lha
<p>70a.5</p>rnams kun/ /ma lus bdag la dgongs su gsol/ /sems can kun gyi don sgrub phyir/ /sang ni dkyil 'khor bri bar 'tshal/ /thal sbyar pus btsugs dril bu gsil/ /spos thogs de ltar gsol ba gdab/ /de nas bsgrub pa byas nas ni/ /gsol ba btab pa sngon song
<p>70a.6</p>nas/ /gsang ba'i dkyil 'khor mkha' la gdab/ /nyi zla'i bar du mkha' la gdab/ /de nas slob ma gzung bar bya/ /dga' chen khyod bdag ston pa bas/ /slob dpon khyod ni dgongs su gsol/ /byang chub sems dpa'i tshul bstan pa'i/ /mgon po chen bo bdag 'tshal
<p>70a.7</p>lo/ /dam tshig de ni stsal du gsol/ /byang chub sems ni bskyed pa dang / /dkon mchog gtso 'khor bcas pa dang / /skyabs dang grong mchog 'jug par 'tshal/ /bu tshur lam chen 'dir zhugs pa'i/ /bu tshur theg chen rten yin te/ /sgyu 'phrul dra ba'i dkyil 'khor 'di/ / 
<p>70b</p>
<p>70b.1</p>khrod la yang dag bshad par bya/ /lam 'di la ni brten nas ni/ /'das dang ma byon da ltar rnams/ /byang chub shing gi gdan drung du/ /thams cad mkhyen pa'i 'bras bu thob/ /bdud sde dag kyang 'di yis bcom/ /de bas 'bras bu thob bya'i phyir/ /bu yis lam 'di bsgrub
<p>70b.2</p>par gyis/ /dkyil 'khor lnga dang dkon mchog gsum/ /dus 'di rtag tu skyabs su mchi/ /dpa' bo dpa' mo slob dpon la/ /dus 'di rtag tu skyabs su mchi/ /bla med dkon mchog dkyil 'khor lha/ /thams cad bdag la dgongs su gsol/ /bdag dus
<p>70b.3</p>'di nas gzung byas te/ /tshangs spyod dam tshig sdom pa gzung / /phyogs bcu'i nam mkha'i khams bzhugs pa'i/ /bla ma slob dpon yi dam lha/ /sangs rgyas byang chub sems dpa' dang / /dam chos rnams la bdag sdig bshags/ /bla ma yi dam sangs rgyas
<p>70b.4</p>dang / /dkyil 'khor chos dang dge 'dun gyi/ /yon tan yongs su sgrogs rnams la/ /de la bdag ni yi rang ngo / /chos kyi 'khor lo bskor ba dang / /bde gshegs mya ngan mi 'da' bzhugs/ /phyogs bcu'i bla ma yi dam lha/ /dkyil 'khor gtso 'khor bcas pa
<p>70b.5</p>dang / /sangs rgyas chos dang dge 'dun la/ /snying po byang chub mchis bar du/ /di ring nyid du skyabs su mchi/ /bdag ni deng du gzung du gsol/ /sangs rgyas byang chub sems dpa' yis/ /byang chub tu ni sems bskyed ltar/ /de bzhin sems can phan don du/ /bdag
<p>70b.6</p>gis byang chub sems bskyed do/ /sangs rgyas bdag la dgongs su gsol/ /sangs rgyas chos dang dge 'dun dang / /bla na med pa'i dkon mchog gsum/ /rnal 'byor sangs rgyas sdom pa gzung / /rdo rje rin chen khyad par gyi/ /rdo rje dril bu'i sdom pa gzung / /thabs dang shes
<p>70b.7</p>rab bsam pas ni/ /slob dpon nyid du sdom pa gzung / /rin chen 'dzin pa chen po yi/ /yid du 'ong ba'i dam tshig la/ /nyin re bzhin ni dus drug tu/ /sbyin pa rnam bzhi sbyin par bya/ /pad+ma 'dzin pa chen po yi/ /thabs dang shes rab las byung ba'i/ /phyi nang gsang ba'i theg pa yi/ / 
<p>71a</p>
<p>71a.1</p>dam pa'i chos kyi sdom pa gzung / /phrin las 'dzin pa chen po yi/ /tshul khrims gsum ldan bya ba dang / /rgya che gzhan gyi don gyi phyir/ /bdag gis sdom pa gzung bar bya/ /de ltar sdom pa rab bzung nas/ /slob ma bsrung bar rab tu bya/ /'bru
<p>71a.2</p>gsum sngags kyis rab bsrungs nas/ /gnas gsum byin brlabs rab brtan nas/ /mchod pas slob ma brtan phyir mchod/ /de nas maN+Dal ba ko tsam/ /bshams nas so shing dor bya ni/ /ut+pal pad+ma dri zhim ni/ /sor ni bcu gnyis 'bus ma zos/ /dri dang
<p>71a.3</p>me tog shin tu bcings/ /shar bltas mi g.yo steng du dor/ /bza' zin nas ni mi g.yo dor/ /steng bltas mchog thob phyogs su ni/ /so so'i phrin las mtshams su ni/ /dngos grub tha ma 'og gis 'og /de nas dri ma dag pa'i phyir/ /oM sarba ta thA ga ta dz+nyA na kA ya bA gI shwa
<p>71a.4</p>ra/ ma hA pa tsa bi sho d+ha sarba pA paM rU pa tsit+ta bAka a pa ya na hUM/ bzlas pa'i chu yis lus ngag yid/ /so sor dag phyir hub gsum btung / /de nas rgyud ni sbyong ba'i phyir/ /dad dang mi lus thob pa dang / /sangs rgyas 'byung ba shin tu dkon/ /me tog u dum+bAr bzhin/ /lam
<p>71a.5</p>bzang rnyed pa de bas kyang / /shin tu sdig pa zad byed pa/ /dkyil 'khor dbang ni thob par dka'o/ /dbang ldan nus pa thob dka'o/ /de nas oM AHhUM ma ni bi shung+d+ha hUM/ sarba pA paM bi shud+d+ha hUM/ ku sha byin brlabs sngas su gzhug /ldang ba'i stobs kyis smon lam gdab/ /oM ya mAn+ta ka hUM/ oM kA
<p>71a.6</p>la rU pa hUM phaT/ gnyis kyis bsrung ba'i skud pa bya/ /byin brlabs srog gnas nyid du gdags/ /de nas gtor ma gtang byas nas/ /slob ma seng ge'i nyal thabs nyal/ /rmi lam rtags ni so sor brtag /rtags bzang spro ba ngan na ni/ /sbyin sreg gzhan gyis sdig pa sbyong / / 
<p>71a.7</p>slob dpon dkyil 'khor nang zhugs te/ /slob ma sta gon la gnas pa'o/ /de nas rin chen lnga las byas/ /bum pa kha dog dkar po ste/ /pad steng so so'i mtshan ma dgod/ /mgul chings kha dog so sor bcings/ /'bru dang rin chen lnga dang ni/ /snying po lnga dang spos lnga
<p>71b</p>
<p>71b.1</p>blugs/ /'bras bu can gyi kha rgyan shing / /sbyangs nas de nas dgram par bya/ /lha grangs mthun pa'i bum pa dgram/ /bi shud+d+ha yi sngags kyis sbyangs/ /bruM las rin chen bum pa bskyed/ /nang du so so'i lha rnams bsam/ /dgug gzhug la sogs rdzogs pa dang / / 
<p>71b.2</p>mchod nas bstod cing 'dud kyis bstod/ /oM AHhUM/ sarba ta thA ga tA hr-i da ya/ ha ra ha ra/ oM hUM hrIH/ b+ha ga bAn dz+nyA na mUr+t+tir haM bud+d+ho bud+d+hA naM/ bA gI shwa ra/ ma hA wa tsa/ sarba d+harmA ga ga na a ma la su pa ri shud+d+ha/ d+harma d+hA tu dz+nyA na gar+b+ha AH/ oM badzra tre+ek+Sh+Na AHhUM/oM
<p>71b.3</p>duHkhats+tshe da AHhUM/ oM pradz+nyA dz+nyA na mUrta ya AHhUM/ oM bA gI shwa ra AHhUM/ oM dz+nyA na kA ya AHhUM/ oM a ra pa tsa na a hUMH/ zhes pas ni rigs so so dang tha mas ni las thams cad pa'i bum pa byin gyis brlab po/ /de ltar bsgrub pa'i dus su maN+Dal byas la/ me tog go
<p>71b.4</p>rims so sor dgram/ /mar me mchod pa so so'i grangs/ /zin nas ras kyi steng du gzhag /de nas dkyil 'khor las byas te/ /dang por thig gi las bya'o/ /sar pa tshad dang mtshan nyid ldan/ /dri zhim chu dang snod du gzhag /bdag nyid shar du 'dug nas ni/ /thig ni
<p>71b.5</p>ye shes lnga ru bskyed/ /phyogs bcu'i ye shes bkug nas bstim/ /oM a ra pa tsa na ma ti kra ma hUM/ zhes brgya rtsa brgyad bzlas so/ /de nas oM AHhUM zhes pas sum sgril du bya'o/ /de nas slob mas blangs la dang po mkha' thig gdab bo/ /sa yi thig gdab slob dpon nub/ / 
<p>71b.6</p>slob ma shar 'dug tshangs thig gdab/ /slob ma lhor 'dug slob dpon byang / /slob dpon shar lho lho nub ste/ /de bzhin logs thig gdab par bya/ /zur thig de nas cha chen gdab/ /de nas cha chung bcu drug gdab/ /de nas phyi dang nang du dbye / /nang du bcu drug de bzhin dbye/ / 
<p>71b.7</p>phyi dang de bzhin cha yis dbye/ /cha rnams dbye ba sgo rgyan te/ /nang gi phyed cha pho brang ste/ /tshom bu lnga ldan pad 'dab bzhi/ /de ltar thig ni so sor gdab/ /ye shes skud pa mchod pa ni/ /ye shes gshegs la dam tshig bsdu/ /de nas rdul tshon dgye ba ni/ /rin chen
<p>72a</p>
<p>72a.1</p>lnga yi phye ma'am/ /yang na 'bras kyi phye mas bri/ /kha dog so sor dgram nas ni/ /oM hUM swA aM hA go rims su/ /ma dag bshig nas dag pa bskyed/ /ye shes lnga ni spyan drangs bstims/ /oM a ra pa tsa na sa ma ya s+t+waM/ zhes lan bdun bzlas nas
<p>72a.2</p>ni/ de nas tshon rtsi rim bzhin du/ /dbus nas brtsams te bri bar bya/ /sgo ni shar nas dbye bar bya'o/ /dang po'i tshon la mchod pa ni/ /yid kyis mchod nas tshig 'di brjod/ /chos rnams rang bzhin rnam dag la/ /sems can yongs dag zhing 'dir bri/ /nyes pa'i dri
<p>72a.3</p>ma kun bral phyir/ /rdul tshon ye shes lnga yis bri/ /dang po dbus su pad+ma ni/ /sna tshogs shin tu ze 'bru dkar/ /shar gyi sna tshogs ze 'bru mthing / /lho yi sna tshogs ze 'bru ser/ /nub tu sna tshogs ze 'bru dmar/ /byang du sna tshogs ze 'bru ljang / /rdo rje'i gdung dang
<p>72a.4</p>'dra ba bskor/ /pad+ma nyi mas rab tu bskor/ /de ni nang gi pho brang ngo / /gru chad ljang la sgo bzhi dang / /rta babs la sogs bcas pa'o/ /de yi phyi rol cha chen gcig /rtsibs bcu drug pa'i 'khor lo'o/ /shar mthing lho ser nub dmar po/ /byang ljang gru chad ljang gu ste/ / 
<p>72a.5</p>sgo bzhi rta babs bzhi ldan pa'i/ /dkyil 'khor legs par rab tu bri/ /nam mkha' dang bsre thugs mtshan dgod/ /dbus su sa bon a bris nas/ /phyogs bzhi gzhan gyi don bzhin no/ /dbus kyi pad+ma 'dab bzhi la/ /rdo rje rin chen pad+ma rgya gram dang / /gtso bos phyed nas
<p>72a.6</p>mtshan ma so sor sbas/ /shar gyi pad+ma 'dab ma bzhi po la/ /rdo rje lcags kyu mda' gzhu se gol dgod/ /lho yi pad+ma 'dab ma bzhi po la/ /rin chen nyi ma tog dang so phreng dgod/ /nub kyi pad+ma 'dab ma bzhi po la/ /pad+ma 'khor lo ral gri lce dgod do/ /byang gi pad+ma 'dab ma
<p>72a.7</p>bzhi po la/ /rgya gram mche ba go cha khu tshur dgod/ /gru chad bzhi la nang gi lha mo ni/ /me long phreng ba pi wang chags shing dgod/ /de ni nang gi mtshan ma dgod pa'o/ /de nas phyi yi mtshan ma dgod pa ni/ /shar du gun+d+he ut+pal spos phor rgyal mtshan no/ /lho ni rin chen 'bar ba spos
<p>72b</p>
<p>72b.1</p>phor pusti'o/ /nub tu pad+ma lcags kyu ral gri bri ba'o/ /byang du zla ba lcags kyu ral gri rin chen sgrom/ /phyi yi lha mo dgod pa ni/ /me tog mar me dri dang bshos/ /de dag go rims so sor ni/ /lcags kyu zhags pa lcags sgrog dril bu'o/ /lha rnams phyogs skyong
<p>72b.2</p>rnams kyang dgod/ /ye shes gnyis med bsres la dgod/ /de nas bla re ba dan sogs/ /bum pa mchod rdzas la sogs dgram/ /de nas rol mos bum pa ni/ /spyan drang bskor byas dgram par bya/ /de nas bdag nyid shar bltas te/ /bde ba'i stan la nyer 'dug
<p>72b.3</p>nas/ /bgegs rnams yongs su bskrad nas ni/ /rten la mchod dang sdig bshags dang / /byang chub tu bdag sems bskyed bya/ /stong nyid sngags kyis stong nyid bsgom/ /de nas hUM las rdo rje bsgom/ /khro zhal drug ldan bum par ni/ /bruM las chos sku nam mkhar ldan/ / 
<p>72b.4</p>gru gsum nam mkhar bruM bsams nas/ /gru bzhi sgo bzhi tshom bu bzhi/ /thabs dang shes rab dkyil 'khor bskyed/ /de nas tshom bu lnga la ni/ /seng ge glang chen rta dang ni/ /rma bya shang shang a las bskyed/ /pad+ma'i steng du rang sems a/ /de las rnam par snang mdzad
<p>72b.5</p>ni/ /zhi ba mdog dkar zhal bzhi pa/ /phyag rgya byang chub mchog gi sku'o/ /thugs kar dang po'i sangs rgyas so/ /shes rab 'khor lo rtsibs bzhi ste/ /de steng ye shes sems dpa'o/ /phyag rgyas ral gri pusti ste/ /gzhan ni so so'i phyag mtshan no/ /mthing ka ser
<p>72b.6</p>po dmar dang ljang / /rdo rje rin chen pad+ma las/ /sa gnon mchog sbyin ting 'dzin skyabs sbyin te/ /de bzhin yum gyi mdog dang phyag mtshan so so'o/ /mthing ga ser po margad ljang gu ste/ /rdo rje lcags kyu mda' gzhu se gol ni/ /so so'i phyag mtshan legs par bsnams
<p>72b.7</p>pa'o/ /sems dpa' rgyal po chags pa legs pa'o/ /gser mdog dmar dang ljang gu mthon ka'i mdog /rin chen nyi ma tog dang sor phreng bsnams/ /rin chen nyi ma tog dang bzhad pa'i dpal/ /so so'i rgyan ldan sku ni mdzes pa'o/ /dmar dang ljang gu mthing ga gser
<p>73a</p>
<p>73a.1</p>bsregs mdog /ma chags sems gcod sems rgyud gsal bar smra/ /kha dog so sor gsal zhing ma 'dres 'dzin/ /pad+ma ral gri 'khor lo lce rnams so/ /ljang gu mthing ga gser bsregs margad mdog /las dang gnod sbyin go cha khu tshur dang / /rgya gram
<p>73a.2</p>mche ba go cha khu tshur te/ /bzhugs tshul zla ba'i gdan la legs par bzhugs/ /sgeg dang rin chen phreng dang glu ma gar/ /dkar dang ser dang dmar dang ljang gu dang / /me long phreng dang pi wang chags shing bsnams/ /pad steng rgyan ldan sgeg pas bzhugs pa'o/ /byams
<p>73a.3</p>pa 'jam dpal spos kyi glang po tog /dmar po ljang ser mthing ga dkar ba ste/ /gun+d+he ut+pal spos phor rin chen tog/ /so so'i phyag mtshan ma 'dres bsnams pa'o/ /blo gros rgya mtsho blo gros mi zad bzang skyong spobs pa brtsegs/ /gser dang gser bsregs in+d+ra nI la
<p>73a.4</p>mthon ka chen po'i mdog /rin chen rin chen 'bar ba spos phor pusti bsnams/ /sems dpa'i skyil krung zla ba'i steng na bzhugs shing mdzes/ /mthu chen thob dang ngan song 'dren dang mya ngan dra ba can gyi 'od/ /dmar dang pad+ma rA ga dung mdog shin tu dkar dang ut+pal mdog /pad+ma
<p>73a.5</p>lcags kyu ral gri dra ba bsnams/ /shin tu mdzes pa'i rgyan 'dzin sku dang ldan/ /zla 'od gzhon nu thugs rje'i stobs dang nam mkha'i snying po nam mkha'i mdzod/ /zla ba lcags kyu dang ni ral gri 'bar ba rin chen sgrom ni g.yas g.yon 'dzin/ /dkar ser dkar dang ljang gu mthing
<p>73a.6</p>ka'i mdog /sku mdog shin tu gsal bas ma 'dres gsal/ /bdug pa me tog dri dang ro/ /mthing ka dkar dang dmar po ljang / /lcags kyu zhags pa lcags sgrog dril/ /mthing ka ser dmar ljang gu'o/ /de ltar dam tshig lha bskyed nas/ /thugs kar mtshan ma rab tu
<p>73a.7</p>gsal/ /pra kr-i ti pa ri shud+d+ha sarba d+harmA ya du ta sarba ta thA ga tA dz+nyA na kA ya/ many+dzu shrI pa ri shud+d+hi tA mu pA dA ye ta a/ yongs su dag pa'i ye shes so/ /zhing nas ma lus spyan drang ngo / /dkyil 'khor rim bzhin ye shes rim bzhin du spyan drang ngo / /s+thi to hr-i di dz+nyA na mUrtI ra haM bud+d+ho bud+d+hA naM/ 
<p>73b</p>
<p>73b.1</p>t+r+ya d+h+wa war+t+ti mAM zhes pas sku bzhi la phyag bya'o/ /de nas dzaHhUM baM hoHsa bstim zhing byin gyis brlab pa ni/ oM hUM hrIHzhes pas so/ /da ni dbang bskur te gsol ba gdab pa ni/ oM sarba ta thA ga ta hri da ya/ ha ra ha ra/ sarba d+harmA/ ga ga na a mA la su pa ri shud+d+ha d+harmA d+hA tu dz+nyA na gar+b+ha AH/ 
<p>73b.2</p>de ni slob dpon 'jug pa'o/ /de nas slob ma 'jug pa ni/ /ras kyis gdong ni bkab nas su/ /las kyi rdo rje lam bstan nas/ /shar sgor slob ma 'dug stangs ni/ /thal sbyor gus pa'i tshul gyis 'dug /de nas gsol ba gdab bya ste/ /sangs rgyas kun gyi ye shes sku/ / 
<p>73b.3</p>slob dpon la ni skyabs su mchi/ /dkyil 'khor gtso 'khor bcas la yang / /bdag ni rtag tu skyabs su mchi/ /thar pa chen po'i grong mchog tu/ /mgon po bdag ni 'jug par 'tshal/ /zhes brjod la maN+Dal dbul/ de nas slob dpon gyis gsol ba ni/ de bzhin
<p>73b.4</p>gshegs pa kun gyi gnas/ /sgyu 'phrul dra ba'i grong mchog tu/ /bdag gis khyed ni gzhug par bya/ /snying po'i dkyil 'khor bstan par bya/ /gong gi sngags kyis dkyil 'khor gyi lha la phyag byed du gzhug /de nas sdom pa'i cho ga sbyin pa ni/ /sangs rgyas chos dang dge
<p>73b.5</p>'dun gsum/ /gsum la skyabs su mchi bar bgyi/ /'di ni sangs rgyas rigs yid 'ong / /sdom pa rtag tu gzung bar bya/ /thabs ni rdo rje shes rab dril/ /thabs dang shes rab sdom pa gzung / /de ni rdo rje rigs kyi mchog /sdom pa de ni gzung bar bya/ /nyin re bzhin
<p>73b.6</p>nam dus drug tu/ /sbyin pa rnam bzhi rtag tu sbyin/ /rin chen rigs mchog chen po yi/ /sdom pa rtag tu gzung ba'o/ /phyi nang gsang ba theg pa gsum/ /dam pa'i chos kyang ma lus gzung / /pad+ma'i rigs mchog chen po ste/ /dam tshig yid du 'ong ba gzung / /sdom pa
<p>73b.7</p>thams cad ldan pa dang / /mchod sbyin las kyang ci nus bya/ /las kyi rigs mchog chen po yi/ /sdom pa dag kyang gzung bar bya/ /da ni khyod kyis 'di gyis shig /las rnams su la smra mi bya/ /'di ni sems can dmyal ba'i chu/ /'di las 'das na brlag par 'gyur/ / 
<p>74a</p>
<p>74a.1</p>oM a mr-i ta hUM hUM hUM pany+tsa hri/ zhes pas lan gsum sbyin no/ /da ni dkyil 'khor gyi 'khor lo slob dpon nus pa dang ldan pas slob ma nyid la bstims nas bsrung / phrin las rnam bzhi'i kha dog brtag /s+thi to hr-i di dz+nyA na mUr+t+ti a/ zhes pas byin gyis brlabs
<p>74a.2</p>de nas me tog dor byas nas/ /spyan ni legs par dbye bar bya/ /ji ltar mig mkhan rgyal po ltar/ /de bzhin du ni spyan dbye'o/ /oM a b+hA ba swa b+hA ba bi shud+d+ha badzra tsak+Shu a A aM aHbstod pa bzhin spyan dbye'o/ /gdong g.yogs phud la 'di skad do/ /dkyil 'khor dam
<p>74a.3</p>pa 'di la ltos/ /da ni dang ba rab tu bskyed/ /sdig pa thams cad zhi ba dang / /dngos grub rnam gnyis 'di las 'byung / /de phyir 'di la nan tan gyis/ /dkyil 'khor lha dang sngags bsgrub byos/ /zhes byas nas/ rang gi gu h+ya na ma dang / /yi dam lha rnams gsal bar
<p>74a.4</p>bstan/ /lha rnams phung po khams su bshad/ /de nas dkyil 'khor rab tu bshad/ /gru bzhi tshad med bzhi dang ni/ /sgo bzhi dran pa nyer gzhag bzhi/ /rta babs yang dag spong ba bzhi/ /dra ba dra ba phyed pa yang / /yang dag spong ba bzhi pa'o/ /ka ba brgyad ni 'phags
<p>74a.5</p>lam brgyad/ /tshom bu lnga ldan pha rol phyin/ /rdo rje'i gdung ni shes rab bo/ /'khor lo chos kyi 'khor lo ste/ /stong pa bcu drug phyi yang ngo / /de nas maN+Dal byas nas ni/ /yo byad rdzas kyis bla ma mchod/ /de rjes dbang ni rab bskur phyir/ /sgo lhor sna tshogs pad+ma'i steng / / 
<p>74a.6</p>slob ma blo ldan de steng gzhag/ /bdag nyid dkyil 'khor rab gsal bas/ /las kyi khro bo'i sprul pa spro/ /bdud rtsi chu yis bsrung bar gtor/ /oM ya mAn+ta ka hUM khaM/ oM kA la rU pa hUM hriH/ bar chod bgegs rnams bsal nas ni/ /dra ba gur gyis bsrung ba dang / /khro bo
<p>74a.7</p>drug gis bsrung ba la/ /rim pa bzhin du dbang bskur ro/ /bum pa'i chu rnams thams cad kun/ /gtso bo'i bum par kun bsdus nas/ /bdag nyid lha yi skur gsal bas/ /slob ma byin brlab bya ba'i phyir/ /de nas bum pa blang nas ni/ /slob ma'i mgo la rab
<p>74b</p>
<p>74b.1</p>gtugs te/ /oM a b+he Shiny+tsa maM hUM/ ji ltar sangs rgyas bcom ldan 'das/ /dga' ldan gnas na bzhugs pa la/ /lha rnams kyis ni khrus gsol ltar/ /de bzhin bdag gis khrus gsol lo/ /oM duHkhats+tshe da hUM/ de nas dbu rgyan ni/ ye shes lnga yi rang bzhin
<p>74b.2</p>gyis/ /so so yang dag rab gsal phyir/ /bstims nas mchod cing bstod nas ni/ /mnyam nyid gzung 'dzin spang bas bskur/ /oM bA gI shwa ra trAM/ thabs dang shes rab gnyis med pa'i/ /ye shes lnga ldan log lta 'joms/ /stong nyid don ston rdo rje che/ /bu
<p>74b.3</p>khyod thugs la gnas par gyis/ /oM badzra tIk+Sh+Na hrIH/ thabs dang shes rab gnyis med don/ /rgyun mi 'chad par 'gro don phyir/ /mchod cing bstims nas dbang bskur phyir/ /di ring khyod la dbang bskur ro/ /oM dz+nyA na kA ya ha/ mtshan rnams thams cad yongs rdzogs
<p>74b.4</p>pa'i/ /shes rab ye shes gnyis med mtshan/ /pusti glegs bam mchod nas bstim/ /di ring bu khyod ming dbang bskur/ /oM pradz+nyA dz+nyA na mUr+t+ta pa ye oM/ ye shes lnga ldan drug rdzogs pa/ /sangs rgyas sras po dam pa'i mchog /spyod lam rgyun du phreng ba'i dbang / /di ring khyod
<p>74b.5</p>la bskur bar bya/ /oM a ra pa tsa na hUM/ /nyon mongs sdug bsngal gcod pa dang / /shes bya ma rig bsal ba'i phyir/ /shes rab mtshon chen ral gri 'di/ /bu yis rtag tu gzung bar gyis/ /oM pradz+nyA dz+nyA na mUr+t+ta ye/ badzra byAk+Sh+Na/ duHkhats+tshe da d+ha ra hUM/ lha rnams mchod
<p>74b.6</p>dang sems can mnyes/ /zhi dang rgyas la sogs pa rnams/ /las rnams thams cad khyod kyis gyis/ /bsam pa bzang pos de gyis shig /de nas da ni bdag gis ni/ /ri dwags rna ba bzhin du gos/ /gyon nas khyod la lung bstan gyis/ /de bzhin gshegs pa
<p>74b.7</p>'dus pa yi/ /dngos grub rnam gnyis thob bya'i phyir/ /'gro drug dug rnams gzhom pa'i phyir/ /'gro drug thar pa'i lam 'di thob/ /sarba ta thA ga ta dz+nyA na kA ya b+hur b+hu ba swaHhUM/ chos kyi dung de sgra chen ldan/ /chos kyi gaN+Di sgra bo che/ //phyogs bcur chos kyi rnga sgra sgrogs/ /chos
<p>75a</p>
<p>75a.1</p>kyis bskyab phyir gdugs phub bo/ /oM pradz+nyA dz+nyA na mur+t+ta ye/ saM gI ti pa oM/ oM badzra tIk+Sh+Na gaN+Di hrIH/ oM dz+nyA na kA ya dun+du ha/ oM duHkhats+tshe da tsha tra~M` hUM/ oM bA gI shwa ra rat+ne trAM/ oM a ra pa tsa na dz+nyA nai ka tsak+Shu bi mA la hUM/ de ltar dbang rnams rdzogs pa dang / / 
<p>75a.2</p>mchod cing bstod la sbyin sreg bya/ /de ltar rdzogs nas gtor ma gtang / /ye shes gshegs su gsol ba ni/ /swa ar+thany+tse wA pa ra ar+thany+tse wa/ sA d+hi taM gats+tsha mu pa da ye ti a/ /de ltar gshegs nas muHzhes brjod/ /dam tshig bdag la bsdu bar bya/ /dkyil 'khor
<p>75a.3</p>rdul tshon mtha' nas bsdu/ /rab tu gnas par bya ba ni/ /dang por bsnyen pa rdzogs par bya/ /de nas sa yi cho ga ni/ /blang dang brtag dang bsrung ba dang / /sbyin zhing byin brlab bsrung bar bya/ /de nas bum pa sta gon bya/ /gser dngul zangs la sogs pa yi/ /sa bon mtshan
<p>75a.4</p>ma so sor bri/ /sman lnga 'bru lnga rin chen blugs/ /'bras bu dri dang kha rgyan gdags/ /oM sarba ta thA ga ta hr-I da ya/ ha ra ha ra/ oM hUM hrIH/ b+ha ga wAn nadz+nyA na mUr+t+ti/ bA gI shwa ra/ ma hA wa tsa/ sarba d+harmA ga ga na/ a ma la su pa ri shud+ha d+harmA d+hA tu dz+nyA na gar+b+ha AH/ lha rnams bum
<p>75a.5</p>par gsal bar bskyed/ /sa bon mtshan ma so sor bri/ /maN+Dal du ni go rims dgod/ /rnam rgyal bum pa rdzogs par ro/ /de nas go rims bzhin du gzhag/ /maN+Dal dri yi thig le bya/ /mchod pa la sogs gzhung bzhin dbul/ /dkyil 'khor 'khor lo bskyed
<p>75a.6</p>nas ni/ /ye shes spyan drang bstims nas ni/ /mchod dang rtsa ba'i bzlas pa bya/ /oM a ra pa tsa na hUM/ de nas mkha' la gdeg par bya/ /stan ni sbyang ba legs byas nas/ /khrus ni yongs dag rdzogs byas nas/ /yar gyi ngo yi zla ba dang / /snga dro dri med gtsang ma'i gos/ /gyon pa'i slob dpon
<p>75a.7</p>thig las bya/ /tshon gyi las kyang rdzogs byas nas/ /bskyed dang mchod dang bstod sogs byas/ /de nas rab tu gnas pa bya/ /thams cad sku gsum dag tu bskyed/ /de nas spyan ni drang bya ste/ /ji ltar sangs rgyas bcom ldan 'das/ /rang bzhin gnas na bzhugs pa la/ / 
<p>75b</p>
<p>75b.1</p>chos dbyings gnas su gshegs pa ltar/ /'di nyid du ni gshegs su gsol/ /ji ltar sangs rgyas bcom ldan 'das/ /'og min gnas na bzhugs pa las/ /bde ba can du gshegs pa ltar/ /'di nyid du ni bzhugs su gsol/ /ji ltar sangs rgyas bcom
<p>75b.2</p>ldan 'das/ /dga' ldan gnas na bzhugs pa la/ /sprul pa'i sku ru gshegs pa ltar/ /'di nyid du ni bzhugs su gsol/ /oM pra kr-i ti pa ri shud+d+haH/ sarba d+harmA/ ya du ta/ oM pra kr-i ta ba ri shud+d+ha saM bo ta dza tu ta/ oM pra kr-i ta pa ri shud+d+ha ni mA na dza tu ta/ oM s+thi to
<p>75b.3</p>hr-I di dz+nyA na mUrti/ ra haM bud+d+hi bud+d+ha nAM/ t+r+yai d+h+wa warti mAM/ oM sarba ta thA ga ta d+hU pa pU dza me g+ha sa mu dra s+pha ra Na sa ma ya AHhUM/ zhes bya bas mchod nas de nas dzaHhUM baM hoHzhes pas bstim par bya'o/ /oM a b+hA ba swa b+hA ba bi shud+d+ho/ /badzra tsak+Shu badzra tsak+Shu badzra tsak+Shu a A aM aH/ 
<p>75b.4</p>de nas a sarba ta thA ga ta hr-I da ya/ ha ra ha ra/ ga ga na a ma la su pa ri shud+d+ho/ /badzra d+hA tu/ duHkha ts+tshe da/ dz+nyA na gar+b+ha AH/ a sarba ta thA ga ta hr-I da ya/ ha ra ha ra/ ga ga na/ a ma la su pa ri shud+d+ha/ rat+na d+hA tu bA gI shwa ra/ dz+nyA na gar+b+ha AH/ a sarba ta thA ga ta dr-i da ya/ 
<p>75b.5</p>ha ra ha ra/ ga ga na/ a mA la su pa ri shud+d+ha/ pad+ma d+ha tu/ badzra tIk+Sh+Na/ dz+nyA na gar+b+ha AH/ a sarba ta thA ga ta hr-i da ya/ ha ra ha ra/ ga ga na/ a ma la su pa ri shud+d+ha/ karma d+hA tu/ dz+nyA na kA ya dz+nyA na gar+b+ha AH/ a sarba ta thA ga ta hr-i da ya/ ha ra ha ra/ ga ga na/ a ma la
<p>75b.6</p>su pa ri shud+d+ho/ d+harma d+hA tu/ pradz+nyA dz+nyA na mUr+t+ta ye/ dz+nyA na gar+b+ha a/ bum pa lngas dbang bskur te/ oM hr-IHkA la rU pa hUM/ zhes bya bas bgegs bskrad la phyag rgya ni lag pa mnyam par sbyar zhing bcings pa la mthe bo gnyis dang mthe chung gnyis nang du gzhag rtse mo ltar byas
<p>75b.7</p>pa ni rdo rje ste sdug bsngal gcod pa'i phyag rgya'o/ /lag pa mnyam par thal mo sbyar nas mdzub mo dang mthe bo dang gung mo gnyis rtse mo so sor byas pa ni rin po che ste ngag gi dbang phyug gi phyag rgya'o/ /lag pa thal mo sbyar nas phan tshun du bsnol ba la gung mo bsgrengs te tshigs
<p>76a</p>
<p>76a.1</p>bcag nas rtse sprad pa ni pad+ma ste rdo rje rnon po'i'o/ /lag pa thal mo mnyam par sbyar te gung mo gnyis nang du mnyam par sbyar te srin lag gnyis bsnol la mdzub mo dang mthe'u chung gnyis phyir bskyed de/ mthe bong gnyis dang sbyar ba ni rdo rje rgya gram ste dz+nyA na kA
<p>76a.2</p>ya'i'o/ /lag pa rgyab sbyar nas sor mo bsnol te mthe bong mthil du sbyar ba ni 'khor lo ste pradz+nyA dz+nyA na'i phyag rgyas bum pa blangs la dbang bskur ro/ /de nas 'khor los dbang bskur ba ni/ oM badzra satwa dz+nyA na tsakra hUM/ de nas dung gis dbang bskur ba ni/ oM badzra shaM ka dz+nyA na satwa
<p>76a.3</p>hUM/ de nas gdugs kyis dbang bskur ba ni/ /oM badzra d+h+wa dza tsha tra~M` zhes pas so/ /de nas sbyin sreg mchod sbyin bya/ /gtor ma btang nas dkyil 'khor bsdu'o/ /bdag gis 'di byas dge bas ni/ /thams cad 'bras bu thob par shog /shar nas lho ru za hor yul du ni/ / 
<p>76a.4</p>zla dang 'od kyis gang ba'i skal ldan la/ /gnyis su med cing sbas pa'i don la mkhas/ /chos kyi dam pa de nyid dpal du byung / /chos kyi dam pa bzang po'i gdams ngag 'di/ /rin chen lta bur 'grel pa rnam gnyis thos/ /de bsgrubs dngos grub 'bras bu thob gyur nas/ /thams
<p>76a.5</p>cad bla med gnas su 'dren gyur cig /'phags pa 'jam dpal gyi dkyil 'khor kyi cho ga ye shes gsal ba zhes bya ba slob dpon gnyis su med pa sbas pas mdzad pa rdzogs so// //rgya gar gyi mkhan po d+harma shrI mi tra dang / lo tsA ba dge slong chos kyi bzang
<p>76a.6</p>pos bsgyur ba'o// //[ ]@##/ /rgya gar skad du/ Ar+ya dz+nyA na satwa many+dzu shrI tat+ta sA d+ha na nA ma/ bod skad du/ 'phags pa 'jam dpal ye shes sems dpa' de kho na nyid ces bya ba'i sgrub thabs/ 'jam dpal ye shes sems dpa' la phyag 'tshal lo/ /nyon mongs
<p>76a.7</p>rgya mtsho'i 'ching gcod pa'i/ /sdug bsngal gcod la phyag 'tshal nas/ /lam gyi rim pa yang dag don/ /dran nas bdag gis rab tu bshad/ /re zhig yid 'ong gnas dag tu/ /bde ba'i stan la nyer 'dug ste/ /mchod cing bstod nas sdig bshags bya/ /tshad med bzhi
<p>76b</p>
<p>76b.1</p>ni rab tu bsgom/ /oM ma hA shU n+ya tA dz+nyA na badzra swa b+hA ba At+ma ko\u0f85haM/ zhes bsgom mo/ /dang por bdag nyid a bsgom ste/ /paM las pad+ma 'dab bzhi ni/ /chos 'byung rdo rje'i nang du bsgom/ /bdag nyid zla ba'i steng bsam mo/ /de las sdug bsngal gcod pa ni/ /sku mdog mthing ga 'gying bag
<p>76b.2</p>can/ /rdo rje ut+pal brtan pa'i sku/ /zla ba'i steng du a bsam mo/ /'dab bzhi zla ba'i steng du ni/ /a A aM aH/ tshad med bzhi ldan yum bzhi ni/ /'gying bag ut+pal bcas pa'i sku/ /rdo rje skyil krung mdun bdar nas/ /go rims bzhin du rab tu bsam/ / 
<p>76b.3</p>ye shes sems dpa' spyan drangs nas/ /sku gsum byin brlab dbang bskur ro/ /de nas don dang rab ldan pas/ /mtshan rnams rab tu brjod par bya/ /oM duHkha ts+tshe da/ na ma ste ba ra da badzA gra/ b+hU ta ko Ti na ma stu te/ na ma ste shUn+ya tA gar+b+ha/ bud+d+ha bo d+hi na ma stu te hoH/ de nas
<p>76b.4</p>ldang bar 'dod na muHdang bcas pas gshegs su gsol la/ dam tshig gis ldang bar bya'o/ /bcom ldan ngag gi dbang phyug ni/ /rin chen ut+pal gser gyi mdog /pad+ma 'dab bzhi zla ba'i steng / /rdo rje skyil mo krung gis bzhugs/ /'dab bzhi zla ba'i steng
<p>76b.5</p>du ni/ /a A aM aHyum bzhi'o/ /spyan drangs mchod dang bstim byas nas/ /byin brlab dbang bskur mtshan gdon no/ /oM bA gI shwa ra bud+he rA ga na ma ste stu/ bud+d+ha kA ma na mo na maH/ bud+d+ha prI ti na ma stu b+h+yaM/ bud+d+ha tu b+h+yAM pu ta na maH/ zhes brjod nas/ muHzhes
<p>76b.6</p>gshegs su gsol nas spyod lam gyis gnas par bya'o/ /rdo rje rab tu 'bar ba'i nang / /'dab bzhi dmar ba'i zla ba'i steng / /a las byung ba rnon po ni/ /mdog dmar pad+ma ut+pal bsnams/ /rdo rje skyil krung zla ba'i steng / /'dab bzhi zla ba'i steng du ni/ /a A aM
<p>76b.7</p>aHyum bzhi ni/ /'gying bag gtso la phyogs pa'o/ /spyan drangs mchod dang bstim byas nas/ /byin brlab dbang bskur mtshan gdon no/ /oM badzra tAk+Sh+Na/ bud+d+ha mo da na mo na maH/ bud+d+hA smi ta na ma stu b+h+yaM/ bud+d+ha hA sa na mo na maH/ bud+d+ha bA tsa nA ma ste stu/ bud+d+ho b+hA ba na mo na maH/ 
<p>77a</p>
<p>77a.1</p>zhes brjod nas muHzhes gshegs su gsol nas spyod lam gyis gnas par bya'o/ /shes rab rang bzhin stong pa'i nang / /snying rjes mtshon pa'i gdan bsams te/ /byang chub sems kyi sa bon te/ /shes rab ye shes a las bskyed/ /sku mdog
<p>77a.2</p>dkar po rab tu mdzes/ /'khor lo ut+pal yang dag ldan/ /zla ba'i dkyil 'khor steng du ni/ /rdo rje skyil krung bcas par bsam/ /'dab bzhi zla ba'i steng du ni/ /a A aM aHyum bzhi bsgom/ /pra kr-i ti pa ri shud+d+haH/ sarba d+harmA ya du ta/ sarba ta thA ga ta d+hU ba pU dza me
<p>77a.3</p>g+ha sa mu dra spa ra Na sa ma ye hUM/ sarba ta thA ga ta puSh+pa pU dza me g+ha sa mu dra spa ra Na sa ma ye hUM/ sarba ta thA ga ta A lo ke pU dza me g+ha sa mu dra spa ra Na sa ma ye hUM/ sarba ta thA ga ta gan+d+ha pU dza me g+ha sa mu dra spa ra Na sa ma ye hUM/ sarba ta thA ga ta ni bi t+ye pU dza me g+ha sa mu dra s+pha ra Na sa ma ye hUM/ sarba
<p>77a.4</p>ta thA ga ta shap+ta pU dza me g+ha sa mu dra s+pha ra Na sa ma ye hUM/ zhes mchod nas dzaHhUM baM hoHzhes bstim mo/ /oM hUM hrIHb+ha ga bAn/ dz+nyA na murti/ bA gI shwa ra/ ma hA wa tsa/ sarba ta thA ga ta hr-i da ya/ sarba d+harmA ga ga na/ a ma la su pa ri shud+d+ha/ d+harma d+hA tu dz+nyA na gar+b+ha AH/ zhes brjod
<p>77a.5</p>nas mtshan yang dag par brjod pa gdon par bya'o/ /oM pradz+nyA dz+nyA na mUrta ye/ a b+ha bod+d+ha ba na ma stu ste/ na ma ste bud+d+ha saM b+ha ba/ ga ga nod+d+ha ba na ma stu b+h+yaM/ na ma ste dz+nyA na saM b+ha ba/ zhes bstod nas muHzhes brjod nas spyod lam gyis gnas par bya'o/ /shes rab kyis ni hUM las
<p>77a.6</p>bskyed/ /snying rje ma chags pad+ma'i gdan/ /byang chub sems las byung ba'i steng / /a ni rab tu gsal bar bya/ /ye shes sku ni ljang gu ste/ /rgya gram ut+pal bsnams pa yis/ /sems bskyed pa yi sa bon te/ /rdo rje skyil mo krung du bzhugs/ /'dab bzhi zla
<p>77a.7</p>ba'i steng na ni/ /a A aM aHyum bzhi bskyed/ /ye shes gnyis med bstim byas nas/ /byin brlab dbang bskur rdzogs pa dang / /mtshan ni yang dag brjod par bya/ /de nas bstod pa 'dis bstod do/ /oM dz+nyA na kA ya/ mA ya dzA la na ma stu b+h+yaM/ nA ma ste bud+d+hA nA Ta ka / 
<p>77b</p>
<p>77b.1</p>na ma ste sarba sarbe b+h+yaM/ dz+nyA na kA ya na ma stu te/ oM AHhUM muH/ zhes spyod lam gyis gnas par bya'o/ /dri med ye shes las byung ba/ /dge ba dri med gang thob des/ /'gro rnams srid pa las grol nas/ /bla med byang chub thob par shog /de kho na nyid kyi sgrub thabs slob
<p>77b.2</p>dpon gnyis su med pa sbas pas mdzad pa rdzogs so// //paN+Di ta d+harma shrI mi tra dang / lo tsA ba dge slong chos kyi bzang pos bsgyur ba'o// //[ ]@##/ /rgya gar skad du/ ho ma bi d+hi piN+Di ta/ bod skad du/ sbyin sreg gi cho ga mdor byas pa/ 'jam
<p>77b.3</p>dpal ye shes sems dpa' la phyag 'tshal lo/ /de la dang po sngags pa ni/ /rang lus 'jig kyang gzhan phan brtson/ /rnyed dang bkur sti ma chags sems/ /sems can don phyir sbyin sreg bya/ /dang por sa'i cho ga dang sta gon cho ga bya ste/ rang yid du 'ong ba'i sar thig
<p>77b.4</p>gdab ste/ dkyil 'khor gyi dbus su thab khung rgyar khru gang zabs su de'i khru phyed pa kha khyer sor bzhi byi dor bya/ nang du pad+ma rdo rjes mtshan pa/ byug pa dang dri dang me tog dkar pos brgyan pa/ mtshams su rdo rje rtse gsum pa dang / kha khyer la ku sha dgram par bya'o/ /shin
<p>77b.5</p>tu sar pa'i ras kyis g.yogs par bya/ de nas mchod rdzas dang sreg rdzas dang / yam shing bud shing dang dgang gzar la sogs pa bshams te/ mchod rdzas g.yon du gzhag sreg rdzas g.yas su gzhag /dgang gzar dang blugs gzar mar ni mdun/ de nas bsod nams
<p>77b.6</p>tshogs bsags la/ /tshad med bzhi ldan sems bskyed bya'o/ /de nas stong pa'i ting 'dzin bsgom/ /oM a b+hA ba swa b+hA ba badzra tsak+Shu a A aM aH/ de nas bdag nyid lha ru bskyed/ /spyan drang byin brlab dbang bskur bya/ /ye shes me lce 'od 'bar gsal/ /de nas raM las me'i dkyil
<p>77b.7</p>'khor gru gsum 'bar ba bskyed par bya'o/ /gzi brjid chen po 'od gsal ba/ /zhes pas de nas a las me lha ni/ /sku mdog dkar po tshangs pa'i gzugs/ /dbyug pa bgrang phreng 'dzin par bskyed/ /spyan drang mchod bstod byas nas bstim/ /bum pa'i chu yis
<p>78a</p>
<p>78a.1</p>bgegs bskrad bya/ /de nas mar ni dgang blugs gsum/ /me lha nyid la dbul bar bya'o/ /me mtshan ngan na spogs pa bya/ /de nas mchod rdzas dbul bya zhing / /sreg rdzas phul nas bstod pa bya/ /nor bu chen po 'od chags dpal/ /zhes
<p>78a.2</p>pa ni/ de nas thugs kar pho brang bca'/ bgegs bsal la sogs gong bzhin bya/ /sreg rdzas mchod rdzas thams cad dbul/ /gdags pa zhi ba shAn+tiM ngo / /sprin dkar dag pa bzhin du dkar/ /nyi ma 'char ka'i dkyil ltar mdzes/ /de nas bum pa'i chus
<p>78a.3</p>bsangs la /sreg rdzas mchod rdzas thams cad dbul/ /dgang blugs gnyis kyang dbul bar bya/ /de nas phrin las bcol bya zhing / /bstod pa'i rim pas gzhung bzhin bstod/ /rtsa sngags muHdang bcas pas gshegs/ /bdag gis dge ba 'di brtsams pas/ /dge ba
<p>78a.4</p>dri med gang thob des/ /bdag dang mtha' yas sems can rnams/ /rje btsun 'jam dbyangs thob par shog /'phags pa 'jam dpal gyi sbyin sreg gi cho ga slob dpon mya ngan med pa'i dpal bas mdzad pa rdzogs so// //[ ]@##/ /rgya gar skad du/ dz+nyA na satwa many+dzu sh+ya
<p>78a.5</p>di bud+d+ha nA ma sA d+ha naM/ bod skad du/ 'jam dpal ye shes sems dpa' dang po'i sangs rgyas zhes bya ba'i sgrub thabs/ 'phags pa 'jam dpal ye shes sems dpa' la phyag 'tshal lo/ /thog ma bar dang mthar sangs rgyas/ /srid pa'i dri ma dang bral ba'i/ /rang bzhin gyis ni dag
<p>78a.6</p>pa'i sku/ /dang po'i sangs rgyas la btud nas/ /snying po bsdus pa'i mtshan rgyud las/ /ye shes lnga yi sgrub thabs 'di/ /ma rig 'khrul pa spang ba'i phyir/ /gsung gi sgrub thabs gsal phyir bri/ /gnas khang yid du 'ong bar ni/ /bde ba'i stan la nyer 'dug ste/ /tshad med
<p>78a.7</p>bzhi po bsgom byas nas/ /byang chub mchog tu sems bskyed de/ /a b+hA ba swa b+hA ba bi shud+d+ha badzra tsakra a A aM aH/ de nas stong pa'i ting 'dzin las/ /a hUM las byung rdo rje ni/ /rdo rje 'jigs byed 'jigs par byed/ /khro bo'i rgyal po zhal drug ldan/ /me dpung 'bar ba dang
<p>78b</p>
<p>78b.1</p>bcas pa/ /'jigs pa'i rdo rje bskyed par bya/ /dang po yi ni dbyangs yig las/ /thabs dang shes rab rang bzhin gyi/ /ye shes mig gcig e yi nang / /nyon mongs dri med pad+ma'o/ /dang po'i dbyangs yig las byung ba'i/ /paM las byung ba'i pad+ma'i steng / /rdo rje skyil krung
<p>78b.2</p>rdzogs sangs rgyas/ /sangs rgyas 'gro ba'i chos 'dzin pa/ /dpal ldan sangs rgyas pad+ma skyes/ /kun mkhyen ye shes mdzod 'dzin pa/ /rdo rje rnon po rang bzhin zhal/ /tshig gi dbang phyug smra ba che/ /rnam dag shes rab ye shes zhal/ /smra ba'i skyes mchog dam pa yi/ / 
<p>78b.3</p>bcom ldan sdug bsngal gcod pa'i zhal/ /stobs dang ldan pa smra ba'i rgyal/ /gsung dbyangs rdo rje chos kyi zhal/ /smra ba'i dam pa mchog gi gnas/ /rdo rje zab mo sku yi zhal/ /smra ba'i seng ge nyon mongs sel/ /kha dog so sor mtshungs med zhal/ /kun du lta ba mchog tu
<p>78b.4</p>dga'/ /sku ni gzi brjid phung po yi/ /mtshan dang dpe byad blta na sdug /'od bzang rin chen 'bar ba yi/ /g.yon pa'i phyag bzhi pusti 'dzin/ /g.yas pa yi ni phyag bzhi yis/ /'dod dang bcas pa'i ral gri 'phyar/ /sman pa che mchog gzhon nu'i sku/ /ljon pa'i shing
<p>78b.5</p>dang bcas pa'o/ /sangs rgyas kun gyi sku che ba/ /sangs rgyas sku lnga'i bdag nyid can/ /sangs rgyas kun gyi gsung che ba/ /rtsibs bzhi mu khyud gsung yang yin/ /oM badzra tIk+Sh+Na nub tu'o/ /duHkhats+tshe da shar du'o/ /pradz+nyA dz+nyA na mUrta ye dbus su'o/ /bA gI shwa ra lho ru'o/ / 
<p>78b.6</p>dz+nyA na kA ya byang du ste/ /a ni dbus su dkar po'o/ /pa ni shar du mthing ga'o/ /tsa ni lho ru ser po'o/ /ra ni nub tu dmar po'o/ /na ni byang du ljang gu'o/ /gsal byed dang ni dbyangs yig ni/ /mu khyud bzhi la bsam pa ste/ /de ltar shes rab 'khor lo'o/ /sangs rgyas
<p>78b.7</p>kun gyi thugs che ba/ /sangs rgyas kun gyi thugs la gnas/ /rdo rje nyi ma shes rab che/ /rdo rje zla ba thabs kyi bdag /chags dang chags bral yig 'bru mchog /kha dog sna tshogs 'bar ba'i 'od/ /oM pra kr-i ti pa ri shud+d+haH/ sarba d+harmA ya du ta/ sarba ta thA ga ta dz+nyA na kA ya/ 
<p>79a</p>
<p>79a.1</p>many+dzu shrI mu pa da ye ti a/ a A i I u U e ai o au aM aH/ s+thi to hr-i di dz+nyA na mUrti ra haM bud+d+ho naM/ t+r+ya d+h+wa brti naM/ oM badzra d+hU pe swA hA/ oM badzra puSh+pe swA hA/ oM badzra A lo ke swA hA/ oM badzra gan+d+he swA hA/ oM badzra nai bi t+ye swA hA/ o badzra shap+ta swA hA/ 
<p>79a.2</p>oM sarba ta thA ga ta hri da ya/ ha ra ha ra/ oM hUM hrIH/ b+ha ga bAn dz+nyA na mUrti bA gI shwa ra/ ma hA wa tsa/ a sarba ta thA ga ta hri da ya/ ha ra ha ra/ ga ga na/ a ma la su pa ri shud+d+ha d+harma d+h+wa tu dz+nyA na gar+b+ha aH/ de ltar bskyed nas bsgom par bya'o/ /de nas gsang sngags bzlas par
<p>79a.3</p>bya/ /oM badzra tIk+Sh+Na duHkha ts+tshe da/ pradz+nyA dz+nyA na mUrta ye/ dz+nyA na kA ya/ bA gI shwa ra/ a ra pa tsa na ya te na maH/ da ni mtshan nas brjod pa ni/ sdu gu 'jig rten gsum gyi mchog /dpal ldan rgyu skar dkyil 'khor can/ /phyogs bcu nam mkha'i mthas gtugs par/ /chos
<p>79a.4</p>kyi 'khor lo legs par bskor/ /'gro dang 'dug pa spangs pa ste/ /byams dang snying rje'i dkyil 'khor can/ /de ltar bsgoms nas mtshan brjod do/ /gtor ma phul nas gshegs su gsol/ /bdag nyid spyod lam gnas par bya'o/ /mdo rgyud snying po'i don las ni/ / 
<p>79a.5</p>man ngag la brten gzhung 'di brtsams/ /de yis bsod nams gang bsags pa/ /'gro rnams 'jam dbyangs thob par shog /slob dpon chen po a wa d+hU tIs mdzad pa'i dang po'i sangs rgyas kyi sgrub thabs rdzogs so// //d+harma shrI mi tra dang / lo tsA ba chos kyi
<p>79a.6</p>bzang pos bsgyur ba'o// //[ ]@##/ /rgya gar skad du/ tsi t+yo sA d+ha na bi d+hi paN+Di ta/ bod skad du/ mchod rten gyi sgrub pa'i cho ga mdor bsdus pa/ 'phags pa 'jam dpal la phyag 'tshal lo/ /chos nyid dang bsdus rtog pa'i dri ma bral/ /rang bzhin yongs dag yon
<p>79a.7</p>tan ldan pa'i sku/ /thugs rjes sprul sku 'gro ba'i don mdzad pa/ /sku gsum ye shes mchod pa'i rten la 'dud/ /de don 'gro la phan pa'i phyir/ /rgyud don la brten bdag gis brtsam/ /mchod cing brjod pa drang srong che/ /sa rnams kun gyi rgyan ldan bskyed/ /ces bya ba ni/ 
<p>79b</p>
<p>79b.1</p>sa bslang zhing byin gyis brlab pa bstan nas/ kong bu byin gyis brlab cing gdab pa ni/ /shes rab chen po'i skad cig la/ /chos kun khong du chud pa 'chang / /zhes bya bas thabs shes rab gnyis su byin gyis brlab pa'o/ /oM badzra tIk+Sh+Na duHkha ts+tshe da pradz+nyA dz+nyA na mUrti ye dz+nyA na kA ya
<p>79b.2</p>bA gI shwa ra/ a ra pa tsa na a/ zhes bya bas gdab bo/ /btab pa de ji ltar bsam zhe na/ pha rol phyin pa kun rdzogs pa/ /rnam par dag pa bdag med chos/ /yang dag ye shes zla 'od bzang / /brtson chen sgyu 'phrul dra ba las/ /rgyud kun gyi ni bdag po mchog /rdo rje rin
<p>79b.3</p>chen dbang bskur gnas/ /mchod 'os bstod 'os phyag gi gnas/ /rtag tu rim gro smon lam gdab/ /rgyu pha rol tu phyin pa/ 'bras bu chos kyi sku'i bdag nyid/ ye shes lnga'i bdag nyid kyi sku bum pa na 'od dang bcas pa sems can rgyud smin pa 'od 'phro ba bsam mo/ /dge ba dri
<p>79b.4</p>med gang thob des/ /'gro kun sku gsum thob par shog /a wa d+hU tIs mdzad pa rdzogs so// //[ ]@##/ /rgya gar skad du/ Ar+ya many+dzu shrI sA d+ha na nA ma/ bod skad du/ 'phags pa 'jam dpal gyi sgrub thabs zhes bya ba/ 'jam dpal ye shes sems
<p>79b.5</p>dpa' la phyag 'tshal lo/ /dpal ldan sangs rgyas kun gyi bdag /rigs gsum bdag po ye shes sku/ /rje btsun 'jam dpal phyag 'tshal te/ /de nyid rjes dran cho ga bshad/ /sgyu 'phrul dra ba'i lugs nyid kyis/ /gang zhig yang dag mngon dbang bskur/ /rjes
<p>79b.6</p>gnang thob pa'i sgrub pa po/ /deng 'dir yid la gnas dag tu/ /bde ba'i stan la nyer 'dug ste/ /gshin rje'i dgra'am zhal drug la/ /khro bo'i rgyal pos bsrung bar bya/ oM hrI kA la rU pa hUM kha hUM swA hA/ AHya mAn+ta ka hUM/ de nas gshin rje gshed po'i sngags/ /oM
<p>79b.7</p>AHhUM zhes bya ba 'dis/ mchod pa rnams kyis yang dag mchod/ /tshangs pa'i gnas pa bzhi yang bsgom/ /de nas chos kun dngos med par/ /rang gi blo yi rnam par bsgom/ /oM pra kr-i ta pa ri shud+d+haH/ sarba d+harmA ya du ta/ sarba ta thA ga ta dz+nyA na kA ya/ many+dzu shrI pa ri shud+d+hi ta mu
<p>80a</p>
<p>80a.1</p>pa rA ya ti/ de nas thams cad stong pa las/ /paM las byung ba pad+ma las/ /zla ba'i dkyil 'khor a las byung / /de dbus yi ge a dkar las bskyed pa/ /rnam snang che mchog zhi ba sku mdog dkar/ /byang chub mchog gi phyag rgya mnyam par 'dzin/ / 
<p>80a.2</p>sangs rgyas seng ge'i gdan bzhugs bdag nyid bsgom/ /de yi thugs kar d+hIHlas byung ba yi/ /pad+ma'i sangs rgyas rnam par bsam par bya/ /gdong lnga gtsug phud lnga dang ldan/ /zur phud lnga pa me tog thod/ /dang po'i sangs rgyas de yi thugs kar yang / /shes rab 'khor lo
<p>80a.3</p>nyes kun sel ba bsgom/ /pad+mar gyur pa 'khor lo de dbus su/ /ye shes sems dpa' rnam par bsgom par bya/ /s+thi to hr-i di dz+nyA na mUrti ra haM/ bud+d+ho bud+d+hA nAM/ t+r+ya d+hAbarti nAM/ zhes bya ba dang / lte ba dang bcas mu khyud nang ma gnyis/ /de nas rtsibs rnams rim par ldan pa la/ / 
<p>80a.4</p>de nas yang ni phyi yi mu khyud gnyis/ /de la rtsa ba'i sngags sogs rim bzhin dgod/ /ye shes sems dpa' pad+ma zla bar gnas/ /de steng rdo rje skyil krung legs bzhugs pa/ /phyag gnyis ting 'dzin phyag rgya ut+pal mtshan/ /de steng shes rab pustis gnyis ka brgyan/ / 
<p>80a.5</p>nyi ma 'char ka'i dkyil ltar mdzes/ /sen mo'i 'od ni shas cher dmar/ /cod pan bzang po mthon ka'i rtse/ /skra mchog mthon ka chen po can/ /nor bu chen po 'od chags dpal/ /sangs rgyas sprul pa'i rgyan dang ldan/ /zhes bya'o/ /oM sarba d+harmaHa b+hA ba/ swa b+hA ba/ 
<p>80a.6</p>bi shud+d+ha badzra a A aM aH/ nang gi mu khyud mchog la'o/ /a A i I u U e ai o au aM aH/ phyi rol ma la'o/ /de nas 'khor lo rtsibs drug la shar nas brtsams te sngags kyi rgyal po drug drug go/ /a A sarba ta thA ga ta hri da ya/ ha ra ha ra/ oM hUM hrIH/ b+ha ga bAn/ 
<p>80a.7</p>dz+nyA na mUrti wA gI shwa ra/ ma hA wa tsa sarba d+harmA ga ga na/ a ma la su pa ri shud+d+ha/ d+harma d+hA tu dz+nyA na gar+b+ha AH/ mu khyud phyi rol ma la'o/ /de'i phyi rol ka la sogs pa'o/ /dzaHhUM baM hoHsa dgug pa la sogs pa'o/ /oM AHhUM/ de nas mngon par dbang bskur te mi bskyod pas ni dbu brgyan
<p>80b</p>
<p>80b.1</p>pa'o/ /ye shes sems dpa'i thugs ka'i sa bon las 'od zer 'phros te slar bsdu bar bya'o/ /dngos po thams cad kyi de kho na lhag par rtogs pas chos thams cad la yang 'jam pa'i dpal du byed cing / 'di ltar sangs rgyas bcom ldan 'das/ /zhes bya ba la sogs
<p>80b.2</p>pas snying ga'i ye shes sems dpa' dang / mnyam par sbyor zhing sngags kyi tshig gi ming dag gdon no/ /oM AHhUM muH/ slar yang khro bo gnyis gang yang rung bas bsrung la langs te/ phyi rol tu a kA ro la sogs pas gtor ma sbyin no/ /'di ltar dus gsum du ste/ rnal
<p>80b.3</p>'byor gyi dus ma yin par ni 'jam pa'i dpal gyi sngags gang 'dod pa bzlas pa'am/ mchod rten bya zhing bskor ba la sogs pa bya'o/ /'phags pa 'jam dpal gyi sgrub thabs mya ngan med pa'i dpal gyis byas pa rdzogs so// //rgya gar gyi mkhan po a shwo
<p>80b.4</p>ka shrI dang / lo tsA ba 'a zha rgya gar brtsegs kyis bsgyur ba'o// //badzra tIk+Sh+Na dmar/ duHkha ts+tshe da sngo/ pradz+nyA dz+nyA na mUrta ye dkar/ dz+nyA na kA ya ljang / wA gI shwa ra ser/ a ra pa tsa na dkar/ i ti// //[ ]@##/ /rgya gar skad du/ badzra b+hai ra ba sA d+ha
<p>80b.5</p>na nA ma/ bod skad du/ rdo rje 'jigs byed kyi sgrub thabs zhes bya ba/ 'jam dpa'i rdo rje la phyag 'tshal lo/ /rab tu khros shing gdug pa 'dul/ /ma lus log pa'i bdud 'dul ba/ /zhal dang phyag drug mtshon cha 'dzin/ /ma he'i zhal la phyag 'tshal te/ /de yi sgrub
<p>80b.6</p>pa'i rim pa zhig /bdag gis dran nas brtsam par bya/ /dang por yid dang mthun pa'i gnas su bdag nyid khrus byas te stan bde ba la 'dug nas/ oM badzra b+hai ra wa dz+wa la dz+wa la hUM/ zhes pas lus bsrungs nas/ bla ma dkon mchog la mchod pa rnams kyis yang dag
<p>80b.7</p>par mchod nas sdig pa bshags pa la sogs pa bya'o/ /oM a b+hA ba swa b+hA ba bi shud+d+ha badzra tsak+Shu a A aM aH/ zhes bya bas stong pa nyid bsgom mo/ /de nas bdag nyid yi ge ar gnas pa las de'i 'od zer kyis tshangs pa dang brgya byin dang / nyi zla'i steng du a zhu ba
<p>81a</p>
<p>81a.1</p>ut+pal 'khor los mtshan pa de zhu ba las bcom ldan 'das 'jam pa'i rdo rje zhes bya ba sku mdog mthing nag g.yas na rdo rje g.yon na ut+pal 'dzin pa/ gzhon nu'i cha lugs la rgyan gyis brgyan par bsam mo/ /de'i thugs ka na nyi ma la hUM gnas pa can du
<p>81a.2</p>bsams te/ hUM zhes bya ba'i sgra rgyun mi 'chad par byung bas phyogs bcu'i sangs rgyas thams cad mchod/ /tshur hUM la thim pas/ zhe sdang gi skur gyur pa ni/ zhal drug phyag rnam pa drug dang ldan pa/ stobs che ba/ ma he'i zhal can/ sku mdog mthing nag /mi mgo brgya'i do
<p>81a.3</p>shal can/ zhabs brkyang bskum du bzhugs pa/ phyag drug g.yas g.yon gyi dang po keng rus kyi dbyug pa dang rdo rje bsnams pa/ g.yas g.yon gyi bar pa na mda' gzhu dang ral gri/ tha ma na sna tshogs rdo rje dang mdung bsnams pa'o/ /de las tshad med pa bzhi'i khro bo 'phro ba can no/ / 
<p>81a.4</p>zhabs bzhi brkyang bskum du bzhugs pa bsgoms/ de'i thugs kar nyi ma'i steng du hUM bsams la/ spyan drangs pa la sogs pa rdzogs pa dang gsang sngags bzlas pa ni/ oM hrIHSh+T+r-IHwi kri tA na na hUM hUM/ zhes pa'am/ oM duHkha ts+tshe da hUM hUM/ zhes pa bzlas par bya'o/ /de nas mtshan
<p>81a.5</p>kyi sgo nas bstod do/ /gtor ma btang nas gshegs su gsol te ldang bar bya'o/ /bdag gis dge ba 'di byas pas/ /bla med byang chub thob par shog /rdo rje 'jigs byed kyi sgrub thabs slob dpon a shwa ka shrIs mdzad pa rdzogs so// //paN+Di ta d+harma shrI mi tra dang / lo tsA ba
<p>81a.6</p>chos kyi bzang pos bsgyur ba'o// //[ ]@##/ /rgya gar skad du/ ya mA ri kA la sA d+ha na nA ma/ bod skad du/ gshin rje dgra nag po'i sgrub thabs zhes bya ba/ bcom ldan 'das shes rab ye shes la phyag 'tshal lo/ /log pa'i lta ba gcod mdzad cing / /shes rab
<p>81a.7</p>snying rjes rab tu khros/ /mche ba gtsigs shing bzhad mdzad pa/ /gshin rje'i dgra la phyag 'tshal nas/ /rgyud chen sgyu 'phrul dra ba las/ /bla ma'i man ngag la brten nas/ /bdag gis sgrub pa'i rim pa bzhin/ /sgrub la phan phyir brtsam par bya/ /dben zhing me tog gcal
<p>81b</p>
<p>81b.1</p>bkram pa'i/ /bde ba'i stan la nyer 'dug ste/ /lha dang dkon mchog spyan drangs nas/ /mchod dang sdig bshags la sogs bya/ /a b+hA ba swa b+hA ba bi shud+d+ha badzra tsak+Shu a A aM aH/ de nas stong pa'i ting 'dzin las/ /nam mkhar a ni bsam par bya/ /rdo rje me dpung rab
<p>81b.2</p>tu 'phros/ /rdo rje'i steng du a bsams te/ /gyur pas shes rab ye shes ni/ /mdog dkar 'khor lo ral gri 'dzin/ /nyi steng hUM gi 'phro 'du las/ /gyur pas gshin rje gshed po ni/ /bgegs kyi rgyal po chen po ste/ /lus ni rdo rjes rnam par brgyan/ /phyag na rdo rje
<p>81b.3</p>be con dang / /shugs dang bcas pa'i sbrul zhags bsnams/ /tshad med bzhi ldan khro bo ni/ /shin tu khros pa rnam par bsgom/ /dzaHhUM baM hoHzhes bya bas dgug pa dang gzhug pa dang / bcing ba dang / dgyes pa bskyed nas/ oM swa hUM/ gsum gyis byin gyis brlabs
<p>81b.4</p>nas dbang bskur bya'o/ /de nas bsgoms pas skyo na bzlas pa bya ste/ oM pradz+nyA dz+nyA na mUrta ye ya mAn+ta ka hUM/ zhes brjod nas/ mtshan brjod de gtor ma gtang bar bya'o/ /de ltar bstod nas gshegs su gsol lo/ /bdag gis 'gro la phan phyir brtsams/ /dge bas 'bras
<p>81b.5</p>bu tshad med shog /gshin rje gshed kyi sgrub thabs slob dpon a shwa ka shrIs mdzad pa rdzogs so// //paN+Di ta d+harma shrI mi tra dang / lo tsA ba chos kyi bzang pos bsgyur ba'o// //[ ]@##/ /rgya gar skad du/ Ar+ya tsa la sA d+ha naM/ bod skad du/'phags pa
<p>81b.6</p>mi g.yo ba'i sgrub thabs/ rdo rje rnon po la phyag 'tshal lo /gsung sgra zab mo'i sgra sgrogs shing / /'jam pa'i mgon la phyag 'tshal nas/ /mtshan gyi don la rab brten te/ /bdag gis sgrub thabs rab tu bshad/ /me tog khang pa mdzes par ni/ /bde ba'i stan la
<p>81b.7</p>nyer 'dug ste/ /rang gi snying ga'i a las ni/ /dkon mchog la sogs spyan drangs te/ /phyag 'tshal mchod la sogs pa bya/ /byang chub mchog tu sems bskyed do/ /oM a b+hA ba swa b+hA ba bi shud+d+ha badzra tsak+Shu a A aM aH/ de nas a las byung ba yi/ /rdo rje rnon por rab bskyed de/ / 
<p>82a</p>
<p>82a.1</p>mdog dmar pad+ma ral gri bsnams/ /glang chen steng du rab tu bsam/ /nyi steng ral gri'i 'phro 'du las/ /mi g.yo bar ni rab tu gyur/ /ral pa gcig bsdus 'gying bag can/ /sku mdog dmar nag 'jigs byed che/ /glang chen ko ba rlon pas
<p>82a.2</p>brgyan/ /shugs dang bcas pa'i klu yis brgyan/ /zhags pa ral gri phyag na bsnams/ /ha ha hi hi rdo rje'i sgra/ /me yi phung po rab 'phro bas/ /tshad med bzhi ldan bsgom par bya/ /nyi ma a yi sa bon las/ /bde gshegs spyan drangs rab tu mchod/ /phyag rgya bzhi yis
<p>82a.3</p>rgyas btab nas/ /dbang bskur byin brlabs la sogs bya/ /de nas skyo na bzlas bya ste/ /oM badzra tIk+Sh+Na a tsa la d+hIH/ de nas gtor ma btang bar bya'o/ /oM badzra muH/ spyod lam gyis gnas par bya'o/ /dri med ye shes las byung 'di/ /bdag gis sgrub thabs las byung ba/ / 
<p>82a.4</p>dge ba zla ltar gsal ba gang / /de yis sku gsum thob par shog /mi g.yo ba'i sgrub thabs slob dpon a sho ka shrIs mdzad pa rdzogs so// //paN+Di ta d+harma shrI mi tra dang / lo tsA ba dge slong chos kyi bzang pos bsgyur ba'o// //[ ]@##/ /rgya gar skad du/ ba li bi
<p>82a.5</p>d+hiH/ bod skad du/ gtor ma'i cho ga /'phags pa 'jam dpal la phyag 'tshal lo/ /yid bzhin nor bu chen po 'chang / /dpag bsam shing chen rgyas 'dra ste/ /bum pa bzang po che ba'i mchog /sems can kun don byed la 'dud/ /gtor ma'i rim pa bshad par
<p>82a.6</p>bya/ /dang por lha'i rnal 'byor dang ldan pa'i sngags pas rin po che'i snod mdzes pa'i nang du kha zas kyi 'byor pa dri dang kha dog dang ldan pa sna tshogs bcug la/ gtor ma'i nang du yi ge a las yid bzhin gyi nor bu 'bar ba zla ba'i steng du rnam par bsams la/ de las bdud
<p>82a.7</p>rtsi'i chu rgyun dang / 'dod pa'i yon tan gyis rnam par spras pas snod dang bcud chos kyi dbyings khyab par bsam zhing bsgom pa ni/ yid bzhin nor bu chen po 'chang / /khyab dag rin chen kun gyi mchog /ces bya'o/ /bdag nyid kyi snying ga'i d+hIHlas/ /dpag bsam shing chen
<p>82b</p>
<p>82b.1</p>rgyas pa ste/ bum pa bzang po che ba'i mchog /ces bya ba ni/ dpag bsam gyi shing nam mkha'i mtha' dang mnyam pa/ bum pa bdud rtsis gang ba'i 'bras bu smin pa bdud rtsi rnam par 'dzag pas gtor ma'i rgyun rgyas par bsam mo/ /thugs ka'i 'od zer gyis ye shes kyi bdud
<p>82b.2</p>rtsi dbab ste gnyis su med par bsam mo/ /oM sarba ta thA ga ta hri da ya/ ha ra ha ra/ oM hUM hrIHb+ha ga bAn dz+nyA na mUrti bA gI shwa ra ma hA wa tsa sarba d+harmA ga ga na a ma la su pa ri shud+d+ha d+harma d+hA tu dz+nyA na gar+b+ha AH/ oM AHhUM zhes bya bas byin gyis brlab bo/ /sna tshogs gzugs can yid las skyes/ / 
<p>82b.3</p>'jig rten gsum na gzhon lus gcig /ces bya ba ni/ de nas snying ga'i 'od zer gyis yang dag par rdzogs pa'i sangs rgyas sras dang bcas pa dang / khams gsum gyi sems can thams cad bkug ste/ de dag thams cad snying gar yi ge a bkod pa'i 'od zer gyis rnam
<p>82b.4</p>par sbyangs te/ 'phags pa 'jam dpal du bsam mo/ /gsum sel mtha' yas grol gsum thob/ /sangs rgyas sprul pa'i rgyan dang ldan/ /zhes bya ba ni yi ge gsum gyis byin gyis brlabs la/ dngos sam yid kyis lus dpag tu med par sprul la mchod do/ /nam
<p>82b.5</p>mkha'i mtha' la longs spyod cing / /sems can kun yid tshim par byed/ /ces bya ba ni/ der ljags kyi 'od zer kyis bdud rtsi'i rgyun la zhugs te/ kun gyi yid tshim par dmigs shing 'dod pa'i longs spyod kyis tshim par bya'o/ /de nas/ chos kyi sbyin bdag chen po
<p>82b.6</p>ste/ /mchod 'os bstod 'os phyag gi gnas/ /zhes bya ba'i phreng ba'i sngags dang / a kA ro mu khaM sarba d+harmA NAM Ad+ya nut+pan+na twAta/ oM AHhUM/ zhes pa dang tshigs su bcad pa'i bstod pas chos kyi sbyin pa bya'o/ /byang chub sems dpa' sems dpa' che/ /shes rab kyis ni de
<p>82b.7</p>thob shog /byang chub chen por bsngo zhing smon lam rgya chen po gdab/ /oM AHhUM muH/ zhes pas gshegs su gsol/ pha rol phyin dang rgyud rnams ma lus dang / /bde gshegs rgyal ba'i dkyil 'khor ma lus kyis/ /kun gyi bdag nyid khyab par thugs la gnas/ / 
<p>83a</p>
<p>83a.1</p>ye shes lus can mtshan don rgya che ba/ /sna tshogs tshul las bstod kyis di ring bdag gis 'dir/ /dam pa'i gdams ngag nyer bstan rnal 'byor lam du sbyar/ /'di la dge ba dri med gang thob des/ /bdag sogs 'jam dpal ye shes sems dpa'
<p>83a.2</p>'drar gyur cig /'jam dpal mgon po'i gtor ma'i cho ga zhes bya ba rdzogs so// //[ ]@##/ /rgya gar skad du/ Ar+ya many+dzu shrI tsar+ya marga bi d+hiH/ bod skad du/ 'phags pa 'jam dpal gyi spyod lam gyi cho ga /'phags pa 'jam dpal la phyag 'tshal
<p>83a.3</p>lo/ /zab pa'i don ldan bde gshegs chos nyid sku/ /thugs rje rang 'byung ye shes sku lnga'i bdag /gnyis med don ldan spros med bdag nyid can/ /rje btsun 'jam pa'i dpal la phyag 'tshal lo/ /sgyu 'phrul dra ba la brten nas/ /sgrub pa po la phan gdags phyir/ / 
<p>83a.4</p>gdams ngag bsgrub pa'i rim pa cig /legs par btus te bshad par bya/ /lam kyi yan lag brgyad tshul rig /yang dag sangs rgyas lam rig go/ /rigs dang ldan pa'i rnal 'byor pas/ /dbang thob dam tshig ldan par bya/ /de nyid 'dod pa'i gnas btsal
<p>83a.5</p>nas/ /de mdun maN+Dal legs par bya/ /bla ma dkon mchog yi dam lha/ /cho ga shes rab me tog bkram/ /b+h+rUM las gzhal yas khang bskyed do/ /gshin rje gshed dam rdo rje gur/ /me ri la sogs bsrung ba bya/ /bar chad zhi byed gtor ma dang / /dang por khrus byas
<p>83a.6</p>gos rgyan gdags/ /stan bde ba la 'dug byas te/ /tshad med bzhi la sogs pa bya/ /oM a b+hA ba swa b+hA ba bi shud+d+ha badzra tsak+Shu a A aM aH/ zhes pas so/ /d+hIHlas dang po bdag nyid bskyed/ /dgug pa la sogs gsang sngags ni/ /dzaHhUM baM hoHzhes pa dang / 
<p>83a.7</p>byin brlabs dbang bskur mi bskyod pa'o/ /de ni bskyed pa'i rnal 'byor ro/ /khrus ni dang po bum pa stong / /stong pa nyid las a de bskyed/ /nang du bdud rtsi'i 'od kyis dgang / /ye shes bdud rtsi dbab cing bstim/ /dang por sgo lnga'i rnam shes bkru/ /ye shes sems
<p>83b</p>
<p>83b.1</p>dpa' bcom ldan 'das/ /dang po'i sangs rgyas bcom ldan 'das/ /rnam par snang mdzad bcom ldan 'das/ /sku gsung thugs kyi byin rlabs kyis/ /bag chags dri ma dag gyur cig /de ni khrus kyi cho ga'o/ /bzlas pa'i rnal 'byor bstan pa ni/ /sa bon yig 'bru'i
<p>83b.2</p>rnam pa dang / /d+hIHbadzra tIk+Sh+Na/ duHkhats+tshe da/ pradz+nyA dz+nyA na mUrta ye/ dz+nyA na kA ya bA gI shwa ra/ a ra pa tsa na d+hIH/ ye shes sems dpa' zla ba'i gdan bcas thugs kar ro/ /phyag mtshan ral gri'i yu ba d+hIH'i yig 'bru dang bcas pa'o/ /bzlas pa'i'o/ /gtor ma a las
<p>83b.3</p>rin chen 'bru lnga bcud/ /as bskyed yid bzhin nor bu can/ /ye shes bdud rtsi dpag bsam las/ /mgron ni 'jam dpal rang bzhin no/ /zas ni mi dmigs stong pa las/ /paM las pad+ma a las nor bu'o/ /ye shes bdud rtsi dgug bstim mo/ /de nas rang nyid
<p>83b.4</p>lhar gsal bas/ /thugs ka'i lha mchod mnyes par bsgom/ /de nas zas kyi rnal 'byor ro/ /dang por byams dang snying rje dang / /ldan pas lus ngag byin brlab po/ /de nas spyan drang phyag bstod bya/ /mchod cing sdig bshags rjes yi rang / /chos kyi 'khor lo bskor
<p>83b.5</p>bskul dang / /mya ngan mi 'da' gsol ba gdab/ /skyabs 'gro sems bskyed la sogs bya'o/ /de nas stong pa'i ting 'dzin bsgom/ /de nas a las chos 'byung ni/ /dkar po gru gsum 'bar ldan pa/ /de nas pad+ma zla steng du/ /d+hIHlas dang po'i sangs rgyas bskyed/ /dgug
<p>83b.6</p>dang dbab sogs rdzogs pa dang / /bstod pa'i tshul du gdon pa'o/ /nyal dang 'gro ba 'dug pa dang / /gzhan yang bskor ba bya ba ni/ /mya ngan 'das par bzhugs pa dang / /de nas thon pa lta bu dang / /pha rol phyin pa drug bden bzhi/ /sAts+tsha 'debs dang klog dang bshad/ / 
<p>83b.7</p>kha dog dri dang spyod dus su/ /'jam dpal sku dang 'bral mi bya/ /sgyu ma lta bus gnas par bya'o/ /sdug bsngal can dag mthong gyur na/ /byams sems ldan pas dge ba bsngo/ /rnal 'byor mi gtsang 'dor ba kun/ /bdud rtsir byin brlab gnyis med bstim/ /'byung po yi
<p>84a</p>
<p>84a.1</p>dwags kun la sbyin/ /tshim par byas la gshegs su gsol/ /dpe med gcig cig mthong ba la/ /bde dang sdug bsngal du mar snang / /sems kyi rnam 'gyur brtan pa yin/ /zhes spyod lam gyi rim pa'o/ /bsgom pa'i rim pa bstan pa ni/ /mtshan ma
<p>84a.2</p>dang bcas mtshan med pa'o/ /mtshan ma sku dang yig 'bru dang / /phyag mtshan la ni dmigs pa'o/ /mtshan ma med pa bstan pa ni/ /shes rab ral gri mda' gzhu ste/ /zhes pa ni/ shes rab 'khor lo thabs dang shes rab gnyis med la dmigs pa'o/ /yang na/ sangs
<p>84a.3</p>rgyas kun gyi rang bzhin 'chang / /zhes pas tshogs bsags pa'o/ /rnam par gnon zhes pa ni bsod nams kyis bsod nams ma yin gnon/ ye shes te nam mkha' dang 'dra bas mkha' ltar mtha' med do/ /gsum rig ste sku'i bskyed pa'o/ /'bras bu mngon par shes pa lnga phra
<p>84a.4</p>man bcu drug go/ /gnas pa rtsa/ /g.yo ba rlung / bgrod pa byang chub ste/ byang chub sems dpa' sems dpa' che/ /zhes pa dang / rdzu 'phrul chen po zhes pa'o/ /de yang mtha' yang dag par stong pa ste/ shes rab pha rol phyin pa'i mtha'/ /de las de nyid de
<p>84a.5</p>chos sku'o/ /gzhan rig pa ste/ longs sku dang sprul sku'o/ /dpe byad ces pa dang / gtso bo zhes pa gnyis kyi don to/ /de ni bsgom pa'i rnal 'byor ro/ /bla ma'i gdams ngag rgyud 'grel la brten nas/ /dri ma med pa'i dge ba gang brtsams pa/ /des ni dge
<p>84a.6</p>ba gang thob des/ /'gro kun 'jam dbyangs thob par shog /rgya gar gyi mkhan po a sho ka shrIs mdzad pa rdzogs so// //shAkya'i dge slong chos kyi bzang pos dro mo d+ha ra dang nye ba'i rtsar zhus te bsgyur ba'o// //[ ]@##/ /rgya gar skad du/ 
<p>84a.7</p>badzra many+dzu shrI g+ha tra bi d+hiH/ bod skad du/ 'jam dpal rdo rje'i bum pa'i cho ga /'phags pa 'jam dpal ye shes sems dpa' la phyag 'tshal lo/ /sgrub pa po la phan gdags zhing / /nyon mongs dri ma kun dag phyir/ /mtshan nyid ldan pa'i gang zag la/ /bum pa'i
<p>84b</p>
<p>84b.1</p>cho ga bshad par bya/ /dang por mtshan nyid ldan gnas su/ /sa slong sbyong zhing maN+Dal bya/ /thig gdab tshon ni byin gyis brlab/ /tshom bu lnga ldan 'khor lo bcu drug ldan/ /gru chad bzhi ldan sgo bzhi rta babs ldan/ /'khor lo bcu drug gru chad bzhi dang ldan/ /pany+tsa rat+na
<p>84b.2</p>'dod yon snam bu dang / /rin chen pha gu sgo bzhi rta babs bri/ /rin chen bdun las byas pa'i mchod pa'i rten/ /gdugs dang ba dan cod pan dril bus brgyan/ /gser dang dngul dang zangs dang lcags las byas/ /bum pa kha dog lnga dang ldan pa'o/ /rin chen sna lnga 'bru
<p>84b.3</p>sna lnga dang ni/ /sman lnga dri lnga dkar la sogs pa'i rdzas/ /bdud rtsi'i chus bkang kha rgyan 'bras bu can/ /mgul chings gzungs thag bum pa'i rigs dang sbyar/ /so so'i lha yi gdan du gnyis po dgod/ /dang por bla ma dkon mchog spyan drang ste/ /phyag
<p>84b.4</p>mchod sdig bshags yi rang bskor bar bskul/ /mya ngan mi 'da' lus dbul dge rtsa bsngo/ /tshad med bzhi ldan byang chub mchog tu bsngo/ /stong pa'i ting 'dzin sngags kyis kun nas bskul/ /de nas gur dang dra ba'i steng du ni/ /hUM las rdo rje bruM las mchod rten ni/ /d+hI
<p>84b.5</p>las chos 'byung a las rdo rje'o/ /de steng b+h+rUM las gzhal yas khang pa'o/ /gdan lnga zla ba'i gdan ni so sor gsal/ /yi ge a las rnal 'byor rnam gsum bsgom/ /dam tshig 'khor lo a las sku bskyed do/ /ye shes 'khor lo dgug cing bstim par bya/ /sku
<p>84b.6</p>gsum byin brlabs dbang bskur nyid kyis mtshan/ /thabs dang shes rab bum pa rab tu don/ /thabs dang shes rab 'od zer bdud rtsi dbab/ /mchod rten rnams ni lha yi rang bzhin gsal/ /so so'i thabs dang shes rab ma lus ldan/ /thugs ka'i a las rgyud ni gdon par
<p>84b.7</p>bya/ /de las dad pa'i sangs rgyas 'dud bstod bya/ /de yi thugs 'od mchod pa rnam lngas mchod/ /bum pa bzang po che ba'i mchog /rnam par dag pa bdag med chos/ /yang dag ye shes zla 'od bzang / /brtson chen sgyu 'phrul dra ba las/ /rdo rje'i gdan ni ma lus
<p>85a</p>
<p>85a.1</p>ldan/ /ye shes sku rnams ma lus 'chang / /nyon mongs khams rnams dag pa'i bdag /las kyi khams rnams zad byed cing / /chu bo rgya mtsho kun las brgal/ /nyon mongs nye ba kun nyon mongs/ /bag chags bcas pa gtan tu spangs/ /zhes
<p>85a.2</p>so/ /lung dang man ngag la brten nas/ /bdag gis 'di 'dra'i phan gdags cho ga brtsams/ /dge ba'i rtsa ba dri med gang thob pa/ /des ni 'jam dpal rdo rje thob par shog/ /dpal 'jam dpal mgon po'i bum pa'i cho ga /slob dpon chen po mya ngan med pa'i
<p>85a.3</p>dpal gyis mdzad pa rdzogs so// //dpal u rgyan gyi mkhan po chen po d+harma shrI mi tra'i zhal snga nas dang / zhu chen gyi lo tsA ba bod kyi shAkya'i dge slong dpal gyi bzang pos bsgyur cing zhus te gtan la phab pa'o//[ ]@##/ /rgya gar skad du/ dz+nyA na
<p>85a.4</p>satwa sA d+ha naM/ bod skad du/ ye shes sems dpa'i sgrub thabs/ 'phags pa 'jam dpal ye shes sems dpa' la phyag 'tshal lo/ /chos kun rang bzhin ye shes sems dpa' yi/ /ma lus bde gshegs kun gyis mtshan gyur pa/ /rdo rje 'chang chen kun gyi rdo rje'i glu/ / 
<p>85a.5</p>zab cing rgya che byang chub sems dpa' nyon/ /byang chub sems bskyed lhag pa'i sku ru bsgom/ /sgyu ma rten 'brel rnam gsum sbyor ba la/ /ma lus gnyis med mkha' khyab 'khor lo bsgom/ /ma skyes mi 'gag rnam gsum sgyu ma ni/ /shes rab mig gis gsal bar blta bar bya/ /sgyu
<p>85a.6</p>ma brag ca nam mkha' las byung bzhin/ /yongs su shes nas ma zhen sems kyis bklag /rnal 'byor lam chen gsang sngags 'di yin te/ /ji ltar dngos rnams mkha' la gnas pa bzhin/ /dam tshig dkyil 'khor phyag rgya che la gnas/ /don ni mi shes dka' ba'i las
<p>85a.7</p>gzhan gyis/ /'khor ba'i grong gsum dag las de mi g.yo/ /de lta'i don shes rang bzhin nyes pa spangs/ /spos kyi glang pos ke te dug zos bzhin/ /nyes pa'i tshogs bcom gzhung tshogs yon tan ldan/ /'gag pa med pa'i chos kyi rgyal por 'gyur/ /thugs kyi
<p>85b</p>
<p>85b.1</p>gsang mdzod gtsug gi rin po che/ /rang bzhin 'gro kun chos rnams ma lus bcad/ /rgyud don dbang po rdo rje'i tshig tu gnas/ /mkha' 'gro'i rjes 'brangs nye bar bsdus pa yin/ /slob dpon gnyis su med pa'i sbas pas mdzad pa'o// // 
<p>85b.2</p>@##/ /rgya gar skad du/ nA ma saM gI ti sA d+ha nAM/ bod skad du/ mtshan yang dag par brjod pa sgrub pa'i thabs/ ngag gi dbang phyug la phyag 'tshal lo/ /dang por re zhig sgrub pa pos sngar langs te/ kha la sogs pa dag par byas la/ bsam gtan gyi khang par rab
<p>85b.3</p>tu zhugs te/ bde ba'i stan la nye bar gnas nas/ snying gar pad+ma dang zla ba la dmar zhing dkar ba'i muM bsgom par bya'o/ /de nas 'od zer gyi tshogs lcags kyu'i rnam pa can gyis bkug pa'i bcom ldan 'das 'od 'byung ba'i mdog dang zhal dang phyag mtshan dang gdan dang nye bar
<p>85b.4</p>ldan pa mdun du rnam par bsgom ste/ yid kyi rang bzhin gyi me tog dang bdug pa la sogs pas yang dag par mchod la/ de'i mdun du sdig pa bshags pa la sogs pa bya zhing / byams pa la sogs pa tshangs pa'i gnas bzhi bsgoms nas chos thams cad stong pa nyid mngon du
<p>85b.5</p>byas te/ oM shU n+ya tA dz+nyA na badzra swa b+hA ba At+ma ko\u0f85haM/ zhes bya ba'i sngags kyis byin gyis brlab par bya'o/ /de nas nam mkha' la hUM las byung ba'i rdo rje rtse lnga pa sa bon dang bcas pa rnam par bsgoms la/ de'i 'od zer gyis ji lta ba'i sbyor bas/ rdo rje'i ra ba dang rdo rje'i gur dang
<p>85b.6</p>sa 'og kun rdo rje'i sa gzhir dmigs la/ rdo rje yang 'od zer du kun nas rdo rje'i ra ba las phyi rol du phyogs bcing ba la sogs pa'i gzugs kyis nye bar gnas par blta'o/ /de'i rjes su rdo rje'i nang du hrIHdmar po yongs su gyur pa las pad+ma'o/ /pad+ma'i steng du a las zla ba'i
<p>85b.7</p>dkyil 'khor ro/ /de'i steng du dmar zhing dkar ba'i muM las sangs rgyas mang po spro ba dang bsdu ba'i rnam par bsgoms la/ de yongs su gyur pa las rje btsun 'jam pa'i dbyangs dmar zhing dkar ba pad+ma dang zla ba'i steng na rdo rje'i skyil krung gis bzhugs pa/ zhal dang po dmar po
<p>86a</p>
<p>86a.1</p>g.yas sngon po g.yon dkar po zhes bya ba'i zhal gsum pa bsgom par bya'o/ /phyag bzhi ji lta ba'i sbyor bas shes rab kyi pusti dang / ral gri dang / gzhu dang / mda' dang ldan pa'o/ /rdo rje'i dbu rgyan can/ mtshan sum cu rtsa gnyis dang dpe byad bzang
<p>86a.2</p>po brgyad cus rnam par mdzes pa/ gzhon nu'i rgyan gyis brgyan pa'i bdag nyid du bsams la/ snying gar pad+ma dang zla ba'i steng du rdo rje sems dpa' dkar po sems dpa'i skyil mo krung gis bzhugs pa/ g.yon pa dril bu dku la brten cing 'chang ba/ g.yas na rang gi
<p>86a.3</p>snying gar 'degs par byed pa'i sbyor bas rdo rje 'chang ba'o/ /de bzhin du smin mtshams su rin chen rdo rje sems ma phyag gnyis kyis spyi bor me tog gi phreng ba bcing zhing gnas pa'o/ /mgrin par pad+ma rdo rje dmar zhing dkar ba/ g.yon pa pad+ma'i sdong bu 'gying bag dang bcas pa bzung ba/ 
<p>86a.4</p>g.yas pa de'i 'dab ma kha 'byed cing sngon bzhin du nye bar gnas pa'o/ /spyi bor las kyi rdo rje mdog ljang gu rdo rje rtse gsum pa dang ldan pa'i phyag gnyis bdag nyid kyi spyi bor 'chang ba de kho na bzhin du nye bar gnas pa bsgom par bya'o/ /oM badzra aM ku sha dzaH/ oM badzra pA sha hUM/ oM
<p>86a.5</p>badzra s+pho Ta baM/ oM badzra A be+e sha hoH/ zhes bya ba'i sngags kyis pad+ma dang zla ba'i steng du go rims ji lta bar ye shes kyi 'khor lo dgug pa dang / gzhug pa dang / bcing ba dang / dbang du bya'o/ /rdo rje'i khu tshur gnyis bcings te sdigs mdzub dang mthe'u chung lcags sgrog tu
<p>86a.6</p>byas shing sprad pa bkan te rang gi kha ru nye bar gzhag pa ni rdo rje 'khor lo'i phyag rgya ste/ a r+g+ha dang / zhal bsil dang / me tog dang / bdug spos la sogs pas yang dag par mchod la skad cig gis rang gi lus la gzhug par bya'o/ /de'i rjes su de bzhin gshegs pa
<p>86a.7</p>thams cad kyis bdag la dbang bskur ba sngon du 'gro bas mi bskyod pa'i bdag nyid kyi rnam pas dbu brgyan par bsams la/ oM sarba d+harmAHa b+hA ba swa b+hA ba bi shud+d+he/ badzra a A aM aH/ pra kr-i ti pa ri shud+d+ha sarba d+harmaHya du ta/ sarba ta thA ga ta dz+nyA na kA ya many+dzu shrI pa ri shud+d+hi te/ mu pa da ye
<p>86b</p>
<p>86b.1</p>ti a A/ sarba ta thA ga ta hri da ya ha ra ha ra/ oM hUM hrIHb+ha ga bAn dz+nyA na mUrti bA gI shwa ra ma hA wa tsa sarba d+harmA ga ga na/ a ma la su pa ri shud+d+ha d+harma d+h+wa tu dz+nyA na gar+b+ha AH/ zhes bya ba'i sngags kyis dang po dang rab dang tha mar byin gyis brlab pa sngon du 'gro bas rje btsun gyi mtshan yang
<p>86b.2</p>par brjod pa sngon du 'gro bas nyi ma re re zhing so so'i thun mtshams su lan gsum mam gcig tu skyil krung ma bshig pas mnyam par gzhag pas bklag par bya'o/ /de ltar ji srid sgrub pa'i mtshan ma ma mthong gi bar du bklag par bya'o/ /de'i rjes su rgyud ji lta ba bzhin du
<p>86b.3</p>dngos grub kyi thabs la rjes su gnas par bya'o/ /mtshan yang dag par brjod pa'i sgrub thabs/ slob dpon mi g.yo seng ges mdzad pa rdzogs so// //mar pa do pas bsgyur ba'o//[ ]@##/ /rgya gar skad du/ nA ma saM gI ti sA d+ha naM
<p>86b.4</p>nA ma/ bod skad du/ mtshan yang dag par brjod pa'i sgrub thabs zhes bya ba/ 'phags pa 'jam dpal la phyag 'tshal lo/ /sgrub pa pos dang por re zhig snga bar langs la kha la sogs pa gtsang bar byas nas bsam gtan gyi khang par rab tu zhugs nas bde ba'i stan la rdo rje'i
<p>86b.5</p>skyil krung gis nye bar 'dug ste/ rang gi snying gar pad+ma dang zla ba la muHyig dmar ser bsgom par bya'o/ /de'i 'od kyi tshogs lcags kyu'i rnam pa rnams kyis bkug ste/ 'chad par 'gyur ba'i bcom ldan 'das kyi sku mdog phyag mtshan bzhugs tshul mdun du bsgoms te/ 
<p>86b.6</p>de'i mdun du me tog dang bdug spos la sogs pa rnams kyis yang dag par mchod nas/ sdig pa bshags pa la sogs pa byas nas byams pa la sogs pa tshangs pa'i gnas bzhi bsgom par bya'o/ /chos thams cad stong pa nyid du mngon sum du byas nas/ /oM shU n+ya
<p>86b.7</p>tA dz+nyA na badzra swa b+hA At+ma ko\u0f85haM/ zhes pa'i sngags kyis byin gyis brlab par bya'o/ /de nas nam mkhar hUM gi ye shes rdo rje rtse lnga pa sa bon dang bcas pa bsgom mo/ /de'i 'od rnams kyis ji ltar rigs par rdo rje'i ra ba dang rdo rje'i dra ba dang rdo rje'i sa gzhis bdud 'joms par dmigs te/ 
<p>87a</p>
<p>87a.1</p>rdo rje'i 'od kyang rdo rje'i sa gzhi dang ra ba las phyi rol phyogs dang phyogs bral gyi gzugs kyis gnas par blta'o/ /de nas bar ma chad par rdo rje'i ra ba'i nang du pad+ma'i steng du oM gyi yi ges zla ba'i dkyil 'khor de'i steng du muH'i yi ge kha dog dmar ser la ma lus
<p>87a.2</p>pa'i sangs rgyas spro ba dang bsdu ba'i rnam pa bsgom par bya'o/ /de yongs su gyur pa las rje btsun 'jam dpal sku mdog dmar ser pad+ma dang zla ba'i steng du rdo rje'i skyil krung gis bzhugs pa/ zhal dang po dmar ba/ g.yas sngo ba/ g.yon dkar ba/ des na zhal gsum
<p>87a.3</p>pa/ phyag bzhi po ji ltar rigs par shes rab ral gri dang / pusti dang / mda' dang / gzhu 'dzin pa'o/ /rin po che'i cod pan can/ mtshan sum cu rtsa gnyis dang / dpe byad bzang po brgyad cus rnam par mdzes pa/ gzhon nu gzhon nu'i rgyan gyis brgyan par
<p>87a.4</p>bdag nyid bsgom par bya'o/ /thugs kar pad+ma dang zla ba'i steng du sems dpa'i skyil krung gis bzhugs pa'i rdo rje sems ma sku mdog dkar mo g.yon na dril bu dang g.yas na rdo rje bzung ste rang gi thugs kar bslang nas sbyor ba'o/ /sngar bzhin mdzod spur gnas pa'i rin chen rdo rje ma sku mdog ser
<p>87a.5</p>mo phyag gnyis kyis dbu la me tog gi phreng ba 'ching ba can no/ /mgrin par pad+ma rdo rje ma sku mdog dmar ser g.yon na snying po dang bcas pa'i pad+ma/ g.yas kyis de'i 'dab ma kha 'byed pa sngar bzhin gnas pa'o/ /spyi bor las kyi rdo rje ma sku mdog ljang gu phyag gnyis kyis rang gi spyi bor
<p>87a.6</p>rdo rje rtse gsum 'dzin pa de ltar gnas pa bsgom par bya'o/ /oM badzra aM ku sha dzaH/ oM badzra pA sha hUM/ oM badzra s+pho Ta baM/ oM badzra A be sha hoH/ zhes pa'i sngags rnams kyis pad+ma dang zla ba'i steng du ji lta ba'i rim pas ye shes kyi dkyil 'khor dgug pa dang / gzhug pa dang
<p>87a.7</p>bcing ba dang / dbang du bya'o/ /rdo rje khu tshur gnyis bcings te sdigs mdzub dang mthe'u chung dag lu gu rgyud ltar byas pa'i rdo rje 'khor lo'i phyag rgya gan rkyal du bya'o/ /rang gi kha la gzhag la mchod yon dang zhabs bsil la sogs pa rnams kyis legs par mchod la skad cig la
<p>87b</p>
<p>87b.1</p>gzhug par bya'o/ /de'i rjes su de bzhin gshegs pa thams cad kyis dbang bskur te/ sngar bzhin mi bskyod pa spyi bor bdag nyid kyis bsgom par bya'o/ /oM sar+b+ba d+harmA b+hA wa swa b+hA ba bi shud+d+ha badzra a A aM aH/ pra kr-i ti pa ri shud+d+ha sar+b+ba d+har+m+ma ya du ta sarba ta thA ga ta dz+nyA na kA ya many+dzu shrI pa ri
<p>87b.2</p>shud+d+ha tA mu pa dA ye ti a AH/ sar+b+ba ta thA ga ta hr-i da ya ha ra ha ra/ oM hUM hrIHb+ha ga bAn dz+nyA na mUrti bA gI shwa ra ma hA wa tsa sar+b+ba d+har+m+ma ga ga na a ma la su pa ri shud+ha d+hArma d+hA tu dz+nyA na gar+b+ha AH/ zhes bya ba'i sngags kyis dang po dang bar dang tha mar byin gyis brlabs la sngar ltar rje btsun mtshan yang dag par
<p>87b.3</p>brjod pa nyin re bzhin thun gsum du lan gsum mam lan gcig mngon par dga' ba'i mthar thug pa phan yon dang bcas pa bklag par bya'o/ /de ltar ji srid bklags pa de srid du grub pa'i rtags mthong ngo / /de ma thag tu ji lta ba'i sngags kyis grub pa'i tshul rjes su gnas so/ /mtshan
<p>87b.4</p>yang dag par brjod pa'i sgrub thabs mkhas pa chen po pra b+hA ka ras mdzad pa rdzogs so// //lo tsA ba shAkya'i dge slong nyi ma rgyal mtshan dpal bzang pos dge slong gzhon nu rin chen gyi don du dpal thar pa gling gi gtsug lag khang du legs par bsgyur ba'o// // 
<p>87b.5</p>@##/ /rgya gar skad du/ nA ma saM gI ti sA d+ha nAM/ bod skad du/ mtshan yang dag par brjod pa zhes bya ba'i sgrub thabs/ 'jam dpal gzhon nur gyur pa la phyag 'tshal lo/ /re zhig dang por sgrub pa po snga bar langs te/ gdong la sogs pa dag par byas te/ sgom pa'i
<p>87b.6</p>khang par zhugs te/ bde ba'i stan la skyil mo krung gis 'dug ste/ rang gi snying gar zla ba dang pad+ma la muHyig dmar ser bsgom par bya'o/ /de nas de'i 'od zer gyi phung po lcags kyu'i rnam pas 'chad par 'gyur ba'i bcom ldan 'das kha dog dang zhal dang phyag dang gdan dang bcas pa
<p>87b.7</p>bkug ste/ mdun du bsam par bya'o/ /de la yid la bya ba'i me tog dang bdug pa la sogs pas yang dag par mchod de/ mdun du sdig pa bshags pa la sogs pa thams cad bya ste/ byams pa la sogs pa tshangs pa'i gnas bzhi bsgom par byas la/ chos thams cad
<p>88a</p>
<p>88a.1</p>stong pa nyid mngon du byas te sngags 'dis byin gyis brlab par bya'o/ /oM shU n+ya tA dz+nyA na badzra swa b+hA ba At+ma ko\u0f85haM/ de nas nam mkha' la hUM yig las rdo rje rtse lnga pa sa bon dang bcas pa bsgom par bya'o/ /de'i steng du a yig la zla ba'i dkyil 'khor/ de'i 'od zer
<p>88a.2</p>rnams kyis rdo rje'i ra ba dang / rdo rje'i gur dang / rdo rje'i rang bzhin gyi sa gzhi gser gyi sa gzhi la thug pa bsgom par bya'o/ /rdo rje yang 'od zer du gyur nas rdo rje ra ba'i phyi ngos su phyogs bcings pa la sogs pa'i gzugs su gnas par blta'o/ /de'i rjes la rdo rje ra ba'i nang du hrIHyig
<p>88a.3</p>las pad+ma de'i steng du a yig las zla ba'i dkyil 'khor/ de'i steng du muHyig dmar ser sangs rgyas dpag tu med pa spro ba dang bsdu ba byed par bsams la/ de yongs su gyur pa las rje btsun 'jam dpal dmar ser pad+ma dang zla ba'i steng du rdo rje'i skyil mo krung gis bzhugs pa/ shes
<p>88a.4</p>rab kyi pusti dang ral gri dang gzhu dang mda' 'dzin pa rin po che'i dbu rgyan can/ mtshan sum cu rtsa gnyis dang / dpe byad bzang po brgyad cus brgyan pa/ gzhon pa gzhon nu'i rgyan gyis brgyan par bdag nyid bsam mo/ /snying gar pad+ma dang zla ba'i steng du sems dpa'i skyil mo krung
<p>88a.5</p>gis bzhugs pa'i rdo rje sems ma dkar mo g.yon pas dril bu dkur brten pa/ g.yas pas snying gar bstod pa'i tshul gyis rdo rje 'dzin pa'o/ /dpral bar de bzhin du yang dag par gnas pa'i rin chen rdo rje sems ma ser mo phyag gnyis kyis spyi bor me tog gi phreng ba 'ching ba'o/ / 
<p>88a.6</p>mgrin par pad+ma'i rdo rje ma dmar ser g.yon 'gying bag gi tshul gyis pad+ma'i rtsa ba 'dzin pa/ g.yas kyis de'i 'dab ma 'byed pa sngar bzhin du gnas par blta bar bya'o/ /spyi bor las kyi rdo rje ma ljang gu rdo rje rtse gsum lag pa gnyis kyis spyi bor 'dzin pa/ de bzhin du yang dag par bsgom par
<p>88a.7</p>bya'o/ /oM badzra aM ku sha dzaH/ oM badzra pA sha hUM/ oM badzra s+pho Ta baM/ oM badzra A be+e sha hoH/ zhes bya ba 'di rnams kyi sngags kyis pad+ma dang zla ba'i steng du go rims bzhin du ye shes kyi dkyil 'khor dgug pa dang / gzhug pa dang / bcing ba dang / dbang du byas te/ rdo rje khu tshur
<p>88b</p>
<p>88b.1</p>bcangs te mdzub mo dang mthe'u chung gnyis lcags sgrog tu byas te/ rdo rje 'khor lo'i phyag rgya sprad pa gan rkyal du byas pas rang gi snying gar bzhag pas yon chab dang / zhal bsil dang / me tog dang spos la sogs pa rnams kyis yang dag par mchod la/ de ma thag tu rang gi
<p>88b.2</p>lus la gzhug par bya'o/ /de'i rjes la de bzhin gshegs pa thams cad kyis dbang bskur ba sngon du song bas bdag nyid kyi spyi bor mi bskyod pa bsams la/ oM sar+b+ba d+har+m+ma a b+hA ba swa b+hA ba bi shud+d+he badzra a A aM aH/ pra kr-i ti pa ri shud+d+ha sarba d+harmA ya du ta sarba ta thA ga ta dz+nyA na kA ya many+dzu
<p>88b.3</p>shrI pa ri shud+d+hi tA mu pA dA ye ti a AH/ sarba ta thA ga tA hri da ya/ ha ra ha ra/ oM hUM hrIHb+ha ga bAn dz+nyA na mUrti bA gI shwa ra ma hA wa tsa sarba d+har+m+mA ga ga na a ma la su pa ri shud+d+ha d+har+m+ma d+hA tu dz+nyA na gar+b+ha AH/ zhes pa'i sngags 'dis dang po dang tha ma dang dbus su byin gyis brlab pa sngon du song bas/ rje btsun
<p>88b.4</p>yang dag par brjod pa rtag tu thun mtshams su lan gsum mam du ma yang rung / rdo rje'i skyil mo krung bcas te mnyam par gzhag pas bklag par bya'o/ /'di ji srid du bklags pa de srid du grub pa'i mtshan ma rnams mthong ngo / /de lta bas na sgrub thabs nyams su blang bar bya'o/ / 
<p>88b.5</p>mtshan yang dag par brjod pa'i sgrub thabs rdzogs so// //dar ma grags kyis rang 'gyur byas/ /de yis bsod nams gang thob des/ /chos dbyings ngag gi dbang phyug gis/ /'gro ba byin gyis brlab par shog/ // 
<p>88b.6</p>@##/ /rgya gar skad du/ nA ma saM gI ti bA tsa no ba de shaM/ bod skad du/ mtshan yang dag par brjod pa klog pa'i man ngag/ /'jam dpal gzhon nur gyur pa la phyag 'tshal lo/ /dus gang yang rung bar khrus dag par byas la/ bsam gtan gyi khang par stan bde ba la 'dug ste/ 
<p>88b.7</p>rang gi snying gar pad zla'i steng du yi ge muHdmar ser bsgom mo/ /de las 'od zer lcags kyu'i dbyibs can 'phros pas 'og nas 'chad pa'i sku mdog phyag mtshan dang ldan pa'i 'phags pa 'jam dpal spyan drangs la/ yan lag bdun pa rgyas par bya/ /tshad med pa
<p>89a</p>
<p>89a.1</p>bzhi bsgom/ 'di dag snying rje'i sa bon no/ /shes rab kyi sa bon byin gyis brlab pa'i sngags swa b+hA ba brjod la/ nam mkha' lta bu'i stong pa nyid la yun ring du gnas par bya'o/ /stong pa'i ngang las yi ge hUM mthing nag bsam zhing de yongs su gyur pa
<p>89a.2</p>las rdo rje rtse lnga pa'i lte ba la zla ba'i steng du hUM gnas par bsam/ de 'od du zhu ba las logs rnams la rdo rje'i ra ba/ steng du dra ba/ 'og tu gser gyi sa gzhi la thug pa'i rdo rje'i rang bzhin du yod pa/ rdo rje'i 'od kyis ra ba'i phyi rol gyi phyogs mtshams bcing ngo / 'di ni srung
<p>89a.3</p>ba'i 'khor lo ste phyi rol gyi 'od kyis bgegs sreg par byed la nang gi rdo rjes 'bigs pa la sogs pas/ ra ba'i nang du bgegs kyis mi thar bar bsam/ de nas rdo rje'i nang du hrIHdkar po yongs su gyur pa las pad+ma de'i steng du a yongs su gyur pa las zla ba de'i steng du yi ge muH 
<p>89a.4</p>dmar ser cig bsam/ de las 'od zer rgyal ba rigs lnga'i dbyibs can dpag tu med pa 'phros pas snod bcud thams cad la reg pas de dag kyang 'jam dbyangs su gyur nas tshur 'dus pas muHla thim par bsam/ de yongs su gyur pa las 'jam dbyangs sku mdog dmar ser
<p>89a.5</p>zhabs rdo rje'i skyil krung du bzhugs pa/ phyag bzhi pa zhal gsum pa'i zhal g.yas nag po g.yon dkar po dbus dmar po spyan gnyis gnyis yod pa/ phyag g.yas kyi dang po na ral gri/ gnyis pa na mda' bsnams pa/ g.yon gyi dang po na pusti/ gnyis pa na gzhu
<p>89a.6</p>bsnams pa/ dbu la rin po che'i thor tshugs yod pa/ mtshan sum cu rtsa gnyis mnga' ba/ dpe byad bzang po brgyad cus spras pa/ rin po che'i rgyan du mas mdzes pa/ shin tu gzhon sha dang bcas pa'i sku 'od kyi phung po rab tu 'bar bar bsgom mo/ /de'i thugs kar pad zla'i
<p>89a.7</p>steng du rdo rje sems ma dkar mo phyag g.yon pa dril bu dkur brten pa g.yas kyis rdo rje thugs kar bsnams pa/ mdzod spu la rin chen rdo rje ma sku mdog ser mo phyag gnyis kyis dbu la me tog gi phreng ba 'dogs pa/ mgrin par pad+ma rdo rje ma sku mdog dmar ser phyag g.yon gyis
<p>89b</p>
<p>89b.1</p>pad+ma kha zum pa'i yu ba nas bzung zhing g.yas kyis rgyas par mdzad pa/ skra mtshams su las kyi rdo rje ma sku mdog ljang gu phyag gnyis kyis rdo rje dpral bar brten par bsgom mo/ /de nas thugs ka nas 'od zer 'phros nas ngag tu oM badzra aM ku sha dzaH/ zhes brjod la ye shes sems
<p>89b.2</p>dpa' mdun gyi nam mkha' la spyan drangs te mchod pas mnyes par byas la oM badzra aM ku sha dzaH/ zhes brjod pas dgug /oM badzra pA sha hUM/ zhes pas gzhug /oM badzra s+pho Ta baM/ zhes pas tha mi dad par bsam/ oM badzra A be sha hoH/ zhes pas dgyes par bsam
<p>89b.3</p>mo/ /yang 'od zer 'phros te rgyal ba rigs lnga'i sangs rgyas dpag tu med pa spyan drangs la sangs rgyas rnams kyi phyag tu rin po che'i bum pa bsnams te spyi bo nas bdud rtsis dbang bskur bas nang du zag med kyi bde ba chen po skyes/ phyir chu lhag ma yongs su gyur pa las mi
<p>89b.4</p>bskyod pa sku mdog nag po rigs kyi dbu brgyan no/ /de nas rdo rje khu tshur dang rdo rje'i phyag rgya bya/ 'khor lo'i phyag rgyas snying ga dang mgrin pa dang dpral bar reg go /de dag tshar nas gzhung klog pa la 'jug par bya ste/ phan yon dang bcas te 'don na legs/ med kyang rung
<p>89b.5</p>ste/ thog mar zhabs kyi sngags tshar gcig 'don/ dkyil 'khor gsum pa'i rjes la sngags tshar gcig /mjug tu tshar gcig ste/ mtshan brjod tshar re la sngags lan gsum gsum 'don/ mtshan brjod klog pa'i man ngag kha che'i paN+Di ta shAkya shrI b+ha dras
<p>89b.6</p>mdzad pa rdzogs so// //[ ]@##/ /rgya gar skad du/ bi sha ti A kA ra b+hi bo bye kra ma na b+ha ga bAn many+dzu shrI sA d+ha naM/ bod skad du/ rnam pa nyi shus byang chub pa'i rim pas bcom ldan 'das 'jam dpal sgrub pa'i thabs/ 'jam dpal ye shes sems dpa'
<p>89b.7</p>la phyag 'tshal lo/ /de dang de yis theg pa yis/ /thabs kyis 'gro ba'i don byed pa/ /theg pa gcig gis bdag nyid can/ /dpal ldan de la phyag 'tshal 'dud/ /shin tu dad pa'i ro gcig pa/ /mi g.yo dus kyi rtogs bya ba/ /bdag nyid chen po gang yin pa/ /su zhig
<p>90a</p>
<p>90a.1</p>de la phyag 'tshal 'dud/ /dad pa'i khyad par ma rtogs kyang / /chags pa'i dbang gis sems can bzhin/ /'dod chags la sogs la gnas kyang / /gang yin de la phyag 'tshal lo/ /dkon mchog gsum gyi bdag nyid can/ /dkon mchog
<p>90a.2</p>gsum gyi don byed mgon/ /kun du don byed ltos med par/ /skyob pa de la phyag 'tshal lo/ /de yi stobs kyis da ltar bdag /'jam dpal gnyis su med pa yi/ /rnam pa nyi shus mngon rtogs pa/ /sems can don du bshad par bya/ /dang por langs nas rnal
<p>90a.3</p>'byor ni/ /rang gi lha yi nga rgyal can/ /rnam dag cho ga bzhin byas nas/ /mchod pa dman ma bsdu bar bya/ /oM badzra bi ga hUM/ dri ma yang ni bsal bar bya/ /oM sa man+ta pa rik+Sha gu h+ya tsa ra tsa ra hUM/ de yi rjes la skyang nul bya/ /oM nirma ni sho d+ha hUM/ drir bcas
<p>90a.4</p>chu yi thigs pa yis/ /skyob pa la yang maN+Dal bya/ /oM ma hA maN+Dal hUM/ sngar nyid langs pa'i gnas dag tu/ /'jam pa'i stan la gnas par bya/ /oM a mu ka pad+mo b+ha sun+d+ha ra d+ha re maN+Dal la hUM/ snying ga'i sa bon 'od zer gyis/ /sangs rgyas mthong nas 'dud par
<p>90a.5</p>bya/ /oM sarba ta thA ga ta kA ya bAka tsit+ta pra Na me na badzra ban+da naM ka ro mi/ sna tshogs mchod cing de dag la/ /dang por phyag 'tshal gzhan yang bya/ /de nas skal dang ldan pa ni/ /sprul zhing rnam par mchod par bya/ /nyes pa byas pa'i mchod pa yis/ /sdig pa bshags pa la
<p>90a.6</p>sogs bya/ /bdag gis bgyis dang bgyid stsal gang / /chung ngu'am ni tshad med pa/ /gang yang rjes su yi rang ba/ /de dag skyob pas gshegs par mdzod/ /bdag gis 'jug par bya ba yis/ /de dag sems can rang nyid kyi/ /las la 'jug pa de dag gis/ / 
<p>90a.7</p>byas pa rnams la legs zhes gsol/ /sangs rgyas rnams la skyabs su gsol/ /de bzhin chos kyi dkon mchog la/ /sangs rgyas kyis gang gdul ba bya/ /blo chen mgon po de la yang / /sdug bsngal rgal bar dka' ba ni/ /gzhan gyi bdag gis bzod mi nus/ /de na
<p>90b</p>
<p>90b.1</p>de nyid sel bar byed/ /bdag ni 'jig rten mgon por shog /sems can bla ma sangs rgyas dang / /byang chub sems dpa' de ci bzhin/ /de bzhin slob ma rjes mthun ma/ /bdag gis lam la 'jug par bya/ /gang yang bdag gi dge ba'i cha/ /dri med gnas
<p>90b.2</p>par gyur pa ni/ /de yis sems can gyi don du/ /rgyun du rjes su mthun par shog /oM ma hA sarba pA paM kA ya bAka tsit+ta sa ma na sad+b+hU taM ra ga d+hi sha mU ha da ma da ma na a b+he Shi ta yaM krit+t+waM tat+te ka le kaM hUM hUM hUM phaT phaT phaT/ sarba pA paM s+pho Ta ya me swA hA/ oM sarba pA paM pra hi d+hi na ya me
<p>90b.3</p>swA hA/ oM sarba ta thA ga tA nA mAt+ma b+ha baM nir+ya ta yA mi/ sarba ta thA ga ta pra ti gr-ih+NA na swa mi maM swA hA/ oM sarba ta thA ga ta put+ye dz+nyA na saM b+ha ra a nu mu da ye swA hA/ oM sarba ta thA ga ta sa man+ta b+ha dra ma hA badzra sa ma yaM ma hA bo d+hi tsit+tot+pA daM ut+pA da yA mi swA hA/ oM sarba ta thA ga ta shan
<p>90b.4</p>sat+ye sarba satA nAM/ sarba sid+d+h+ya saM sa t+ya na ti sarba ta thA ga tash+tsa a de sha na ti/ oM sarba shud+d+haHsar+b+bad+har+m+mAHswa b+hA ba shud+d+ho\u0f85haM/ sems can 'di dag bde bar shog /sdug bsngal kun yang sel bar shog /de dag bde bas bdag nyid tshim/ /'di dag nyon mongs bral
<p>90b.5</p>bar shog /rang bzhin med dang gtsang la sogs/ /mtshan ma med dang yid mi 'byung / /'di dag thams cad de yi phyir/ /bdag gis gang las rnam par 'khrul/ /oM shU n+ya tA dz+nyA na badzra swa b+hA ba at+ma ko\u0f85haM/ de nas rgyal ba'i bka' lung gis/ /zla ba
<p>90b.6</p>gnyis su mthong bar bya/ /de yang bstan nas gcig 'gyur zhing / /de yi bdag nyid du gyur pa/ /sangs rgyas thams cad mnyam nyid du/ /blo gros chen pos gzhug par bya/ /oM bo d+hi tsit+ta ut+pA da yA mi/ oM dz+nyA na ra sme be+e sre dza hUM/ oM tiSh+Tha sta badzra hUM/ oM
<p>90b.7</p>s+pha ra Na badzra/ oM saM hA ra na badzra/ oM dz+nyA na badzra/ oM sar+b+ba ta thA ga ta dz+nyA na badzra/ oM badzra At+ma ko\u0f85haM/ oM ya thA sarba ta thA ga ta ta thA a haM/ de nas gzhan don byed pa'i phyir/ /slar yang 'di ltar bsgom par bya/ /khro bo'i gzugs ni 'chang ba yis/ / 
<p>91a</p>
<p>91a.1</p>snying gar pad+ma nyi hUM las/ /khro bo bcu yis bgegs kyi gtso/ /lus ngag yid gsum phur bus gdab/ /phyi rol rdo rje ra ba sogs/ /rnam par sprul pa byas nas ni/ /hUM yig gnyis kyi dbus gnas pa'i/ /'og tu yaM baM raM dag las/ /rlung dang
<p>91a.2</p>chu dang me dag ni/ /dkyil 'khor de nyid rim pas bsgom/ /tshe mkha' la b+h+rUM yig las byung ba'i/ /rtag pa'i yan lag las skyes pa/ /bdud rtsi'i rgyun gyi tshogs kyis ni/ /gang ba'i snod kyi bdag nyid gyur/ /hUM gnyis dbus su baM yig las/ /sku yi rdo rje'i ting
<p>91a.3</p>'dzin gyis/ /brtan zhing sra bar gyur pa yi/ /gser gyi dkyil 'khor nyid du gyur/ /ngos gnyis rnam pa'i hUM yig dang / /suM las skyes pa'i lhun po'i steng / /b+h+rUM las gyur pa dpal dang ldan/ /gzhal yas khang brtsegs bsgom par bya/ /de yi dbus su sna
<p>91a.4</p>tshogs pa'i/ /chu skyes steng du seng ge'i gdan/ /der ni dbyangs yig dang po las/ /kun da'i 'od ldan rnam snang mdzad/ /bdud rtsi'i dkyil 'khor la gnas pa'i/ /zhal bzhi mnyam gzhag phyag rgya can/ /de yi mdun du mi bskyod pa/ /rdo rje dril bu dang ldan
<p>91a.5</p>pa'i/ /glang po'i steng du zla ba la/ /nam mkha'i mdog can bsam par bya/ /lho ru rdo rje nyi ma yang / /rta yi steng du zla ba la/ /rin chen dril bu dang ldan pa/ /gser gyi mdog ni rnam par bsam/ /nub tu pad+ma gar dbang yang / /rma bya'i steng gi zla ba la/ /pad+ma'i dril bu dang
<p>91a.6</p>bcas pa/ /pad+ma rA ga'i mdog can bsam/ /byang gi phyogs su rta mchog kyang / /mkha' lding gser 'od la gnas pa'i/ /sna tshogs rdo rje dril bu mdzes/ /sna tshogs pa yi mdog can bsgom/ /de dag gi yang thugs kar ni/ /dang por sangs rgyas bsgom bya ste/ /dpal ldan
<p>91a.7</p>zhal lnga phyag brgyad pa/ /any+dza na yi sku mdog 'chang / /ngo mtshar drag po sgeg pa dang / /dgod dang bcas pa'i zhal mnga' ba/ /g.yas g.yon ral gri pusti dag /bdag nyid chen pos bzhi bzhi bsnams/ /'jigs su rung ba'i gzugs kyis ni/ /sems
<p>91b</p>
<p>91b.1</p>can rnams ni tshim par byed/ /re re'i thugs kar 'khor lo ni/ /rtsibs bcu gnyis la dbyangs yig ldan/ /phyi rol kA li nang na yang / /oM sarba d+harmA'i sngags su bcas/ /thams cad la yang khyad med par/ /de steng shes rab 'khor lo ste/ /phyi rol
<p>91b.2</p>a A sogs kyis mtshan/ /nang gi mu khyud A lir ldan/ /khyad par gtso bo'i 'khor lo ni/ /rtsibs drug gsang sngags drug dang ldan/ /gzhan dag gi yang rang rang mtshan/ /oM dang ya te na mar bcas/ /na ma rtsibs gcig la bsdongs nas/ /lhag ma yi ge'i
<p>91b.3</p>grangs bzhin brtsigs/ /gnyis med 'jam dpal gtso bo ni/ /ye shes sems dpa' bsgom par bya/ /rang rigs phyag rgya can gnyis gnyis/ /ut+pa la dang pusti 'chang / /gzhan dag la yang khyad med par/ /ral gri g.yas pa la mtshan no/ /g.yon pas
<p>91b.4</p>rdo rje rin chen dang / /chu skyes sna tshogs rdor dril 'chang / /de yang gnyis pa lnga pa dang / /dang po bzhi pa ye shes sku/ /kun kyang gzhon nu'i rgyan dang ldan/ /kun+da'i kha dog gzugs 'chang ba/ /rdo rje sems dpa' dkar po ste/ /rdo rje dang ni dril bu 'chang / /rgyal
<p>91b.5</p>po ser po lcags kyu 'chang / /chags pa dmar po mda' gzhu can/ /legs pa ljang gu legs sbyin pa/ /mi bskyod pa yi 'khor du gnas/ /rin chen dril 'chang rin chen ser/ /nyi ma nyi bzhin g.yas nyi 'dzin/ /ljang gu tog ni rgyal mtshan 'dzin/ /g.yon pa
<p>91b.6</p>gdan la gnyis ka yang / /bzhad pa dkar po so phreng 'dzin/ /snga ma bzhin du g.yon pa yis/ /rin chen 'byung ba'i 'khor du gnas/ /chos dmar pad+ma'i sdong bu 'dzin/ /rnon po ral gri pusti dkar/ /'khor lo ser po 'khor lo 'dzin/ /smra ba ljang gu ljags
<p>91b.7</p>'dzin pa/ /gnyis ka g.yon pa gdan la brten/ /pad+ma gar gyi 'khor du gnas/ /las ni ljang gu rgya gram gyis/ /bsrung ba ser po go cha can/ /gnod sbyin nag po mche ba 'dzin/ /khu tshur ser po khu tshur 'dzin/ /don yod grub pa'i 'khor du gnas/ /de ltar
<p>92a</p>
<p>92a.1</p>'khor lo chen po ni/ /bsams nas rim bzhin mchod par bya/ /mchod pa'i rim pa dkyil 'khor kyi/ /cho ga nyid las shes par bya/ /snying po dang ni nye snying po/ /rgyal ba kun kyang mnyes par bya/ /lhag ma kun gyis bzlas pa'i sngags/ /yi ge gsum
<p>92a.2</p>po shes par bya/ /gzhan dag rgyal ba'i dkyil 'khor bcas/ /rang rang gnas su bsams nas ni/ /de yi nga rgyal dang ldan pas/ /ci rigs pa ni sbyang bar bya/ /rnal 'byor ldan pa'i dus su yang / /mtshan brjod dang ni bstod pa yis/ /rgyal ba 'khor bcas bstod
<p>92a.3</p>nas ni/ /dus gsum du tshe don mtshan bya/ /rnam pa nyi shus byang chub pa'i sgrub thabs/ dpal ldan so ma shrIs mdzad pa rdzogs so// //rgya gar gyi mkhan po ma hA dz+nyA na dang / lo tsA ba gzhon nu 'od kyis bsgyur//[ ]@##/ /rgya gar skad du/ 
<p>92a.4</p>Ar+ya many+dzu shrI nA ma saM gI ti sA d+ha na nA ma/ bod skad du/ 'phags pa 'jam dpal kyi mtshan yang dag par brjod pa'i sgrub thabs zhes bya ba/ nyes pa thams cad sel bar byed pa'i 'phags pa 'jam dpal gzhon nur gyur pa la phyag 'tshal lo/ /gang phyir dpal dang de nyid kyi
<p>92a.5</p>phyir byang chub dang / /grol dang gang phyir don rtogs bsam pa ji lta bar/ /skye bo kun la rtag tu skyed par byed pa yi/ /dpal ldan 'jam dbyangs gang yin de la phyag 'tshal bstod/ /thams cad mkhyen pas bstod pa dang / /rgyal sras rnams kyis bkur ba dang / /lha
<p>92a.6</p>rnams 'dod pa gang yin la/ /rtag par kun du bdag phyag 'tshal/ /mthong na sdig pa zhi bar byed pa dang / /reg na bde bskyed byed skyon med dang / /bsten la srid pa'i 'khrul spong dge ba yin/ /bshes gnyen zhabs la lus ngag yid kyis 'dud/ /zab pa'i snying po yon
<p>92a.7</p>tan rin chen gter gyi mdzod/ /gang zhig bla ma mchog gis yun ring rgyas btab bzhag pa yi/ /mtshungs med sgrub thabs de 'dir bdag gis dbye bar bya/ /brtson 'grus mtha' med ston pa'i rgya mtsho yi/ /grangs med pa yi grangs las 'das pa yi/ /bskal bar bsgrubs
<p>92b</p>
<p>92b.1</p>nas rgyal bas pha rol du/ /phyin nas de 'dir rab tu bshad pa'ang yin/ /dngos grub bkra shis kun gyi khang chen 'di/ /'jam dbyangs sgrub thabs 'di ni sangs rgyas kun gyi nor/ /gzugs med chos kying gzugs dang ldan pa nyid ston pa/ /gang de 'khrul pa kun gyi
<p>92b.2</p>sman chen gcig pu yin/ /'di yis bskyed pa'i rin chen ni/ /tshogs gnyis gzi brjid ldan pa yi/ /dge ba'i bshes gnyen mig gis ni/ /bltas pa'i skye med chos nyid do/ /byang chub sems dpa' yun ring du/ /goms pa yid la 'dod pa yi/ /yal
<p>92b.3</p>ga thabs shes bya ba 'di/ /'bras bu bde ba ster ba yin/ /thabs dang shes rab ldan par ni/ /sangs rgyas kun gyis gang gsungs pa/ /bla ma bsten pa'i rim pa yis/ /de 'dir dngos su myong ba yin/ /'khrul pa yang dag spangs pas na/ /rnal 'byor shes rab
<p>92b.4</p>pha rol 'gro/ /'di 'dra'i phyag rgya chen po yi/ /bdud rtsi'i ro mchog myong bar byed/ /'khor ba dang ni mya ngan 'das/ /'di dag rnam par dpyad pa na/ /'di yi snying po cung zad kyang / /bde bar gshegs pas ma gzigs so/ /snying po las kyang snying po che/ /shin tu phul
<p>92b.5</p>du byung ba ste/ /'di ltar cher 'os sna tshogs pa'i/ /bde ba ster bar bshad pa'ang yin/ /de 'dir las dang po dag ni/ /ji ltar yang ni nyams gyur kyang / /de las ngan song med bde ba/ /khams gsum rgyal po gtso bor gyur/ /rnam kun shin tu zab pa dang / /rnam
<p>92b.6</p>kun rnam par dag pa ster/ /rnam kun bdud rtsi 'dzag pa dang / /rnam pa kun gyi don chen byed/ /rnam kun mngon par byang chub dang / /rnam pa kun gyi bla med pa'i/ /rnam pa kun mkhyen ye shes ni/ /lhan skyes shin tu 'od gsal ba/ /de 'dra'i dkyil 'khor 'khor lo'i
<p>92b.7</p>bdag/ /da ni yang dag gsal bar bya/ /bshes gnyen dam pa bsten pa las/ /rjes gnang thob par rang nyid ni/ /shes rab bdud rtsi'i rgyun dag gis/ /yid kyi dri ma 'khrud pa yin/ /chos rnams thams cad stong pa'i phyir/ /bdag 'dzin shes rab ldan na yang / /srog
<p>93a</p>
<p>93a.1</p>las lhag pa'i sems can rnams/ /mthong ba'i sgrub pa po dag yin/ /rang gi dam bcas rjes zhugs pa/ /dri med dad pa rgyan yid kyis/ /dga' bas phun tshogs dang por ni/ /mtshan ma'i skyil krung bcas nas su/ /sna yi rtse mo drang po la/ /mig
<p>93a.2</p>gtad nas ni yid brtan bya/ /lus drang ba dang dran pa dang / /shes rab bsam gtan phyag rgyar ldan/ /dang por stong pa'i zla tshes bcas/ /rang gi mtshan gyi yi ge gnas/ /snying gar paM skyes pad+ma dang / /gzugs brnyan de dbus rnam par lta/ /ye shes dag pa'i nam mkha' la/ / 
<p>93a.3</p>sangs rgyas kyis gang bltas nas ni/ /de mthong mngon gsal dad pa yis/ /snying po pad+ma rgyas gnas las/ /yid tshim pa yi lus kyi ni/ /dpal las yang dag byung ba yi/ /'jam dpal bdag nyid chen po yi/ /gus pas glu ni len pa yi/ /sna tshogs lha mo rnam sprul
<p>93a.4</p>zhing / /mchod pa'i sprin ni rnam spros la/ /sangs rgyas sras dang bla ma rnams/ /de yis ma lus mchod byas nas/ /bdag gzhan sdig pa thams cad ni/ /bshags pa'i me yis bsreg par bya/ /rjes yi rang bas de nyid shes/ /bsod nams thams cad bdag gis
<p>93a.5</p>'gyur/ /dkon mchog gsum la skyabs song bas/ /de 'dir gang las 'jigs pa 'byung / /byang chub sems ni bskyed pa las/ /rin chen sems 'dra sems can la'o/ /rgyal ba'i bdag nyid lam gnas pas/ /rang dgar spyod dang thar pa yin/ /smon lam dag ni
<p>93a.6</p>yang nas yang / /ston pas de dngos len par bya/ /rang bzhin mi dmigs pa yis ni/ /stong nyid rgyu dang bral ba las/ /mtshan ma med pa de nas ni/ /gsal bar smon pa spangs pa'o/ /de ltar bsgom pas brten pa ni/ /de nyid rgya mtshor 'jug pa yin/ /rang bzhin
<p>93a.7</p>gnyis med ye shes kyi/ /rang bzhin rnam par bltas nas ni/ /sngags kyis 'di ltar brtan par bya/ /bsod nams rgya mtsho 'phel ba yis/ /sangs rgyas kun gyis legs bltas pas/ /dpag med mthu ni 'phel bar 'gyur/ /oM ma hA sarba pA paM kA ye kaM bAka tse ka ma na
<p>93b</p>
<p>93b.1</p>sad+b+hU taM ra ga d+hi sha mU ha da ma da ma na a b+hi shri ta/ yaM krit+taM/ tat+t+ri ka le kaM hUM hUM hUM hUM phaT phaT phaT phaT/ sarba pA paM s+pho Ta ya me swA hA/ oM sarba pA paM pra hi d+hi na ye me swA hA/ oM sarba ta thA ga ta nA mAt+ma b+ha ba nir+ya tA yA mi/ /sarba ta thA ga ta pra ti gr-ih+naM swa mi maM swA hA/ oM sarba ta thA ga ta
<p>93b.2</p>puN+ya dz+nyA na saM b+ha ra a nu mu da ye swA hA/ oM sarba ta thA ga ta sa man+ta b+ha dra ma hA badzra sa ma yaM ma hA bo d+hi tsi t+to ta pA daM u t+pA da yA me swA hA/ oM sarba ta thA ga ta sha na sa t+ya saM sarba sa twA nAM/ sarba sid+d+h+ya saM sa d+yan ti sarba ta thA ga tash+tsa a a de sha na ti/ oM swa b+hA ba shud+d+haHsarba d+harmAHswA b+hA ba shud+d+ho haM/ 
<p>93b.3</p>oM shUn+ya tA dz+nyA na badzra swA b+hA ba At+ma ko\u0f85haM/ oM 'jig rten 'das pa'i bde myang dang / /sdug bsngal rtsa ba mi mnyam med/ /dga' ba 'o ma rgya mtsho'i rlabs/ /thams cad btang snyoms 'od gsal ba'i/ /tshangs pa'i gnas bzhi la gnas pas/ /bya ba byas pa bla med de/ / 
<p>93b.4</p>de nas mthong ba'i lam byon pa'i/ /sangs rgyas de yi rjes bzung ba/ /bu yis byang chub 'thob par ni/ /gyis la sogs pa gdams ngag yin/ /dad pa brtan pa'i shugs kyis ni/ /phyag 'tshal gsol ba gdab pa'ang bya/ /mgon po gang gi lam zhugs pa/ /bdag
<p>93b.5</p>la rjes su gnang bar mdzad/ /oM sarba ta thA ga ta kA ya bAka tsit+ta/ pra Na me na badzra ban+da naM ka ro mi/ zhes phyag 'tshal ba'i sngags so/ /rang bzhin grub pa'i sngags 'di ni/ /ci dgar bzlas pa lta bar gyis/ /phung po khams dang skye mched sogs/ /gzung dang 'dzin pa
<p>93b.6</p>rnam spangs pa'i/ /rang bzhin mya ngan 'das pa yi/ /rang sems zhes ni nges gsungs so/ /phyag rgya dang po'i sems dag la/ /so sor rtog pa byed bdag yin/ /'dir ni sngags 'dis mthong ba dang / /de mthong zhes ni gsol ba dang / /bla ma de yis slar gsungs
<p>93b.7</p>pa/ /zla ba'i gzugs su rnam par ltos/ /de 'dir snying rje'i sems kyis ni/ /dmigs pa med par byas nas ni/ /dngos dang dngos med rnam rtog gi/ /mun sel shin tu 'od gsal ba'o/ /rang gis nyams myong dga' mthong nas/ /rang gzhan don ni gsal ba
<p>94a</p>
<p>94a.1</p>yin/ /khyod kyi mthu yis mthong ngo zhes/ /de yis slar yang gsol ba dang / /de yis brtan par gyis gsungs nas/ /rjes su brtan pa pha rol 'gro/ /oM dz+nyA na raSh+me bi sre dza hUM/ rnam pa lnga yi 'od zer ni/ /phyogs rnams kun du spro ba yis/ / 
<p>94a.2</p>'dod chags sems can kun gyi ni/ /mi bzad sdug bsngal bsregs nas ni/ /rnal 'byor pa yis de dag kun/ /sangs rgyas nyid bkod gcig gyur las/ /de yis rdo rje rtogs pa yin/ /oM tiSh+Tha badzra/ oM s+pha ra Na badzra/ oM saM hA ra na badzra/ oM dz+nyA na badzra/ 
<p>94a.3</p>oM sarba ta thA ga ta dz+nyA na badzra/ rdo rje dbyings zhes yang dang yang / /sangs rgyas kun gyi thugs rje yis/ /rang bzhin bdag nyid dbang bskur ro/ /oM badzra At+ma ko\u0f85haM/ zhes ni yang dag par ni brjod par bya/ /brtse ldan 'gro la phan pa dag /gyur phyir byin gyis brlab tu
<p>94a.4</p>gsol/ /zhes ni gsol gdab skad cig la/ /de dag rab tu zhugs nas ni/ /de yi bdag nyid rang nyid gyur/ /oM ya thA sarba ta thA ga ta ta thA a haM/ rdo rje rin chen sogs mnyam nyid/ /rnam pa kun du 'od gsal ba/ /chos kyi rgyal po dpal 'byung ba'i/ /dang
<p>94a.5</p>po'i sangs rgyas zhes bstod do/ /de las sangs rgyas kun bdag nyid/ /'gro ba sad pa'i brtul zhugs yin/ /dang por snod kyi 'jig rten ni/ /rnam par dag par bya ba ni/ /gang la mngon par byang chub pa/ /'di rnams gus pa'i gnas min te/ /de ni gzhan don bla
<p>94a.6</p>med pa/ /rgyal ba gcig pu ngo mtshar che/ /'bar ba'i hUM gi rnam pa yis/ /bdud kyi cho 'phrul sreg par byed/ /'bar ba'i phreng bas khyab pa ru/ /bltas nas phyogs rnams kun du ni/ /de yi rdo rje ra ba bsam/ /yi ge hUM gi dbus gnas la/ /yaM baM raM/ sa bon
<p>94a.7</p>gsum las byung ba yi/ /rlung dang chu me'i dkyil 'khor rnams/ /de nyid rigs pas blta bar bya/ /mkha' la b+h+rUM yig las byung ba'i/ /rtag pa'i yan lag las byung ba'i/ /bdud rtsi sprin rgyun yongs gang bas/ /snod ni de yi bdag nyid 'gyur/ /hUM gnyis
<p>94b</p>
<p>94b.1</p>dbus su b+h+rUM yig las/ /sku yi rdo rje yang dag byung / /gnas pa mkhrang bar gyur pa las/ /gser gyi dkyil 'khor nyid du 'gyur/ /hUM gi yi ge de gnyis la/ /suM las byung ba'i lhun po ste/ /de ru b+h+rUM yig las byung ba'i/ /dpal ldan gzhal yas khang brtsegs
<p>94b.2</p>bsam/ /bla re dra ba dpyangs pa dang / /rin chen ka ba 'od zer dang / /rta babs khyams dang ldan pa yin/ /'khor ba thog ma med pa nas/ /gdung ba chen po zhi ba'i phyir/ /zla ba dkar ltar mdzes pa yi/ /me tog phreng ba dpyangs pa'i tshogs/ /phyogs
<p>94b.3</p>rnams kun du gzhag pa yin/ /dam chos zab mo'i sgra sgrogs pa/ /seng ge'i kha na rin po che'i/ /phreng ba'i sprin ni nges 'byung bas/ /brgya byin mtshon cha rnams brtsegs pa'i/ /tshon rtsi rnam lnga sar pa yis/ /phyogs bcur 'khor bar bskor ba yin/ /mdzes
<p>94b.4</p>pa'i yan lag dang ldan pa'i/ /g.yer kha dag las yang dag par/ /dam pa chos kyi sgra dag ni/ /khyad par du ni sgrogs pa yin/ /stegs bu gar gyi lha mo mchog/ /tshogs nas glu ni yang dag len/ /dad ldan lha mo'i mchog rnams ni/ /phyi rol gnas la
<p>94b.5</p>rnam gnas nas/ /'gro dang 'ong bar byed pa dang / /lha yi me tog phreng 'dzin pa'i/ /mdzes pa'i mchod pa rgyas par byed/ /gang yang phyogs kun spros pa las/ /shin tu mi bzad 'khyud pa yis/ /dar dpyangs sor mo 'khor ba yin/ /nyi ma'i mdog ltar snang ba
<p>94b.6</p>yi/ /dpag med rgyal mtshan sna tshogs pa'i/ /gar byed mchog gi phyag bzhin no/ /kun du 'gro ba'i kun bdag nyid/ /thub pa chen po rnams kyi ni/ /gang du mdzad pa thams cad dag /grangs med mtshungs pa med pa ni/ /rnam dbye rin chen snang ba yi/ /de ni chos
<p>94b.7</p>dbyings dkyil 'khor ro/ /hrIHlas sna tshogs mtsho skyes 'di/ /dbus su nyi ma gnas par lta/ /gang gi ge sar rdul gyi phyogs/ /btso ma gser gyi mdog bzhin mdzes/ /phyogs brgyad dag gi 'dab ma la/ /a yig gnyis kyi dbus gnas pa/ /siM las
<p>95a</p>
<p>95a.1</p>seng ge de yi sgra/ /bdud kyi glang po 'bros par byed/ /de yi lte bar ri rab las/ /nyi ma'i dbus su maM 'od kyis/ /sems can byang chub la bkod nas/ /de bzhin gshegs kun bsdu bar bya/ /de las byung ba'i sdug bsngal gcod/ /rtog pa'i
<p>95a.2</p>dra ba 'joms pa'i 'od/ /stong nyid shes rtse rdo rje dang / /ral gri'i chu la 'khor lo snang / /de las spros pa'i 'jam pa'i dpal/ /zla rgyas 'od kyis rig pa bsdu/ /gzhon nu 'os pa bla med pa/ /gang 'di dpal rnams spro bas bsten/ /mgul rgyan dang ni dpung
<p>95a.3</p>rgyan dang / /rna rgyan dang ni lag gdub sogs/ /rgyan de rnams kyis rab tu brgyan/ /de ni byang chub snying po yin/ /de las byung ba'i 'od zer gyis/ /'khor ba'i 'ching ba sreg pa dang / /yon tan rgya chen rgyun rgyas pa'i/ /gzhon nu'i sku mdzes legs pa'i dpal/ / 
<p>95a.4</p>mtshan dang dpe byad brgyan pa yi/ /de ltar rab tu snang ba yin/ /ji ltar rang bzhin dag pa yi/ /yid kyi rgya mtsho'i gnas de ru/ /sbyin pa la sogs rin chen tshogs/ /thugs rje'i yon tan chu bzhin no/ /rdo rje'i skyil krung zhabs gnyis kyis/ /pad gsal 'khor
<p>95a.5</p>lo'i mtshan ma las/ /byung ba'i 'od zer 'bar ba'i tshogs/ /mun pa ma lus 'joms pa'o/ /rin chen mdzes pa'i ska rags la/ /lte ba zab pa 'phro ba dang / /sku las rgyas pa sna tshogs pa'i/ /lha mo de ru gsal bar snang / /gang gi brang ni mthon mthing gi/ / 
<p>95a.6</p>'od kyis sna tshogs do shal ldan/ /byang chub yon tan phun tshogs pa'i/ /lha mo zur bltas khra bo bzhin/ /phyag gi gdu bu sor gdub bzhin/ /ri rgyal dpag bsam shing bzhin du/ /gang yang chos kyi phyag rgyar ldan/ /mda' gzhus mtshan pa'i chos dbyings so/ / 
<p>95a.7</p>g.yas kyi phyag gis ral gri dang / /rdo rje bsnams pas bdud sde 'joms/ /g.yon gyi phyag gnyis dril bu dang / /rin chen pusti bsnams pa yin/ /'jig rten 'das dga' zla de nyid/ /bdud rtsi pad rgyas lta bu bzhin/ /g.yas g.yon steng zhal ser sngon po/ / 
<p>95b</p>
<p>95b.1</p>dmar po phyogs bzhir gsal ba yi/ /rdo rje pad phreng sangs rgyas lnga'i/ /rin chen 'od 'bar dbu la brgyan/ /lha mo byang chub me tog sogs/ /mchod pas mdog sngon gtsug phud lnga/ /dpral bar mnyam pa'i thig les brgyan/ /smin ma sdong bu ut+pal
<p>95b.2</p>mig /dpe med rol pa sna tshogs te/ /zhal ni pad+ma rgyas pa bzhin/ /mchu ni bim pa lta bur dmar/ /bzhad pa mu tig ltar dkar ba/ /mdzes pa rnam par bsam par bya/ /brtse bas sems can thams cad kyi/ /phyin ci log ni nyer zhi ba'i/ /chos
<p>95b.3</p>dbyings gnas pa'i sku de ni/ /de bzhin nyid la legs par bzhugs/ /mkha' la sprin med bdud rtsi ni/ /'dzag pa pad+ma rgyas pa bzhin/ /rnam pa kun gyi mchog ldan pa/ /de 'dir sangs rgyas gang yin no/ /sngags kyang 'di ru bzlas byas te/ /oM d+harma d+hA tu swa b+hA ba
<p>95b.4</p>At+ma ko\u0f85haM/ zhes so/ /rdo rje 'ching ba bsgrengs nas ni/ /ral gri bsnams par 'dzin pa yin/ /gsum pa nyid kyis tshigs dag gis/ /dbus ma gnyis ni gsum pa dang / /mthe bong gnyis ni brkyang ba dang / /sor mo dag ni bskums pa'o/ /'khor lo mgon po'i
<p>95b.5</p>phyag rgya ni/ /don grub pa yi mchog yin no/ /'khor lo'i rgyal po gsang sngags rgyal/ /lugs las bzlog pa bris pa yin/ /a b+ha gar na dz+nyA tu d+hA rma d+ha/ d+ha shu da ri pa su la ma a na ga ga/ /rmAd+ha rbas tsa bA hA ma ra shwa gI bA/ ti mU ra na dz+nyA/ bAn ga b+ha/ hrIHhUM oM/ 
<p>95b.6</p>ra ha ra ha/ ya da hr-i/ ta thA ga ta rbas/ a a ti ye dA pA mu ta d+hi shud ri pa shrI ny+dzu ma/ ya kA na dz+nyA/ ta thA ga ta rbas/ ta du ya rmAd+ha rbas d+ha shud ri pa/ ti kr-i pra/ aHaM A a/ k+ShutsarmA d+ha/ d+ha shud bi/ ba b+hA swa/ ba b+hA a/ rmAd+ha rbas oM/ gzhan kun yi ge gsum
<p>95b.7</p>nyid kyis/ /dkyil 'khor pa kun spro ba'am/ /kun gyi thun mong yin pa'i phyir/ /so sor nges pa nyid kyis so/ /dang por phyag 'tshal tha ma hrIH/ /cha bzhi dbus su gnas pa dang / /yi ge gsum sngags thams cad kyis/ /bdag po nyid du gnas pa yin/ / 
<p>96a</p>
<p>96a.1</p>de la go rims ji bzhin du/ /shar dang lho dang nub dang byang dang / me dang bden bral dang / rlung dang dbang ldan gyi phyogs dang mtshams su'am/ phyogs bzhi'i rdo rje 'khor los sgyur ba dang / rin chen 'khor los sgyur ba dang / pad+ma'i 'khor
<p>96a.2</p>los sgyur ba dang / las kyi 'khor los sgyur ba dang / phyag rgya chen po'i 'khor los sgyur ba dang / dam tshig gi phyag rgya'i 'khor los sgyur ba dang / chos kyi phyag rgya'i 'khor los sgyur ba dang / las kyi phyag rgya'i 'khor los sgyur ba dang brgyad do/ /gzhan dag
<p>96a.3</p>ni/ gtsug tor chen po'i yi ge gcig/ /shar gyi 'dab mar yang dag bri/ /gtsug tor gdugs ni dkar po yang / /nub kyi phyogs su dgod par bya/ /gzi brjid phung po lho phyogs su/ /gtsug tor rnam rgyal byang phyogs su/ /rnam par 'thor ba dbang ldan
<p>96a.4</p>phyogs/ /me yi phyogs su gyen 'byung po/ /gyen 'byung chen po bden bral phyogs/ /rgyal ba rnam rgyal phyogs su dgod/ /g.yas kyi phyag gis 'khor lo bsnams shing de las gzhan/ /sgeg pa dang bcas rang gi mdun la reg par mdzad/ /seng ge'i gdan la nyi
<p>96a.5</p>dkyil rdo rje skyil krung ni/ /bcings bzhugs rin chen cod pan btso ma gser mdog 'dra/ /go rims bzhin du 'di rnams kyi sngags ni/ oM b+hUM/ oM maM maM maM maM hUM ni/ oM u dzur she swa hA/ oM bi dzA ya swa hA/ oM kri sha ni hUM phaT/ oM dz+wa la dz+wa la/ dib bya dib bya/ 
<p>96a.6</p>u ga tuSh+Na/ du na du na hUM/ oM tri ban+d+ha hUM/ oM dz+wa lo Sh+NI Sha dz+wa la dz+wa la ban+d+ha da ma da ma/ du ma du ma/ ha na ha na hUM/ de la 'khor lo dbang phyug sku yis ni/ /'khor lo 'di dag mdzes par snang ba yin/ /rang gdan mtsho skyes ji ltar 'dab ma las/ /de yi ge sar de
<p>96a.7</p>yang snang ba yin/ /hUM yig gnyis kyi dbus gnas pa'i/ /gaM yig dag las glang po'i gdan/ /hUM las byung ba sngon po'i mdog/ /mi bskyod rdo rje'i zhal dag ni/ /bzhi dang nyis 'gyur phyag rnams dang / /khro dang sgeg pa'i nyams dang ldan/ /mche ba cung
<p>96b</p>
<p>96b.1</p>zad gtsigs pa ste/ /'khor lo'i shar gyi phyogs su bsgom/ /g.yas dang g.yon dang steng gnas pa'i/ /bstan pa zla ba'i zhal dang ni/ /ljang dang ser po rim bzhin no/ /g.yas kyis ral gri rdo rje dang / /mda' dang lcags kyu bsnams pa yin/ /g.yon pa
<p>96b.2</p>sdigs mdzub bcas dril bu/ /gzhu dang zhags pa rang las kyis/ /khyab pa'i 'od zer tshogs kyis ni/ /phyogs kun gyi ni gdug pa 'joms/ /trAM yig gnyis kyi dbus gnas pa'i/ /paM yig dag las rta yi gdan/ /rin chen 'byung ldan gser gyi mdog/ 
<p>96b.3</p>lho yi phyogs su bsgom par bya/ /g.yas dang cig shos steng gi zhal/ /nag dang dkar po dmar po yi/ /trAM yig las byung 'od zer tshogs/ /g.yas kyi dang po dag la ni/ /nor bu'i rgyal mtshan bsgom bya ste/ /mi bskyod phyag brgyad las khyad yin/ /hI+uHgnyis
<p>96b.4</p>dbus na shin tu gsal ba yi/ /maM las byung ba rma bya'i gdan gnas pa/ /hrIHlas byung ba pad+ma rA ga yi/ /'od kyis phyogs rnams snang bar byed pa yin/ /nub tu tshe dpag med mgon blta/ /khyad par rin chen rdo rje dang / /steng zhal ser po sku mdog dmar/ / 
<p>96b.5</p>phyag g.yon dang po pad+ma bsnams/ /a yig gnyis kyi dbus gnas pa'i/ /gaM yig las byung mkha' lding gdan/ /a las byung ba'i don yod grub/ /sku mdog ljang gu byang du bsgom/ /phyag gnyis mi bskyod bzhin du blta/ /g.yas dang cig shos steng gi
<p>96b.6</p>zhal/ /mche ba gtsigs shing ser ba dang / /dkar dang dmar zhal pad+ma yis/ /dpa' dang ngo mtshar zhi ba dang / /sgeg pa la sogs nyams kyis gnas/ /pad steng nyi ma'i dkyil 'khor la/ /rdo rje'i skyil krung gis legs bzhugs/ /rin chen cod pan
<p>96b.7</p>snang ba yis/ /phyogs kun snang bar byed pa yin/ /'di rnams so so'i gtso bo yi/ /rjes su 'brangs nas phyogs su bzhugs/ /rdo rje sems sogs bsgom bya ba/ /rang 'dod nam mkhar snang ba yin/ /pad+ma nyi mar sems dpa' yi/ /dkyil 'khor
<p>97a</p>
<p>97a.1</p>gyis bzhugs mchog gis brgyan/ /de la mi bskyod dkyil 'khor du/ /rdo rje sems dpa' dkar por blta/ /g.yon gyis dril bu dkur brten cing / /g.yas kyis thugs kar rdo rje gsor/ /rdo rje rgyal po gser gyi mdog/ /lcags kyus bdud
<p>97a.2</p>la 'debs pa yin/ /rdo rje chags pa sku mdog dmar/ /mda' gzhu mchog ni bsnams pa yin/ /rdo rje legs pa sku mdog ljang / /phyag gnyis legs pa sbyin pa'o/ /rin chen 'byung ldan dkyil 'khor du/ /rdo rje rin chen sogs bsgoms pa'ang / /rdo rje rin chen sku mdog ser/ /phyag gnyis dar dpyangs
<p>97a.3</p>'ching ba'am/ /rin chen dril bu bsnams pa'o/ /rin chen nyi ma mdog ser po/ /snying gar nyi ma bsten pa'o/ /rdo rje rgyal mtshan sku mdog ljang / /rin chen rgyal mtshan bsnams pa'o/ /rdo rje bzhad pa sku mdog dkar/ /phyag gnyis so yi phreng ba 'dzin/ /snang ba
<p>97a.4</p>mtha' yas dkyil 'khor du/ /rdo rje chos sogs bsgom par bya/ /rdo rje chos ni sku mdog dmar/ /phyag g.yon pad+ma bsnams ni/ /g.yas pas 'byed par mdzad pa yin/ /rdo rje rnon po gur gum mdog /phyag g.yon thugs kar pu sti dang / /g.yas kyis shes
<p>97a.5</p>rab ral gri bsnams/ /rdo rje rgyu ni gser gyi mdog /chos kyi 'khor lo bstan pa yin/ /rdo rje smra ba dmar la ljang / /lce yi phyag rgya bsnams pa dang / /g.yas kyis chos kyi dung sgrogs pa'o/ /yang na gdan la brten pa'o/ /don yod grub pa'i dkyil 'khor
<p>97a.6</p>du/ /rdo rje la sogs rgyal ba rnams/ /rdo rje las ni sku mdog ljang / /phyag gnyis rdo rje dril bsnams nas/ /de yi steng du gar mchog mdzad/ /rdo rje bsrung ba gser gyi mdog /rdo rje 'bar ba'i cho ga bsnams/ /rdo rje gnod sbyin sku mdog gnag /phyag gnyis
<p>97a.7</p>mche ba bsnams nas ni/ /gdug pa rnams ni 'jigs par byed/ /rdo rje khu tshur dung gi mdog /rdo rje khu tshur 'ching ba'o/ /'di rnams rim bzhin sa bon ni/ /a dza ho sa oM oM tAM ha hi daM maM raM/ kaM haM hUM baM/ dkyil 'khor bzhi po 'di dag tu/ /mkhas pas
<p>97b</p>
<p>97b.1</p>sems dpa' bcu drug bsgom/ /'gro ba'i dbang phyug 'di thob pas/ /skad cig tsam gyis 'khrul pa sel/ /phyogs bzhi dag tu sems ma sogs/ /rgyan de dag las byung ba'i sgras/ /phyogs kun snang bar byed pa yin/ /de la rdo rje sems ma ni/ /'jam dpal
<p>97b.2</p>bzhin du shes par bya/ /rin chen sems ma mi bskyod bzhin/ /chos ma snang ba mtha' yas bzhin/ /las kyi sems ma don grub bzhin/ /laM maM baM taM/ kun la chos kyi gter chen 'byung ba 'thon pa'o/ /nu ma gnyis la nor bu'i do shal gsal bas bya/ /'di ltar
<p>97b.3</p>snying gi pad+mar gnas pa 'dir/ /rgyal ba'i byang chub sems kyi mu tig rgyan/ /zab mo'i chos sgrogs zab pa lta bur gyur pa yi/ /ska rags sil sil nang nas snang ba ni/ /rgyal ba'i bdag nyid 'khor lo ni/ /snang bas de rnams dpag tu med par 'gyur/ /rdo rje
<p>97b.4</p>lcags kyu dkar la dmar/ /g.yas brkyang pa yi gnas bzhugs pa/ /shar sgo g.yas dang g.yon gyi ni/ /lcags kyu bsgrengs nas gnas pa yin/ /lho sgor rdo rje zhags pa ni/ /sku mdog ser po rjes dran bya/ /g.yas brkyang pa yis gnas pa de'i/ /zhags
<p>97b.5</p>pas 'gugs shing 'dul ba yin/ /nub sgor rdo rje lcags sgrog ni/ /sku mdog dmar po 'jigs byed pa/ /sa ga'i 'dug stangs bzhugs pa dang / /phyag gnyis rdo rje lcags sgrog bsdams/ /byang sgor rdo rje dril bu ni/ /sku mdog ljang gu dang ldan pa/ /dril bu'i sgra
<p>97b.6</p>yis bdud rnams 'joms/ /zlum po'i 'dug stangs su bzhugs pa/ /rdo rje 'bebs pa zhes grags te/ /pad+ma nyi dkyil dbus gnas pa/ /nyi ma bye ba'i 'od pas lhag /dzaHhUM baM hoHzhes bya ba'i/ /'phro ba'i sa bon bla med pa'o/ /sbyin dang tshul khrims
<p>97b.7</p>bzod brtson 'grus/ /bsam gtan de bzhin shes rab dang / /stobs dang de bzhin thabs dang ni/ /smon lam ye shes zhes bya ba/ /'bras bu'i gnas kyi pha rol phyin/ /rdo rje dril bu yang dag ldan/ /mdog dkar rdo rje sems dpa' yi/ /'khor du de dag gnas
<p>98a</p>
<p>98a.1</p>pa yin/ /de nyid rnam par dag ngo bor/ /mda' dang gzhu yis rnam brgyan pa/ mdog dmar rdo rje chags pa ni/ /thams cad dkyil 'khor yongs su bskor/ /gzhan don ngo bor gnas de nyid/ /phyag gnyis legs so sbyin pa dang / /sku mdog
<p>98a.2</p>ljang gu 'khor rnams kyis/ /rdo rje legs par bskor ba'o/ /rab tu dga' dang dri ma med/ /gsum pa de bzhin 'od byed dang / /'od 'phro sbyang dka' de bzhin du/ /mngon gyur ring song mi g.yo ba/ /legs pa'i blo gros chos kyi sprin/ /sku mdog ser mo 'bras bdag
<p>98a.3</p>nyid/ /dar dpyangs 'ching ba'i tshul gnas pa/ /rdo rje rin chen 'khor du gnas/ /de nyid lam gyi grangs kyis ni/ /nyi ma'i mdog can nyi ma bsnams/ /rdo rje nyi ma nyid bzhin du/ /rjes su byed par gnas pa yin/ /sdug bsngal dang ni kun 'byung dang / /'gog
<p>98a.4</p>dang lam yang de bzhin du/ /chos shes rjes su shes pa dang / /kun rdzob shes dang de bzhin du/ /don dam de bzhin mi skye ba/ /zad pa shes pa'i ye shes ni/ /rang don phun sum tshogs dge ba'i/ /rin chen rgyal mtshan bsnams pa dang / /mdog ljang rdo rje rgyal
<p>98a.5</p>mtshan gyi/ /phun sum tshogs par bsgom par bya/ /gzhan don phun tshogs bdag nyid kyi/ /de bzhin zla ba'i 'od zer mdog /rdo rje bzhad pa la brten pa/ /so yi phreng bas rnam par brgyan/ /phung po khams dang skye mched dang / /bden pa rten 'brel thub pa yi/ / 
<p>98a.6</p>gnas dang gnas min bdag po dang / /dus gsum bden pa rnam pa bzhi/ /'dus byas 'dus ma byas dge ba/ /rdo rje chos kyis bsgom par bya/ /mdog dmar phyag g.yon pad+ma ni/ /bsnams nas g.yas pas 'byed par mdzad/ /gcig dang rgyu dang za ba dang / / 
<p>98a.7</p>byed pa dang ni dbang sgyur dang / /bdag po'i don dang rtag pa dang / /nyon mongs pa dang dag pa'i gnas/ /rnal 'byor can dang ma grol grol/ /bdag tu 'dzin pa skye ba nyid/ /de dag gcod pa sku mdog gnag/ /phyag na pusti bsnams pa dang / /nyon mongs gcod pa'i
<p>98b</p>
<p>98b.1</p>ral gri bsnams/ /rdo rje rnon po zhes brjod do/ /dad dang brtson 'grus dran bsam gtan/ /shes rab de bzhin sha yi spyan/ /lha dang shes rab chos dang ni/ /sangs rgyas spyan dang dbang po yi/ /rdo rje 'khor lo sku mdog ser/ /lha mo 'khor lo bsnams pas
<p>98b.2</p>bskor/ /gnas dang gnas min rnam smin dang / /mos pa dang ni sna tshogs khams/ /dbang po kun 'gro lam dag dang / /nyon mongs rnam par byang ba dang / /sngon gnas rjes dran skye 'chi dang / /zag pa zad pa nyid kyang ste/ /rdo rje smra ba zangs kyi mdog /phyag gis
<p>98b.3</p>lce bsnams 'khor gyis bskor/ /nam mkha' rnam shes mtha' yas dang / /de las gzhan pa zil gnon brgyad/ /rdo rje las ni sku mdog ljang / /sna tshogs rdo rje dril bu bsnams/ /'byung ba rnam pa bzhi dag dang / /sngon po ser po dkar dmar dang / /nam mkha'
<p>98b.4</p>de bzhin sems dang ni/ /zad par rnam par dag ldan pa'i/ /bsrung ba ser po go cha bsnams/ /rtsa ba'i mtshan nyid de kho na/ /phyin ci ma log mtshan nyid dang / /'bras bu rgyu yi de kho na/ /phra ba dang ni rags pa dang / /grags pa rnam par dag yul dang / /bsdu
<p>98b.5</p>dang dbye ba'i mtshan nyid dang / /mkhas de kho na rnam bcu ni/ /rdo rje gnod sbyin sku mdog gnag /phyag gnyis mche ba bsnams pa'o/ /tshe dang sems dang yo byad dang / /las dang skye ba mos pa dang / /smon lam dang ni rdzu 'phrul dang / /ye shes chos la dbang
<p>98b.6</p>'di rnams/ /rdo rje khu tshur sku mdog dkar/ /phyag gnyis khu tshur bsnams pa'o/ /so so'i gtso bo'i sngags kyis bskyed/ /rang rang sngags kyi mchod pa dang / /rdo rje skyil krung phyed kyis ni/ /'di dag rim bzhin gnas pa yin/ /'di ltar bsgom pa'i rnal
<p>98b.7</p>'byor pa/ /yon tan phun sum tshogs pa ni/ /'di skad gsungs pa bzhin du thob/ /dngos grub gzhan ni smos ci dgos/ /me mtshams sgeg mo sku mdog dkar/ /phyag gnyis rdo rje bsnams nas ni/ /sgeg dang bcas pas dkur brten nas/ /bskal bzang
<p>99a</p>
<p>99a.1</p>thams cad 'byung ba'i gnas/ /bden bral rdo rje phreng ba ma/ /mdog ser rin chen phreng ba bsnams/ /rlung du glu ma sku mdog dmar/ /pi wang brdung ba'i mchog yin no/ /dbang ldan gar ma rdo rje ni/ /rtse gcig bsnams nas gar mdzad do/ / 
<p>99a.2</p>bdug pa me tog mar me dri/ /spos khang me tog phreng ba dang / /mar me dri yi dung chos bsnams/ /sku mdog sgeg mo la sogs bzhin/ /de yi phyi rol dkyil 'khor du/ /sems can kun don byed bdag nyid/ /dpag med gzi brjid rnyed dka' ba'i/ /gang
<p>99a.3</p>'di byang chub sems dpa' rnams/ /sku lus mdzes shing nyer zhi ba/ /phyag gnyis pa la zhal gcig pa/ /pad+ma zla ba'i dbus su ni/ /sems dpa'i skyil krung gis legs bzhugs/ /mgon po byams pa la sogs pa/ /rin chen cod pan snang bar bsgom/ / 
<p>99a.4</p>de la byams pa phyag g.yas kyis/ /mchod sbyin dpung rgyan mdzes pa dang / /gnyis pa phyag gnyis klu shing ni/ /mdzes pa yang dag bsnams pa yin/ /'jam dbyangs phyag na ral gri ni/ /rin po che yis mdzes pa bsnams/ /chos kyi sbyin pa rjes byed pa'i/ / 
<p>99a.5</p>gzhan gyis shes rab pu sti bsnams/ /spos kyi glang po gsal byed pa/ /dri yi dung chos bsnams pa dang / /g.yas pa'i phyag gis mchod sbyin dang / /spyi bor 'od dpag med rol ldan/ /ye shes tog ces bya ba ni/ /thod kyis mtshan pa'i cod pan bsnams/ / 
<p>99a.6</p>zla rgyas rnam par mdzes pa yi/ /bzhi po dri ma med pa 'di/ /gti mug mun pa lta bu ni/ /'joms par byed pa shar gyi yin/ /dpal ldan bzang skyong zhes bya ba/ /sku mdog gser gyi mdog 'dra'i 'od/ /rin chen 'bar ba lho phyogs su/ /nor bu rgyal mtshan
<p>99a.7</p>phyag na bsnams/ /phyag g.yon de bzhin nam mkha' yi/ /mdzod ni rgya cher snang ba'o/ /blo gros rgya mtsho gser gyi mdog /phyag gnyis bskal ba bzang po yi/ /dpag bsam shing dang bum pa bzang / /sems can don mchog 'dzin pa yin/ /blo gros
<p>99b</p>
<p>99b.1</p>mi zad phyag g.yon gyis/ /pu stis mtshan pa'i ral gri bsnams/ /spobs pa brtsegs pa de bzhin du/ /phyag na ral gris mtshan pa yin/ /gshin rje'i phyogs su bzhugs pa rnams/ /sku mdog ser po 'od zer ldan/ /byang chub phun tshogs mi zad pa'i/ / 
<p>99b.2</p>'di dag sems can rnams la brten/ /mthu chen thob pa ral gri dang / /rgyal mtshan dag gis legs par brgyan/ /ngan song kun 'dren zhes bya ba/ /dpal be'u 'dzin cing byams par byed/ /mya ngan kun 'joms blo gros ni/ /phyag na g.yung drung 'khyil
<p>99b.3</p>ba bsnams/ /zla bas mtshan pa'i dril bu dang / /dril bu'i sgra yi rnam pa yis/ /mtshan pa'i gdugs ni 'dzin pa dang / /dman pa dga' ba phun tshogs pa'i/ /skyed pa'i lus kyi dra ba can/ /pad+ma ge sar ltar dmar ba/ /nub kyi phyogs su bzhugs pa'o/ / 
<p>99b.4</p>zla 'od gzhon nu gsal ba yin/ /pu stis mtshan pa'i ral gri bsnams/ /skal ldan rin chen mdzod chen po/ /'od dpag med ni bsnams pa yin/ /nam mkha'i snying po phyag g.yas kyis/ /rin po che ni bteg nas bsnams/ /sgrib pa thams cad rnam sel
<p>99b.5</p>ba/ /phyag g.yas ral gri bsnams pa dang / /sna tshogs rdo rje g.yon na bsnams/ /mya ngan thams cad sel ba yin/ /byang gi phyogs su bzhugs pa rnams/ /thams cad sku mdog ljang gu yin/ /yang na thams cad rim bzhin du/ /g.yas pa'i phyag na rdo rje
<p>99b.6</p>dang / /rin po che dang chu skyes dang / /sna tshogs rdo rje bsnams pa dang / /ji ltar rang gi phyag rgyas mtshan/ /phyag g.yon dril bu bsnams pa yin/ /'di rnams rim bzhin sngags kyis ni/ /nyon mongs ma lus sel ba yin/ /oM me trai ya saM hA ra na ya swA hA/ oM
<p>99b.7</p>many+dzu shrI ye swA hA/ oM hrIHgan+b+ha ha ti ye swA hA/ oM dz+nyA na ke du ye swA hA/ oM pa tra la ye swA hA/ oM sa ka ra ma ti ye swA hA/ oM ak+Sha ye hri ak+Sha ya karma A ba ra Na pi shud+d+ha ne swA hA/ oM pra ti b+ha na ku Te hUM swA hA/ oM s+tha mi ma hA s+tha ma ba d+ha swA hA/ oM A ka ra ya swA hA/ oM sarba
<p>100a</p>
<p>100a.1</p>ku sha ne ner g+ha ta na ma d+h+rI hUM swA hA/ oM dz+wa le na ma hA dz+wa la ni hUM swA hA/ oM tsan+d+ra su tsan+d+ri tsan+d+ra byA ba lo ki ni swA hA/ oM a mr-i tA b+hA to hUM swA hA/ oM kha A ka sha gar+b+ha ya swA hA/ oM sarba ni wa ra Ni bi sh+kaM pi ni swA hA/ rdo rje hUM mdzad dbang ldan du/ /sku mdog
<p>100a.2</p>nag po zhal bzhi pa/ /dang po khro zhing sgeg pa dang / /g.yas pa drag po 'jigs rung dang / /de las gzhan pa dpa' bo dang / /steng gi zhal ni rngam pa yin/ /snying gar khams gsum rnam rgyal gyi/ /phyag rgya bcings pa'i phyag gnyis ni/ /rdo rje khu
<p>100a.3</p>tshur gnyis bcings pa/ /rgyab du sbyar nas mthe'u chung gnyis/ /rdo rje lu gu rgyud bcings nas/ /mdzub mo gnyis ni legs par sbyar/ /g.yas na ral gri lcags kyu mda'/ /gzhu dang sbrul zhags rdo rje g.yon/ /de yi zhabs kyi bkod pa yis/ /dregs pa dbang
<p>100a.4</p>phyug chen po dang / /u ma'i nu ma g.yas pa yi/ /zhabs kyis gnon pa bzhugs pa yin/ /rdo rje me ltar 'bar ba ni/ /mi'u thung dud pa'i mdog can no/ /g.yas na rdo rje ral gri dang / /de bzhin du ni 'khor lo bsnams/ /g.yon na dril bu zhags pa gzhu/ / 
<p>100a.5</p>ba dan sna tshogs g.yon pas brgyan/ /kha T+wAM ga yi g.yer kha yi/ /sgra yis phyogs kun khyab pa dang / /khyab 'jug chung mar bcas pa la/ /g.yas brkyang pa yi dga' bas bzhugs/ /'khrul pa rnam par dag ngo bo/ /de ni spangs pa'i mchog yin no/ /de bzhin
<p>100a.6</p>bden bral mtshams su ni/ /dpal ldan dpa' bo khrag 'thung rgyal/ /dang po'i zhal ni drag po dang / /g.yas zhal dga' ba'i rgyal ba dang / /steng ma za bar byed pa dang / /g.yon pa mchog tu sgeg par gnas/ /'bar ba'i rdo rje sna tshogs kha T+wAM sgeg pa dang / /'jigs
<p>100a.7</p>byed lpags dmar rlon pa rim par ni/ /g.yas dang g.yon gyi phyag gis mda' dang gzhu/ /phyag gnyis kyis ni khrag gis bkang ba'i thod pa bsnams/ /g.yas brkyang zhabs kyis 'jigs byed chung mar bcas pa mnan/ /'gro ba'i byed po keng rus rgyan dang ska rags dang / / 
<p>100b</p>
<p>100b.1</p>sangs rgyas mtshan ma nang gnas pa'i/ /thod pa lnga yi cod pan gsal/ /bgegs tshogs ma lus rengs byed pa'i/ /sprin nag po yi sku 'chang ba/ /rnam par dag byed mgo bo yi/ /phreng ba rus pa'i dum bu yi/ /sbrul nag po yi ngo bos ni/ /'jigs pa ma
<p>100b.2</p>lus sel ba yin/ /'dod chags nye bar zhi ba'i mi bzad sgeg pa'i spyod pa dang / /chags dang bral ba spangs pas sgyu ma'i phreng ba 'chang ba yin/ /mang po ji ltar gcig yin gcig tu rtogs nas gzhan pa yin/ /de yang skye ba de nyid dngos kun bdag po nyid kho na/ / 
<p>100b.3</p>rnal 'byor sgom par byed pa mya ngan 'das mchog yin/ /'od zer 'bar ba dpal ldan khrag 'thung ye shes phyag rgya yin/ /rlung gi phyogs kyi rta mchog ni/ /de ni zhabs bzhir yang dag ldan/ /spyan gsum khro bo sgeg pa yi/ /gtso bo'i zhal gsum g.yas pa ni/ / 
<p>100b.4</p>drag po g.yon pa tshangs pa dang / /rta gdong steng ma ljang gu'o/ /ba dan gsum ldan g.yas pa ni/ /steng du slong bar byed pa'i tshul/ /ral gri mda' ni 'dzin pa gzhan/ /thod pa sna tshogs chu skyes dang / /mdung thung dang ni dbyug pa dang / /bzhi ni g.yon pa'i phyag
<p>100b.5</p>bzhi la'o/ /g.yas kyi gtso bo'i zhabs kyis ni/ /dpal mo dbang mo gzhan gyis ni/ /chags ma dga' ma mnan pa yin/ /ting 'dzin reg pa thob byed yin/ /g.yon gyi dbang po myos byed dang / /myos dang brgyal byed de bzhin du/ /rjes su 'dzin par byed pa dang / / 
<p>100b.6</p>'di yi rta skad 'tsher ba yis/ /bdud rnams snying ni 'gas pa dang / /spros pas byang chub 'gro bar byed/ /bzhi po 'di dag 'bar ba yi/ /dus mtha'i me yis kun khyab dang / /spro zhing gyen du 'bar ba'o/ /gtsug gis nor bus gsal ba'i sku/ /oM suM b+ha ni
<p>100b.7</p>suM b+ha hUM/ gr-ih+Na gr-ih+Na hUM/ gr-ih+NA pa ya gr-ih+NA pa ya hUM/ A na ya ho b+ha ga bAn bi d+yA rA dza hUM phaT/ oM badzra dz+wa la a na lArka hUM/ oM he ru ka badzra sa ma ya hi/ sarba duSh+Ta sa ma ya mu ta pany+dza ka hUM phaT/ oM suM b+ha ni suM b+ha hUM phaT/ ces bya rgyal po'i sras kyi dkyil 'khor ni/ / 
<p>101a</p>
<p>101a.1</p>gang gi sems kyis spro ba 'jug pa yin/ /lha yi dbang po mchod pa byed pa 'di/ /thos pa'i lam du song bas spos chu'i char 'bebs pas/ /'jig rten kun gyi sdig pa'i me dpung zhi bar byed/ /de nas rdo rje shugs kyis ni/ /phyi rol dbang
<p>101a.2</p>ldan la sogs nas/ /brtsams nas cho ga bzhin bltas nas/ /mchod pa la sogs rnal 'byor rgyal/ /sngags ni dang por phyag 'tshal dang / /swA hA'i mtha' can gzi brjid che/ /bzhi pa'i mtha' can rang rang ming / /dbus su de ni sbyar bar bya/ /phyag
<p>101a.3</p>'tshal thal mo sbyar byas nas/ /spyi bor thal mo 'jog pa yin/ /mdog dang phyag la sogs pa dag /chung ma rang rang bdag po mtshungs/ /rtse gsum thod pa 'dzin pa dang / /phyag bzhi pa la spyan gsum pa/ /cod pan ral gri khyu mchog gdan/ /lha mo nye
<p>101a.4</p>bar gnas pa'ang yin/ /phyag gnyis pad+ma phreng ba dag /tshangs pa'i spyi bor thal mo sbyar/ /mdog ser zhal bzhi ngang pa'i gdan/ /phyag gnyis dbyug pa spyi blugs bsnams/ /phyag gnyis 'khor lo dang bcas dud/ /mgo la legs bcings thal mo
<p>101a.5</p>sbyar/ /mdog nag mda' gzhu be con bsnams/ /mkha' lding gdan la dpal be'us mtshan/ /'di dag 'khor dang bcas pa ni/ /sha rtsi dpa' bo gser glang po/ /gshin rje ma he'i gdan la bzhugs/ /nag po dbyig pa mdung thung bsnams/ /chu lha chu
<p>101a.6</p>srin steng du ni/ /dkar po dung dang sbrul zhags 'dzin/ /g.yas g.yon lcags kyu dbyug to dang / /lus ngan ser po mi la bzhugs/ /phyag gnyis phreng ba blugs gzar dang / /spyi bor thal sbyar me lha ni/ /mdog ser ra skyes dag la bzhugs/ /dbyug pa
<p>101a.7</p>gun+d+he 'dzin pa'o/ /bden bral mi ro'i gdan la bzhugs/ /ral gri dang ni phub 'dzin pa'o/ /rlung lha ba dan bsnams pa dang / /ri dwags gdan la sngo bsangs mdog /khyu mchog la gnas dbang ldan ni/ /spyi bor thal mo sbyar ba 'ching / /rtse gsum
<p>101b</p>
<p>101b.1</p>thod 'dzin kha dog dkar/ /'di kun 'khor la phyogs pa'o/ /pad+ma nyi ma 'chang ba ni/ /nyi ma rta yi gdan la bzhugs/ /zla ba ngang pa la gnas pa/ /dkar po zla ba chu skyes bsnams/ /mig dmar mdog dmar pad+ma'i gdan/ /g.yas pa'i lag gis chu gri
<p>101b.2</p>dang / /de las gzhan pa mi mgo za/ /pad+ma la gnas gza' lag ni/ /mdog ser mda' gzhu bsnams pa'o/ /bla ma dkar po chu skyes gdan/ /phreng ba dang ni spyi blugs bsnams/ /de bzhin pa wa sangs spen pa/ /mdog nag rus sbal la gnas pa/ / 
<p>101b.3</p>lag na dbyug pa thogs pa'o/ /sgra gcan zla ba nyi ma thogs/ /mjug rings ral gri zhags pa thogs/ /rgyu skar dkyil 'khor bud med gzugs/ /lha mo'i rnam par mdzes pa yin/ /spyi bor thal mo sbyar ba ru/ /bsgom bya sna tshogs rgyan gyis brgyan/ / 
<p>101b.4</p>dkar po dang po bzhi pa dang / /drug pa bdun pa'ang de bzhin no/ /dgu pa dang ni bcu pa dang / /bcu gsum pa'ang de bzhin no/ /bco lnga pa dang bco brgyad pa/ /nyi shu gnyis pa'ang de bzhin no/ /nyi shu gcig dang nyi shu dgu/ /nyi shu brgyad pa'ang de bzhin no/ / 
<p>101b.5</p>sngo bsangs dag ni gsum pa dang / /de bzhin lnga dang brgyad pa dang / /bcu gcig pa dang bcu drug pa/ /de nas yang ni bcu bdun pa/ /nyi shu nyi shu gsum pa dang / /nyi shu bzhi pa'ang de bzhin no/ /ljang gu dag ni gnyis pa dang / /bcu pa dang ni bcu bzhi
<p>101b.6</p>pa/ /bcu gnyis bcu dgu nyi shu la/ /nyi shu drug pa'ang ser po ni/ /gzhon nu gser gyi mdog can la/ /gdong drug rma bya'i gdan la bzhugs/ /mdung thung rdo rje dril bu dang / /khyim bya dag ni phyag na bsnams/ /glang sna dkar po lag bzhi pa/ /sbrul gyi mchod
<p>101b.7</p>phyir thogs 'chang zhing / /la tu la phug trI shU la/ /de bzhin du ni gri gug thogs/ /byi ba la gnas nag po ni/ /dga' byed rdza rnga rdung bar byed/ /rtse gsum thod pa 'dzin pa ni/ /nag po ma hA kA lar grags/ /ma mo'i dkyil 'khor mtshungs pa yi/ /b+h+riM gi ri
<p>102a</p>
<p>102a.1</p>ti de bzhin mchod/ /tshangs ma dang ni go cha ma/ /drag po dbang ma gzhon nu ma/ /rang gi bdag po ji bzhin no/ /yi dwags la gnas phag mo ni/ /mdog nag po la thod pa 'chang / /mdog dmar mche ba gtsigs pa yi/ /yi dwags gdan la
<p>102a.2</p>gnas pa ni/ /chu gri dang ni thod pa dag /gtum mo yis ni 'dzin pa yin/ /mkha' lding rkang pa pus mo'i bar/ /dkar ser de nas lte ba'i bar/ /de nas mgrin pa nyi ma'i mdog /kha ni mig smin nag po'i mdog /stobs bzang glang po la gnas pa/ /ral
<p>102a.3</p>gri gshol 'dzin dkar po yin/ /rgyal bar byed pa kha dog ljang / /khu byug shing rta la gnas pa/ /me tog phreng dang mda' gzhu dang / /kham phor lag na thogs pa yin/ /sbrang rtsir byed pa kha dog dkar/ /ne tso la gnas kham phor dang / /mda' gzhu chu srin
<p>102a.4</p>rgyal mtshan bsnams/ /dpyid lha skal ldan mdzes pa ni/ /dre'u la gnas kha dog dkar/ /mda' dang gzhu dang kham phor dang / /ral gri de ni 'dzin pa yin/ /sbrul ni bdun bdun ldan pa'i klu/ /thal mo sbyar ba byas nas 'dug /mtha' yas rigs ldan
<p>102a.5</p>mdog dmar po/ /bram ze'i rigs de me las skyes/ /rgyal rigs dbang chen las skyes ser/ /dung skyong dang ni nor rgyas bu/ /'jog po dang ni pad+ma che/ /nag po rje'u rigs rlung las skyes/ /stobs kyi rgyu dang pad+ma ni/ /dmangs rigs dkar po chu las skyes/ / 
<p>102a.6</p>stobs bzangs dang ni thags bzangs ris/ /rab dga' dang ni rnam snang mdzad/ /khrab dang go cha ral gri dang / /phub dang g.yul la 'jug pa yin/ /gser gyi mdog can bu dang bcas/ /gter ni spro ba'i phyogs byed pa'o/ /gnod sbyin bdag po na ku la/ /grong
<p>102a.7</p>dang grong khyer 'dzin pa yin/ /nor bu bzang po gser gyi mdog /gang ba bzang po sngon po yin/ /nor sbyin kha dog dmar po yin/ /de bzhin rnam thos sras ser po/ /rtse gcig thun dang kha dog dmar/ /ki li mi la de bzhin gnag /sgo dbang spyod pa'i dbang
<p>102b</p>
<p>102b.1</p>po ni/ /ser po rgyud mangs brdung ljon pa/ /chung ma dang bcas dkar mo ni/ /gtsug phud lnga pa de bzhin no/ /bdag gi don kun grub pa dang / /don med thams cad sel ba'o/ /rtswa bzhin rnyed bla'i thar pa ni/ /thams cad sangs rgyas bstan las yin/ /dkyil 'khor
<p>102b.2</p>'di yi 'khor lo yi/ /ming tsam yang ni rnyed par dka'/ /chu bur snying po med pa yi/ /'khor ba chos kyi rin chen ldan/ /skal ldan 'ga' zhig nyid 'dir ni/ /mtho ris 'dod pa de las 'thob/ /'ga' zhig tshangs pa'i 'jig rten dang / /de las mya ngan
<p>102b.3</p>'das mchog yin/ /de las snying po snying po mchog /bsgrub pa'i byang chub sems dpa' rnams/ /bde gshegs kun gyis gang bsrungs pa'i/ /zab cing rgya che'i chos rnams 'thob/ /yon tan de las kyang 'byung ba/ /'di ltar de la mchod pa rnams/ /mchod
<p>102b.4</p>dang bzhugs gsol dga' ba dang / /ting nge 'dzin la mnyam gnas gzhan/ /mtshungs med mchod pa byed pa dag /des ni ting 'dzin thams cad 'grub/ /'dir ni mchod dang mchod byed pa/ /lha mchog rnams kyis de mchod yin/ /dga' chen rgya mtsho rlabs
<p>102b.5</p>kyis ni/ /'jig rten bsil bar byed pa yin/ /mchod dang bsnyen bkur bcas pa dang / /sna tshogs bkod pa'i khyad par ldan/ /de ni nam mkhar byed pa 'di/ /skad cig gis ni ngo mtshar rtogs/ /gzhan dang gzhan ni grangs med spros/ /nam mkha' shin
<p>102b.6</p>tu rgya chen po/ /mchod pa'i sprin ni khyab pa yi/ /rin chen me tog sogs char gyis/ /dpag bsam shing rgyas skyed mos tshal/ /gnas ni 'byor pa'i bdag nyid 'di/ /'di ltar sngon med sna tshogs gzugs/ /yongs su bzung nas spro bar bya/ /dang bas snying
<p>102b.7</p>ga'i pad rgyas pa'i/ /bde ba'i dpal ni 'byung ba'i gnas/ /sgeg pa'i ro yis bcus pa yis/ /rab tu spros pa rgyas pa yin/ /de dus yun ring gnas pa yi/ /drag po'i byang chub sems de ni/ /lus las ba spu ldang ba dang / /rdo rje mchog ni skye ba yin/ /spos
<p>103a</p>
<p>103a.1</p>lha'i me tog rgyas tshogs kyis/ /gnas kun sprin gyi dra bas khyab/ /'khor lo'i sems ni sna tshogs ro myong ba'i/ /g.yo dang mi g.yo 'khor lo'i bdag nyid ni/ /rnam pa sna tshogs 'byor pa'i gnas 'di ni/ /mchog gi mthu yis rgyas
<p>103a.2</p>par spyod bzang po/ /pi wang rdza rnga rnga rings la sogs mnyam 'jug pa/ /gsang bar sgrogs pa chos kyi de ni mchog yin no/ /nyon mongs dri ngan rnam par spong byed gar 'byung ba'i/ /phyag rgya rgyun gyi sgeg pas lhan skyes rjes su byed/ /lha mo phyag gi pad+ma rnam par 'jug pa
<p>103a.3</p>yis/ /rdzing bu rlung gis bskyod pa'i pad+ma mnyam par byed/ /dgod dang lta dang lag bcangs dang ni gnyis gnyis 'khyud/ /mthong ba bdud rtsi dam pa bde ba gtso bo yin/ /gang zhig 'dir ni phyag rgya'i thabs ni chen po yi/ /'bras bu thams cad ston pa yongs su spro
<p>103a.4</p>ba yin/ /'di ltar cho ga ngo mtshar chen po'i gnas sna tshogs/ /phun tshogs sgeg pa'i rgyas pa nyams myong 'byung / /dkyil 'khor bdag po nas brtsams dkyil 'khor lha/ /'khor lo grangs med rnam par 'byung ba yin/ /'di ltar so sor bdud rtsi dpag med
<p>103a.5</p>de 'di rgyas pa las/ /lhan skyes yon tan brgya 'gyur gnas pa yin/ /des na 'di ltar phan tshun lhag par spros pa yis/ /khyad 'phags kun gyis ma byas chos ro 'byung ba yin/ /'di ltar sgrub pa dge ba rab 'byams bdag nyid ni/ /gang zhig rang bzhin rtogs
<p>103a.6</p>pa'i rang bzhin no/ /des na de nyid bdud rtsi rgyas kun 'jug pa yin/ /lhan skyes mi g.yo'i rtogs pas mya ngan 'das/ /mchod pa'i so sor ting nge 'dzin thabs thob pa/ /thog ma med pa'i gter rnams sangs rgyas kun gyis bsngags/ /rigs pa dang ni gzhan dag de
<p>103a.7</p>bzhin nyid stong pa/ /shes rab byang chub chos dang bdag med ces/ /'di 'dra'i phyi rol mchod pa chung gyur kyang / /mchod pa'i tshogs kyis mchog 'gyur de nyid mthong ba nyid/ /'di yi bsgrub pa sems can mchog ni rnyed par dka' ba yin/ /'di ni bdud
<p>103b</p>
<p>103b.1</p>rtsi'i rang bzhin las gzhan cis na 'gyur/ /gang dag thub pa'i sku gzugs ras ris glegs bam sogs/ /de nyid mngon par rlom zhing zhi bar 'dod pa nyid/ /de nyid phan du gnyis las yun ring nyams par 'gyur/ /dge ba'i las bral stong pa nyid la dgos pa med/ / 
<p>103b.2</p>mun nag thibs po zla ba'i 'od dang bral ba la/ /pad+ma rgyas bral kha bas g.yogs pa'i mtsho bzhin no/ /rigs dang nor dang dka' thub sred pa dang / /thub pa mchod bral de nyid shes pa yis/ /de ni lha rnams dga' bar byed min de su zhig /des na yon tan nyid thob
<p>103b.3</p>min pa de gang zhig /gang du 'di ma gtogs par 'gro bar gtso bo gang / /gang zhig mchod pa'ang de bzhin mthong bar 'gyur/ /chu bo bab pa rgya mtsho dang ba dang / /sa la me tog rgyas pa 'byung ba dang / /nyi ma shar bas don dam bstan pa dang / /mchod pa byed pa mchog
<p>103b.4</p>de'i stobs kyis ni/ /ngan pas gzhan la gnod pa byas pa las/ /mi gtsang ba nyid cis ni 'byung mi 'gyur/ /de yi dag pa'i bdag nyid lag pa las/ /lha rnams me tog dag ni len pa yin/ /gang zhig sdig pa spangs pa dang / /lam gsum la gnas bstan pa
<p>103b.5</p>ni/ /'jig rten gsum dag 'di dag gi/ /bsod nams chen po 'byung bar 'gyur/ /'di yi sgra las de las gzhan/ /phal pa 'di dag 'jug pa yin/ /'di gtso nyid du mngon rlom pa/ /chos kyi lam las ltung ba yin/ /dam pa'i chos dang glegs bam
<p>103b.6</p>dag /mdun du so sor byas nas ni/ /sngar bshad pa yi sngags kyis ni/ /phyag 'tshal mchod pa la sogs bya/ /sangs rgyas rnams kyi ye shes yul/ /sngags kyi bsod nams phung po 'di/ /dkon mchog gsum la phyag 'tshal ba/ /sngon du 'don pa'i rim
<p>103b.7</p>pa yis/ /lce la hUM yig las byung ba'i/ /rdo rje dbus su hrIHyig las/ /byung ba'i chu skyes dbus raM dzaM/ /dkar po 'od zer 'khrug pa las/ /sngags pas snang ba mtha' yas bsgom/ /sngags bskul nas ni bzlas pa byas/ /de la sngags ni 'di yin te/ / 
<p>104a</p>
<p>104a.1</p>oM pad+ma sa ra sa ra satwa satwa pra brta ya shud+d+ha ya/ hUM hrIH raM dziM/ chos rnams kun la phyogs med par/ /sems can thams cad gyur cig ces/ /bsams nas de yi snying po bsal/ /'di yi sngags dang dad ldan pa/ /oM badzra ba gahUM/ sems
<p>104a.2</p>can rnams kyi dri ma rnams/ /bsal lo zhes ni rnam bsams nas/ /'di yis sngags pa yid gzhungs pas/ /dri ma thams cad bsal bar bya/ /oM sa man+ta pa rI k+Sha gu h+ya tsa ri tsa ra hUM/ pad+ma 'dam gyis ma gos ltar/ /'gro la phan tshun 'grogs par shog / 
<p>104a.3</p>chags pa med par byung ba'i phyir/ /sngags pas dag pa rnam bsam bya/ /oM nirma ni shud+d+ha hUM/ rnam pa thams cad yongs gcod pa/ /chos dbyings rang bzhin 'od gsal ba/ /bsgoms nas gang 'di dkyil 'khor 'di/ /byed pa sngags pa mkhas pa
<p>104a.4</p>yin/ /oM ma hA maN+Dal hUM/ rang bzhin stong par bsgom pa'i bdag /kun la chags pa med sems kyis/ /sngags kyi chu yi thig le yis/ /rang gi spyi bor dbang bskur bya/ /oM sarba ta thA ga ta a b+hi Shiny+tsa sa ma ya shri ye hUM/ chos rnams thams cad rang bzhin
<p>104a.5</p>gyis/ /gnas pa med par bsgom par bya/ /bde ba'i stan la 'dug nas ni/ /sngags pas mchod pa brtsam par bya/ /oM a mo g+ha pad+ma ba su d+ha ri d+ha ra da re maN+Dal hUM/ las kyi dkyil 'khor sbyor bdag nyid/ /de nas dad pa'i mchod pa brtsam/ /bgegs mthar byed
<p>104a.6</p>pa'am bgegs 'joms pa/ /bgegs rnams zhi bar bya phyir mchod/ /mchod pa'i lha mo rnam pa brgyad/ /ji lta bzhin du sbyor rigs pas/ /g.yon pa la gnas dri gzugs dang / /g.yas pa la gnas gzhan g.yon no/ /dang por dbul ba bya ba ni/ /ar+g+ha'i
<p>104a.7</p>snod ni dag byed dang / /pad+ma'i phyag rgya ldan g.yon pas/ /de la ba dan gsum pa dag /de nyid shes pas yi ge ni/ /gsum gyis byin gyis brlab par bya/ /ar+g+ha'i snod chu thogs pa yis/ /me tog la sogs bsangs nas ni/ /me tog la sogs lha mo yi/ /sngags
<p>104b</p>
<p>104b.1</p>ni ji lta bzhin du brjod/ /de nyid mngon sum byas bdag nyid/ /sngags pa bla ma mchod par bya/ /brtul zhugs nyams pa la gzhan du/ /'dir ni gang du 'gro bar 'gyur/ /dbang po la sogs rnyed dka' ba/ /gang zhig byin gyi rlabs las thob/ /'dir ni thal
<p>104b.2</p>mo sbyar byas nas/ /de yi sngags kyis spyan drang ngo / /oM sarba ta thA ga ta badzra any+dza li sa ma ye hUM/ zhes bya ba'i thal mo'i sngags so/ /phyogs rnams kun gyi sangs rgyas rnams/ /sras bcas 'jig rten rab grags pa/ /rdo rje rin chen rigs dang ni/ /pad+ma las
<p>104b.3</p>kyi rigs de bzhin/ /snying po phyag rgya rim pa rnams/ /lha yi tshogs ni thams cad dag /de dag bdag la dgongs su gsol/ /chos kyi dbyings la gnas pa rnams/ /bdag ming che ge zhes bya ba/ /chos dbyings bdag nyid grong khyer ni/ /di ring dkyil 'khor
<p>104b.4</p>mchod par gyis/ /yo byad ci 'byor pa yis mchod/ /sems can rnams la brtse ba dang / /khyed rnams la yang mchod pa'i phyir/ /rjes su brtse bas nyer dgongs la/ /byin gyis brlabs pa mdzad par rigs/ /oM sarba ta thA ga ta bo d+hi satwa pa ri shud+d+ha swa b+hA
<p>104b.5</p>ba At+man/ shud+d+hi aM shu pU ra ya hUM/ zhes bya ba 'di ni spyan 'dren pa'i sngags so/ /mchod cing bsnyen bkur bya ba'i phyir/ /de nas bdag nyid dbul bar bya/ /de la sngags ni/ oM sarba ta thA ga ta pU dza pa s+tha nA ya A t+ma nAM ni R+YA ta yA mi/ oM sarba ta thA ga ta pra ti gri h+NaM tu mAM/ 
<p>104b.6</p>oM sarba ta thA ga ta a d+hi tiSh+ThaM tu maM/ oM a mo g+ha san tiSh+ThaM tu hUM/ zhes byin gyis brlab pa'i sngags so/ /sngags kyi don ni 'di lta bu/ /bsgoms la bdag nyid de mchod do/ /oM sarba ta thA ga ta pU dza badzra swa b+hA ba At+ma ko\u0f85haM/ zhes so/ /sdig pa mthug po'i bag gi tshogs/ / 
<p>104b.7</p>dril bu'i sgra yis bdud tshogs 'joms/ /sngags kyi grub pa 'dzin pa ni/ /phyag rgya dang por chen po'i tshig /ces grub pa'i dpal rdo rje dril bus kyang ni mchod pa yin/ oM dI bya a mo g+ha bi pu la s+tha ra/ ma d+hu ra nir g+hu sha ru d+hi ra na ra na hUM/ ye shes lnga yi bdag nyid
<p>105a</p>
<p>105a.1</p>gcig /gnyis med gnyis su ji ltar 'gyur/ /'di ltar rang bzhin spros pa las/ /sgyu 'phrul rdo rje rtogs pa yi/ /de nyid blo yis mchod par bya/ /oM sarba ta thA ga ta sid+d+hi badzra sa ma ya tiSh+Tha e Sha twaM d+ha ra ya mi hi hi hi hi hUM/ de la gnas pa 'ga' zhig ni/ / 
<p>105a.2</p>mchod pa de yang lhag par gus/ /sems can dang ni sangs rgyas rnams/ /rang bzhin don dam yin pa'i phyir/ /de yang dman dang lhag pa la/ /sgra yi rdo rje mchod par bya/ /dril bu'i sgra ni sgrogs pa dang / /sngags dang bdug pa bstod pa dag /'don pa rjes su
<p>105a.3</p>sgrogs pa yis/ /dad pa'i rgya mtsho sna tshogs pa'i/ /rlabs kyis mgon po mngon dgongs mdzad/ /'khor lo'i rtsa ba'i sngags kyis ni/ /yang dag bzlas la spyan drang ngo / /dkyil 'khor pa kun rang sngags kyis/ /de nas bum pa gang ba ni/ /mgul chings phreng
<p>105a.4</p>bas rnam par brgyan/ /'dab ma dang bcas dpal 'bras bu/ /gsang sngags kyis ni dbul bar bya/ /oM badzrod da ka hUM/ gang ba'i snod kyis de bzhin mchod/ /'gro ba rgyas pa'i yid dga' ba/ /oM ba tra phu ra ya a mo g+ha ba ti sa man+ta pra ti swA hA/ de nas me
<p>105a.5</p>tog rgya bcings la/ /me tog char rgyun 'jug pa yi/ /spyi bor thal mo sbyar byas la/ /badzra ban+d+ha zhes brjod nas/ /gang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi me tog gi bye brag yid las
<p>105a.6</p>byung ba dang / chu las skyes pa'am/ thang las skyes pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas
<p>105a.7</p>par bzhugs pa thams cad dang / snying po dang / phyag rgya dang / /gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta puSh+pa pU dza me g+ha sa mu dra s+pha ra Na sa ma ye hUM/ de nas bdug pa'i phyag rgya bcings nas ni/ /tshul
<p>105b</p>
<p>105b.1</p>khrims kyi ni bdug pa yis/ /'gro ba bdug par gyur cig ces/ /mkhas pas 'di ltar brjod par bya/ /gang yang 'jig rten khams 'di'am/ /gang yang phyogs bcu'i 'jig rten gyi khams thams cad na/ lha dang mi rnams kyi bdug pa'i bye brag lhan cig skyes
<p>105b.2</p>pa'am/ yang dag par sbyar ba'am/ yongs su gyur pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas
<p>105b.3</p>par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta d+hU pe pU dza me g+ha sa mu dra spa ra Na sa ma ye hUM/ mar me'i phyag rgya snying ga ru/ /thal mo sbyar la mthe bo
<p>105b.4</p>gnyis/ /mnyam du bsgreng bar byas nas ni/ /'di ltar bzlas pa yang dag pa'i/ /ye shes khyad par dang ldan pa'o/ /gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi snang ba'i bye brag yid
<p>105b.5</p>las byung ba'am/ rin po che'i 'od dam mar me'i snang ba la sogs pa gang dag yod pa 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir phyogs bcu'i sangs rgyas dang byang chub sems dpa' rigs lnga dang bcas par
<p>105b.6</p>bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta A lo ke pU dza me g+ha sa mu dra s+pha ra Na sa ma ye hUM/ dri rnams bkod la gar dang ni/ /dri yi phyag rgya bcings
<p>105b.7</p>nas ni/ /dri ma med pa'i bdag nyid la/ /bltas nas brjod par bya ba ste/ /gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi dri'i bye brag lhan cig skyes pa'am/ yang dag par sbyar ba'am/ 
<p>106a</p>
<p>106a.1</p>yongs su gyur pa can gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa
<p>106a.2</p>thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta gan+d+ha pU dza me g+ha sa mu dra s+pha ra Na sa ma ye hUM/ thal mo spyi bor bzhag nas ni/ /'di skad ces ni brjod par bya/ / 
<p>106a.3</p>gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi rin po che'i ri bo'am/ rgya mtsho'i rin po che'i tshogs gang dag yod pa de dag thams cad 'di lta ste/ ma lus shing lus pa med pa'i de bzhin
<p>106a.4</p>gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la
<p>106a.5</p>dbul bar bgyi'o/ /oM sarba ta thA ga ta bo d+h+yaM ka rat+na A laM ka ra pU dza me g+ha sa mu dra s+pha ra Na sa ma ye hUM/ gar skor thal sbyar spyir bzhag la/ /bzhad pa'i phyag rgya bcings nas ni/ /'khor ba nang 'khor rnams kyang ni/ /bzhad pa nyid 'gyur ces brjod la/ /gang yang 'jig
<p>106a.6</p>rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi dgod pa dang / sgeg pa dang / dga' ba dang / rtse 'jo'i bde ba'i bye brag gang dag yod pa de rnams 'di lta ste/ ma lus shing lus pa med pa'i de bzhin gshegs
<p>106a.7</p>pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar
<p>106b</p>
<p>106b.1</p>bgyi'o/ /oM sarba ta thA ga ta hA s+ya ra ti kri ta swa khya a nut+ta pU dza me g+ha sa mu dra s+phar Na sa ma ye hUM/ thal mo spyi bor bzhag nas ni/ /mkhas pas 'di skad brjod par bya/ /gang yang 'jig rten gyi khams 'di'am/ gang yang phyogs bcu'i 'jig rten gyi khams thams
<p>106b.2</p>cad na/ lha dang mi rnams kyi dpag bsam gyi shing ngam/ gos kyi shing gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa'
<p>106b.3</p>rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o/ /oM sarba ta thA ga ta a nut+ta ra/ bo d+hi A laM ka ra was+t+ra pU dza me g+ha sa mu dra s+pha ra Na sa ma ye hUM/ snying gar
<p>106b.4</p>rdo rje thal sbyar la/ /sgeg mo'i phyag rgya rnams bcings nas/ /phyag rgya gar dang bcas pa dang / /ji bzhin don rig 'di ltar brjod/ /sems can thams cad yo byad thams cad kyis yang dag par 'byor cing phun sum tshogs pa thams cad 'dod pa tsam la rag lus
<p>106b.5</p>par gyur cig /oM sarba ta thA ga ta a nut+ta ra ma hA badzrod b+ha ba da na pA ra mi ta pU dza me g+ha sa mu dra s+pha ra Na sa ma ye hUM/ spyi bor thal sbyar phreng ba yi/ /phyag rgya bcings la 'di skad brjod/ /sems can thams cad mi dge ba'i lus dang ngag dang yid kyi las thams cad
<p>106b.6</p>dang yang dag par bral bar gyur cig /dge ba'i lus dang ngag dang yid kyi las thams cad dang yang dag par ldan par gyur cig /oM sarba ta thA ga ta a nut+ta ra ma hA bo d+hi ha ra shI la pA ra mi ta pU dza me g+ha sa mu dra s+pha ra Na sa ma ye hUM/ thal mo sbyar ba nyid dang ni/ /glu yi
<p>106b.7</p>phyag rgya bcings nas ni/ /sems can thams cad mtshan dang dpe byad thams cad kyis lus yang dag par brgyan par byas pa dang / rtag tu phan tshun 'jigs pa med pa dang / zhe 'gras pa med par zhugs shing / mig dang yid mngon par dga' ba dang / chos zab
<p>107a</p>
<p>107a.1</p>mo la bzod pa dang ldan par gyur cig /oM sarba ta thA ga ta ma hA d+harma a ba bo d+hi k+ShAn+ti pA ra mi ta pU dza me g+ha sa mu dra s+pha ra Na sa ma ye hUM/ dang por gar bskor byas nas ni/ /de nas gar gyi phyag rgya bcings nas/ sems can thams cad byang chub sems
<p>107a.2</p>dpa'i spyod pa la mngon par brtson pa dang ldan pa dang / sangs rgyas nyid du yongs su gzhol zhing 'khor ba yongs su mi spong ba brtson 'grus dang ldan par gyur cig /oM sarba ta thA ga ta sa na sa pa ri t+yaM ga a nut+ta ra ma hA bIr+ya pA ri mi ta pU dza me g+ha sa mu dra s+pha ra Na sa ma ye hUM/ 
<p>107a.3</p>dang por gar bskor bya ba dang / /me tog phyag rgya bcings nas ni/ /sems can thams cad nyon mongs pa dang nye ba'i nyon mongs pa rnams dang bral bar gyur cig /bsam gtan dang rnam par thar pa dang ting nge 'dzin dang snyoms par 'jug pa dang / mngon par shes pa rnams
<p>107a.4</p>dang / rig pa thams cad dbang du gyur pa phun sum tshogs par gyur cig /oM sarba ta thA ga ta a nut+ta ra ma hA sau khya bi ha ra d+ha na pA ra mi ta pU dza me g+ha sa mu dra s+pha ra Na sa ma ye hUM/ shes rab pha rol phyin 'gro ba'i/ /bdug pa'i phyag rgya bcings nas ni/ /sems can thams cad
<p>107a.5</p>'jig rten dang 'jig rten las 'das pa'i shes rab dang ye shes rnams dang yang dag par ldan par gyur cig /so so yang dag par rig pa bzhi thob ste/ bzo dang bstan bcos thams cad shes shing sgyu rtsal dang ldan la gsang ba'i cho ga shes pa dang / de kho na nyid mthong
<p>107a.6</p>ste/ nyon mongs pa dang shes bya'i sgrib pa thams cad yang dag par gcod pa'i ye shes thob par gyur cig /oM sarba ta thA ga ta a nut+ta ra kle sha ts+tshe da sarba d+harmA sa man+ta dz+nyA na ma hA pra dz+nyA na pA ra mi tA pU dza me g+ha sa mu dra s+pha ra Na sa ma ye hUM/ gdugs dang rgyal mtshan ba dan sogs/ / 
<p>107a.7</p>bza' dang bca' sogs dad pa yis/ /phyi rol ji lta ba bzhin gzhag /dpag tu med par dbul bar bya/ /dkyil 'khor dbang phyug gsang sngags ni/ /bzlas pa dag kyang legs par bya/ /yi ge brgya pa lan gsum bzlas/ /mtshan brjod pa dang dkyil 'khor bstod/ / 
<p>107b</p>
<p>107b.1</p>'bad pa yis ni smon lam dag /de nyid rig pas 'don par bya/ /yo byad thams cad 'byor pa yis/ /yongs su gang ba'i gtor ma sbyin/ /oM a kA ro mu khaM sarba d+harmA NAM A d+ya nut+pa n+na twA ta swAhA/ zhes bya ba'i sngags 'dis so/ /gal te go skabs yod gyur na/ / 
<p>107b.2</p>phyogs bcur snod rnams bsam pa la/ /'jig rten gsum rgyal phyag rgya ni/ /bcing ba bla na med pa'o/ /khur ba 'bras chan 'bras yos dang / /til rnams kyi ni gtor ma sbyin/ /de la sngags ni 'di yin te/ /lha dang lha min gnod sbyin lto 'phye grul/ /nam mkha'
<p>107b.3</p>lding dang 'dab bzangs lus srul po/ /dri za srin po gdon gyi rigs rnams dang / /gang dag sa la gnas pa'i rdzu 'phrul can/ /bdag cag pus mo sa la btsugs nas ni/ /thal sbyar khyed rnams la ni gsol 'debs kyi/ /bu smad bcas shing g.yog 'khor
<p>107b.4</p>bcas pa rnams/ /gsan nas phan gdags slad du 'dir gshegs shig /'byung po gang dag ri rab steng gnas dang / /dga' ba'i tshal dang lha yi gnas rnams dang / /shar nub ri dang nyi zla'i khyim rnams dang / /ri bo kun la gang dag gnas pa dang / /chu bo
<p>107b.5</p>kun dang chu yi mdo rnams dang / /rin chen gnas na lhag par gang gnas dang / /mtsho dang rdzing bu lteng ka chu ngogs dang / /g.ya' chu sil ma can na gang gnas dang / /grong dang grong khyer phyugs lhas stong pa dang / /khang stong dang ni lha yi khang pa dang / /gtsug lag
<p>107b.6</p>khang dang grong khyer gnas dag gam/ /dka' thub gnas dang glang chen bres dang ni/ /rgyal po'i dkor khang dag na gang gnas dang / /lam srang sum mdo dang ni bzhi mdo dang / /gang dag lam po che dang shing gcig drung / /dur khrod chen po nags tshal chen po dang / / 
<p>107b.7</p>seng ge dred dang gcan gzan gnas rnams dang / /'brog chen 'jigs su rung bar gang gnas dang / /gang dag gling mchog dag na gnas pa dang / /lhun po dur khrod dag na gnas pa rnams/ /rab tu dgyes shing go bar gyur nas su/ /phreng ba dri dang me tog bdug pa
<p>108a</p>
<p>108a.1</p>dang / /bstod dang gtor ma mar me gus dbul ba/ /'di dag bzhes nas btung zhing bsnams nas su/ /las 'di rnams kyi 'bras bu mchis par mdzod/ /de ltar gdon la mchod pa byas nas ni/ /de nas phyogs skyong rnams la gtor ma sbyin/ / 
<p>108a.2</p>shar phyogs rdo rje can de lha tshogs bcas/ /gtor ma phul ba 'di dag bzhes su gsol/ /me dang gshin rje bden bral srin po'i bdag /chu bdag rlung bdag nor gyi bdag po dang / /dbang ldan lha ste 'byung po'i bdag po dang / /steng gi nyi zla tshangs pa chen po dang / / 
<p>108a.3</p>lha rnams kun dang gang dag sa steng klu/ /ri yi lha dang gsang ba'i tshogs 'dus pa/ /so so so sor gtor ma phul ba 'di/ /rab tu dgyes pa yis ni bzhes nas kyang / /rang rang phyogs su legs par bzhugs nas su/ /rang gi bu smad mdza' bshes gnyen 'dun
<p>108a.4</p>dang / /nang mi dmag dang dpung bcas thabs cig tu/ /me tog dri dang byug pa gtor mar bcas/ /'di dag btung zhing legs par gsol nas kyang / /bdag gi las 'di'i 'bras bu mchis par mdzod/ /oM badzra shi kha re ru Ta ma Ta/ oM suM b+ha ni suM b+ha hUM/ oM gr-ih+Na gr-i 
<p>108a.5</p>h+Na hUM/ oM gr-ih+Na pa ya gr-ih+NA pa ya hUM/ oM A na ya ho b+ha ga bA na bid+yA rA dza hUM/ oM a kA ro mu khaM sarba d+harmA NAM/ Ad+yA nu t+panA twA ta swA hA/ phyi rol lha yi 'khor lo dang / /byang chub sems dpa'i dkyil 'khor mchog /rim gyis de ru gzhug par bya/ /de nas snying po'i 'khor lo dang / /de yang gtsug
<p>108a.6</p>tor dkyil 'khor la/ /de ni 'khor lo'i dbang phyug la/ /de yang phyag mtshan dang thig ler/ /de ltar snang ba sogs rim gyis/ /spros pa thams cad zhi ba dang / /stong nyid la sogs rim thob pa'i/ /rnal 'byor lhan skyes mdzes pa yin/ /de ltar
<p>108a.7</p>goms pas 'jug pa rnams/ /mi shes chu bo ma lus pa/ /bskams shing sems kyi zla ba ni/ /shar pa skal ba bzang po yin/ /rim pa 'di yis 'khor lo rnams/ /thams cad spro ba'ang shes par bya/ /thig le'i sbyor ba 'di nyid kyis/ /yun mi ring bar grub
<p>108b</p>
<p>108b.1</p>par 'gyur/ /yang na mdor bsdus sngags kyis ni/ /ji skad bshad pa'i me tog sogs/ /gang zhig cung zad dbul ba yis/ /me tog chung na'ang 'dir nyon mongs/ /dus mtha'i me ni 'joms pa yin/ /de la mdor bsdus pa'i sngags ni/ oM sarba ta
<p>108b.2</p>thA ga ta puSh+pe pU dza me g+ha sa mu dra s+pha ra Na sa ma ye hUM/ de bzhin du bdug pa la sogs pa la yang ngo / /'khor lo'i dbang phyug 'ba' zhig gam/ /yang na 'khor los sgyur ba ni/ /rgyu dang bcas pa'am snying po'am/ /'khor lo'am phyi nang thams cad la/ /dad pa dag
<p>108b.3</p>par ldan rnams dang / /sems dpa' chen pos mchod par bya/ /mchod pa bshad par byas pa las/ /mtho ris thar pa'i snying po thob/ /de dang de las sgro 'dogs yongs 'khrul pa/ /sdug bsngal 'jigs pa'i ngo bo yi/ /lha yi 'khor lo chen po dga' ster
<p>108b.4</p>ba/ /thugs rje rnam pa sna tshogs spros pa yin/ /de ltar gcig mchod 'khor lo ma lus pa/ /mchod rgyas 'di nyid rtag tu sbyor ba yin/ /shi bar gyur kyang bla yi dad med par/ /mchod bral skad cig ma yin sdig thob 'gyur/ /'khor lo 'di dag rnam bsams
<p>108b.5</p>nas/ /me tog thal mos gtor ba dang / /gang de 'khor ba'i sdug bsngal rnams/ /de ni til gyi thal mo sbyin/ /skye ba dang ni 'jig pa rnams/ /sna tshogs shes rab kyis nyams pas/ /sdug bsngal tha mar byed par 'gyur/ /yi ge gsum gyis gshegs su
<p>108b.6</p>gsol/ /'jig rten gsum gyi spyi bo yi/ /mi yi nor bu'i tshogs rnams ni/ /mtshungs med mi yi seng ge yis/ /bdud kyi glang po 'joms par byed/ /ma rig sdong po gcod pa yi/ /thub pa'i yon tan tshogs 'khor lo/ /phyag 'tshal bstod dang kha zas kyis/ /dge
<p>108b.7</p>'dun dag ni mchod par bya'o/ /bdag gi bsod nams 'di yis ni/ /shes rab ye shes mi bzad med/ /rtog pa shing gi rtsa ba dag /sreg pa'i rdo rje rdung bar shog /rdo rje'i rigs ni rtogs pa dang / /rin chen rigs ni thob pa dang / /don dam rtogs pa pad+ma'i
<p>109a</p>
<p>109a.1</p>rigs/ /las kyi rigs kyi don chen byed/ /chos kyi dbyings kyi ye shes kyi dkyil 'khor kyi rim pa las/ bcom ldan 'das 'jam dpal gyi sgrub pa'i thabs slob dpon so ma shrIs mdzad pa rdzogs so// //rgya gar gyi mkhas pa chen po paN+Di ta
<p>109a.2</p>ma hA dz+nyA na dang / bod kyi lo tsA ba dge slong gzhon nu 'od kyis bsgyur ba'o// //[ ]@##/ /rgya gar skad du/ Ar+ya many+dzu shrI nA ma saM gI ti maN+Da lo bi ka /bod skad du/ 'phags pa 'jam dpal gyi mtshan yang dag par brjod pa'i dkyil 'khor kyi cho ga /bcom ldan 'das 'jam dpal
<p>109a.3</p>ye shes sems dpa'i sku la phyag 'tshal lo/ /rang byung rnam par dag pa dang / /thams cad mkhyen dang gsung dbang phyug /rmad du byung dang brtson 'grus 'dzin/ /sna tshogs bdag nyid phyag 'tshal lo/ /spang 'byung rnam par dag pa dang / /dad dang ye shes phun tshogs pa'i/ / 
<p>109a.4</p>gang gis drin gyis rnyed sla ba'i/ /dbyangs kyi rjes 'jug bdag nyid kyi/ /de yi rgyu la phyag 'tshal lo/ /phyag brnyan bzhin du dngos grub ni/ /gang gi drin gyis rnyed sla ba'i/ /thugs rjes khyab pa'i bdag nyid kyis/ /bla ma'i zhabs dag rgyal gyur cig /srid pa'i bcings
<p>109a.5</p>pas khyab pa yi/ /'khor ba'i 'khor lo rnam 'joms pa'i/ /gang de 'jam dpal dkyil 'khor ni/ /yang dag lta bas 'jug pa bshad/ /de la rnal 'byor tshangs gnas la/ /gnas dang gsum la skyabs gnas dang / /sems bskyed pa yi stobs kyis ni/ /ngang
<p>109a.6</p>gis sdom pa la gnas dang / /rmi lam lta bur rtogs pa las/ /sems gnyis dge ba mi rtog nor/ /shin tu bde ba'ang rtogs pa dang / /the tshom med dang chags med dang / /dngos po lnga la mkhas pa dang / /pha rol phyin tshol mngon dga' ba/ /de las gzhan
<p>109a.7</p>pa'i ngo bo ni/ /yon tan ldan pa mkhas pa yin/ /yid ches pa yi khyad par gyis/ /byang chub sems ni phul byung dang / /thabs dang shes rab gnyis med dang / /mos pa yang dag ldan pa dang / /ji bzhin dbang ni thob pa dang / /bla ma sems can bsnyen pa dang / / 
<p>109b</p>
<p>109b.1</p>ltung ba sna tshogs spang ba'i phyir/ /gus pa'i blo yis skal bar ldan/ /de nyid rnam bcu rtag tu ni/ /yid la byed pa mngon gzhol pa/ /sngags dang rgyud dang de nyid shes/ /sgrub byed thub pa'i dbang por brjod/ /dkyil 'khor las la 'jug 'dod pas/ /'bad
<p>109b.2</p>pas bsnyen pa la gnas bya/ /dang por bsnyen pa ma byas par/ /lha rnams byin gyis rlob mi 'gyur/ /yid dang mthun pa'i gnas rnams su/ /snying ga'i pad+ma'i zla ba la/ /'od zer 'bar ba'i maM yig dgod/ /rang sems dag pa'i nam mkha' la/ /rdzogs
<p>109b.3</p>sangs sras dang bla mar bcas/ /yang dag bltas la phyag 'tshal dang / /dad pa rgyas pa'i yid kyis kyang / /'khor lo mchod pas dang por mchod/ /de la sngags brjod sngon song ba'i/ /dang po'i mgon la phyag bzhi bya/ /chu gtsang ba yi rnam pa dang / /snod rgyas
<p>109b.4</p>pa yang dbul bar bya/ /me tog dang ni bdug pa dang / /mar me dri yis mchod par bya/ /de las gzhan yang mchod pa'i tshogs/ /me tog spos dang mar me dri/ /rgyan gyi rang bzhin mchod pa ni/ /rin chen bzhi ni dbul bar bya/ /bzhad dang sgeg dang dga' ba dang / / 
<p>109b.5</p>rtse 'jo'i bye brag bde ba dang / /dpag bsam shing dang gos kyi shing / /shing dang bcas pa de rnams dbul/ /sbyin dang tshul khrims bzod brtson 'grus/ /bsam gtan shes rab de bzhin du/ /ji ltar rang sngags bzlas pa dang / /phyag rgya yis ni dbul bar bya/ / 
<p>109b.6</p>ngan par byas pa sun phyung nas/ /de rnams mdun du bshags par bya/ /g.yo med pa yi sems kyis kyang / /gzhan gyi bsod nams rjes yi rang / /dkon mchog gsum la brten stobs kyis/ /gnas pa gang las 'jig pa 'byung / /de nas rang gzhan don
<p>109b.7</p>gyi phyir/ /byang chub sems ni bskyed par bgyi/ /sems bskyed pa dang mthun par ni/ /blo ldan lam la gnas par bgyi/ /dge ba rgyun mi 'chad pa'i phyir/ /smon lam dag kyang gdon par bya/ /sems can kun la brten nas ni/ /tshangs pa'i gnas ni
<p>110a</p>
<p>110a.1</p>yongs su bsgom/ /rang bzhin med dang dge la sogs/ /bral phyir mtshan ma med pa dang / /yid mi 'jug ces bya ba yis/ /shes rab ting 'dzin gsum la 'jug /ji ltar rang sngags bzlas pa yi/ /byin gyis brlab pa'i bya bar ldan/ /mthong
<p>110a.2</p>ba'i lam byin rdzogs sangs kyis/ /bu la sogs pa bstan pa yin/ /rdzogs sangs rgyas dag gis bstan pas/ /phyag 'tshal gsol ba 'debs pa ni/ /skyob pa ji ltar bdag la ni/ /bstan pa yang dag bshad du gsol/ /rang bzhin sgrub pa bzlas pa yi/ / 
<p>110a.3</p>rang gi sems ni bsgom par gyis/ /slar gsol zla ba'i gzugs lta bu/ /mthong ngo zhes ni gsol ba dang / /sems bskyed ces ni bya ba yi/ /dang por phyag 'tshal ldan pa dang / /dbus su byang chub yang dag ldan/ /sems bskyed pa ni brtan pa las/ /bde ba
<p>110a.4</p>bskyed pa'i rjes la ni/ /zla ba'i gzugs ni mthong ngo zhes/ /gsol bas brtan par gyis shig ces/ /gsungs pa de ni brtan pa yin/ /oM dz+nyA na raSh+mi pi sri dza hUM/ rnam pa sna tshogs 'od zer gyis/ /sems can byang chub la bkod nas/ /de dag gcig pur gyur
<p>110a.5</p>pa las/ /rdo rje rtogs par mngon par 'dod/ /oM tiSh+Tha badzra/ oM s+pha ra Na badzra/ oM saM ha ra na badzra/ oM dz+nyA na badzra/ oM sarba ta thA ga ta dz+nyA na badzra/ rdo rje dbyings zhes yang dang yang / /zhes ni bdag nyid dbang bskur ro/ /oM badzra At+ma ko\u0f85haM/ brtser ldan
<p>110a.6</p>'gro la phan pa dag /gyur phyir byin gyis brlab tu gsol/ /zhes ni gsol btab skad cig la/ /de dag rab tu bzhugs nas ni/ /de yi bdag nyid rang nyid gyur/ /oM sarba ta thA ga tA ta tha a haM/ rdo rje rin chen sogs mnyam nyid/ /rnam pa kun du 'od gsal ba/ / 
<p>110a.7</p>chos kyi rgyal po dpal 'byung ba'i/ /dang po'i sangs rgyas zhes bstod do/ /de nas gzhan don byed pa'i phyir/ /slar yang 'di ltar bsgom par bya/ /khro bo'i gzugs ni 'chang ba yis/ /snying gar pad+ma nyi hUM las/ /khro bo bcu po bgegs kyi gtso/ /lus ngag
<p>110b</p>
<p>110b.1</p>yid gsum phur bus gdab/ /phyi rol rdo rje ra ba dang / /dra ba la sogs rnam bsgoms nas/ /yi ge hUM gnyis dbus gnas pa'i/ /'og tu yaM baM raM dag las/ /rlung chu me yi dkyil 'khor rnams/ /de nyid rig pas de ltar bya/ /mkha' la bruM yig las byung ba/ /rtag
<p>110b.2</p>pa'i yan lag las byung ba'i/ /bdud rtsi'i rgyun ni yongs gang bas/ /snod ni de yi bdag nyid 'gyur/ /hUM yig gnyis su pa las ni/ /sku yi rdo rje yang dag 'byung / /gnas pa mkhrang bar gyur pa las/ /gser gyi dkyil 'khor nyid du 'gyur/ /hUM yig ngos gnyis
<p>110b.3</p>ldan pa yi/ /dbus su suM las lhun po ste/ /de ru bruM las byung ba yi/ /dpal ldan gzhal yas khang brtsegs bsam/ /phyi dang nang du sgo bzhi dang / /gru bzhi stegs bur yang dag ldan/ /dra ba dra phyed phreng ba dang / /dril bu me long gis gsal ba'o/ /ka ba
<p>110b.4</p>brgyad dang ldan pa dang / /nam mkha' bla res snang ba yin/ /'og gi sa gzhi mtho ba dang / /yangs pa rnam par mdzes pa yin/ /de dbus hrIHlas sna tshogs pa'i/ /chu skyes nyi mar seng ge'i gdan/ /dang po'i dbyangs las byung ba yi/ /rgyal ba rnam snang sku
<p>110b.5</p>mdog dkar/ /'khor lo dril bu phyag na bsnams/ /nyi ma la bzhugs bsgom par bya/ /de yang snying gar sna tshogs pa'i/ /pad+ma nyi ma d+hIHlas byung / /dang po'i sangs rgyas mig sman mdog /zhal lnga phyag ni brgyad dang ldan/ /g.yas brtsams ser po dmar
<p>110b.6</p>po dang / /ljang gu dkar po pad+ma'i zhal/ /nam mkha' 'dra ba'i ral gri dang / /shes rab pusti bzhi bzhi ni/ /g.yas dang g.yon gyi phyag rnams kyis/ /sgeg dang bcas pas bsnams pa yin/ /oM sarba d+harmA a b+hA ba/ nang gi mu khyud dag la dgod/ /phyi rol
<p>110b.7</p>ka la sogs bkod pa/ /sgeg dang mdzes par snang ba yin/ /snying gar srid pa'i 'khor lo ni/ /rten 'brel bcu gnyis ston pa'o/ /de yi lte ba'i 'khor lo ni/ /rtsibs bcu pa yis brgyan pa yin/ /oM pra dz+nyA la sogs pa yi/ /gti mug sel bar byed pa
<p>111a</p>
<p>111a.1</p>yis/ /lhag ma nye snying sngags phyed kyis/ /nang gi mu khyud rnam par bskor/ /mu khyud A li bcu gnyis kyis/ /'khor lo 'di yang rnam par gsal/ /zla ba gzhon nu ltar 'jam pa/ /gzhon nu sgeg pa'i cha byad can/ /sna tshogs kyis ni rtse
<p>111a.2</p>bran dang / /gdong lnga zur phud lnga dang ldan/ /dpung rgyan do shal yan lag mdzes/ /dpal 'phro ba yi zhabs gdub spras/ /'khor ba'i sdug bsngal gyis gdungs pa/ /shin tu dbugs 'byin byed pa yin/ /gang zhig shes rab ye shes sku/ /zla ba'i dkyil 'khor
<p>111a.3</p>gdan la bzhugs/ /dang po'i dbyangs las byung ba yi/ /dpal ldan 'jam dbyangs zhes dran bya/ /seng ge'i gdan la gser kyi mdog /phyi rol shar sogs phyogs dgod pa/ /nyi mar rdo rje'i skyil krung bzhugs/ /rin chen cod pan gyis mdzes pa/ /g.yas kyi
<p>111a.4</p>'od zer bcas 'khor lo/ /g.yon pa gdan la brten pa'o/ /rdo rje sems dpa' sogs ming can/ /'khor los sgyur ba brgyad shes bya/ /de la rig pa'i lha mo bzhi/ /de yi mtshams bzhir shes bya ste/ /rdo rje sems ma sku mdog sngo/ /phyag gis pad+ma rdor dril bsnams/ / 
<p>111a.5</p>rin chen sems ma gser gyi mdog /rin chen dril bu nye bar mdzes/ /chos kyi sems ma gur gum mdog /pad+ma dril bus mtshan pa yin/ /las kyi sems ma ljang gu ste/ /sna tshogs rdo rje bsnams mdzes dang / /'gro ba sdud par byed pa yi/ /g.yon pa snang
<p>111a.6</p>ba chen po yin/ /shar du rdo rje hUM mdzad ni/ /mdog nag rnam rgyal phyag rgya dang / /rdo rje dril bu phyag rgyar ldan/ /'jigs rung sa bon hUM las byung / /glang po'i gdan la gnas pa dang / /khro dang sgeg pa'i nyams dang ldan/ /lho ru rdo rje nyi ma ni/ /trAM byung rmad byung rta yi
<p>111a.7</p>gdan/ /yid bzhin nor bus ma lus pa'i/ /dbul ba sel bar byed pa dang / /dril bu'i sgra yis sems can la/ /dpal rnams 'gugs par byed pa yin/ /pad+ma gar dbang sku mdog dmar/ /nub tu rma bya'i gdan la bzhugs/ /chu skyes dril bu bsnams
<p>111b</p>
<p>111b.1</p>pa dang / /taM gyis baM la mngon phyogs byed/ /byang du rta mchog sku mdog ljang / /nam mkha' lding gi gdan la bzhugs/ /a byung sna tshogs rdo rje dang / /dril bu'i sgra yis phyogs kun khyab/ /saM gaM baM saM g+haM sa bon rnams/ /oM hUM trAMhrIHldan pa las/ /gdan
<p>111b.2</p>'di dag ni go rims bzhin/ /mkhas pas grangs bzhin shes par bya/ /zla ba'i gdan gnas 'di rnams kyi/ /dang po'i sangs rgyas gong ma bzhin/ /srid pa'i 'khor lo tshangs pa ste/ /snga ma las khyad med phyir ro/ /zhi ba'i 'khor lo rtsibs brgyad pa/ /mi bskyod
<p>111b.3</p>sogs rigs rim bzhin du/ /oM duHkha ts+tshe da la sogs dgod/ /rigs ni ji ltar de na gnas/ /na ma zhes bya rtsibs gcig la/ /mkhas pas kun la shes par bya/ /sdug bsngal gcod pa rdo rje dang / /rin po che ni gsung dbang phyug /rdo rje rnon po pad+ma dang / /ye shes
<p>111b.4</p>sku can zhes bya ba/ /sna tshogs rdo rje g.yon pa la/ /g.yas pa ral gri khyad par med/ /kun kyang zla ba'i gdan la bzhugs/ /zla ba ltar 'jam cha byad can/ /dang po'i dbyangs byung bzlas pa yang / /snying po nye snying rim pa bzhin/ /de la lnga po rim bzhin du/ /snying
<p>111b.5</p>po dang ni nye snying po/ /oM pradz+nyA dz+nyA na mUrta ye nA ma/ oM duHkha ts+tshe da ya te nA ma/ oM bA gI shwa ra ya te nA ma/ o badzra tIk+Sha ya te nA ma/ oM dz+nyA na kA ya ya te nA ma/ nye ba'i snying po thun mong ste/ /o sarba d+harmA a b+hA ba swa b+hA ba bi shud+d+ha badzra a A aM aH/ pra kr-i ta pa ri shud+d+ha/ sarba
<p>111b.6</p>d+harmA ya/ du ta sarba ta thA ga ta dz+nyA na kA ya many+dzu shrI pa ri shud+d+hi ta mu pA dA ye ti a AHsarba ta thA ga ta hr-i da ya/ ha ra ha ra/ oM hUM hr-IHb+ha ga bA na dz+nyA na mUrti bA gI shwa ra ma hA wa tsa sarba d+harmA ga ga na a ma la su pa ri shud+d+ha d+harma d+hA tu dz+nyA na gar+b+ha AH/ 'di rnams kyang ni rim bzhin du/ /shar
<p>111b.7</p>la sogs par bsgom par bya/ /rdo rje sems dpa' sogs dbye bas/ /byang chub sems dpa' rnams bcu drug /rdo rje sems dpa' sku mdog dkar/ /rdo rje dril bu bsnams par 'dod/ /rdo rje rgyal po gser gyi mdog /phyag gnyis rdo rje lcags kyu bsnams/ / 
<p>112a</p>
<p>112a.1</p>chags pa pad+ma rA ga'i mdog /mda' dang gzhu ni bsnams pa yin/ /rdo rje legs pa sku mdog ljang / /phyag gnyis legs so sbyin pa'o/ /rin chen btso ma gser gyi mdog /rin po che dang dril bu bsnams/ /rdo rje gzi brjid nyi ma'i mdog / 
<p>112a.2</p>g.yas pa nyi ma'i gzugs 'dzin pa/ /rdo rje dpal ni margad mdog /g.yas na rgyal mtshan bsnams pa yin/ /bzhad pa kun+da zla ba'i mdog /g.yas pa so yi phreng ba bsnams/ /'di gsum pa yi g.yon pa ni/ /skyil krung gdan la brten nas so/ /chos
<p>112a.3</p>ni pad+ma rA ga'i mdog /g.yon pa pad+ma dmar po bsnams/ /g.yas pas rnam par 'byed pa yin/ /de ni rgyas par byed pa yin/ /rnon po bdud rtsi 'od zer mdog /ral gri dang ni pusti bsnams/ /rgyu dang smra ba g.yas pa na/ /'khor lo dang ni lce bsnams pa/ / 
<p>112a.4</p>bdag nyid mdzes pa g.yon pa yi/ /phyag gi pad+ma gdan la brten/ /las ni sngo ljang sna tshogs pa'i/ /rdo rje dang ni dril bu bsnams/ /bsrung ba gser gyi mdog 'dra ba/ /phyag gnyis go cha 'bar ba'o/ /gnod sbyin mig sman nag po'i mdog /phyag gnyis mche
<p>112a.5</p>ba rnam par mdzes/ /khu tshur rmad byung mdzes pa'i mdog /phan tshun khu tshur rdo rje 'dzin/ /bdag po rnam pa bzhi yi phyir/ /bzhi bzhi ru ni dran par bya/ /lha mo bcu bcu 'di rnams kyi/ /'khor du yang dag dran par bya/ /skyil krung phyed mar ldan pa yi/ /rang rang
<p>112a.6</p>bdag po'i mdog bzhin no/ /sbyin dang tshul khrims bzod brtson 'grus/ /bsam gtan de bzhin shes rab dang / /smon lam ye shes zhes bya ba/ /'bras bu'i gnas kyi pha rol phyin/ /rdo rje dril bu yang dag ldan/ /mdog dkar rdo rje sems dpa' yi/ /'khor
<p>112a.7</p>du de dag gnas pa yin/ /de nyid lam gyi ngo bor ni/ /bdud la lcags kyu 'debs pa gzhan/ /ser po rdo rje rgyal po yi/ /'khor du de dag gnas pa yin/ /de nyid rnam par dag ngo bor/ /mda' dang gzhu yis rnam brgyan pa/ /mdog dmar rdo rje chags pa ni/ / 
<p>112b</p>
<p>112b.1</p>thams cad dkyil 'khor yongs su bskor/ /gzhan don ngo bor gnas de nyid/ /phyag gnyis legs so sbyin pa dang / /sku mdog ljang khu'i 'khor rnams kyis/ /rdo rje legs pa bskor ba'o/ /rab tu dga' dang dri ma med/ /gsum pa de bzhin 'od byed dang / / 
<p>112b.2</p>'od 'phro sbyang dka' de bzhin du/ /mngon gyur ring song mi g.yo ba/ /legs pa'i blo gros chos kyi sprin/ /sku mdog ser po 'bras bdag nyid/ /dar dpyangs bcing ba'i tshul gnas pa/ /rdo rje rin chen 'khor du gnas/ /de nyid lam gyi grangs kyis
<p>112b.3</p>ni/ /nyi ma'i mdog can nyi ma bsnams/ /rdo rje nyi ma nyid bzhin du/ /rjes su byed par gnas pa yin/ /sdug bsngal dang ni kun 'byung dang / /'gog dang lam dang de bzhin du/ /chos shes rjes su shes pa dang / /kun rdzob shes dang de bzhin du/ /don dam
<p>112b.4</p>de bzhin mi skye ba/ /zad pa shes pa'i ye shes ni/ /rang bzhin phun sum tshogs dge ba'i/ /rin chen rgyal mtshan bsnams pa dang / /mdog ljang rdo rje rgyal mtshan gyi/ /phun sum tshogs pa bsgom par bya/ /gzhan don phun sum bdag nyid kyi/ /de bzhin zla
<p>112b.5</p>ba'i 'od zer mdog /rdo rje bzhad pa la brten pa/ /so yi phreng bas rnam par brgyan/ /phung po khams dang skye mched dang / /bden pa rten 'brel thub pa yi/ /gnas dang gnas min bdag po dang / /dus gsum bden pa rnam pa bzhi/ /'dus byas 'dus ma
<p>112b.6</p>byas dge ba/ /rdo rje chos kyi 'khor du bsgom/ /don dang phyag g.yon pad+ma ni/ /bsnams nas g.yas pas 'byed par mdzad/ /gcig dang rgyu dang za ba dang / /byed pa dang ni dbang sgyur dang / /bdag po'i don dang brtag pa dang / /nyon mongs pa dang dag pa'i
<p>112b.7</p>gnas/ /rnal 'byor can dang ma grol grol/ /bdag tu 'dzin pa skye ba nyid/ /de dag gcod pa'i sku mdog gnag /phyag na pu sti bsnams pa dang / /nyon mongs gcod pa'i ral gri bsnams/ /rdo rje rnon po'i 'khor du brjod/ /dad dang brtson 'grus dran
<p>113a</p>
<p>113a.1</p>bsam gtan/ /shes rab de bzhin sha yi spyan/ /lha dang shes rab chos dang ni/ /sangs rgyas spyan dang dbang po yi/ /rdo rje 'khor lo sku mdog ser/ /lha mo 'khor lo bsnams pas bskor/ /gnas dang gnas min rnam smin dang / /mos
<p>113a.2</p>pa dang ni sna tshogs khams/ /dbang po kun 'gro'i lam dag dang / /nyon mongs rnam par sbyang ba dang / /sngon gnas rjes dran skye 'chi dang / /zag pa zad pa nyid kyang de/ /rdo rje smra ba zangs kyi mdog /phyag gis lce bsnams 'khor gyis bskor/ /nam mkha'
<p>113a.3</p>rnam shes mtha' yas dang / /de las gzhan pa'i zil gnon brgyad/ /rdo rje las ni sku mdog ljang / /sna tshogs rdor dril thogs pas bskor/ /'byung ba rnam pa bzhi po dang / /sngon po ser po dkar dmar dang / /nam mkha' de bzhin sems dang ni/ /zad par
<p>113a.4</p>rnam dag ldan pa yi/ /bsrung ba ser po go cha bsnams/ /rtsa ba'i mtshan nyid de kho na/ /phyin ci ma log mtshan nyid dang / /'bras bu rgyu yi de kho na/ /phra ba dang ni rags pa dang / /grags dang rnam par dag yul dang / /sdud dang dbye ba'i mtshan nyid dang / /mkhas
<p>113a.5</p>de kho na rnam bcu ni/ /rdo rje gnod sbyin sku mdog nag /phyag gnyis mche ba bsnams pa'o/ /tshe dang sems dang yo byad dang / /las dang skye ba mos pa dang / /smon lam dang ni rdzu 'phrul dang / /ye shes la ni dbang ba dang / /rdo rje khu tshur sku mdog dkar/ /phyag gnyis
<p>113a.6</p>khu tshur bsnams pa'o/ /so so'i gtso bo'i sngags kyis bskyed/ /rang rang sngags kyis mchod pa dang / /rdo rje'i skyil krung phyed kyis ni/ /'di dag rim bzhin gnas pa yin/ /'di ltar bsgoms pa'i rnal 'byor pa/ /yon tan phun sum tshogs pa ni/ /ji skad
<p>113a.7</p>gsungs pa bzhin du thob/ /dngos grub gzhan ni smos ci dgos/ /'di rnams kyi ni grwa bzhi ru/ /mkhas pas sgeg mo la sogs bsgom/ /sgeg mo mdog dkar rdo rje bsnams/ /phreng ba ma ni gser gyi mdog /rin chen phreng ba bsnams pa yin/ /glu ma sku mdog
<p>113b</p>
<p>113b.1</p>dmar mo ste/ /pi wang rdeb pa'i mchog yin no/ /gar ma rdo rje ljang gu ni/ /rtse gcig bsnams nas gar mdzad do/ /spos dang me tog mar me dri/ /de rnams rjes la dran par bgyi/ /spos khang me tog snod dang ni/ /mar me yi ni mchod sdong dang / /dri yi
<p>113b.2</p>dung chos rim bzhin no/ /'di rnams kha dog sgeg sogs bzhin/ /lcags kyu dang ni zhags pa dang / /lcags sgrog dril bu zhes grags pa/ /dkar po ser po dmar po ljang / /shar la sogs pa'i sgo la bstan/ /ming dang mthun par phyag mtshan gnas/ / 
<p>113b.3</p>phyi rol bskal pa bzang po ni/ /shar la sogs par bsgom par bya/ /rnam pa bzhi yi dbye ba yi/ /de dag bcu drug yang dag dgod/ /rang gi bdag po'i rjes mthun par/ /sku mdog phyag mtshan mdzes pa yin/ /yang na gzhan du phyag mtshan rnams/ /rim pa
<p>113b.4</p>bzhin du bsam par bya/ /de la mgon po byams pa ni/ /phyag na klu shing bsnams pa yin/ /'jam dpal ral gri pu sti dang / /ji ltar rim bzhin mtshan pa yin/ /spos kyi glang po spos chu yi/ /dri yi dung chos char 'bebs pa'i/ /thod dang bcas pa'i cod pan
<p>113b.5</p>ni/ /ye shes tog ni bsgrings nas bsnams/ /bzang skyod ba ni nam mkha' mdzod/ /bslang nas mtshan par byed pa'o/ /blo gros rgya mtsho yid bzhin nor/ /phyag gi pad+ma mdzes pa yin/ /dpag bsam shing dang bum pa bzang / /blo gros mi zad phyag g.yon na/ /pu sti
<p>113b.6</p>mtshan pa'i pad+ma ni/ /spobs pa brtsegs pa de bzhin du/ /phyag na ral gri bsnams pa yin/ /mthu chen thob pa ral gri bsnams/ /ngan song kun 'dren rgyal mtshan no/ /mya ngan mun pa nges 'joms ni/ /dpal be'u g.yung drung 'khyil pa ni/ /dra ba can gyi 'od
<p>113b.7</p>rnams so/ /zla 'od gzhon nu zhes bya ba/ /zla tshes g.yer ka rgyal mtshan mdzes/ /'od dpag med pa pu sti dang / /ral gri rin chen mdzod 'dzin pa/ /nam mkha'i snying por shes par bya/ /sna tshogs rdo rje ral gri ni/ /bsnams pa sgrib pa rnam par sel/ /byang
<p>114a</p>
<p>114a.1</p>chub sems dpa' zhes 'dod do/ /'di rnams phyi yi sgo skyong dag /sngar ni ji skad smos pa bzhin/ /de ltar bsgoms pa'i rjes la ni/ /ye shes sems dpa' spyan drangs nas/ /de nyid gsum gyi yi ge yi/ /rnal 'byor rig pas byin brlab
<p>114a.2</p>bya/ /de la rim pa 'di yin te/ /spyan drang sngon 'gro phyag 'tshal te/ /oM sarba ta thA ga ta pa da ban+da na ka ro mi/ /e ma kun du bzang po yi/ /byang chub sems dpa'i spyod pa mchog /de bzhin gshegs pa'i 'khor lo yi/ /dbus na de bzhin gshegs pa
<p>114a.3</p>mdzes/ /de nas 'khor lo'i dbang phyug la/ /de bzhin gshegs pa kun zhugs nas/ /byung nas rang rang rigs pa ni/ /byin gyis brlab pa mdzad pa yin/ /e ma sangs rgyas thams cad kyi/ /rgya chen gdod nas skye ba med/ /rdul phran thams cad ji snyed kyi/ / 
<p>114a.4</p>sangs rgyas thams cad gcig tu gyur/ /de nyid gsum gyi byin rlabs dang / /'khor lo'i bdag nyid dbang bskur nas/ /rang bzhin dag par bsgom par bya/ /oM sarba ta thA ga ta a b+hi She ka sa ma ya shrI ye hUM/ /de ltar ting 'dzin gsum dang ni/ /mkhas pas cho
<p>114a.5</p>ga byas nas ni/ /de nas rang lha'i rnal 'byor gyis/ /mchod pa yang dag brtsam par bya/ /pad+ma'i phyag rgya ldan g.yo bas/ /a r+g+ha'i snod ni bzang ba dang / /g.yas pa ba dan gsum dang ni/ /de nyid gsum gyis bsam par bya/ /de nas mkhas pas me tog
<p>114a.6</p>gsol/ /de yi chu yis bsang bar bya/ /oM badzra puSh+pe hUM/ oM badzra d+hU pe hUM/ oM badzra A lo ke hUM/ oM badzra gan+d+he hUM/ soM badzra a kA ro mu khaM sarba d+harmA NAM/ Ad+ya nut+pan na twAta oM AHhUM/ phyag 'tshal rdo rje ldan pa yi/ /dzaHhUM baM hoHzhes bya ba dang / /se gol brdabs la
<p>114a.7</p>dgug pa dang / /phyag byas nas ni ar+g+ha dbul/ /oM badzra aM ku sha dzaH/ oM badzra pA a ahUM/ oM badzra s+pho Ta baM/ oM badzra A be sha AH/ zhus nas yi ge gsum gyis ni/ /byin gyis brlabs la dbang bskur ro/ /de nas sngar bshad rim pa yis/ /mchod pa rnams
<p>114b</p>
<p>114b.1</p>kyis mchod pa dang / /de las gzhan pa'i rig ma ni/ /bcu drug gis ni mchod bstod bya/ /dkyil 'khor rnam gsum phyag mtshan dang / /ji srid thig le'i rim pa dang / /snang ba la sogs rim pa yis/ /spros pa thams cad zhi ba dang / /stong nyid sogs
<p>114b.2</p>rim thob pa yi/ /rnal 'byor lhan skyes mdzes pa yin/ /de ltar goms pa 'jug pa rnams/ /mi shes chu bo ma lus pa/ /bskams shing sems kyi zla ba ni/ /shar ba skal ba bzang po yin/ /spro dang bsdu ba'i rim pa yis/ /ji srid sgrub pa mi skyo'i bar/ / 
<p>114b.3</p>de ltar yang dang yang du bya/ /langs nas sangs rgyas spyan drangs nas/ /de nas gtor ma sbyin par bya/ /de la rdo rje sems dpa' ni/ /'khor los sgyur bar 'dod pa las/ /a las byung zhing sku mdog dkar/ /rdo rje dang ni dril bu bsnams/ /thugs kar dang po
<p>114b.4</p>sangs rgyas ni/ /sngar ni ji skad bshad pa bzhin/ /de la mya ngan 'das 'khor lo/ /a ra la sogs yi ger ldan/ /de steng a ra pa tsa na/ /phyag gnyis rdo rje dril bu bsnams/ /'di yi nye ba'i snying po ni/ /sngar ni bstan zin gang yin pa'o/ /oM a ra pa tsa na
<p>114b.5</p>ya te nA ma/ sngags kun rigs kyi bdag nyid kyi/ /rnam par snang mdzad chen po yang / /zhal bzhi sku mdog dud 'dra zhing / /bsam gtan phyag rgyar ldan pa'o/ /dang po'i sangs rgyas thugs ka ru/ /zhi ba'i 'khor lo 'di rnams kyang / /rtsibs drug pa la
<p>114b.6</p>rigs drug gis/ /yongs su bskor bar ldan pa'o/ /de la gnyis med 'jam pa'i dpal/ /mdog dkar zhal drug a las byung / /phyag gnyis ral gri pu sti bsnams/ /gnyis kyis ut+pal bsnams pa dang / /gnyis ni ting 'dzin phyag rgya ni/ /yang dag snang
<p>114b.7</p>ba snang ba che/ /'di dag so so'i snying po ni/ /sgrub pa'i thabs las gsal bar bstan/ /bshad pa'i 'khor lo bdag nyid ni/ /lha rnams nyi shur mnyam pa la/ /gcig gi bdag nyid chen po ni/ /blo chen rnams kyis mchod par bya/ /rdo rje hUM mdzad gtso bo yis/ / 
<p>115a</p>
<p>115a.1</p>'khor los sgyur bar 'dod pa la/ /'di rnams rang gi ngo bo ni/ /kho bos sngar ni bstan zin to/ /'on kyang 'di yi khyad par ni/ /da ni rab tu bshad par bya/ /mda' dang gzhu ni 'gengs pa dang / /rnam rgyal phyag rgya rdor dril dang / /ral
<p>115a.2</p>gri rdo rje zhags pa dang / /lcags kyu dang ni lcags sgrog bsnams/ /lha chen u ma mnan pa ni/ /rdo rje hUM mdzad ces brjod do/ /'di yi rin chen hUM mdzad ni/ /phyag drug rnam rgyal phyag rgya med/ /zhal drug zhal ni re re la/ /spyan ni gsum gsum ldan
<p>115a.3</p>pa'o/ /'di yi pad+ma'i hUM mdzad ni/ /mche gtsigs ha la ha lar ldan/ /'di yi las kyi hUM mdzad ni/ /rnam rgyal rang gi phyag rgyar ldan/ /lcags kyu zhags pa ral gri dang / /gtun shing lhag ma phyag na bsnams/ /gang yang rdo rje rin chen ni/ /'khor los
<p>115a.4</p>sgyur bar 'dod pa la/ /ser po rin chen gyis mtshan pa/ /kun kyang rin chen cod pan can/ /de la rnam snang sngar bshad bzhin/ /don kun grub pa mi bskyod pa/ /rdo rje bsnams nas sa gnon no/ /rin chen gtsug phud snga ma bzhin/ /rin chen pad+ma sku mdog ser/ / 
<p>115a.5</p>pad+ma'i phyag rgyas ldan pa dang / /laM las byung ba'i sa bon ni/ /dkyil 'khor gru bzhi pad+ma la/ /g.yas pa bkod nas g.yon pa la/ /bsam gtan dang po'i bar du gnon/ /rin chen don yod don yod do/ /rdo rje'i tshig ni thams cad la/ /rang ming rin chen
<p>115a.6</p>sgra dang ni/ /yang dag ldan pa'i sku yin no/ /rin chen rdo rje'i rdor tshig la/ /khro gnyer ldan par shes par bya/ /g.yon pas rdo rje gnon pa dang / /g.yas pas 'dod pa gnon pa'o/ /rdo rje rin chen nyi ma 'od/ /rin chen dpal ni rgyal mtshan brjod/ /gang yang
<p>115a.7</p>pad+ma gar dbang phyug /'khor los sgyur bar 'dod pa la/ /rdo rje'i gnas su pad+ma'i tshig /lha gzhan kun la shes par bya/ /de bzhin gshegs la pad+ma'i tshig /sngon song rnam par snang mdzad brjod/ /rin chen rin chen gtsug phud dang / /pad+ma gar gyi dbang la
<p>115b</p>
<p>115b.1</p>yang / /ting 'dzin sgra yi sngon du ni/ /pad+ma zhes ni brjod pa yin/ /pad+ma nges pa'i dbang phyug ni/ /pad+ma'i don yod grub pa yin/ /gzhan gyi khyad par 'di dag kyang / /nor bus byas pa'i rin po che/ /nyi ma nyi ma'i gzugs 'dzin pa/ /dpal ni zla ba'i
<p>115b.2</p>ngang pa las/ /gnas pa ku mu ta la ni/ /zla bas mtshan pa'i gdugs bsnams pa'o/ /bzhad pa la ni zhal bcu gcig /pad+ma'i sgrol ma brgya byin mdog /pad+ma'i 'khor lo khyab 'jug 'dra/ /smra ba tshangs pa'i rjes su byed/ /las ni gzhon nu lta bu ste/ /de las
<p>115b.3</p>gzhan pa khyad par med/ /rta mchog gsum gyi bdag nyid dam/ /rnam pa lnga'am rnam pa gcig /sngon po gsum gyi bdag nyid ni/ /ral gri mda' gzhu ut+pal bsnams/ /'di yi lha mo gnyis po ni/ /g.yas na sna tshogs rdo rje bsnams/ /de la gtsang ma
<p>115b.4</p>sku mdog dkar/ /pad+ma sngon pos rnam par mdzes/ /dag ma pad+ma rA ga'i mdog /pad+ma dmar pos rnam par mdzes/ /'di yi nang gi skye mched rnams/ /sa snying la sogs byin gyis rlobs/ /phyi yi skye mched rnams la ni/ /gzugs rdo rje sogs byin brlabs
<p>115b.5</p>pa'o/ /g.yon pas 'dod pa'i 'jig rten gnon/ /g.yas pas mnan pa bsam gtan yin/ /rta skad 'tsher ba phyogs kyi zhal/ /bsam gtan dang po'i bar du reg /lnga yi bdag nyid snga ma bzhin/ /yang na 'od dpag med pa bzhin/ /pu sti dang ni ral gri dang / / 
<p>115b.6</p>mda' gzhu bsnams pa yid 'phrog pa'o/ /tshangs pa brgya byin khyab 'jug ni/ /pa ba sangs dang skar ma 'di gra/ /zhabs kyis pad+ma bskor ba yis/ /grong khyer sum rtseg pa gnon pa/ /'phrog pa'i lha mo rnams kyang ni/ /'di dag 'khyud nas bzhugs pa'o/ /rta yi
<p>115b.7</p>gdong can thams cad kyang / /'khor kun yongs su shes par bya/ /de ltar zla gcig zla drug gam/ /lo gcig mtshan ma thob par du/ /de srid bsnyen pa byas nas ni/ /dkyil 'khor las la 'jug par bya/ /gtsug lag khang la sogs pa yi/ /yid du 'ong ba'i sa
<p>116a</p>
<p>116a.1</p>phyogs su/ /tshad ldan tsha sgo med par ni/ /dkyil 'khor dam pa bri bar bya/ /rgyal pos khru ni brgya lnga bcu/ /blon po chen pos nyi shu lnga/ /tshong dpon ded dpon nyi shu'am phyed/ /sgrub pos bcu gnyis sam de'i phyed/ /der ni mngon spyod sbyin sreg
<p>116a.2</p>dang / /zhi ba yi ni sbyin sreg dag /byas nas sa ni sbyang bar bya/ /yongs su gzung bar bya ba yin/ /der ni dkyil 'khor yongs sprul nas/ /gong du ji skad bshad pa bzhin/ /phyag 'tshal la sogs sngon song nas/ /mchod pa yongs su rgyas par bya/ /de nas
<p>116a.3</p>sgrub pa'i grogs mchog gis/ /mtshan brgya rtsa brgyad kyis bstod nas/ /sa yi lha mo spyan drangs la/ /sna tshogs mchod pas mchod nas ni/ /skyob pa sangs rgyas thams cad kyi/ /spyod pa'i tshul dang khyad par gyis/ /sa dang pha rol phyin pa la/ /lha mo
<p>116a.4</p>khyod ni dbang du gyur/ /skyob pa shAkya'i seng ge yis/ /ji ltar bdud kyi sde bcom pa/ /de bzhin bdag gis bdud las ni/ /rgyal bar byas te dkyil 'khor bri/ /mig gnyis nyi zla rkang mthil ni/ /rdo rje rgya gram byin brlabs nas/ /zhal nas hUM gi sgra sgrogs shing / / 
<p>116a.5</p>yongs su bskyod pa'i tshul gyis ni/ /phyogs rnams rdo rje'i sa gzhi dang / /rdo rje ra ba dra ba bsam/ /lag gnyis rdo rje dril ldan dang / /g.yas pa rdo rje bsnun pa yi/ /tshul gyis bgegs la bka' bsgo dang / /phur bus btab pa la sogs bya/ /de nas de nyid dris
<p>116a.6</p>byugs la/ /lha yi gnas su tsan+dan la/ /sogs pa'i dri yi thig le dang / /me tog sna tshogs dgram par bya/ /de rjes nam mkha' la gnas pa/ /dkyil 'khor lha rnams bkug nas ni/ /mchod pa lnga dang brgyad rnams kyang / /mchod nas 'di ltar brjod par
<p>116a.7</p>bya/ /rnam par snang mdzad bcom ldan 'das/ /rig sngags rgyal la phyag 'tshal lo/ /bdag la brtse bar gyur nas ni/ /slob ma rnams la brtse ba dang / /khyed rnams la yang mchod pa'i phyir/ /bcom ldan bdag ni gus pa la/ /de bas gnang ba mdzad par rigs/ / 
<p>116b</p>
<p>116b.1</p>sangs rgyas 'jig rten mgon brtse dang / /byang chub sems dpa' dgra bcom dang / /gsang sngags lha gzhan gang bzhugs dang / /'jig rten skyong ba'i lha rnams dang / /gang yang 'byung po mthu chen dang / /gang du lha yi spyan mnga' ba/ /sems can
<p>116b.2</p>bstan la dga' ba rnams/ /bdag la dgongs par mdzad du gsol/ /bdag ming 'di zhes bgyi ba yis/ /sang ni dkyil 'khor bzang po'i ming / /'di zhes bya ba ci nus kyis/ /cho ga bzhin du 'bri lags na/ /bdag dang slob mar bcas pa la/ / 
<p>116b.3</p>thugs ni brtse bar dgongs su gsol/ /tshogs pa thams cad dkyil 'khor du/ /byin gyis brlab par mdzad du gsol/ /zhes ni lan gsum brjod pa yis/ /lha rnams lhag par gnas pa'o/ /de nas 'og nas 'chad pa yi/ /bum pa mtshan nyid
<p>116b.4</p>ldan pa dang / /'bru la sogs pa thams cad dang / /bcas pa lhag par gnas par bya/ /gzhan yang sbyin sreg cho ga dang / /gtor ma shin tu rgya chen po/ /slob ma lhag par gnas pa dang / /rim pa bzhin du shes par bya/ /de la khrus byas gtsang ma yi/ / 
<p>116b.5</p>gos gon nas ni slob ma yis/ /thal mo me tog bcas pa dang / /phyag byas nas ni 'di skad brjod/ /dga' chen khyod bdag ston pa bas/ /slob dpon khyod ni dgongs su gsol/ /byang chub chen po'i tshul bstan pa/ /mgon po chen po bdag 'tshal lo/ / 
<p>116b.6</p>dam tshig de nyid stsal du gsol/ /sangs rgyas chos dang dge 'dun te/ /skyabs gsum dag kyang bdag la stsol/ /thar pa chen po'i grong mchog tu/ /mgon po bdag ni 'jug par 'tshal/ /bu tshur shog cig theg chen po/ /khyod ni tshul chen snod yin te/ / 
<p>116b.7</p>gsang sngags spyod pa'i cho ga 'di/ /khyod la yang dag bstan par bya/ /rdzogs pa'i sangs rgyas gang 'das dang / /de bzhin gang dag ma byon dang / /da ltar bzhugs pa'i mgon po rnams/ /'gro la phan phyir bzhugs pa dag /de dag kun gyis gsang sngags
<p>117a</p>
<p>117a.1</p>kyi/ /cho ga bzang po 'di mkhyen nas/ /dpa' bos byang chub shing drung du/ /thams cad mkhyen pa mnyam med brnyes/ /gsang sngags spyod pa mnyam med pa/ /skyob pa shAkya seng ge yis/ /bdud sde shin tu mi bzad pa/ /dpung chen dag kyang de
<p>117a.2</p>yis bcom/ /de bas kun mkhyen thob bya'i phyir/ /bu yis blo gros 'di gyis shig /de nas cho ga'i yan lag kun/ /byas la byin gyis brlab pa dang / /mchod nas a shwat+tha sogs pa'i/ /so shing ku sha srung skud sbyin/ /rig sngags ldan pa'i srad bu ni/ /tshad
<p>117a.3</p>dang ldan par bkal ba dang / /phan tshun legs par bsgril ba yis/ /mkhas pas dkyil 'khor thig gdab bo/ /oM a n+yo n+ya a nu ga ta sarba d+harmAHs+pha ra s+pha ra a nu ga ta/ sarba d+harmAHad+yan+ta a nu pra bish+Ta sarba d+harmA hUM/ oM badzra sa ma ya sU tra ma ti kra ma hUM/ shar
<p>117a.4</p>nub byang dang lho phyogs dang / /mngon par bltas la tshangs thig gnyis/ /me dang gnod sbyin dbang ldan dang / /gshin rje mngon par phyogs pa dang / /rlung dang gshin rje bden bral dang / /gnod sbyin phyogs su kha bltas la/ /shar dang nub tu thig gdab bo/ / 
<p>117a.5</p>me dang bden bral srin po dang / /dbang po rlung dang dbang ldan dang / /rlung gi phyogs su kha bltas la/ /go rims bzhin du lho byang gi/ /thig gnyis de bzhin gdab par bya/ /slob dpon slob ma bskor phyogs su/ /'gro zhing me dang rlung mtshams dang / /bden bral
<p>117a.6</p>dbang ldan mtshams su ni/ /gnas nas thig gnyis gdab par bya/ /gsar pa las ni bkal nas kyang / /tshad dang mthun par mdzad pa yi/ /thig ni mkhas pas ci nus kyis/ /dkyil 'khor gyi ni thig gdab bo/ /gru bzhir bya zhing sgo bzhi dang / /rta babs
<p>117a.7</p>bzhi yis mdzes byas la/ /thig bzhi dang ni ldan gyur pa/ /dar dang me tog phreng bas brgyan/ /grwa yi phyogs ni thams cad dang / /sgo khyud kyi ni mtshams rnams su/ /rdo rje rin chen spras par ni/ /dkyil 'khor phyi rim thig gdab bo/ /de yi rim pa'i nang
<p>117b</p>
<p>117b.1</p>zhugs la/ /'khor lo 'dra ba'i rdo rje yi/ /thig gis yongs su bskor bya zhing / /ka ba brgyad kyis mdzes byas la/ /phyogs kun mnyam pa nyid dmigs la/ /shes rab can gyis thig gdab bo/ /shar dang nub dang byang dang lhor/ /thig bzhi btab pas dkyil
<p>117b.2</p>'khor brgyad/ /de ltar lung dang bla ma yi/ /gdams ngag dag la brten nas ni/ /cho ga ji lta ba bzhin du/ /dkyil 'khor chen po'i thig gdab bo/ /oM tsi tra sa ma ya hUM/ zhes ni lan gsum mngon bzlas pa'i/ /sngags dang phyag rgya bcas pa dang / /byin gyis
<p>117b.3</p>brlabs nas tshon rtsi ni/ /cho ga bzhin du bri bar bya/ /sngon po rdo rje rtse rang bzhin/ /gnyis pa gser la dmigs pa ste/ /pad+ma rA ga'i rang bzhin gzhan/ /de bzhin gzhan ni margad 'dra/ /dkar po nang du shes bya ste/ /de ni tshon gyi rim pa bshad/ /shar phyogs
<p>117b.4</p>su ni sngon po ste/ /lhor ni ser po dang ldan pa/ /nub kyi cha ni dmar po ste/ /byang ni ljang gur yang dag ldan/ /dbus kyi sa yi cha nyid ni/ /shel ltar dkar ba bla na med/ /rtag tu rdo rje dril 'chang zhing / /rab mnyam gzhag pa'i slob dpon gyis/ /lha rnams
<p>117b.5</p>rang rang gnas su ni/ /gzugs dang phyag rgya sogs pa yi/ /kha dog dbyibs kyi dkyil 'khor gyis/ /bris nas sngon gsungs mchod pa rnams/ /rgya chen po yis mchod bya zhing / /gzhan yang zhal zas sna tshogs dang / /'dod yon lnga dang rin chen dang / / 
<p>117b.6</p>gos kyi bye brag sna tshogs dang / /rta dang glang po'i tshogs kyis mchod/ /mtshan nyid ldan pa'i bum pa rnams/ /mgrin par ras dkris tsu ta la/ /sogs pa lo mar bcas pa yi/ /shing gi kha rgyan rin chen dang / /'bru dang sman lnga dri zhim pa'i/ /spos chu
<p>117b.7</p>me tog la sogs pas/ /rab tu bkang nas rang rigs kyi/ /mtshan mas mtshan nas bum pa la/ /rang rang rigs kyi lhar bskyed nas/ /ye shes sems dpa' gzhug pa dang / /mchod pa la sogs byin brlabs nas/ /cho ga bzhin du gnas par bya/ /'bras
<p>118a</p>
<p>118a.1</p>chan nas chan snum khur sogs/ /bza' ba shin tu rgya chen po/ /sngags dang phyag rgyas byin brlabs nas/ /gtor ma shin tu rgya chen gtang / /lha dang lha min gnod sbyin lto 'phye grul/ /nam mkha' lding dang 'dab bzangs lus srul po/ /dri za
<p>118a.2</p>srin po gdon gyi rigs rnams dang / /gang dag sa la gnas pa'i rdzu 'phrul can/ /bdag gis pus mo sa la btsugs nas su/ /thal sbyar khyed rnams la ni gsol 'debs kyis/ /bu smad bcas shing g.yog 'khor bcas pa rnams/ /gnas nas phan gdags
<p>118a.3</p>slad nas 'dir spyon zhig /'byung po gang dag ri rab steng gnas dang / /dga' ba'i tshal dang lha yi gnas rnams dang / /shar nub ri dang nyi zla'i khyim rnams dang / /ri bo kun la gang dag gnas pa dang / /chu bo kun dang chu yi mdo rnams dang / /rin chen gnas na
<p>118a.4</p>lhag par gang gnas dang / /mtsho dang rdzing dang lteng ka chu ngogs dang / /g.ya' chu sil ma dag na gang gnas dang / /grong dang grong khyer phyugs lhas stong pa dang / /khang stong dag dang lha yi khang pa dang / /gtsug lag khang dang grong khyer gnas dag gam/ /dka'
<p>118a.5</p>thub gnas dang glang chen bres dang ni/ /rgyal po'i dkor khang dag na gang gnas dang / /lam srang bzhi mdo dang ni 'dun sa dang / /gang dag lam po che dang shing gcig drung / /dur khrod chen po nags tshal chen po dang / /seng ge dred dang gcan gzan gnas rnams
<p>118a.6</p>dang / /'brog chen 'jigs su rung bar gang gnas dang / /gang dag gling mchog dag na gnas pa dang / /lhun po dur khrod dag na gnas pa rnams/ /rab tu dgyes shing go bar gyur nas su/ /phreng ba me tog dri dang bdug pa dang / /bstod dang gtor ma mar me gus
<p>118a.7</p>phul bas/ /'di dag bzhes te btung zhing bsnams nas su/ /las 'di rnams kyi 'bras bu mchis par mdzod/ /shar phyogs rdo rje can de lha tshogs 'khor dang bcas/ /gtor ma phul ba 'di dag bzhes su gsol/ /me dang gshin rje bden bral srin po'i
<p>118b</p>
<p>118b.1</p>bdag/ /chu bdag rlung bdag nor gyi bdag po dang / /dbang ldan lha ste 'byung po'i bdag po dang / /steng gi nyi zla tshangs po chen po dang / /lha rnams kun dang gang dag sa steng klu/ /ri yi lha dang gsang ba'i tshogs 'dus pa/ /so so so sor gtor ma phul ba
<p>118b.2</p>'di/ /rab tu dgyes pa'i yid kyis bzhes nas kyang / /rang rang phyogs su legs par bzhugs nas su/ /rang gi bu smad mdza' bshes gnyen 'dun dang / /nang mi dmag dang dpung bcas thabs cig tu/ /me tog dri dang byug pa gtor mar bcas/ /'di dag
<p>118b.3</p>btung zhing legs par gsol nas kyang / /bdag gi las kyi 'bras bu mchis par mdzod/ /zhi dang rgyas dang dbang dang ni/ /mngon spyod kyi ni dbye ba yis/ /thab khung mchod rdzas rnal 'byor dang / /'dug stangs tshul bzhin shes par bya/ /de la re zhig zhi ba ni/ / 
<p>118b.4</p>sa gzhi dkar po thab khung ni/ /zlum po'i chur ni khru gang dang / /zabs su khru ni phyed kyi tshad/ /sor bzhi dor la dpangs su ni/ /sor bzhi stod la sor bzhi smad/ /phyi rol kun nas gru bzhi pa/ /cho ga bzhin du bri bar bya/ /u dum wA ra pa la sha/ /a mra p+lag sha kang
<p>118b.5</p>smra rgya/ /a shwat+tha la sogs pa yi/ /yam shing sor ni bcu gnyis dang / /nas zho 'o ma 'bras yos dang / /til dang dUr ba ku sha sngo/ /sA lu 'bras chan me tog dkar/ /spos dang sbrang rtsi mar la sogs/ /srog chags med pa'i mchod sbyin shing / /dgon
<p>118b.6</p>pa'i lci ba 'o ma shing / /gos dkar gon nas snying rje'i sems/ /rnal 'byor pad+ma'i 'dug stangs so/ /rang gi sa bon las byung ba/ /las dang rjes mthun b+ha ba ka /rdo rje rtse gsum phreng ba dang / /dbyug pa gun+d+he 'dzin bsams nas/ /ye shes me lha dgug pa dang / / 
<p>118b.7</p>gzhug dang bcing dang dbang byas nas/ /phyag rgya bzhis gdab dbang bskur ba/ /oM rat+na a b+hi Shiny+tsa b+hasmi ku ru sarba/ de nas mchod yon sngon song ba'i/ /las dang rjes su mthun pa yi/ /mchod pa lnga dang sgeg mo sogs/ /gsang ba'i mchod pa rnams kyis
<p>119a</p>
<p>119a.1</p>mchod/ /de rjes gsang sngags 'di dag gis/ /mar gyi dgang blugs gsum phul nas/ /bgegs ni yod med brtag par bya/ /oM a na la ma hA b+hU ta dz+wa la ya sarba duSh+TA na hUM phaT/ 'bar ba'i me la yam shing ste/ /de nas mar dang de 'og til/ /de nas
<p>119a.2</p>'bras chan la sogs pa'o/ /cho ga 'di ni mdor bsdu ba'o/ /de nas me yi dbus nyid du/ /dkyil 'khor lha rnams dmigs pa dang / /ye shes sems dpa' bcug nas ni/ /mchod pa yongs su rgyas par bya/ /me la bsang gtor 'thor 'thung dang / /dgang
<p>119a.3</p>blugs dang ni mchod pa dag /byas nas 'dod pa'i dngos grub phyir/ /gsol ba btab la gshegs su gsol/ /de nas dge bsnyen dge tshul dang / /dge slong sdom pa 'dzin pa yi/ /slob ma dag la cho ga bzhin/ /rim bzhin gzhug cing dbang bskur ro/ /stod
<p>119a.4</p>g.yogs smad g.yogs ldan pa dang / /lag na me tog bcas pa dang / /phyag 'tshal gsol ba gdab pa dang / /bshags pa la sogs byas nas ni/ /gtso bo bdag la sdom pa gsol/ /thub pa nyi ma ma lus pa/ /sangs rgyas bdag la dgongs su gsol/ / 
<p>119a.5</p>bdag ming 'di zhes bgyi ba ni/ /slob dpon dpang du gnas pa la/ /sangs rgyas rol mo las byung ba/ /mi ldog 'khor lo'i 'byor par ldan/ /thar pa chen po'i grong khyer mchog /gsang ba chen por 'jug par bgyi/ /gsang ba'i rigs mchog thams cad du/ / 
<p>119a.6</p>slob dpon chen po bdag 'jug mdzod/ /mi ldog pa yi dbang bskur ba/ /skal ba chen po bdag la stsol/ /mtshan rnams kun gyis rgyas btab cing / /dpe byad rnams dang yang dag ldan/ /sangs rgyas kun gyi yid 'ong ba/ /slob dpon chen po bdag la stsol/ / 
<p>119a.7</p>dbang bskur ba ni rmad byung che/ /sems can kun gyi don bgyid phyir/ /bdag ni rtag tu slob dpon 'gyur/ /slob dpon chen po bdag la stsol/ /che ge zhes bya 'di nyid ni/ /byang chub sems ni yongs 'dzin cing / /dam tshig sdom dang gsang ba yi/ /'khor lo
<p>119b</p>
<p>119b.1</p>'di la gzhug par 'tshal/ /gsang ba chen po'i rigs dag pa'i/ /gsang ba yongs su 'dzin par ni/ /bdag nyid chen po khyed 'dod dam/ /'tshal zhes brjod la 'di skad ces/ /sangs rgyas chos dang dge 'dun te/ /dkon mchog gsum la skyabs su
<p>119b.2</p>song / /'di ni sangs rgyas rigs dag pa'i/ /dam tshig brtan par gyur pa'o/ /rdo rje dril bu'i phyag rgya yang / /blo chen khyod kyis gzung bar gyis/ /byang chub sems gang de rdo rje/ /shes rab dril bu zhes bshad do/ /slob dpon dag kyang gzung bar gyis/ /bla ma
<p>119b.3</p>sangs rgyas kun dang mnyam/ /'di ni rdo rje'i rigs dag pa'i/ /sdom pa dam tshig yin par gsungs/ /rin chen rigs mchog chen po la/ /nyin dang mtshan mo lan gsum du/ /zang zing mi 'jigs chos dang byams/ /sbyin pa rnam bzhi rab tu sbyin/ /phyi
<p>119b.4</p>nang gsang ba theg pa gsum/ /dam pa'i chos kyang gzung bar bgyi/ /'di ni pad+ma'i rigs dag pa'i/ /sdom pa dam tshig yin par gsungs/ /las kyi rigs mchog chen po la/ /sdom pa thams cad ldan par ni/ /yang dag nyid du gzung bar gyis/ /mchod
<p>119b.5</p>pa'i las kyang ci nus bya/ /slob dpon 'dir ni bdag la gson/ /gtso bos ji ltar bka' stsal pa/ /de ltar bdag ni bgyid par 'tshal/ /ji ltar dus gsum mgon po rnams/ /byang chub tu ni nges mdzad pa'i/ /byang chub sems ni bla med pa/ /dam pa
<p>119b.6</p>bdag gis bskyed par bgyi/ /la sogs tshig ni brjod nas ni/ /oM sarba yo ga tsit+ta ut+pA da yA mi/ /byang chub sems ni bla med pa/ /dam pa bdag gis bskyed bgyis nas/ /su ra ta sa ma ya s+t+waM ho badzra sid+d+hi ya thA su khaM/ /rdo rje lcags kyu sogs sngags
<p>119b.7</p>kyis/ /dgug gzhug bcing dang dbang byas nas/ /deng khyod ces bya la sogs dang / /nam mkha'i snying po brjod par bya/ /rdo rje sems dpa' deng khyod kyi/ /snying la yang dag zhugs par 'gyur/ /gal te tshul 'di smras gyur na/ /de ma thag tu dral te gshegs/ / 
<p>120a</p>
<p>120a.1</p>oM badzra u da ka Tha / de nas ye shes dbab pa dang / /me tog dor dang gdong g.yogs ni/ /bkrol nas dkyil 'khor bstan par bya/ /de nas chu dang cod pan dang / /rdo rje'i bdag po ming dang ni/ /brtul zhugs rjes gnang la sogs pa/ / 
<p>120a.2</p>cho ga bzhin du sbyin par bya/ /de nas slob dpon la ni yon/ /rjes su mthun par dbul byas la/ /dkyil 'khor lha yi 'khor lo rnams/ /ma lus par ni gshegs su gsol/ /lung dang bla ma dam pa rnams kyi gdams ngag rjes 'brangs nas/ /rgyud rnams
<p>120a.3</p>kun gyi snying por gyur pa 'jam dpal mtshan brjod kyi/ /dkyil 'khor cho ga tshul bzhin byas las bdag gi dge ba ni/ /thob pa gang des 'gro kun 'jam dpal ye shes sems dpa'i zhal mthong shog /'phags pa 'jam dpal gyi mtshan yang dag par brjod
<p>120a.4</p>pa'i dkyil 'khor gyi cho ga /slob dpon so ma shrIs mdzad pa rdzogs so// //rgya gar gyi mkhan po ma hA dz+nyA na dang / lo tsA ba dge slong gzhon nu 'od kyis bsgyur zhing gtan la phab pa'o/ /[ ]@##/ /rgya gar skad du/ Ar+ya many+dzu shrI nA ma saM gI ti sarba
<p>120a.5</p>maN+Dal sto tra/ bod skad du/ 'phags pa 'jam dpal gyi mtshan yang dag par brjod pa'i dkyil 'khor thams cad la bstod pa/ phyi dang nang dang de'i nang na/ /sku gsum bdag nyid la bzhugs pa/ /snying rje shes rab rjes zhugs pa/ /gzhon nu khyod la phyag 'tshal
<p>120a.6</p>lo/ /rnam kun rnam par byang chub dang / /rnam kun dri ma med pa dang / /chos rnams kun la gnas pa dang / /chos kun gcig tu ston pa dang / /rnam kun tshul la 'jug pa dang / /rnam kun tshul la gnas pa dang / /rnam pa kun gyi don tshul gcig /'jam pa'i dbyangs
<p>120a.7</p>la phyag 'tshal bstod/ /sgeg dang bzhad dang mi sdug dang / /drag po'i ngo mtshar nyams bdag nyid/ /nyon mongs gcod dang shes rab can/ /dang po'i sangs rgyas khyod la 'dud/ /srid dang zhi ba spangs pa dang / /srid dang zhi bar bzhugs par mdzad/ /zla ba gzhon
<p>120b</p>
<p>120b.1</p>nu ltar mdzes pa/ /chos sku de la phyag 'tshal lo/ /chos rnams thams cad stong nyid kyi/ /srog tu khyod ni bzhugs pa yin/ /mtshan ma la yang mtshan ma med/ /dbang phyug che la phyag 'tshal bstod/ /khyod mi bzhugs na spros 'di la/ /ji ltar yang ni smon
<p>120b.2</p>pa yin/ /khyed 'dir rjes su zhugs na ni/ /'di la smon la phyag 'tshal bstod/ /thog ma bar dang mthar dge ba/ /'di ni rang nyid 'od gsal ba/ /phrin las rjes su 'jug pa yin/ /sna tshogs ston la phyag 'tshal bstod/ /lta ba rtog dag las 'tsho ba/ / 
<p>120b.3</p>rtsol dang dran dang ting 'dzin gyi/ /'phags pa'i yan lag 'khor lo mdzes/ /'khor los sgyur la phyag 'tshal bstod/ /rang bzhin gyis ni kun rdzob dang / /sems can rnams kyi bsdu ba dang / /dge ba dri med snang ba dang / /smin byed de la phyag 'tshal bstod/ / 
<p>120b.4</p>zang zing mi 'jigs sbyin byed dang / /byams pa sbyin byed mchog dang ni/ /chos sbyin chos kyi dbang phyug gi/ /chen po de la phyag 'tshal bstod/ /zhi gnas lhag mthong dag gi ni/ /shes rab pha rol phyin par 'gro/ /nyon mongs gcod pa'i shes rab kyi/ /ral
<p>120b.5</p>gri bsnams la phyag 'tshal bstod/ /sems can khams ni mgu ba dang / /rdzu 'phrul rkang pa chen pos gnon/ /bstan pa so so rang rig gi/ /skyob pa'i mgon la phyag 'tshal bstod/ /go cha chen po bgos pa dang / /'jug pa che la gnas pa dang / /so sor rtog
<p>120b.6</p>par byed pa dang / /bya ba nan tan de la bstod/ /sbyin dang tshul khrims bzod brtson 'grus/ /bsam gtan shes rab stobs chen dang / /thabs dang smon lam ye shes kyi/ /pha rol phyin la phyag 'tshal bstod/ /brgya dang drug cu'i grangs kyis ni/ /dpal gyi byang chub
<p>120b.7</p>'gro ba'i gtso/ /gang zhig gcig kyang rnam bcu drug /'dod chags che la phyag 'tshal bstod/ /byams pa'i ya lad bgos pa dang / /shes rab go cha bgos pa dang / /snying rje chen po blo ldan dang / /ye shes tog la phyag 'tshal bstod/ /bzang po'i lam la
<p>121a</p>
<p>121a.1</p>sems can rnams/ /'jog cing skyob par byed pa dang / /zab pa'i blo dang rgya mtsho bzhin/ /mi zad blo yi gter la 'dud/ /dbyer med spobs pa dag gis ni/ /stobs kyi pha rol phyin la 'dud/ /bgrod dka'i ngan song chen po las/ /kun
<p>121a.2</p>du 'dren la phyag 'tshal bstod/ /mya ngan mun pa nges 'joms dang / /dra ba'i 'od la phyag 'tshal bstod/ /rnam kun bdud rtsir 'dzag pa yi/ /zla ba'i 'od la phyag 'tshal bstod/ /'od dpag med dang sprin med pa'i/ /nam mkha'i snying po phyag 'tshal
<p>121a.3</p>bstod/ /sgrib pa thams cad sel ba la/ /phyag 'tshal 'dud cing phyag 'tshal 'dud/ /dad dang brtson 'grus dran bsam gtan/ /shes rab kyis ni rjes bsrungs pa/ /srung ba med kyang 'od dag ni/ /gnon pa rmad byung rgyal la 'dud/ /chos kyi dbyings kyi
<p>121a.4</p>bdag nyid kyi/ /la lar rdo rje sems dpa' dang / /nyon mongs shes bya spangs pa yi/ /la lar rnam par snang mdzad dang / /la lar rdo rje hUM mdzad dang / /la lar pad+ma gar dbang phyug /la lar rdo rje nyi ma ni/ /rgya chen rmad byung chen po mdzes/ /gcig gi bdag nyid rta
<p>121a.5</p>mchog dang / /la lar gsum gyi bdag nyid dang / /gang zhig rnam lnga'i sna tshogs pa'i/ /skyob pa de la phyag 'tshal lo/ /gnyis med 'byung ba'i chos nyid phyir/ /'khor los sgyur gyi rigs 'dzin pa/ /gcig kyang sna tshogs bdag nyid kyi/ /rnam par snang mdzad
<p>121a.6</p>che la 'dud/ /mtshan brjod dkyil 'khor ma lus la/ /bstod pas bsod nams gang skyes pa/ /dge ba 'di yis sems can rnams/ /'jam pa'i dbyangs ni 'grub par shog /'phags pa 'jam dpal gyi mtshan yang dag par brjod pa'i dkyil 'khor
<p>121a.7</p>thams cad la bstod pa/ /slob dpon so ma shrIs mdzad pa rdzogs so// //rgya gar gyi mkhan po ma hA dz+nyA na dang / bod kyi lo tsA ba dge slong gzhon nu 'od kyis bsgyur cing gtan la phab pa'o/ /[ ]@##/ /rgya gar skad du/ ba liM baM d+hiH/ bod skad du/ 
<p>121b</p>
<p>121b.1</p>gtor ma'i cho ga /'phags pa 'jam dpal la phyag 'tshal lo/ /yid bzhin nor bu chen po 'chang / /dpag bsam shing chen rgyas 'dra ste/ /bum pa bzang po che ba'i mchog /sems can kun don byed la 'dud/ /gtor ma'i rim pa bshad par bya/ /dang po lha'i
<p>121b.2</p>rnal 'byor dang ldan pa'i sngags pas rin po che'i snod mdzes pa'i nang du kha zas kyi 'byor ba dri dang kha dog dang ldan pa sna tshogs bcug la/ gtor ma'i nang du yi ge a las yid bzhin gyi nor bu 'bar ba zla ba'i steng du rnam par bsams la/ de las bdud rtsi'i
<p>121b.3</p>chu rgyun dang / 'dod pa'i yon tan gyis rnam par spras pas snod dang bcud chos kyi dbyings khyab par bsam zhing bsgom pa ni/ yid bzhin nor bu chen po 'chang / /khyab bdag rin chen kun gyi gdugs/ /zhes bya'o/ /bdag nyid kyi snying ga'i d+hIHlas/ dpag
<p>121b.4</p>bsam shing chen rgyas pa ste/ /bum pa bzang po che ba'i mchog /ces bya ba ni dpag bsam gyi shing nam mkha'i mtha' dang mnyam pa/ bum pa bdud rtsis bkang ba'i 'bras bu smin pa bdud rtsi rnam par 'dzag pa'o/ /gtor ma'i rgyud rgyas par bsam mo/ /thugs ka'i
<p>121b.5</p>'od zer gyis ye shes kyi bdud rtsi dbab ste gnyis su med par bsam mo/ /oM sarba ta thA ga ta hr-i da ya/ ha ra ha ra/ oM hUM hrIHb+ha ga bAn dz+nyA na mUrti bA gI shwa ra ma hA wa tsa sarba d+harmA ga ga na a ma la su pa ri shud+d+ha d+ha rma d+hA tu dz+nyA na gar+b+ha AH/ oM AHhUM/ zhes pas byin gyis brlab pa'o/ /sna
<p>121b.6</p>tshogs gzugs can yid la skyes/ /'jig rten gsum yang gzhon lus gcig /ces bya ba ni/ de nas snying ga'i 'od zer gyis yang dag pa'i sangs rgyas sras dang bcas pa dang / khams gsum gyi sems can thams cad bkug ste/ de dag thams cad snying gar
<p>121b.7</p>yi ge a bkod pa'i 'od zer gyis rnam par sbyangs te/ 'phags pa 'jam dpal du bsam mo/ /gsum sel mtha' yas grol gsum thob/ /sangs rgyas sprul pa'i rgyan dang ldan/ /zhes bya ba ni yi ge gsum gyis byin gyis brlabs la/ dngos sam yid
<p>122a</p>
<p>122a.1</p>kyis lus dpag med sprul la mchod do/ /nam mkha'i mtha' la longs spyod cing / /sems can kun yid tshim par byed/ /de ltar ljags kyi 'od zer gyis bdud rtsi'i rgyun la zhugs te/ kun kyang tshim par dmigs shing 'dod pa'i longs
<p>122a.2</p>spyod kyis tshim par bya'o/ /de nas/ chos kyi sbyin bdag chen po ste/ /mchod 'os bstod 'os phyag gi gnas/ /zhes pas phreng ba'i sngags dang / /a kA ro mu khaM sarba d+ha rma NAM/ Ad+ya nu t+pan+na twA ta/ oM AHhUM/ zhes pa dang / tshigs su bcad pa'i bstod pas
<p>122a.3</p>chos kyi sbyin pa bya'o/ /byang chub sems dpa' sems dpa' che/ /shes rab kyis ni de thob shog /byang chub chen por bsngo zhing smon lam rgya chen por gdab/ oM AHhUM zhes pas gshegs su gsol/ pha rol phyin dang rgyud rnams ma lus dang / /bder gshegs
<p>122a.4</p>rgyal ba'i dkyil 'khor ma lus kyi/ /kun gyi gtso bor khyab pas thugs la gnas/ /ye shes lus can mtshan don rgya che bas/ /sna tshogs tshul can bstod kyis deng 'dir bdag gis 'dir/ /dam pa'i gdams ngag nyer bstan rnal 'byor lam dang sbyar/ / 
<p>122a.5</p>sbyar ba 'di la dge ba gang yod 'dis/ /bdag sogs 'jam dpal ye shes sems dpa' 'drar 'gyur shog /gtor ma'i cho ga rdzogs so/ /[ ]@##/ /rgya gar skad du/ shrI sarba ra ha s+ya ni ban+d+ha ra ha pra dI po nA ma/ bod skad du/ dpal thams cad
<p>122a.6</p>gsang ba'i bshad sbyar gsang ba'i sgron ma/ 'jam dpal gzhon nur gyur pa la phyag 'tshal lo/ /gang zhig rnal 'byor rgyud du gsang byas pa/ /rang gi sku gsung thugs dngos sna tshogs pa/ /thams cad gsang ba'i rgyud ni de brten nas/ /gsang ba'i sgron ma
<p>122a.7</p>bshad sbyar brtsam par bya/ /lus kyi tshogs rgyas par gyur pa rnams ni sbyin pa la sogs pa dka' ba'i spyod pa rnams kyis yun ring por byang chub par 'dod pa rnams la/ yang dag par rdzogs pa'i byang chub tu spro ba bskyed pa'i phyir/ mi rnams kyi lus ni phyag dar
<p>122b</p>
<p>122b.1</p>gyi phung po dang mtshungs pa yin gyi/ sems ni yid bzhin gyi nor bu lta bu dang mtshungs pa yin no zhes bstan par bya ba'i phyir/ 'byung lnga nyid kyis zhes bya ba la sogs pa gsungs pa yin te/ 'byung ba zhes bya ba ni nyon mongs pa dang las kyis bskyed pa sdug bsngal sna
<p>122b.2</p>tshogs kyi rgyur gyur pa sa dang chu dang me dang rlung dang nam mkha'i khams te lnga po nyid kyis so/ /nges pa ni brtag mi dgos pa'o/ /mthong ba dag ces bya ba ni tshad mar grub pa'o/ /mi rnams kyi lus de lta bu yin du zin kyang sangs rgyas su 'gyur ro zhes bya bar sbyar ro/ /ci
<p>122b.3</p>zhig byas pas she na/ rang sems rab tu bsgoms pa ste rab kyi mthar thug par bsgoms pas so/ /ji ltar bsgoms pas she na/ dngos der bsgoms pas zhes bya ba ste dngos po der 'gyur ba'i phyir te sangs rgyas nyid du 'gyur ba'i phyir/ dngos po gang sems kyi
<p>122b.4</p>de kho na nyid sgom pa gang yin pas so/ /nges par zhes bya ba ni gdon mi za bar sangs rgyas te de bzhin gshegs par 'gyur ro/ /sems kyi che ba'i bdag nyid gzhan dag kyang bstan par bya ba'i phyir/ rang shes gsang ba zhes bya ba la sogs pa gsungs te/ rang gi
<p>122b.5</p>ye shes te rang gi sems nyid ni dpal gyi yon tan dang ldan pas na sangs rgyas rnams kyang rab tu 'dud cing phyag 'tshal bar mdzad do/ /rang gi sems ji lta bu zhe na/ gsang ba zhes bya ba ste 'jig rten las 'das pa nyid yin pa'i phyir ro/ /dam pa ni 'jig rten las
<p>122b.6</p>'das pa thams cad las mchog tu khyad par du gyur pa'i phyir ro/ /de'i ci'i phyir zhe na/ sangs rgyas ye shes bla med de/ /zhes bya ba gsungs te/ gang gi phyir rang gi sems nyid de bzhin gshegs pa'i bla na med pa'i ye shes yin pas so/ /dris pa gnyis su snang ba
<p>122b.7</p>nyid kyis 'khrul cing / kun nas nyon mongs pa'i so so'i skye bo'i sems te/ ji ltar sangs rgyas kyi ye shes yin zhe na/ gnyis med gnyis kyi tshul can te/ /zhes bya ba gsungs te/ de ni gnyis su med pa'i ye shes yin te/ gnyis su snang ba stong pa nyid kyi
<p>123a</p>
<p>123a.1</p>rang gi ngo bor gyur par yang dag par rtogs pa'i phyir ro/ /de lta bu yin du zin kyang gnyis kyi tshul can te zhes bya ba ste/ brdzun yin du zin kyang gzung ba dang 'dzin pa'i tshul du so sor snang ba'i phyir/ de ni mi bden pa yin/ glo bur gyi 'khrul pa can
<p>123a.2</p>yin gyi/ de ni rang bzhin gyis gnyis su med pa'i ye shes yin pas/ rang bzhin gyis sangs rgyas kyi ye shes yin no/ /de lta bu'i ye shes nyid la ni sangs rgyas rnams kyang rab tu 'dud par mdzad de/ chos kyi sku la sogs pas gtso bor gyur pa'o zhes bya ba'i
<p>123a.3</p>tshul gyis so/ /de bas na rang sems nyid la phyag 'tshal ba yin te/ de ltar phyag 'tshal ba ni rtag par rab tu 'dud ces bya ba ste/ 'di ni khyad par du 'phags pa nyid du gsungs pa yin te/ 'dis ni shin tu myur du byang chub ma thob cing bskal pa grangs med pa gsum
<p>123a.4</p>mam/ mang por rab tu 'dud do zhes bya ba'i don to/ /yang dag par phyag 'tshal ba rnams ni myur ba nyid du byang chub rtogs pas yang phyag 'tshal bar mi byed do zhes bya bar dgongs so/ /de nyid kyi dbang du mdzad nas gang yang zhes bya ba la sogs pa gsungs te/ chos
<p>123a.5</p>thams cad dmigs pa la rang gi sems ni gnyis su snang ba nub par gyur pa ni bdag med pa ste rgyu nyid kyi sbyor ba'o/ /de las yang dag par byung ba ni yang dag par shes pas sangs rgyas kyi ngo bor byung ba ste/ 'bras bu 'di kho na nyid kyi sbyor ba la gnas pa zhes bya ba'i don
<p>123a.6</p>to/ /rgyu dang 'bras bu'i de kho na nyid dbyer med pa'i ye shes ni gnyis su med pa'i ye shes te smra bsam las 'das pa'o/ /de las byung ba ni 'di dag ma lus pa rdzogs par gyur pa yin pas na/ gnyis med ye shes las byung ba/ /zhes bya ba ste/ de'i 'og tu/ sdug dang mi
<p>123a.7</p>sdug rnam spangs pa/ /zhes bya ba ste/ sdug pa ni thob par bya ba'i chos rnams so/ /mi sdug pa ni spang bar bya ba'i chos rnams te de ma lus pa rnam par spangs pa ni thob dang spangs pa mthar thug pa'i bdag nyid thob pa'o/ /de ltar gyur pa'i rnal 'byor pa gang yin pa de ni ci la
<p>123b</p>
<p>123b.1</p>yang phyag ni mi 'tshal lo zhes bya ba ste/ bya ba byas pa'i sgrub pa la sbyor ba yin pa'i phyir ro/ /bcom ldan 'das kyis yang dag par phyag 'tshal ba de nyid gsal bar mdzad cing de nyid la 'jig rten rnams nges par sbyar ba'i phyir/ ma skyes pa ni zhes bya ba la sogs
<p>123b.2</p>pa gsungs te/ rang gi shes pa ste/ rang gi sems gnyis su snang ba dang bral ba'i tshul gyis sngar ma skyes pa de'i tshul du bskyed la/ skyes par gyur pa'i pha rol te/ /rjes la sangs rgyas kyi skur ni zhes bya ba sangs rgyas kyi rnam par rtag tu zhes bya ba rtag pa nyid
<p>123b.3</p>kyis bsgom par bya ste/ phyag 'tshal ba de la rang nyid de nyid la rang gi lus dang ngag dang yid kyis zhugs par bya'o zhes bya ba'i don to/ /de la lus kyis rab tu zhugs pa ni sangs rgyas kyi sku las tha dad pa'i rang gi lus mi dmigs pa'o/ /tshig gis rab tu
<p>123b.4</p>zhugs pa ni sangs rgyas ni bdag go zhes smra'o/ /'di gnyis las gzhan du yid mi g.yeng ba ni sems kyis rab tu 'jug pa'o/ /lus la sogs pa'i rab tu 'jug pa 'di nyid ni de'i lus dang ngag dang yid kyis phyag 'tshal ba'i mchog yin te/ myur ba nyid du byang
<p>123b.5</p>chub sgrub par byed pa yin no zhes bya bar dgongs so/ /'dir yang sangs rgyas kyi sgras byang chub sems dpa' la sogs pa rnams kyang gzung ste/ de bzhin gshegs pa thams cad bsdus pa nyid ni sangs rgyas dang byang chub sems dpa' la sogs pa'i tshul gyis rnal
<p>123b.6</p>'byor gyi rgyud la bsgom par bya ba yin pa'i phyir ro/ /rnal 'byor 'di la ni 'di'i skal ba dang ldan pa ma yin no zhe na/ rnal 'byor pa dang zhes bya ba la sogs pa gsungs te/ 'dir rnal 'byor ni gnyis su med pa'i ye shes so/ /de nyid ni sngar bshad pa'i tshul gyis rtag tu yod
<p>123b.7</p>pa yin pas na rnal 'byor ba ste/ sems can thams cad do/ /gal te thams cad rnal 'byor pa yin na/ 'dir skal ba med pa ni 'ga' yang med pas 'khor bar ga la 'khor bar 'gyur zhe na/ /de'i phyir nyon mongs zhes bya ba la sogs pa gsungs te/ ni zhes bya ba'i
<p>124a</p>
<p>124a.1</p>sgra ni dga' ba'i don te/ nyon mongs pa dang bag chags kyis sun phyung bas 'gro ba de dang der 'khor bar gyur pa'o/ /lus can zhes bya ba ni lus thob pa rnams so/ /rgyu gang gis nyon mongs pa dang bag chags kyis lus 'thob ce na/ de'i phyir sdug dang
<p>124a.2</p>zhes bya ba la sogs pa gsungs te/ sdug pa ni gnas dang longs spyod la sogs pa'o/ /mi sdug pa ni de dag gis rnam par 'byed pa'i khyad par la yongs su rtogs pa'o/ /de las ni bag chags te/ de nas yang sdug pa dang mi sdug pa ni rnam par 'byed pa'o/ /de nas
<p>124a.3</p>de gnyis thob pa dang spang bar srid par skye la/ des ni lus 'thob pa yin no/ /dris pa lha'i lus dang ldan pa rnams dga' ba'i tshal la sogs par 'khor ba na/ bde ba dang sdug bsngal ba ni ci zhig yod/ ji ltar na 'khor ba yin zhe na/ sdug bsngal zhes bya ba la
<p>124a.4</p>sogs pa gsungs te/ 'di ni nyon mongs pa dang las las byung ba'i zag pa dang bcas pa'i lus dang longs spyod dang gnas rnams ni/ gang gis spyod pa dang gang la spyod pa dang / gang du spyod pa ste/ de ni lus dang lhan cig 'byung bas na lus 'byung ba'o/ /gang sems dang sems
<p>124a.5</p>las byung ba'i tshogs de nyid ni sdug bsngal lo/ /de skad du/ gang zhig zag bcas nyer len pa'i/ /phung po de dag thabs bcas kyang / /sdug bsngal kun 'byung 'jig rten dang / /lha gnas srid pa'ang de dag yin/ /zhes bshad pa'i phyir ro/ /de ltar yin na go/ 
<p>124a.6</p>'jig rten rnams sdug bsngal ba yin na ji ltar thar bar 'gyur zhe na/ sems de zhes bya ba la sogs pa gsungs te/ sdug bsngal de gnon cing shes pa'i 'gro ba ni sems kyis so sor rtogs shing yongs su shes par brten pa ni rtogs pa yin te/ gdams pa'i rtsa
<p>124a.7</p>ba yin no/ /de bas na gdams pa po ni 'khor ba las sgrol bar byed pa yin no/ /de su zhig yin zhe na/ rnam par snang mdzad ces bya ba la sogs pa gsungs te/ thams cad du thogs pa med cing shin tu rnam par dag la rtag pa nyid kyi ye shes kyi tshul can yin pas na/ 
<p>124b</p>
<p>124b.1</p>khyab pa rnam par snang mdzad pas na rnam par snang mdzad do/ /rnam pa thams cad du chos kyi longs spyod skyed par mdzad pas na rgyal ba'o/ /rnam pa thams cad du 'gro ba'i don mdzad pas na mgon po ste ngo bo nyid dang longs spyod rdzogs pa dang sprul pa'i sku dang rim bzhin du sbyar ro/ / 
<p>124b.2</p>de ltar dang po'i tshig ni bstan pa yin la 'og ma gsum ni bshad pa yin te/ sangs rgyas thams cad ni sangs rgyas kyi chos thams cad de/ de rnams kyi ro gcig pa ni bsdus pa zhes bya ste/ de ni rnam par snang mdzad kyi don yin no/ /sangs rgyas thams cad ni sangs
<p>124b.3</p>rgyas kyi chos rnams te/ de nyid sangs rgyas rnams la logs shig tu byas nas bshad pa yin te/ 'dis na/ sangs rgyas thams cad rtogs 'gyur ba/ /zhes bya ste/ 'di ni rgyal ba'i don yin no/ /sangs rgyas 'khor ba sgrol ba po/ /zhes bya ba ni mgon po'i don yin no/ / 
<p>124b.4</p>dris pa bcom ldan 'das de nyid kyi don gyi mthar byon pa yin nam/ 'on te gzhan dag kyang sgrol bar mdzad pa yin nam/ 'on te ltos par mi mdzad pa yin zhe na/ de'i phyir sems can kun la zhes bya ba la sogs pa gsungs te/ sems can kun la phan pa de nyid ni
<p>124b.5</p>don yin te 'dod pa yin pa'i phyir ro/ /de la thugs rje 'byung ba gang yin pa de nyid ni nyams pa yin te/ rab kyi mthar thug pa yin pa'i phyir ro/ /de dang yang dag par ldan pa ni rtag tu bcas pa ste/ de bas na btang snyoms med pa yin no zhes bya bar dgongs so/ /gdams
<p>124b.6</p>pa bstan par bya ba'i phyir rgyu'i zhes bya ba la sogs pa gsungs te/ shin tu myur ba dang shin tu bde bar byang chub sgrub par byed pa'i sbyor ba ni rgyu'i de kho na nyid do/ /de'i mnyam par sbyor ba ni snyoms par 'jug pa'o/ /de las gang du zhes bya ba ni bstan pa de'i gong du zhes bya ba'i don
<p>124b.7</p>to/ /'bras bu'i de nyid ni sangs rgyas kyi sku'o/ /de ston pa ni de'i sbyor ba ston par mdzad pa'o/ /ci bcom ldan 'das de gzhan dag kyang ston par mdzad dam zhe na/ 'bad de zhes bya ba la sogs pa gsungs te/ 'bras bu'i de nyid yang dag zhugs/ /zhes bya ba ni rgyu
<p>125a</p>
<p>125a.1</p>dang 'bras bu mi phyed pa'i ye shes la sogs pa yongs su rdzogs pa la yang dag par zhugs pa'i rnal 'byor pa ni rgyu'i de kho na nyid mi 'dod de/ bya ba byas pa nyid rtogs pa yin pa'i phyir slar 'dod par mi byed do/ /de bas na thun mtshams su gnyis pa
<p>125a.2</p>la sogs par ni 'bras bu'i rnal 'byor nyid bya'i/ rgyu'i rnal 'byor ni so sor rab tu sgom pa yin la sngar grub pa'i rim gyis 'bras bu'i de kho na nyid la yang dag par zhugs par gyur na/ de nyid gal te yang 'dod par gyur na ci 'gyur zhe na/ gang du zhes bya ba la sogs
<p>125a.3</p>pa gsungs te/ gnas skabs gang du 'dod pa skyes par gyur pa de nyid 'khor ba'i bag chags yin zhing dngos grub kyi gegs su gyur pa yin te/ slar srid pa'i rgyu yin no zhes bya ba'i don to/ /de bas na 'bras bu'i de kho na nyid la yang dag par zhugs pas ni dngos grub kyi
<p>125a.4</p>mthar thug pa bstan par bya'o zhes bya bar dgongs te/ 'di ni gdams pa gsungs pa yin no/ /'dir dris pa gal te 'gro ba'i don la grogs su mdzad pa yin na/ de'i tshe des nyan thos dang rang sangs rgyas dang / pha rol tu phyin pa'i sgo la spyod pa'i byang chub sems dpa' rnams kyi
<p>125a.5</p>sgom pa ci'i phyir ma gsungs she na/ yid la 'dod pa zhes bya ba la sogs pa gsungs te/ yid la 'dod pa ni sems can rnams kyi 'dod pa ste des na sgom pa sna tshogs pa bcom ldan 'das kyis yongs su rtogs shing gsungs pa yin no/ /gang las she na/ theg pa
<p>125a.6</p>de'i nang nas gdams pa gcig pa nyid bstan pa ni gang zhig ces bya ba la sogs pa gsungs te/ yang zhes bya ba'i sgra ni khyad par gyi don to/ /bshad ma thag pa'i sgom pa gcig gis rnal 'byor gyi de kho na nyid thams cad dang 'brel par gnas pa gcig po de nyid ni rnal 'byor 'byung
<p>125a.7</p>ba'o/ /des na gdams pa gcig pa nyid yin no/ /da ni gtso bo ston te/ de yang rnal 'byor nyid las sangs rgyas kyi yon tan ma lus pa 'thob par 'byung ba 'di yin pas na rnal 'byor 'byung ba ste/ nyan thos dang rang sangs rgyas kyi theg pa pa'i bsgom pa gang yin pa de las
<p>125b</p>
<p>125b.1</p>ni sangs rgyas kyi yon tan thams cad 'thob pa yod pa ma yin no/ /pha rol tu phyin pa'i sgo la spyod pa'i sgom pa las ni de 'byung ba yin mod kyi/ 'on kyang rnal 'byor 'di dang 'dra ba ma yin te/ de ci'i phyir zhe na/ bskal pa grangs med pa gsum du dka' ba'i spyod pa
<p>125b.2</p>yongs su rdzogs pa'i pha rol tu phyin pa bcu po de rnams las 'byung ba yin te gdams pa bstan pa'o/ /gdams pa bstan pa bshad pa ni/ sangs rgyas rjes dran zhes bya ba la sogs pa yin te/ rjes su dran pa gnyis kyi tshogs gnyis yongs su rdzogs pa las/ rkang
<p>125b.3</p>gnyis te lha dang mi de rnams kyi mchog tu gyur pa yang dag par rdzogs par sangs rgyas par gyur pa'o/ /b+ha gar ling+ga zhes bya ba ni zla ba dang mtshan ma'o/ /rab tu gzhag ces bya ba ni legs par bsgom pa'o/ /sangs rgyas skur zhes bya ba ni bdag nyid sangs rgyas kyi skur bsgom
<p>125b.4</p>pa ste/ /bsgom pa 'di nyid ni sangs rgyas rjes su dran pa'o/ /rnal 'byor pa des sangs rgyas sprin zhes bya ba bsdus nas byon pa'i rgyal ba thams cad rnam par bsgom par bya zhing / mngon par rdzogs par byang chub bstan par bya ba'i phyir rang gi snying gar gzhug par bya'o/ / 
<p>125b.5</p>de nas snying gar zla ba la gnas pa'i rdo rjer bsam par bya ste/ de yang / sangs rgyas kun gyi dngos kun ni/ /snying ga'i rdo rje rnam par bsam/ /zhes rdo rje rtse mo las gsungs pa'i phyir ro/ /'di ni sangs rgyas rjes su dran pa'o/ /chos rjes su dran pa bstan pa'i phyir/ b+ha
<p>125b.6</p>gar ling+ga zhes bya ba la sogs pa gsungs te bshad ma thag pa'i tshul du snying ga'i zla bar rdo rje bsam pa'o/ /rdo rje chos ni zhes bya ba ni dkyil 'khor pa rnams kyi snying po rnams so/ /chos kyi sprin zhes bya ba ni dkyil 'khor rnams kyi'o/ /char rab 'bebs zhes bya ba ni snying
<p>125b.7</p>ga'i rdo rje nyid las rnam par bsgom zhing brjod pa dang spro ba bya ba'o/ /'dir ling+ga zhes gang la bya zhe na/ mtshan ma ling+ga zhes bshad de/ /zhes bya ba gsungs te/ 'dir mtshan ma nyid la ling+ga zhes bshad kyi gzhan dag ni ma yin no/ /mtshan ma de yang ji lta bu zhe na/ phyag
<p>126a</p>
<p>126a.1</p>rgya'i mtshan ma rnam pa bzhi/ /zhes bya ba gsungs te/ ting nge 'dzin brtan pa'i khyad par gyi ngo bo nyid du gyur pas phyag rgya nyid la mtshan ma zhes bshad de/ de ni lha'i de kho na nyid ston par byed pa yin pas na phyag rgya'i mtshan ma ste/ de yang dpal rdo rje rtse mo las ling+ga'i
<p>126a.2</p>mtshan ma zhes bshad de/ mtshan skyes blo ldan yin par 'dod/ /byang chub sems ni theg chen po/ /'di ni ling+ga zhes byar grags/ /zhes gsungs pa yin no/ /rnam pa bzhi zhes bya ba ni sangs rgyas kyi mtshan ma dang / byang chub sems dpa'i mtshan ma
<p>126a.3</p>dang / lha mo'i mtshan ma dang / khro bo rnams kyi mtshan ma'o/ /sangs rgyas smon pa ni nye bar mtshon pa tsam du zad do/ /yang na rnam par dbye bas de rnam dbye'i dngos su ni 'di dag thams cad sangs rgyas yin te gzhan du na byang chub sems dpa' la sogs pa'i rnal
<p>126a.4</p>'byor pa rnams la 'bras bu'i de kho na nyid bsgom pa med par 'gyur ro/ /'dir b+ha ga zhes gang la bya zhe na/ 'joms pa zhes bya ba la sogs pa gsungs te 'dir 'joms pas na b+ha ga zhes bya'o/ /de nyid gang zhe na/ nyon mongs 'joms pa dam pa yin/ /zhes bya ba gsungs
<p>126a.5</p>te/ gang nyon mongs pa 'jig cing 'joms pa mchog dam pa ste/ de yang rnam par rtog pa'i bye brag rnams ni nyon mongs pa yin la/ de nyan thos dang rang sangs rgyas kyis 'joms pa ni dman pa yin la/ byang chub sems dpa' rnams kyi ni nyon mongs pa can dang / nyon mongs
<p>126a.6</p>pa can ma yin pa'i rnam par rtog pa 'di thams cad yang dag par rdzogs pa'i byang chub kyi sgrib pa yin pas na nyon mongs pa yin te/ bcom ldan 'das kyis kyang rnam par rtog pa ni byang chub sems dpa' rnams kyi nyon mongs pa'o zhes gsungs pa yin no/ /de bas na nyon
<p>126a.7</p>mongs pa thams cad 'joms pa'i zag pa med pa'i ye shes gang yin pa de ni 'dir b+hag yin te/ ji skad du dpal rdo rje rtse mo las kyang / gang zhig nyon mongs nges 'joms pa/ /'joms pas b+ha ga zhes bshad de/ /shes rab nyon mongs de gsod pas/ /de bas shes rab
<p>126b</p>
<p>126b.1</p>b+ha gar bshad/ /ces gsungs pa yin no/ /don 'di nyid kyis na byang chub kyi sems kyi ngo bo nyid zla ba'i dkyil 'khor nyid la 'dir b+ha ga zhes bshad do/ /de'i de kho na nyid ni byang chub kyi sems yin pas de bstan par bya ba'i phyir sems can kun gyi zhes bya ba la sogs pa gsungs
<p>126b.2</p>te/ rang gi sems ni b+ha ga yin par sbyar ro/ /ji lta bu'i rang gi sems she na/ chos ni bsdus pa yin zhes bya ba gsungs te/ chos rnams ma lus pa 'dzin pa po yin pa ste chos thams cad la dmigs pa zhes bya ba'i don to/ /gzhan yang ji lta bu zhe na/ bsad na zhes
<p>126b.3</p>bya ba la sogs pa gsungs te/ gal te zhes bya ba ni lhag ma'o/ /de yang gang rang nyid shi ba ni bsad pa'o/ /bsad pa de ci zhig yin zhe na/ sems can kun gyi dngos po kun/ /zhes bya ba ste/ lus dang gnas dang longs spyod dang sems dang sems las
<p>126b.4</p>byung bar chos kyi bsdu bas bsdus pa'o/ /ci ltar bsad ce na/ chos bdag med pa'i sbyor ba yis/ /zhes bya ba gsungs te/ chos thams cad mi bden par yongs su brtags pa'i dmigs pas gnyis su gzung ba'i ngo bo'i bye brag tu snang ba nub par gyur pas/ gnyis
<p>126b.5</p>su med pa'i rnam par shes pa tsam gyi tshul gyis snang ba'i bdag nyid can sdig pa med cing ro mnyam par gyur pa ni chos bdag med pa ste/ rnal 'byor de la rang gi sems mnyam par gzhag pa ste/ de bsad na rang nyid 'chi bar 'gyur te/ rang nyid kyis kyang lus dang
<p>126b.6</p>gnas dang longs spyod la sogs pa gnyis su snang ba'i ngo bo nyid nub pa'i phyir gnyis su med pa yang rang snang ba'i bdag nyid can dang / sems can thams cad kyi snang ba'i bdag nyid can ro gcig pa nyid yin te/ 'dir yang chos thams cad mnyam pa nyid dang / 
<p>126b.7</p>sems can thams cad kyi bdag nyid mnyam pa nyid gang gi tshe mi dmigs par gyur pa'i ye shes des rim pa bzhin du mi dmigs pa'i shes rab dang snying rje dang / 'di dag gnyis ka'i mtshan nyid can byang chub kyi sems ni shes rab kyi ngo bo nyid kyis rnam par rtog
<p>127a</p>
<p>127a.1</p>pa'i sa bon 'byin par byed pa yin pas na/ nyon mongs pa 'joms par byed pa yin te/ de ni b+ha ga'i de kho na nyid do/ /phyag rgya'i gzugs ltar na zla ba'i dkyil 'khor te de ni 'dir phyag rgyar byas pa yin no/ /ci'i phyir zhe na/ chos thams cad kyi mnyam pa
<p>127a.2</p>nyid dang / sems can thams cad kyi mnyam pa nyid dang / dge ba'i chos thams cad yongs su rdzogs pa yin pa'i phyir dkyil 'khor de'i don te/ dmigs pa'i ye shes kyi tshul yang dag pa'i snang ba'i rang bzhin yin pa'i don yin no/ /ling+ga'i phyag rgya'i gzugs
<p>127a.3</p>kyang mtshan ma rnam pa bzhi yin par gsungs la/ de'i de kho na nyid ni mdor na byang chub kyi spyod pa ma lus pa'i rjes su 'gro ba yin pas/ byang chub kyi sems brtan par gyur pa yin te/ de bstan pa ni rang gi sems nyid ces bya ba la sogs pa gsungs te/ rang gi
<p>127a.4</p>sems nyid rdzogs sangs rgyas/ /zhes bya ba ni byang chub kyi sems nyid kyis shes bya thams cad yang dag par rtogs pa yin pa'i phyir ro/ /des na de nyid rtogs par bya ba yang yin te/ de nyid kyis shes bya thams cad bsdus pa yin pa'i phyir ro/ /gsad bya ba
<p>127a.5</p>zhes bya ba ni gsad pa dang 'gog pa dang mya ngan las 'das pa dang spangs pa zhes bya ba ni rnam grangs yin no/ /rang gi sems nyid gzung ste sgrib pa'i sa bon thams cad dgag pa yin gyi/ thams cad du chad pa ni ma yin no/ /sems nyid ni byang chub kyi sems zhes bya bar
<p>127a.6</p>bshad de sgrib pa rnams nges par 'gog par byed do/ /de lta bu'i ye shes dang spangs pa phun sum tshogs pa'i mtshan nyid kyis na 'tshang rgya ba 'di byang chub kyi sems nyid yin no/ /de ltar spyod pa yongs su bsdus pa ni ling+ga'i de kho na nyid do/ /de ltar rjes su dran pa gnyis
<p>127a.7</p>kyis b+ha ga dang ling+ga bshad pa yin te lhag ma ni go sla'o/ /de la sangs rgyas rjes su dran pa'i rgyu dang 'bras bu sbyor ba mdor bsdus nas bstan pa yin la/ de byang chub sems dpa' la sogs pa'i rdo rje dang zla ba nyid kyi rim gyis so/ /de bzhin gshegs pa rnams kyi ni rnam
<p>127b</p>
<p>127b.1</p>pa lnga ste/ zla ba la zla ba dang / rdo rje la rdo rje dang sku ste/ sangs rgyas kyi sku dang rnam pa lnga'o/ /bsgom pa 'di dang ci 'dod par bzlas pa'i rang bzhin grub pa'i sngags lnga po dpal de kho na nyid bsdus pa dang rdo rje rtse mo dang zla gsang thig le dang gsang ba'i mdzod las rgya cher
<p>127b.2</p>gsungs pa yin no/ /bsgom pa'i 'bras bu yang zla gsang thig le dang gsang ba'i mdzod dag las gsungs pas de brjod par bya ste/ de nas bsam gtan gyi phyag rgyas gnas la/ chos thams cad bdag med pa'i mnyam pa nyid bsam par bya/ phyi dang nang du bcas
<p>127b.3</p>pa 'di dag thams cad ni sems dang sems las byung ba yin gyi/ sems dang sems las byung ba las tha dad pa gzhan dag yod pa ma yin no zhes yid la nges par bsams la chos thams cad ni gdod ma nas ma skyes pa nyid yin pa'i phyir/ skye ba med cing rang bzhin
<p>127b.4</p>gyis 'od gsal ba nyid yin no zhes yid la brjod do/ /chos thams cad bdag med pa nyid kyis na gnyis su med cing stong pa nyid kyi mnyam pa nyid du de bsam par bya'o/ /ji ltar bsam par bya zhe na/ chos thams cad la dmigs pa'i sems brtan par byas la/ de
<p>127b.5</p>rnams kyi gzung ba dang 'dzin pa'i rnam pas bsdus pa'i bye brag tha dad pa bsal nas gnyis su med pa'i stong pa nyid du snang ba'i bdag nyid can sdig pa med par mthong ba 'di ni de rnams kyi gnyis su med pa'i ye shes mthong ba yin te/ de la dmigs pa ni mi dmigs pa'i
<p>127b.6</p>tshul gyis yongs su rdzogs pa'i ngo bo nyid de/ 'di'i rab tu sbyor ba ni yang dag pa nyid la rab tu blta ba'o/ /de'i ngo bo nyid ni phyin ci ma log pa nyid du nges pa yin pas de bstan pa ni thams cad ces bya ba la sogs pa gsungs pa yin te/ 'di ni zhes bya ba'i ting nge 'dzin
<p>127b.7</p>gyi dmigs pa'i phyi dang nang gi dmigs pa'o/ /thams cad ces bya ba ni gzung ba dang 'dzin pa nyid kyis so sor snang zhing sems kyis brtags pa rnams so/ /de ltar na gzung ba dang 'dzin pa gnyis po 'di dag ni yang dag pa ma yin par kun du brtags pa ste/ yang dag
<p>128a</p>
<p>128a.1</p>pa ma yin pa kun du brtags pa'i sems nyid ni kun du brtags pa dang / gzhan dbang dag bstan par gyur pa las/ yang dag par so sor rtog pa mthong ba ni go rims bzhin du med pa dang / med bzhin du snang ba nyid kyis na yongs su grub pa'i ngo bo
<p>128a.2</p>nyid gnyis su med pa'i stong pa rnam par shes pa tsam nyid de/ de'i yang dag par so sor rtog par bstan pa'i phyir/ dngos po med pa zhes bya ba la sogs pa gsungs te/ sems ni rnam par shes pa ste de las tha dad cing lhag pa'i gzung ba dang 'dzin pa gzhan dag yod pa ma
<p>128a.3</p>yin te/ gnyis pos stong pa'i rnam par shes pa ni don dam pa yin no zhes bya ba'i don to/ /de ltar yid kyis brjod ces bya ba nges par byas nas so/ /gang gis she na/ yid kyis te yid kyis brjod nas de'i 'og tu bsam par bya'o zhes snga ma dang sbyar ro/ /mnyam pa nyid du
<p>128a.4</p>mthong ba'i rjes la mnyam pa nyid du nges par bya bar bstan pa ni/ skye ba med pa zhes bya ba la sogs pa yin te/ chos thams cad gnyis su med pa'i tshul gyis skye ba med pa nyid yin no/ /de ci lam gyis yongs su sbyangs pas skye ba med pa yin nam zhe na/ de ma yin pa'i
<p>128a.5</p>phyir gzod nas skye ba med pa zhes bya ba gsungs te/ gnyis po ni rtag tu mnyam pa nyid yin pas na ngo bo nyid des gdod ma nyid nas skye ba med pa zhes bya ba'i don to/ /rang bzhin gyis 'od gsal ba zhes pa ni rang bzhin gyis de kho na nyid ces bshad cing dri ma med ces
<p>128a.6</p>bshad pas/ gnyis su rtog pa'i dri ma rnams ni rtsa ba mi brtan pa nyid yin pas na glo bur du 'ongs pa yin no zhes bya ba'i don to/ /de nas oM tsit+ta pra ti bi d+haM ka ro mi zhes phra bar bzlas pas dang por zla ba'i dkyil 'khor du blta'o/ /de'i de kho na nyid ni kun nas nyon mongs
<p>128a.7</p>pa'i sa bon gyi gzhir gyur pa nyid kyis na/ sngar kun gzhi zhes bshad pa'i sems de'i de yongs su zad pas zag pa med pa'i chos kyi sa bon gyi gzhir gyur pa gnas yongs su gyur pa zag pa med pa'i dbyings gnas med pa bshad pa shin tu rnam par dag pa ste/ dag pa de nyid ni zla ba'i don
<p>128b</p>
<p>128b.1</p>yin no/ /tshogs yongs su rdzogs pas sangs rgyas pa'i phyir sangs rgyas kyi yon tan thams cad a la sogs pa'i gzugs zla ba dang shel lta bur dkar ba'i tshul gyis 'dir rab tu zhugs te/ a A i I u U r-i r-I l-i l-I e ai o au aM aH/ de'i steng du oM bo d+hi tsit+ta
<p>128b.2</p>ut+pA da yA mi zhes phra bar bzlas la/ zla ba'i dkyil 'khor gnyis par bsgom par bya'o/ /'dir yang sangs rgyas kyi yon tan rnams ka la sogs pa'i gzugs kyis gzugs brnyan gyi tshul du zhugs te/ ka kha ga g+ha dang / tsa tsha dza dz+ha nya/ Ta Tha Da D+ha Na/ ta tha da d+ha na/ pa
<p>128b.3</p>pha ba b+ha ma/ ya ra la wa/ sha Sha sa ha k+Sha/ 'di'i de kho na nyid ni b+ha ga zhes bshad pa byang chub kyi sems kun du bzang po'i sems bskyed pa'o/ /de'i steng du tiSh+Tha badzra zhes phra bar bzlas pa las bdag nyid rdo rje dkar po 'od zer dang bcas par bsgom par bya'o/ /de'i de kho na nyid
<p>128b.4</p>ni byang chub kyi spyod pa bsdus pa'i byang chub kyi sems brtan par gyur pa'o/ /de'i 'og tu oM badzra At+ma ko\u0f85haM/ zhes phra bar bzlas nas rdo rje de nyid las rdo rje dbyings rnams kyis nam mkha' khyab par spro ba dang bsdu ba bsgom par bya'o/ /de'i de kho na nyid ni chos kyi sku 'thob
<p>128b.5</p>pa'o/ /de'i 'og tu oM ya thA sarba ta thA ga ta ta thA a haM/ zhes phra bar bzlas pas zla ba gnyis dang rdo rje yongs su gyur pa las/ rnam pa thams cad kyi mchog dang ldan pa sangs rgyas kyi skur bsgom par bya'o/ /de'i de kho na nyid rnam pa thams cad kyi mchog dang ldan pa'i thams
<p>128b.6</p>cad mkhyen pa'i ye shes 'thob pa yin no/ /de yang rdo rje rtse mo las/ /sku yi gsang ba de bzhin spyod/ /spyod yul thugs su chud pa ste/ /lnga po de dag kun gyi spyi/ /sangs rgyas thams cad mnyam bdag nyid/ /mngon par byang chub rnam pa lnga/ /sangs rgyas ye shes bla na
<p>128b.7</p>med/ /ces gsungs pa dang / dpal mchog dang po las kyang / de bzhin du mngon par byang chub pa'i mtshan nyid ni/ rang sems so sor rtog pa las/ byang chub sems mchog rdo rje nyid/ /de nyid de yi sangs rgyas nyid/ /bdag nyid sangs rgyas bsgom pas so/ /zhes
<p>129a</p>
<p>129a.1</p>gsungs pa yin no/ /de ltar na dang po'i rnam pa bzhi ni rgyu'i de kho na nyid la lnga po ni 'bras bu'i de kho na nyid yin no/ /dris pa/ 'bras bu ni rgyu la rag las pa yin pas na rgyu'i sbyor ba nyid bya'i 'bras bu'i sbyor bas ci zhig bya zhe na/ de'i phyir sbyor dang zhes bya
<p>129a.2</p>ba la sogs pa gsungs te/ sbyor ba nyid ni sangs rgyas kyi rnal 'byor du gyur pa nyid de/ de dang gang yang dag par 'brel pa med par ni rnal 'byor gyi rgyud las kyang dngos po 'byung bar ma gsungs te/ de yang 'di las byung bas na srid pa ste rgyu'o/ /dngos po de nyid du 'byung bas
<p>129a.3</p>na/ srid pa gang du 'byung 'gyur ba/ /zhes bya'o/ /la las ni/ srid pa ru ni 'byung 'gyur ba/ /zhes zer te gnyis ka yang rnal 'byor rgyud gang du yang rgyu'i sbyor ba 'ba' zhig las 'byung ba ma yin zhes ston to zhes bya ba'i don to/ /'o na ji ltar 'byung zhe na/ gang tshe zhes bya ba
<p>129a.4</p>la sogs pa gsungs te/ gang gi tshe sangs rgyas su gyur par sgom pa'i bsgom bzhin pa la bdag nyid sangs rgyas kyi tshul dang ldan pa'i phyir ro/ /ji ltar bsgom zhe na/ sangs rgyas bdag ces bya ba ste/ bdag nyid sangs rgyas yin no zhes bstan pa'i nges pa bsgom pa ste/ 
<p>129a.5</p>de'i tshe ni sbyor ldan zhes pa rnal 'byor pa sangs rgyas su 'gyur ro zhes bya ba'i don te/ de'i tshe rnal 'byor des byang chub sgrub pa nyid yin no zhes bya bar dgongs te/ de yang sangs rgyas nyid sgrub pa'i rnal 'byor ni sangs rgyas rnal 'byor te/ gang yang rgyu'i rnal 'byor nyid kyis
<p>129a.6</p>'tshang rgya ba ni pha rol tu phyin pa'i tshul dang bya ba'i rgyud la sogs pa las bshad pa ste/ de ni dus shin tu ring bas 'byung ba yin no/ /rnal 'byor gyi rgyud rnams su ni rgyu dang 'bras bu'i sbyor ba la sogs pas theg pa chen po mtha' dag bsdus pa yin pa'i phyir shin tu myur ba nyid du byang
<p>129a.7</p>chub thob pa yin no/ /de bas na ting nge 'dzin zhes bya ba la sogs pa gsungs pa yin te/ mdor bsdus pa zhes bya ba dus mdor bsdus pas 'tshang rgya ba gang yin pa de ni ting nge 'dzin ye shes las byung ba zhes bya ste/ ting nge 'dzin ni mngon par byang chub pa lnga'i ting nge 'dzin to/ /ye
<p>129b</p>
<p>129b.1</p>shes ni gnyis su med pa'i ye shes te de gnyis las 'di yang dag par byung zhing skyes pa yin pas de skad ces bya'o/ /phyir zhes bya ba ni gang gi phyir te de'i phyir ro zhes shes par bya'o/ /sangs rgyas rnal 'byor zhes bya ba la sogs pas ni nye bar bsdus pa yin te/ gang 'di dpal de kho
<p>129b.2</p>na nyid bsdus pa las/ rdo rje sems dpa'i ting nge 'dzin/ /sangs rgyas rnams kyi chos nyid yin/ /'di ni sangs rgyas sangs rgyas nyid/ /gzhan du sangs rgyas 'gyur ma yin/ /zhes gsungs pa yin no/ /de'i don gang yin zhe na/ don 'di yin te mngon par byang chub
<p>129b.3</p>pa rnam pa lnga'i ting nge 'dzin gyi rim gyis ting nge 'dzin gsum bsgoms la phyis rdo rje sems dpa'i ting nge 'dzin gyis yun ring du gnas par bya ste/ rang gi snying gar gnas pa'i rdo rje la sems mnyam par gzhag nas/ ji srid 'dod kyi bar du gnas par bya'o zhes bya ba'i don to/ / 
<p>129b.4</p>rgyu dang 'bras bu'i sbyor ba bstan pa'o/ /'bras bu'i sbyor ba la yang dag par zhugs pa zhes gsungs pa de la yang dag par zhugs pa ni gnyis su med pa'i ye shes dang / ngo bo nyid kyi ye shes so/ /de las gnyis su med pa'i ye shes bstan par bya ba'i phyir/ phra mo'i zhes bya ba la
<p>129b.5</p>sogs pa gsungs pa yin te/ rang gi sems nyid chos thams cad dmigs pa na spros pa'i mtshan ma thams cad nub par gyur pas gnyis su med par snang ba'i bdag nyid kyis/ sems can thams cad kyi sems dang sems las byung ba ro gcig par gyur pa gang yin pa
<p>129b.6</p>de/ dag pa'i bdag nyid gang gis ji lta ba bzhin du mthong ba ni dang po mthong ba ste/ de'i 'og tu rang gi sems de stug par gyur pa ste zla ba dang rdo rje dang sangs rgyas la sogs pa'i dngos po ji lta ba bzhin du 'gyur ro/ /de dag kyang gang las she na/ dngos dang zhes bya ba la
<p>129b.7</p>sogs pa gsungs te/ gang gi phyir dngos po dang dngos po med pa'i khyad par du bsgom pa de la chos thams cad la dmigs pa'i phra bar gyur ba ni dngos po med pa'i khyad par ro/ /phra bar gyur pa de'i 'og tu stug por gyur pa ni dngos po'i khyad par te de lta bu'i dngos po
<p>130a</p>
<p>130a.1</p>dang / dngos po med pa'i khyad par sgom pa kun du brtags pa yin zhes bya ba ste/ rnal 'byor gyi rgyud rnams su bsgom pa rnam par gzhag pa yin no/ /de dag kyang gang las she na/ dngos po zhes bya ba la sogs pa gsungs te/ dngos po 'ba' zhig ni
<p>130a.2</p>bsgom pa ma yin te/ rnam pa bzhi po la sangs rgyas kyi sku skyes pa yin du zin kyang / rang bzhin gyi sku las shin tu dman pa yin pa'i phyir dngos po med pa ni phra ba'i dngos po ste/ sgom pa de yang bsgom pa ma yin te bsgoms kyang bsgom pa ma yin no zhes bya ba'i don to/ / 
<p>130a.3</p>ji ltar sgom pa yin zhe na/ des don dam pa mthong ba'i phyir ro/ /ji ltar bsgom pa ma yin zhe na/ mngon par byang chub pa lnga bsgoms pa'i 'og tu shin tu myur bar byang chub 'thob pa'i phyir ro/ /de nas ci zhig ce na/ bsgom pa zhes bya ba la sogs pa gsungs te/ 
<p>130a.4</p>phra ba'i dngos po bsgoms pas ni don dam pa mthong ba'i phyir ro/ /de nas de'i 'og tu zla ba dang rdo rje la sogs pa'i dngos po sgom pa ste/ dngos po de bsgoms pas rang gi sems yongs su sbyang ba ste/ yongs su dag pa'i las dag pa'i gnas skabs so/ /de bas
<p>130a.5</p>na rgyu dang 'bras bu ni rang gi sems nyid las gzhan ma yin no zhes nges par byas pa gang yin pa de ni gnyis su med pa'i ye shes so/ /gal te rgyu dang 'bras bu rang gi sems nyid yin na/ de'i tshe de nyid ni de'i rig pa yin pas rnal 'byor pa de sangs rgyas par mi 'gyur
<p>130a.6</p>te/ de thams cad mkhyen na bdag nyid dang gdul bya rnams kyi sems kyi spyod pa mi shes pas ji ltar sangs rgyas pa yin zhe na/ de'i phyir sangs rgyas zhes bya ba la sogs pa gsungs te/ sangs rgyas te thams cad mkhyen pa ni yul ma yin zhing gzung bar bya ba ma yin pas na sangs rgyas kyi yul
<p>130a.7</p>lo/ /sems can ni gdul bya rnams te de rnams ni gzung bar bya ba ma yin pas de skad ces bya'o/ /gal te de gzung bar gyur na ni de'i tshe de la gnyis kyi rtog pa yod pas 'khrul bar 'gyur gyi 'tshang rgya bar ni mi 'gyur ro/ /'o na ji ltar sangs rgyas par 'gyur zhe na/ rang
<p>130b</p>
<p>130b.1</p>gi sems rtogs pas zhes bya ba la sogs pa gsungs te/ rang gi sems nyid kyi chos thams cad ro gcig par rtogs pas rang rig pa tsam gyi 'khrul pa dang bral ba'i phyir ro/ /sangs rgyas te zhes bya ba ni byang chub cing thams cad mkhyen pa'o/ /nye bar bsdu ba'i phyir
<p>130b.2</p>gnyis med sbyor ba zhes bya ba la sogs pa gsungs te/ gnyis su med pa'i ye shes la mnyam par gzhag pa'i ni gnyis su med pa'i sbyor ba'o/ /ting nge 'dzin ni 'bras bu'i sbyor ba'o/ /de'i ye shes ni yongs su shes pa ste/ de kho na nyid nges par brtag pa'o/ /de'i
<p>130b.3</p>don brtag pa ni bskyed pa'o/ /rgyu'i de nyid ji ltar zhes bya ba ni yongs su dag pa'i sems kyi ngo bo nyid mthong ba gang yin pa'o/ /de nyid yin zhes bya ba ni mthong ba zhes bya ba dang sbyar ro/ /gnyis su med pa'i ye shes bstan pa'o/ /ngo bo nyid kyi ye shes bstan par bya
<p>130b.4</p>ba'i phyir/ rgyu'i zhes bya ba la sogs pa gsungs te/ rgyu ni zla ba la sogs pa'o/ /'bras bu ni sangs rgyas kyi sku la sogs pa ste/ de gnyis la ni de kho na nyid cung zad kyang med pa yin pa'i phyir ro/ /med pa nyid ni gcig dang du ma dang du ma bral ba yin no/ /de yang
<p>130b.5</p>'phags pa lang kar gshegs pa las/ ji ltar me long dag la gzugs/ /gcig dang du ma rnam spangs par/ /snang yang de la yod ma yin/ /de bzhin dngos la dngos rnams so/ /zhes gsungs pa yin no/ /rgyu nyid ni rgyu'i ngo bo nyid yin no/ /de nyid de ni de
<p>130b.6</p>bzhin zhes bya ba ni de kho na nyid du ste don dam par ro/ /ye shes de la zhes bya ba ni de bzhin nyid kyi ye shes de la'o/ /kun du spyod ces bya ba ni yang dag par spyod pa'o/ /ji ltar yang dag par spyod ce na/ rgyu yis zhes bya ba la sogs pa gsungs te/ de yang gnyis
<p>130b.7</p>pos stong pa'i rnam par shes pa tsam ni yongs su grub pa'i ngo bo nyid de/ phyin ci ma log pa'i ye shes de la kun brtags pa dang / gzhan dbang gi rang bzhin can gyi yongs su shes par gang gyur pa de la ni rgyu la rgyu'i ngo bor yod pa ma yin la 'bras bu la 'bras bu'i rang gi ngo bor
<p>131a</p>
<p>131a.1</p>yod pa ma yin no/ /brtag pa'i ngo bo nyid du gyur pa'i brdzun par nges pa'i yongs su shes pa ni rgyu dang 'bras bu'i tshul du gzung bar byar med pas so/ /de ltar na med pa las de 'dzin pa nyid du rang gi sems snang ba yin te/ so sor snang ba gnyis ka med
<p>131a.2</p>pa'i shes pa ni gzhan gyi dbang gi ngo bo nyid du yongs su shes pa yin te/ de bas na 'di dag ni rnam par shes pa tsam nyid yin no/ /'di lta ste/ rgyu dang 'bras bu gnyis ni stong pa nyid yin no zhes gang yongs su shes pa de ni de'i phyin ci ma log pa ste/ de bzhin nyid kyi ye
<p>131a.3</p>shes so/ /de ltar med pa yin na ji ltar zla ba la sogs par rang nyid mi snang zhe na/ med pa ni snang ba'i gzugs dang bral ba'i phyir ro/ /rang nyid so sor snang bar gyur pa de la ni 'brel pa med pa'i phyir/ rgyu 'ga' yang yod pa ma yin no/ /de bas na so sor snang ba
<p>131a.4</p>de la nam yang ci yang yod pa ma yin te/ rgyu med pa'i phyir ro/ /'o na sems ji ltar med pa'i tshul gyis snang zhe na/ gang gi phyir snang ba'i bdag nyid can gyi sems de ni gzugs su 'khrul cing gzugs las gzhan na med pa yin te/ de bas na gzugs de ni gzugs
<p>131a.5</p>las gyur pa ma yin la/ de gzugs med pa yang ma yin te/ sems snang ba'i tshul yin pa'i phyir de'i bdag nyid dang de las gzhan par snang ba'i 'brel pa dang ldan pa ma yin no/ /de bas na snang ba nyid du yang yod pa ma yin te/ shes pa las don gzhan shes pa'am gzugs
<p>131a.6</p>su 'khrul pa med de/ nyams su myong bar grub pa ni 'khrul pa ste/ de yang sems nyid gzugs su 'khrul pas snang ba dang snang ba ma yin pa'i 'khrul pa dang ldan pa yin no/ /de bas na gzugs kyi rang gi ngo bo ltar gzugs su 'khrul par gyur pa'i rjes su myong bar grub pas
<p>131a.7</p>snang ba yin te/ de la yod pa dang med pa'i rgyu med pas 'gal ba nyid du 'khrul pa yin la/ nges pa de yang rang gi rigs dang mthun pa'i rnam par rtog pa la zhen pa'i bag chags las byung ba'i phyir rnam par rtog pa tsam yin la/ de bas na mngon par zhen pa rnam par dag
<p>131b</p>
<p>131b.1</p>pa'i yang dag pa la so sor rtog pa legs par bsgoms pa'i rim gyis yang dag pa'i ye shes skye ba yin no/ /de bas na 'khrul pa nyid du grub pa 'di dag nges pa yin no/ /de yang 'di ltar de'i bdag nyid du 'khrul pa las kyang so sor snang ba 'gal ba yin te/ rgyu yang
<p>131b.2</p>de'i bdag nyid yin pa'i phyir ro/ /de ni 'phags pa lang kar gshegs pa'i mdo las kyang / byis pas ji ltar rnam brtags bzhin/ /phyi rol don ni yod min te/ /bag chags kyis ni bsgos pa'i sems/ /rang gi sems ni phyi rol snang / /zhes gsungs pa
<p>131b.3</p>yin te/ bsgom pa ni bcom pa'o/ /kun brtags pa dang gzhan gyi dbang yongs su shes pa de las ni de bzhin nyid yongs su shes la/ de bzhin nyid ni rang bzhin gyi chos rnams so/ /de bas na de shes pa ni ngo bo nyid kyi ye shes bstan pa'o/ /dris pa rgyu dang 'bras
<p>131b.4</p>bu'i sbyor ba ni yod pa ma yin pa las snang ba'i phyir 'khrul pa yin la gnyis su med pa'i ngo bo nyid kyi ye shes kyang shin tu 'khrul pa yin te/ brjod pa dang bcas pa'i phyir 'khrul pa ni de kho na nyid ma yin na/ ji ltar na 'di dag bsgom pa byang chub kyi lam yin zhe na/ 'dir
<p>131b.5</p>brjod par bya ste/ gang gi phyir chos thams cad la spros pa med pa'i ye shes dang po skyes pas chos kyi dbyings kun du 'gro ba dang kun du rtog pa dang de'i stobs kyis ye shes 'di dag dus dang rnam par dbye bas ji lta bas nye bar mtshon pa'i khyad par rnams 'byung bar 'gyur te/ 
<p>131b.6</p>de nas de bzhin nyid yongs su gcod par byed pa rnam par shes pa'i mtshan nyid du bshad na rab rib can gyis nam mkha' la skra shad mthong ba lta bus ji ltar brjod pa med pa yongs su spyod par 'gyur zhe na/ so sor rig par gyur pa la shin tu byang bar gyur pa rang gi
<p>131b.7</p>lus la sogs pa rjes su myong ste/ brtag pa dang bdag tu yongs su gcod pa bzhin no/ /rnam par mi rtog par 'jug pa'i gzungs las kyang ji skad du/ byang chub sems dpa' sems dpa' chen po rnam par mi rtog pa'i dbyings la rab tu gnas pas ni shes bya dang khyad par
<p>132a</p>
<p>132a.1</p>med par rnam par mi rtog pa'i ye shes kyis/ chos thams cad nam mkha'i dkyil dang mtshungs par mthong ngo / /rnam par mi rtog pa'i 'og tu thob pa'i shes pas ni chos thams cad sgyu ma dang / smig rgyu dang / rmi lam dang mig yor dang brag ca dang
<p>132a.2</p>gzugs brnyan dang chu zla dang sprul pa dang 'dra bar mthong ngo zhes gsungs so/ /de bas na dag pa 'jig rten pa'i ye shes kyis de kho na nyid yongs su gcod pa nyid kyis dag pa dang 'khrul pa nyid kyis 'jig rten pa nyid yin no/ /de nyid ni 'jig rten las 'das pa'i ye shes kyi
<p>132a.3</p>'bras bu nyid kyis de kho na nyid de/ 'di dag ni 'phags pa'i chos yongs su nyams pa nyid kyis snga ma'i khyad par 'thob pa las gong ma'i khyad par phul du byung ste/ de bas na ye shes de ni zhes bya ba la sogs pa gsungs te/ rang gi sems de nyid zla ba la sogs pa'i tshul
<p>132a.4</p>gyis so sor snang ba ni de kho na nyid yin te/ rang gi ngo bo nyid kyis zla ba la sogs pa'i de kho na nyid ni ma yin te 'di ni spyi'i don to/ /gong nas gong du phul du byung bar bstan pa'i phyir de kho na nyid dang / gsang ba dang shin tu gsang ba dang mchog gi sgrar bshad de/ 'dir ye
<p>132a.5</p>shes ni de kho na nyid kyi ye shes zhes bya ba'i don to/ /de la de kho na nyid kyi rnal 'byor pas de las gzhan pa'i de kho na nyid mthong ngam/ 'on te ma yin zhe na/ de nyid ces bya ba la sogs pa gsungs te/ de kho na nyid dang gsang ba nyid dang / shin tu gsang ba nyid dang / 
<p>132a.6</p>dam pa nyid do zhes bya bar shes te nges par bzung ba'i 'bras bu nyid kyis na shes pa ste rtogs pa'i don to/ /de zhes bya ba ni shes pa de'o/ /de nyid rtogs pa ni gsang ba'i rnam pa shes shing rtogs pa'o/ /'di dag ni mchog yin no zhes kyang sbyar bar bya'o/ /rgyu tsam dang
<p>132a.7</p>'bras bu tsam ni rgyu'i sems las 'bras bu'i sems bye brag med pa yin te/ stong pa zhes bya ba bzhi pa nyid bzhir shes par bya'o/ /de las gzhan ma yin pa'i gsum gsum ni sems tsam ste/ de ni thams cad du yod par bshad pas 'di ni nges par chad pa ma
<p>132b</p>
<p>132b.1</p>yin no/ /'bras bu'i de nyid yang dag zhugs/ /rgyu yi de nyid mi 'dod do/ /zhes gsungs pa de yang bshad par bya ba'i phyir sdug pa'i zhes bya ba la sogs pa gsungs te/ thob pa dang sprad pa dag gang sdug pa dang mi sdug par bshad pa ste/ sangs rgyas kyi ye shes dang nyon
<p>132b.2</p>mongs pa'o/ /de gnyis ka las rgyal bar 'dod pa'o/ /de bas na 'bras bu'i de kho na nyid la zhugs pa'i rnal 'byor pa rnams kyis thob par 'dod pa dang / dor bar 'dod pa spang bar bya ste/ sangs rgyas kyi ye shes rnam par rtog pa ma lus par spangs pa thams
<p>132b.3</p>cad rtogs pas bdag nyid sangs rgyas dang 'dra bar mngon sum nyid du nges par bya'o/ /de lta na ni 'dir myur bar sangs rgyas par mi 'gyur gyi/ gzhan dag ni ji tsam du 'bras bu 'dod pa de tsam du rgyu 'dod pa yin pas rgyu bsgrub par bya ba yin pa'i phyir/ srid pa gcig
<p>132b.4</p>nas gcig tu brgyud pa'i bya ba yun ring ba nyid du 'gyur ro/ /'dod pa med pa nyid du bstan pa'o/ /phyag rgya bzhis rgyas btab pa med par ni rnal 'byor yongs su rdzogs par mi 'gyur ro/ /de bas na de'i de kho na nyid bstan par bya ba'i phyir/ rnam shes tsam ni zhes bya ba la
<p>132b.5</p>sogs pa gsungs te/ gzung ba dang 'dzin pa dang / brjod pa dang rjod par byed pa stong pa nyid kyi rnam par shes pa ni rnam shes tsam zhes bya ste/ dngos po gtso bo ma yin pas na rnam par shes pa tsam zhes bya ba'i don te/ nye bar gdags pas de'i ye shes la yang de skad ces
<p>132b.6</p>bya'o/ /rnam par shes pa tsam nyid kyis gal te rnal 'byor la dmigs pa yongs su shes pa yin pas de med par ni rnal 'byor yongs su rdzogs par 'gyur ba yod pa ma yin no zhes bya ba ni tshig gi don to/ /gal te de ltar na rnam par shes pa dag la nyid rnal 'byor pa rnams kyi
<p>132b.7</p>dngos grub yin gyi/ blo dag pas ni ma yin no zhe na/ ji ltar zhes bya ba la sogs pa gsungs te/ ji ltar rnal 'byor pa 'di'i ye shes mchog tu shin tu dag par gyur pa de ltar dag par gyur pa'i rnal 'byor pa ni de bzhin gshegs par 'gyur te/ de bzhin gshegs pa yang
<p>133a</p>
<p>133a.1</p>ye shes tsam nyid yin no zhes bya bar dgongs so/ /de bzhin gshegs pa la sogs pa'i sku yang phyag rgya bzhi dang ldan par rnal 'byor gyi rgyud 'di nyid du bsgom par bya ba yin pas/ de'i nye bar sbyor ba bstan pa'i phyir rnam shes zhes bya ba la sogs pa gsungs te/ 
<p>133a.2</p>rnam par shes pa tsam zhes bya ba ni dngos po gtso bo ma yin par bstan pa ste/ nye bar gdags pas ye shes de la yang 'di skad ces bya'o/ /de nas rnam par shes pa tsam gyi ye shes med pa'i rnal 'byor pas ni rnal 'byor rdzogs par mi 'gyur ro zhes bya ba'i don to/ /yang
<p>133a.3</p>bdag nyid ni de bzhin gshegs pa ste ji lta bu zhe na/ rnam par shes pa tsam du blta bar bya'o zhes bshad pa'i phyir ro/ /ji ltar zhes bya ba la sogs pa gsungs te/ ye shes ni yang dag pa'i ye shes so/ /mchog ni shin tu dag pa ste dag pa'i mthar thug pa zhes bya ba'i don to/ / 
<p>133a.4</p>de ltar zhes bya ba ni de lta bu'i rnam par shes pa tsam gyi tshul gyis so/ /dag pa de bzhin gshegs zhes bya ba ni yang dag pa'i bdag nyid du blta bar bya'o zhes bya ba'i don to/ /des na shin tu rnam par dag pa'i ye shes kyi bdag nyid yin par bdag nyid la mos la/ de nyid ni
<p>133a.5</p>phyag rgya rnams kyi don yin par bstan par bya ba'i phyir/ rnam par shes pa zhes bya ba la sogs pa gsungs te/ rnam par shes pa ni rnam par shes pa tsam du lhag par mos pa'o/ /phyag rgya nyid ni cho ga'i thabs rnams so/ /de bas na de ni rnam pa bzhi'o/ /gsang ba ji lta bu yin zhe
<p>133a.6</p>na/ gsang ba gnyis med sbyor ba yis/ /zhes bya ba ste gnyis su med pa'i rnam par shes pa tsam nyid kyis so/ /gsang ba ci 'dra ba zhig ce na/ sku gsung thugs su yang dag 'byung / /zhes bya ba ste/ skur byung ba dang gsung du byung ba dang thugs su byung ba ste/ sku la sogs
<p>133a.7</p>pa la dmigs pa zhes bya ba'i don to/ /ji ltar na sku la sogs par byung ba yin zhe na/ thugs kyis zhes bya ba la sogs pa gsungs te/ lus dang ngag dang yid kyi ni/ /lus dang ngag dang yid rnam par shes pa tsam du rim pa ji lta ba bzhin du bstan pa yin no/ /des na thugs dang
<p>133b</p>
<p>133b.1</p>sku dang gsung gi dang thams cad du 'gro ba yin par shes par bya ste/ 'di dag thams cad kyis ting nge 'dzin gyi ye shes bstan pa yin no/ /de nye bar bsdu bar bya ba'i phyir/ rgya yi rgyas btab dngos po ni/ /zhes bya ba gsungs pa yin te phyag rgya bzhis rgyas btab
<p>133b.2</p>pa'o/ /gsang ba dag ces bya ba ni 'bras bu nyid kyi rnal 'byor gyi don to/ /rnal 'byor pa de ni rang rig pa med par ye shes rig par mi 'gyur te/ de bas na de rnams kyi ting nge 'dzin ye shes brtags pa yin zhes bya ba ste/ ting nge 'dzin ni zhi gnas dang lhag
<p>133b.3</p>mthong ste/ de gnyis kyis brtags pa ni sbyor ba'o/ /ting nge 'dzin gyi ye shes brtags pa nye bar bsdus pa'o/ /las kyi rab tu dbye ba'i dbang du mdzad nas/ lus dang zhes bya ba la sogs pa gsungs te/ lus la sogs pa'i sgras ni lus la sogs pa'i las
<p>133b.4</p>rnams yin par bshad de/ dbyer med pa yin pa'i phyir ro/ /de nyid ni brtags pa ste brtags pa tsam gyis brtan cing nges pa yin pas na/ lus ngag sems su rnam brtags pa/ /zhes bya'o/ /bya ba de ni rgyud de/ de kho na nyid bsdus pa la sogs par bya ba rab tu brtags shing las rnam par
<p>133b.5</p>gzhag pa yin no/ /de yang rnam pa 'dis bya ba rnam pa gsum gsang ba'i de kho na nyid du gyur par bshad do/ /gang gi yin zhe na/ rdo rje las can sna tshogs bzhin/ /zhes bya ba ste rdo rje las kyi'o/ /gsang ba ci zhig yin zhe na/ sna tshogs bzhin zhes bya ba ste rdo rje las dang 'dra
<p>133b.6</p>ba'o/ /de bas na skal ba med pa rnams la bstan par bya ba ma yin pa'i sbyor ba gang yin pas las bya ba de bstan pa'i phyir/ sangs rgyas lnga'i zhes bya ba la sogs pa gsungs te las rnams sgrub pa'i thabs so/ /der phyag rgya bzhi gsang ba'i dbang du mdzad nas/ 'byung ba chen po
<p>133b.7</p>zhes bya ba la sogs pa gsungs pa yin no/ /ji ltar lha mo bzhi dang yang dag par sbyor ba yin zhe na/ sa ni zhes bya ba la sogs pa gsungs so/ /'dir sa la sogs pa dang / sbyor ba'i rgyu ni dbang chen zhes bya ba la sogs pa gsungs te/ 'og nas dkyil 'khor ro zhes
<p>134a</p>
<p>134a.1</p>bshad pa dang thams cad du sbyar bar bya'o/ /dbang chen la sogs pa'i kha dog dang dbyibs dang las rnams bstan par bya ba'i phyir dbang chen zhes bya ba la sogs pa gsungs te/ dbyibs rnam pa gnyis te/ la la ni dbang du bya ba lta bu'o/ /la la ni
<p>134a.2</p>mngon spyod lta bu'o/ /'byung ba che'i bdag nyid las grub pa zhes bya ba ni spyan la sogs pa lha mo bzhi'i sbyor ba ste/ de ni ci rigs par las kyi dngos grub rnam pa bzhi zhes bya ba ste/ las rnam pa bzhi'i dngos grub kyi rgyu yin no/ /gsang ba'i ye shes bla med yin/ /zhes
<p>134a.3</p>bya ba'i dbang du mdzad nas/ las kyi dngos grub ces bya ba la sogs pa gsungs te/ las kyi dngos grub mchog ces bya ba ni las kyi dngos grub dam pa'i rgyu yin pa'o/ /de gang zhig yin zhe na/ las kyi dngos grub ces bya ba la sogs pa gsungs te/ 'khor los sgyur
<p>134a.4</p>ba rnam pa bzhi zhes bya ba ni rdo rje sems dpa' dang rdo rje rin chen dang rdo rje chos dang rdo rje las te/ 'khor los sgyur ba bzhi'i sbyor bas zhes bya ba'i don to/ /spyan gyi tshul zhes bya ba ni spyan gyi rnal 'byor bya'o/ /pad+ma'i rdo rje can zhes bya ba ni 'od dpag med pa'o/ /rnam par snang mdzad
<p>134a.5</p>gnas zhes bya ba ni rnam par snang mdzad lta bur ro/ /rdo rje khro bo zhes bya ba ni rdo rje gnod sbyin dang gshin rje gshed la sogs pa'i khro bo drag po rnams so/ /bsgom par bya'o zhes bya ba ni gsum char la yang tshig gi lhag ma yin no/ /las kyi dus bstan par bya ba'i phyir/ zhi ba dgongs
<p>134a.6</p>ka zhes bya ba la sogs pa gsungs pa yin no/ /las rnams la me tog dang rgyan dang gos la sogs pa'i mdog bstan pa'i phyir gsungs pa ni/ zhi ba la dkar po zhes bya ba la sogs pa'o/ /sangs rgyas lnga'i de kho na nyid kyi dbang du mdzad nas/ ting nge 'dzin zhes bya ba la sogs
<p>134a.7</p>pa gsungs pa ste/ ting nge 'dzin ye shes kyi mngon par byang chub pa lnga ste/ de las yang dag par 'byung ba'i las kyi sgrib pa gang yin pa de ni dam pa yin no/ /mngon par byang chub pa lnga nyid bstan par bya ba'i phyir/ sangs rgyas zhes bya ba la sogs pa gsungs te/ bsgoms na
<p>134b</p>
<p>134b.1</p>dag par 'gyur ro zhes bya bar sbyar te/ oM tsit+ta pra ti be d+haM ka ro mi/ zhes bya ba bsgoms na dag par 'gyur ro/ /zla ba'i dkyil 'khor gyi tshul du rang gi sems dag par mthong ba'i phyir ro/ /bcom ldan 'das zhes bya ba ni/ oM bo d+hi tsit+taM ut+pA da yA mi/ zhes bsgoms na dang po'i
<p>134b.2</p>zla ba'i steng du zla ba gnyis pa'i rnam pa b+ha ga zhes bshad pa'i byang chub kyi sems dang ldan pas na/ bcom ldan 'das su 'gyur ro zhes bya ba'i don to/ /sangs rgyas 'gyur zhes bya ba la sangs rgyas ni shes rab ste ji skad du bshad pa'i b+ha ga'o/ /de dang ldan pa'i sangs rgyas su gyur
<p>134b.3</p>par bsgoms na/ mi g.yo 'gyur zhes bya ba ni 'gyur ba med par 'gyur ba ste/ byang chub kyi sems brtan par gyur pa'i phyir ro/ /ji ltar zhe na/ b+ha ga'i dbus su'ang gsang ba'i bdag /ces bya ba gsungs te/ oM tiSh+Tha badzra/ zhes bsgoms pas byang chub kyi sems zla ba lta bu'i
<p>134b.4</p>dbus su rdo rje'i rnam par gyur pa'o/ /de nas oM badzra At+ma ko\u0f85haM/ zhes bya ba bsgoms pa dang / rnal 'byor pas rdo rje de nyid las nam mkha'i khams khyab pa'i rdo rje phra mo spro ba dang bsdu ba las rdo rje dbyings su 'gyur ro/ /de nas yang sarba ta thA ga ta ta thA a haM/ zhes bya ba bsgoms na
<p>134b.5</p>rnam pa thams cad kyi mchog dang ldan pa'i de bzhin gshegs pa'i sku phyag rgya chen po thob pas de bzhin gshegs par 'gyur ro/ /de ltar lnga'i bdag nyid du gyur cing rnam pa lngas yang dag par byung ba'i bdag nyid du bsgoms na g.yo ba med pa ste sems brtan par gyur pa'o/ /de nas
<p>134b.6</p>rdo rje dbyings kyi dbang phyug ma'i phyag rgya snying gar bcings la sems dpar byin gyis brlab pa'i phyir snying la gnas pa zhes bya ba la sogs pa'i tshigs su bcad pa gsum rdo rje'i tshig gis brjod par bya'o/ /chos rnams kyi ngo bo nyid ni gsum ste/ kun brtags pa dang / gzhan gyi dbang
<p>134b.7</p>dang yongs su grub pa'o/ /de la yongs su grub pa ni 'gog pa dang / lam gyi bden pa'i ngo bo nyid du chags pa ste/ /de rtag tu bsgoms par gyur pa dang / gzhan gyi dbang ni kun nas nyon mongs pa'i ngo bo nyid kyis na ldang ba ste/ de la rgyab kyis phyogs pa dang / kun brtags
<p>135a</p>
<p>135a.1</p>pa ni 'khrul pa'i sgro btags pa'i gzung ba dang 'dzin pa'i nyon mongs pa ste/ de dmigs su med pa'i phyir ro/ /de lta bur gyur pa bsgoms na zhes pa bsgoms pa'i stobs kyis khams gsum po'i bdag po ste/ sangs rgyas bcom ldan 'das su 'gyur
<p>135a.2</p>ba'o/ /tshigs su bcad pa gsum gsungs pa gang yin pa 'di ni sangs rgyas kyi bden pa ste/ 'dis dug bcom mo zhes bya ba ste/ de ltar byas na dug zhi bar 'gyur ro/ /de ltar na des bskul ba'i dbye bas las thams cad bya ba yin no/ /rang sems zhes bya ba la sogs pa
<p>135a.3</p>tshigs su bcad pa bzhi ni zhi ba la sogs pa'i sbyor ba gzhan dag gsungs pa yin te/ gti mug sems ni de bzhin gshegs/ /zhes bya ba ni zhi ba la mngon par byang chub pa rnam pa lnga dang ldan pa'i rnam par snang mdzad kyi rnal 'byor pas rang gi sems zla ba'i dkyil 'khor lta bu
<p>135a.4</p>dbyangs kyi yi ge bcu drug dang ldan pa ni nyon mongs pa dang shes bya'i sgrib pa'i sa bon yongs su zad pas/ 'od gsal bar mthong ba ni rang gi sems so sor rtog pa yin te/ des nyon mongs pa nyid ces bya ba lus dang gnas dang longs spyod nye bar mi dmigs pa'o/ /'jig
<p>135a.5</p>rten gyur zhes bya ba ni 'jig rten pa rnams kyi yang lus la sogs pa mi dmigs pas de'i sems dang rang gi sems gcig tu byas la 'jig rten dang lhan cig tu gyur pa'o/ /sems can kun la blta bar bya/ /zhes bya ba ni bsgrub par bya ba thams cad kyi sems rang bzhin
<p>135a.6</p>gyis 'od gsal ba'o/ /zhe sdang sems ni de bzhin gshegs/ /zhes bya ba ni mngon spyod la mngon par byang chub pa rnam pa lnga dang ldan pa'i mi bskyod pa'i rnal 'byor pas so/ /phra mo'i ye shes zhes bya ba ni rang gi snying ga'i zla ba la yi ge hUM sngon po phra mo'o/ /sdang gyur zhes bya ba
<p>135a.7</p>ni khros pa'i sems su gyur pa'o/ /rdo rje nyid du gyur zhes bya ba ni yi ge hUM yongs su gyur pa las rdo rje phra mo lta bu'i ye shes 'thob pa'o/ /sems can thams cad gzhig par bya ba ni slar gso bar nus pa dag gis rdo rje phra mo 'bar ba spros pas thams cad khyab par byas nas bsgrub par
<p>135b</p>
<p>135b.1</p>bya ba brgyal bar bya'o/ /'dod chags sems ni de bzhin gshegs/ /zhes bya ba ni dbang du bya ba la mngon par byang chub pa rnam pa lnga dang ldan pa'i 'od dpag tu med pa'i rnal 'byor pas so/ /byang chub sems ni yang dag bskyed/ /ces bya ba dbyangs kyi yi ge bcu drug dang ldan
<p>135b.2</p>pa'i snying ga'i zla ba la thun mtshams bzhi'am gsum du 'gro ba'i snying po byang chub kyi sems kyi zla ba rnam par bsgom par bya'o/ /chags gyur zhes bya ba ni bsgrub par bya ba rnams la zhen pa'i sems su gyur pa'o/ /bzang po nyid du gyur pa zhes bya ba ni kun du bzang po nyid do/ /dbang du
<p>135b.3</p>bya ba la nus pa thob pa'o/ /sangs rgyas thams cad chags par bya/ /zhes bya ba ni bsgrub par bya ba thams cad dbang du bya'o zhes bya ba'i don to/ /byams pa'i sems ni de bzhin gshegs/ /zhes bya ba ni rgyas pa la mngon par byang chub pa rnam pa lnga dang ldan pa'i rin chen
<p>135b.4</p>'byung ldan gyi rnal 'byor pas so/ /nga rgyal yang dag bskyed nas ni/ /zhes bya ba ni snying ga'i zla ba la yid bzhin gyi nor bu rnam par bsams la bdag ni yid bzhin nor bu yin no zhes nga rgyal bskyed pa'o/ /mdza' bor gyur zhes bya ba ni bsgrub par bya ba rnams kyi lus rgyas
<p>135b.5</p>pa'am nor rgyas pa'am tshe rgyas pa ster bar 'dod par gyur pa'o/ /kun nyid gyur zhes bya ba ni nor bu'i rigs kyi lha rnams spros pa'i gzugs nyid thob pa'o/ /sangs rgyas kun la 'khyud par bya/ /zhes bya ba ni nor bu'i rigs kyi lha de rnams nyid dang bsgrub par bya ba de rnams
<p>135b.6</p>gcig tu bya ba'o/ /rgyu dang 'bras bu'i sbyor ba dag gis ni dang po ste ting nge 'dzin gyi ye shes yin par bshad pa'o/ /gnyis su med pa'i sbyor bas ni gnyis pa ste de ni gsang ba'o/ /ngo bo nyid kyi sbyor bas ni gsum pa ste de ni mchog yin no/ /da ni rab tu dbye ba gnyis kyis
<p>135b.7</p>mchog tu bshad pa'i ting nge 'dzin gyi ye shes bstan par bya ba'i phyir chags pa'i lta bas zhes bya ba la sogs pa gsungs te/ shin tu bde ba nye bar bsdus pa las byung ba'i dga' ba nyid ni chags pa ste/ des sems can thams cad la blta ba ni byams pa'i sbyin pa'o/ / 
<p>136a</p>
<p>136a.1</p>snying rjes de rnams la chos bshad pa ni chos kyi sbyin pa'o/ /de rnams 'jigs pa thams cad las thar bar bya ba ni mi 'jigs pa'i sbyin pa'o/ /sangs rgyas thams cad la yid kyi rang bzhin gyi mchod pa rnams kyis rjes su mnyes par bya ba ni zang zing gi sbyin
<p>136a.2</p>pa'o/ /de bzhin du tshul khrims la sogs pa'i rab tu dbye ba yang lung ji lta ba bzhin du shes par bya'o/ /sbyin las zhes bya ba ni ji skad du bshad pa'i sbyin pa rnam pa bzhi yongs su rdzogs par bsgoms pas rab tu dga' ste zhes bya ba rab tu dga' ba'i sa thob par yid la
<p>136a.3</p>lhag par mos pa'o/ /tshul khrims rnam pa gsum yongs su rdzogs par bsgoms pas ni tshul khrims dang ldan pas dri ma med par gyur pa ste/ dri ma med pa'i sa thob pa'i bdag nyid gang yin pa'o/ /de bzhin du 'og ma rnams dang yang shes par bya'o/ /'od byed pa ni
<p>136a.4</p>'od byed pa'i sa thob pa'o/ /brtson 'grus ni bsod nams dang ldan zhing dam tshig la sems dpa'i dge ba'i rtsa ba'o/ /'od 'phro can zhes bya ba ni 'od 'phro ba thob pa'o/ /mngon gyur mthong zhes bya ba ni sa mngon du gyur pa thob pa ste rang gi sems kyis mthong ba'o/ / 
<p>136a.5</p>lhag ma rnams ni go sla'o/ /rgyal ba zhes bya ba ni bag chags dang bcas pa'i sgrib pa thams cad las nges par rgyal ba'i phyir ro/ /de bzhin gshegs pa zhes bya ba ni chos thams cad shin tu rnam par dag pa'i de bzhin nyid thugs su chud pa'i phyir ro/ /de lta
<p>136a.6</p>bur gyur pa ni bcu gcig pa kun du 'od ces bya ba ni sa bcu gcig pa thob pa yin no zhes bya ba'i don to/ /rang rig bdag nyid ces bya ba ni mnyam par gzhag pa'i sems kyis de ltar lhag par mos pa ste de kho na nyid du ni ma yin no/ /rang rig pa'i bdag nyid du
<p>136a.7</p>gyur pa ni sa snga ma rnams dang yang sbyar bar bya'o/ /pha rol phyin pa bcu rnams dang / /zhes bya ba ni sbyin pa la sogs pa rnams so/ /stobs rnams bcu nyid do/ /dbang rnams kyang bcu nyid do/ /'das gyur na zhes bya ba ni bcu gcig par ro/ /mtshan ma brtan
<p>136b</p>
<p>136b.1</p>par bya ba ni byang chub sems dpa'i mtshan mar gyur pas mtshan ma ni byang chub kyi sems te/ de nye bar brtan par gyur pas 'dis ston pas na mtshan ma brtan pa'o/ /de nas ni zhes bya ba ni mtshan ma brtan par gyur pa de las gong du rdo rje chur gyur pa'o/ /de yang ci
<p>136b.2</p>zhig yin zhe na/ rdzogs sangs rgyas zhes bya ba gsungs te yang dag pa'i ye shes so/ /su zhig gi yin zhe na/ sangs rgyas kun gyi'o/ /ji tsam zhig ce na/ mtha' yas pa ste/ nam mkha' dang 'dra ba'o/ /gzung dang 'dzin pa spangs pa yin/ /zhes
<p>136b.3</p>bya ba ni gnyis su snang ba nub pa'i phyir ro/ /de ni chos kyang yin te yang dag pa'i ye shes yin pa'i phyir ro/ /bdud rtsi yang yin te brtan pa nyid kyi phyir ro/ /bde ba'i sbyor ba phul du byung ba yin pas so/ /bcud kyis len yang yin te nyon mongs pa'i nad ma lus pa'i
<p>136b.4</p>gnyen por gyur pa yin pa'i phyir te/ de ltar na chos kyi bdud rtsi bcud kyis len zhes bya ba'o/ /dag pa ni nyes pa thams cad zad pa yin pa'i phyir ro/ /'thungs pas zhes bya ba la ji ltar 'thung zhe na/ chos thams cad la de bzhin gshegs pa thams cad du lhag par mos la/ de rnams
<p>136b.5</p>kyi snying po sa bon gyi sngags las 'od zer rnams phyung ste/ 'gro ba ma lus pa khyab par byas nas 'o ma'i rgya mtsho mtha' yas pa bkang la de nyid 'thungs nas de bzhin gshegs pa thams cad dang bdag nyid kyang de bzhin du zhu bar bya'o/ /rdo rje'i slob ma zhes bya ba ni rdo rje'i rang bzhin gyi
<p>136b.6</p>slob ma'o/ /gdod nas zhes bya ba ni chos kyi dbyings so/ /de ni sgrib pa thams cad zad pa yin pas na dag pa yin pa'i phyir gdod nas dag pa ste/ de ltar de gdod nas dag par 'gyur zhing byang chub par 'gyur ro/ /rang gi so sor rtogs pas 'o ma'i rgya mtsho de nyid mngon par
<p>136b.7</p>bsdus la/ dang po zla ba'i dkyil 'khor du mthong bas ni/ de nas de'i 'og tu byang chub kyi sems su 'gyur ro/ /zla ba'i dkyil 'khor gnyis pa mthong bas na byang chub kyi sems kyi bdag nyid can du gyur zhes bya'o/ /zla ba'i dkyil 'khor gnyis pa'i steng du rdo rje'i
<p>137a</p>
<p>137a.1</p>gzugs mthong bas ni byang chub kyi sems brtan par byed pa yin pas/ de bzhin du byang chub sems dpa' zhes bya'o/ /de nas rdo rje de nyid rdo rje dbyings su spro zhing bsdus pas de bzhin gshegs pa zhes bya'o/ /zla ba gnyis dang rdo rje yongs su gyur pa las
<p>137a.2</p>sangs rgyas kyi gzugs thob pas rnam par grol ba'i ras kyis g.yogs zhes bya ba'o/ /snying gar zla ba bsgoms pas/ byang chub sems ni bla na med/ /yang dag bskyed 'gyur zhes bya'o/ /zla ba der rdo rje bsgoms pas snying la zhes bya ba la de bzhin gshegs par
<p>137a.3</p>gyur pa'i bdag nyid kyi snying la'o/ /'di ni mchog tu gsang ba'i ye shes gcig yin no/ /gnyis pa bstan par bya ba'i phyir/ sems can khams ni zhes bya ba la sogs pa gsungs pa yin te/ sems can khams ni mtha' zhes bya ba ni sangs rgyas dang byang chub
<p>137a.4</p>sems dpa' thams cad kyi'o/ /mar gyur zhes bya ba ni skyed par byed pa ste phyogs bcu nas 'ongs pa'i yi ge bcu drug go/ /dam tshig 'dzin byed ma zhes bya ba ni de rnams zla ba'i dkyil 'khor gyi rnam par yang dag par 'dus pa ni dam tshig ste/ de 'dzin par byed pas na
<p>137a.5</p>dam tshig 'dzin byed ma ste de spyad par bya'o/ /ji ltar spyad par bya zhe na/ rdo rje dam tshig gis zhes bya ba gsungs te/ rdo rje 'di ni de bzhin gshegs pa rnams dang ka la sogs pa'i yi ge sum cu rtsa bzhi phyogs bcu nas 'ongs pa rnams so/ /de nyid ni dam tshig ste zla ba'i
<p>137a.6</p>dkyil 'khor gnyis pa'i rnam par yang dag par 'dus pa ste/ de spyad par bya'o/ /de ni bud med dang skyes pa'i tshul yin pas na spyad pa zhes bya'o/ /rtag tu dam tshig gnas par 'gyur/ /zhes bya ba ni zla ba'i dkyil 'khor gnyis pa'i steng du rdo rje bsgoms pas byang chub
<p>137a.7</p>kyi sems de nyid brtan par 'gyur ba'i phyir ro/ /khams gsum lam ni nyams dga' bar/ /zhes bya ba ni phyogs thams cad du bud med ni phyag rgya ste/ sangs rgyas thams cad kyi sku dang gsung dang thugs kyi skabs su bshad pa rnams spros pa de thams cad thugs rdo rje'i
<p>137b</p>
<p>137b.1</p>byed pa pos spyad par bya ste/ rdo rje ni skyes pa yin pa'i phyir ro/ /cho ga bzhin zhes bya ba ni bsdus pa'i sbyor bas so/ /mi smod do zhes bya ba ni mi spang ba'o/ /zla ba gnyis dang rdo rje ni rdo rje gsum ste de yongs su gyur pa'i de bzhin gshegs pa ni rdo rje gsum gyi sku zhes bya ste
<p>137b.2</p>rnam pa lnga pa'o/ /rdo rje gsum gyi sku de la gnas pa'i dam tshig gi phyag rgya ste thugs kyi phyag rgya snying ga'i zla ba dang rdo rje'i gzugs su gyur pa de tshim par bya zhing rgyas par bya'o/ /gsung gi rdo rje ni snying po dang sngags rnams so/ /ji ltar tshim par bya zhe na/ rdo rje gsum gyi
<p>137b.3</p>dam tshig gis te/ rdo rje gsum rdzogs par byang chub pa'i rab tu dga' ba'i tshul gyis so/ /smad mi bya zhes bya ba ni spang bar mi bya'o/ /rdo rje sems dpa' ni snying po dang sngags de nyid de/ de las yang dag par byung ba'i phyag rgya chen po kun no/ /bud med bzang
<p>137b.4</p>zhes bya ba ni rab tu dga' ba ste longs spyod rdzogs pa'i skus yang dag par bsdus pa'i phyir ro/ /de rnams bstan pa ni bsgom pa ste des phyag rgya thams cad ces bya ba lha mo de dag nyid dbang du 'gyur ro/ /bud med ces bya ba ji snyed pa zhes bya ba ni ye shes kyi dkyil 'khor
<p>137b.5</p>gyis bsdus pa'i phyag rgya chen po dang dam tshig gi dkyil 'khor rnams su'o/ /sbyor ba yis zhes bya ba ni dngos po gcig tu gyur pa ste de lta bus dus de dag kun la nye bar spyad par bya'o/ /yang na byung ba ni spros pa'o/ /bud med bzang ni phul du byung ba'i dga' ba'i yul du gyur
<p>137b.6</p>pa'i phyir ro/ /bsten pa ni goms par byed pa ste/ yang dang yang du spros pa ste des dbang du 'gyur ro/ /spro ba la dbang du gyur pa nyid thob pas spro bar bya'o/ phyag rgya chen po'i sbyor ba yis/ /zhes bya ba ni rang gi snying ga'i sngags su bsdu ba ste des nye bar longs spyad par
<p>137b.7</p>bya'o/ /sbyor ba gnyis po 'di dag ni mchog tu gsang ba yin te/ dang po ni gsang ba'i dbang bskur ba'i khyad par yin no/ /gnyis pa ni shes rab ye shes kyi khyad par yin no/ /'di gnyis phul du byung bar bstan pa ni gsang ba zhes bya ba la sogs pa gsungs pa yin te/ 
<p>138a</p>
<p>138a.1</p>gnyis ka yang mchog tu gsang ba'i rnal 'byor yin no/ /ting 'dzin ye shes dam pa yin/ /zhes bya ba ni 'dir ting nge 'dzin gtso bo yin gyi nga rgyal la sogs pa ni ma yin no/ /de la nga rgyal ni bdag nyid rang gi lhar nges pa ste de yang 'dir mi dgos te/ 
<p>138a.2</p>rnam par mi rtog pa nyid yin pa'i phyir ro/ /hUM ni bgegs bskrad pa'i phyir te de yang 'dir mi dgos te bgegs med pa'i phyir ro/ /rig pa ni phreng ba'i sngags so/ /sngags rig pa ni sngags lhag ma rnams te/ rig pa dang sngags kyang 'dir bzla mi dgos te/ rnal
<p>138a.3</p>'byor gyis sngon du bsnyen pa rdzogs pa'i phyir ro/ /'dir dam tshig bstan pa ni lag pa'i zhes bya ba la sogs pa gsungs te/ srog chags ni rang gi sems nyid kyi so sor snang ba'i khyad par te/ de rnams bsad pa ni nub cing mi snang bar bya ba'o/ /brdzun du smra ba ni de'i don
<p>138a.4</p>dmigs su med pa'o/ /ma byin par blang ba ni rang gi sems snang ba de nyid shes pa'o/ /bud med ni phyag rgya rnams so/ /bsnyen pa ni gnyis su med pa'i rnal 'byor gyi don gyi phyir ro/ /gzhan min sems kyis zhes bya ba ni ting nge 'dzin gyi ye shes las mi g.yo bas so/ / 
<p>138a.5</p>rab tu grub ces bya ba ni gzhan du ma gyur pa'i sems kyis zhes bya ba dang sbyar ro/ /sangs rgyas chos nyid ces bya ba ni sangs rgyas kyi ting nge 'dzin gyi ye shes so/ /dang po'i mchog tu gsang ba'i sbyor ba las dang por pha rol tu phyin pa rnams kyi mtshan ma brtan par gyur pa bstan
<p>138a.6</p>nas/ chos gzhan dag kyang bstan par bya ba'i phyir ma 'dres pa zhes bya ba la sogs pa gsungs te/ de rnams rtag tu bsgom pa ni/ /zhes bya ba ni nyi ma re re zhing de rnams mtshan nyid ji lta ba bzhin du thob pa bsgom pa'o/ /mtshan ma brtan par gyur pa yin pas na
<p>138a.7</p>mtshan ma bstan pa yin te/ de'i 'og tu ni snga ma bzhin no/ /bsam gtan bzhi dang gzugs med bzhi/ /'gog pa'i snyoms 'jug ces bya ba ni mthar gyis gnas pa'i snyoms par 'jug pa dgu ste/ 'di dag 'thob par bsgoms pas mtshan ma brtan pa ste/ lhag
<p>138b</p>
<p>138b.1</p>ma rnams ni snga ma bzhin no/ /byang chub phyogs ni sum cu bdun/ /zhes bya ba ni/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 
<p>138b.2</p>'phags pa'i lam yan lag brgyad po ni byang chub kyi phyogs kyi chos sum cu rtsa bdun no/ /de rnams bsgoms pas dag pa ni/ /zhes bya ba ni de rnams bsgoms pas mtshan ma brtan par gyur pa'o/ /rdo rje chu 'thungs pas ni gdod nas dag par gyur te dang po zla ba mthong
<p>138b.3</p>ba'i phyir ro/ /de nas zla ba gnyis pa mthong bas ni byang chub sems dpa'o/ /de'i dbus kyi rdo rje mthong bas ni 'gro ba la phan pa'o/ /lhag ma rnams ni snga ma bzhin no/ /de nas gang zla ba gnyis pa'i steng du rdo rje 'di ci zhig yin zhe na/ 'gro ba zhes bya ba la sogs pa
<p>138b.4</p>gsungs te/ 'gro ba rnams la spros pa ni khyab pa ste/ chos thams cad la dmigs pa'i phyir ro/ /brtan pa ni mi phyed pa'o/ /snying po ni 'jigs pa med pa'o/ /ci'i phyir brtan pa yin zhe na/ gang gi phyir rab bsgoms pa zhes bya ba gsungs pas so/ /ci'i
<p>138b.5</p>phyir snying po yin zhe na/ gang gi phyir/ stong pa'i de nyid las byung ba/ /zhes bya ba gsungs pa'i phyir ro/ /de yang stong pa nyid de kho na nyid ni de nyid de/ de las byung ba ni shin tu phyin ci log ma yin pa'i phyir ro/ /rdo rje ye shes ni rdo rje lta bu'i ye shes so/ /gang gi phyir de lta yin pa
<p>138b.6</p>des na rdo rje ni rdo rje dbyings kyi spro ba yin pa de ci zhig yin zhe na/ chos bdag med ces bya ba la sogs pa gsungs te/ de bzhin gshegs pa thams cad kyi sku dang gsung dang thugs kyi dbyings rnams ni chos te/ de rnams kyi bdag med pa ni gnyis su snang ba nub par gyur
<p>138b.7</p>pa'o/ /de la dmigs pa ni yang dag par byung ba'o/ /bdag nyid kyang gnyis su snang ba dang bral bas gnyis su med pa'o/ /shin tu rnam par dag pas na rnam pa'o/ /chos ni lam gyi bden pa ste de nyid ni sangs rgyas kyi chos rnams so/ /de rnams kyi rang bzhin ni chos nyid
<p>139a</p>
<p>139a.1</p>do/ /de'i mchog ni 'jig rten las 'das pa nyid yin pa'i phyir dang / khyab par byed pa nyid kyis rtogs pas na chos nyid mchog go/ /chos rnams la 'dzin cing mnyam par 'jog pas chos kyi dbyings so/ /gal te de ltar na dbyings de rnams kyi rdo rje nye bar
<p>139a.2</p>bsdu ba de'i ngo bo nyid ni gang / rgyu ni gang / rgyu'i rgyu ni gang zhe'am/ ming ni ci zhig yin zhe na/ de'i phyir chos kyi dbyings zhes bya ba la sogs pa gsungs te/ chos rnams bsdus nas 'dzin pa ni chos kyi dbyings so/ /de'i ngo bo nyid ni gnyis su med pa dang brtan pa nyid kyis ni
<p>139a.3</p>rdo rje lta bu'i ting nge 'dzin te/ /yang dag par kun nas sangs rgyas kyi chos rnams la sems 'dzin pas gang 'das ma thag pa'i tshigs su bcad pas chos kyi dbyings zhes pa de las byung bas na de las skyes pa yin te/ de ni 'di'i rgyu yin no zhes bya ba'i don to/ /rdo rje ye shes
<p>139a.4</p>ni sngar gyi tshigs su bcad pas bshad pa yin te/ de ni de'i rgyu'i rgyu yin no/ /rdo rje ye shes kyi rang bzhin ni rdo rje dbyings 'di las yod pas na rdo rje dbyings so/ /da ni rnam par snang mdzad la sogs pa'i lha rnams kyi de kho na nyid bstan par bya ba'i phyir/ sems kyi spro ba'i
<p>139a.5</p>zhes bya ba la sogs pa gsungs te/ chos thams cad la spros pa med pa'i ye shes ni sems kyi spro ba ste/ de'i sbyor ba ste/ des de la gong du spros pa med pa'i ye shes de'i bsdu bas zla ba'i dkyil 'khor du bya ba ni phra mo'i ye shes te/ de la sogs pa gang yin pa de ni
<p>139a.6</p>phra mo'i ye shes sogs zhes bya ste/ ye shes lnga po rnam pa lnga'i tshul te de'i sbyor bas so/ /des de bzhin gshegs pa thams cad kyi ye shes brnyes pas na de skad ces bya ste/ de ni bcom ldan 'das rnam par snang mdzad do/ /de yang ye shes lnga thugs su chud pas sna tshogs
<p>139a.7</p>pa'i mchog tu gyur cing chos thams cad la dbang du gyur pa brnyes pas na/ 'di ni dkyil 'khor 'di'i bdag po'i tshul te ngo bo nyid kyi sku yin no/ /mi bskyod pa la sogs pa'i dkyil 'khor pa rnams ni longs spyod rdzogs pa'i sku yin te/ ji ltar thugs su chud pa'i
<p>139b</p>
<p>139b.1</p>sangs rgyas kyi chos thams cad rnam par phye ste/ de rnams kyi cha re re zhing rgyu dang 'bras bus bsdus pa des 'dul ba'i skye bo rnams rjes su gzung bar bya ba'i phyir/ mi bskyod pa la sogs pa'i skur yang dag par ston pa yin no/ /de lta na ni de rnams las la la ni sangs rgyas
<p>139b.2</p>la/ la la ni byang chub sems dpar snang ba 'di ci zhig yin zhe na/ de ni gdul bya rnams kyi bsam pa'i khyad par las rnam par ston par mdzad pa yin no/ /gzhan yang 'bras bu'i gnas skabs bstan pa ni mi bskyod pa la sogs pa'i sangs rgyas rnams yin la/ rgyu'i
<p>139b.3</p>gnas skabs bstan pa la ni rdo rje sems dpa' la sogs pa byang chub sems dpa' rnams yin te/ de gnyis kas kyang sems can rnams 'dun par mdzad cing 'gro ba rnams la phan par bya ba'i phyir rnam pa thams cad du zhugs pa yin pa'i phyir ro/ /yang na sems
<p>139b.4</p>can thams cad la dgyes shing mnyes pas thugs rjes smin par mdzad pas na sems dpa'o/ /byams pa ni gzhan rnams la phan par 'dod pa ste/ de spro ba ni sems can thams cad la khyab par bya'o/ /de'i sbyor ba ni rgyu des byang chub pa la sems dpa'i byang chub kyi
<p>139b.5</p>spyod pa rnams kyis spyod pas na spyod pa ste/ de dang ldan pas na spyod par byed pa'o/ /mchog ces bya ba ni byang chub kyi rgyur gyur pa'i phyir te dam pa'o/ /zag pa med pa ni 'jig rten las 'das pa nyid yin pa'i phyir ro/ /brtan par gyur pa ni shin tu bsgoms pa'i phyir
<p>139b.6</p>ro/ /de bas na nyon mongs pa dang rnam par rtog pa rnams kyis bskyod par mi nus pas na mi bskyod pa'o/ /thugs rje ni pha rol dang bdag nyid du mnyam pa nyid kyi ye shes te/ de spro ba ni sems can thams cad la phan 'dogs par byed pa'i zang zing gi sbyin pas 'gro ba'i don
<p>139b.7</p>gyi phan pa ste/ de yang dag par ldan pa ni mi 'jigs pa dang byams pa dang chos kyi sbyin pas so/ /mnyam pa nyid kyi ye shes nyid ni rin chen te de 'byung ba ni skye ba'o/ /dga' ba ni de kho na nyid yongs su gcod pa'i bdag nyid can no/ /de'i spro ba ni theg pa chen po rnam
<p>140a</p>
<p>140a.1</p>pa gsum dang / des byas pa'i rnam par dag pa khyab pa'o/ /sbyor ba des mtshan pa'i theg pa chen po rnam pa gsum ni byang chub kyi lam ste/ de nyid ni dri ma med pa ste sgrib pa gnyis kyi dri ma med pas shin tu dag pa yin no/ /thugs zhes bya ba ni
<p>140a.2</p>thugs kyi chos nyid ces bya ba'i don to/ /'od gsal ba zhes bya ba ni rang bzhin gyis dag pa'i phyir ro/ /dag pa ni glo bur ba'i sgrib pa'i dri ma zad pa'i phyir ro/ /de ltar gsum po de dag gi lam dang de'i 'bras bu'i ngo bo nyid gang yin pa de ni theg pa chen po ste/ so sor rtog pa
<p>140a.3</p>dang lhan cig 'dres pa de la 'od dpag med ces bshad do zhes bya ba ste/ 'od dpag tu med pa'i 'od de shes rab kyi snang ba 'di la mnga' bas de skad ces bya'o/ /btang snyoms ni gzhan gyi don gyi phyir rang gi don la btang snyoms su 'jug pa'o/ /de'i spro ba ni sems can
<p>140a.4</p>rnams la de'i don gyis khyab par byed pa'i thugs te/ 'dis ni bsam pa phun sum tshogs pa bshad pa yin no/ /sbyor ba phun sum tshogs pa ni sems can thams cad rtogs par mdzad pa zhes bya ba la sogs pa gsungs pa yin te/ byang chub sgrub par byed pa'i
<p>140a.5</p>las rnams so/ /don yod bla med ces bya ba ni gzhan rnams byang chub sgrub pa'i las so/ /grub pa ni gzhan rnams byang chub pa ste de'i don gyis las gang yin pa de ni 'dir sgrub pa zhes bya'o/ /don yod pa yang yin la grub pa yang yin pas na don yod par grub pa
<p>140a.6</p>ste/ de bas na don yod grub par de bshad do zhes bya'o/ /yang de'i rgyu ni btang snyoms spros pa'i thugs so/ /de ltar na mi bskyod pa la sogs pa bzhi po rnams kyi de kho na nyid ni rim pa bzhin du byang chub kyi sems dang / sbyin pa'i pha rol tu phyin pa dang / shes rab
<p>140a.7</p>kyi pha rol tu phyin pa dang / brtson 'grus kyi pha rol tu phyin pa dang / yang byang chub kyi sems dang / bsod nams kyi tshogs dang ye shes kyi tshogs dang / don dam pa'i spyod pa dang / yang 'bras bu'i gnas skabs su rnam pa gnyis te/ byang chub chen po dang / 
<p>140b</p>
<p>140b.1</p>sangs rgyas thams cad dbang bskur ba dang / chos kyi 'khor lo bskor ba dang / 'gro ba 'dul ba dang / yang chos kyi mchog mngon par rtogs pa dang / ting nge 'dzin gyi sgo dang / gzungs kyi sgo dang theg pa chen po yin no/ /dpal rdo rje rtse mo'i rgyud dang / de bzhin du dpal
<p>140b.2</p>de kho na nyid bsdus pa las lha sum cu rtsa bdun gyi de kho na nyid gsal bar gsungs so/ /de la mi bskyod pa'i de kho na nyid ni byang chub kyi sems te/ de yang gzhan gyi don gyi phyir byang chub tu go bgos pa dang ldan pa'i byams pas bsdus pa'i spyad pa spyod par byed pa'o/ /de'i rab tu dbye
<p>140b.3</p>ba'i sems dpa' rnam pa bzhi ste/ de la byang chub tu go bgos pa ni rdo rje sems dpa'o/ /spyod pa yang dag blangs pa dang / yongs su smin pa dang yongs su rdzogs pa la rgyal po dang chags pa dang legs pa rnams dang rim pa bzhin du sbyar bar bya ste/ de'i dbang du mdzad nas byang chub
<p>140b.4</p>ces bya ba la sogs pa gsungs te/ mthar byang chub chen po'i ngo bo nyid kyi ye shes byang chub kyi sems zhes bshad pa gang yin pa de ni rdo rje zhes bya'o/ /de bas na 'bras bu'i gnas skabs su yang dag par byung ba'i sems dpa' ni rdo rje sems dpa'o/ /'bras bu'i byang chub
<p>140b.5</p>kyi sems dang ldan pas na rdo rje ste sangs rgyas so/ /de yang / byang chub sems gang de rdo rje/ zhes gsungs pa'i phyir ro/ /de rnams kyi rgyal po yin pas na rdo rje rgyal po'o/ /de yang spyan 'dren pas na lcags kyu ste lcags kyu yin pas na rgyal po'o/ /gzhan yang byang chub tu go bgos pa'i byang
<p>140b.6</p>chub sems dpa' ni byang chub sems dpar 'gyur ro/ /rdo rje sems dpa' ni rgyu'i byang chub kyi sems dang ldan pas na/ des ni byang chub tu bsdu ba'i dngos po bzhis 'dren par byed de/ sbyin pa dang snyan par smra ba dang don spyod pa dang don mthun pa rnams kyis so/ /de nyid ni bcom
<p>140b.7</p>ldan 'das rdo rje rgyal po ste/ 'di las kyang rdo rje rnams kyi rgyal po yin pas na rdo rje rgyal po'o/ /'di nyid kyis ni rdo rje rigs rnams zhes bya ba la sogs pa gsungs te/ rdo rje'i rigs thams cad kyi rgyal por gyur pas na de skad ces bya ste/ byang chub sems dpa'i tshogs thams
<p>141a</p>
<p>141a.1</p>cad 'gugs par byed pa zhes bya ba'i don to/ /sangs rgyas dang byang chub sems dpa' rnams chags par byed pas na rdo rje chags pa ste/ de la sangs rgyas rnams chags par bya ba ni mnyes par byas pa'o/ /byang chub sems dpa' rnams chags par bya ba ni
<p>141a.2</p>smin par byas pa ste/ spyod pa la mngon par brtson par byas pa'o/ /gsod pa ni bdun te de'i sbyor ba ni thabs so/ /de nyid kyis na chags pa che/ /zhes bya'o/ /de nyid kyis na rdo rje chags pa ste/ mi mthun pa'i phyogs rnams shin tu 'jig par byed pa nyid kyis na gang chen
<p>141a.3</p>por gyur pa ste de yang rdo rje'i don yin no zhes bya bar dgongs so/ /spyod pa yongs su rdzogs pas rdo rje rnams kyis legs pa yin pas na rdo rje legs pa ste/ sangs rgyas dang byang chub sems dpa' rnams kyis rim pa bzhin du bdag dang gzhan gyi spyod pa yongs su rdzogs par mdzad pa'i
<p>141a.4</p>bsngags pa yin pa'i phyir ro/ /gang byang chub sems dpa'i chos nyid la gnas pa rnams ni/ byang chub kyi sems la brten nas snying rje sngon du 'gro ba'i sems dang ldan pa la ni sku dang gsung dang thugs kyi las rnams dang sbyor ba thams cad yod de/ de'i sbyin pa'i pha rol tu phyin
<p>141a.5</p>pa de nyid ni rin chen 'byung ldan gyi de kho na nyid do/ /de'i rab tu dbye ba ni sbyin pa rnam pa bzhi ste/ zang zing dang mi 'jigs pa dang / byams pa dang / chos kyi sbyin pa rnams so/ /de nyid ni rim pa bzhin du sems dpa' rnam pa bzhi yin te/ rin chen dang / nyi ma dang / rgyal
<p>141a.6</p>mtshan dang / bzhad pa'o/ /de rnams kyang 'khor los sgyur ba rnams kyi dbang phyug gi mthu'i tog dang / skye dgu rnams chos la 'jog pa de bzhin du shes par bya'o/ /de dag gi dbang du mdzad nas byang chub sems dpa'i zhes bya ba la sogs pa gsungs te/ sangs rgyas thams
<p>141a.7</p>cad kyi rgyu dang 'bras bu'i gnas skabs kyi zang zing gi sbyin pa gang yin pa de ni nam mkha' dang mnyam pa yin te mtha' yas pa'i phyir ro/ /rdo rje las byung ba yin te byang chub kyi sems la brten pa yin pa'i phyir ro/ /don yod pa ni nges pa kho nar bya ba byed pa yin pa'i phyir ro/ /rin
<p>141b</p>
<p>141b.1</p>chen chen po yang yin te phun sum tshogs pa thams cad skyed par byed pa yin pa'i phyir ro/ /yid bzhin gyi rin po che de ni bcom ldan 'das rdo rje rin chen te/ don yod pa nyid dang / rdo rje don yod dang / yid bzhin gyi nor bu dang 'dra ba'i rin po che'i don yin no zhes bya bar
<p>141b.2</p>dgongs so/ /yang na rdo rje rnams kyi rdo rje las byung ba ni rdo rje rin chen no/ /chos kyi dbyings kun du 'gro ba la sogs pa'i don la gang nyon mongs pa'i mi shes pa gang yin pa de ni ma rig pa ste/ de dang bral ba ni de bsal ba ste/ 'khor ba lam gyi nyon mongs pa'i
<p>141b.3</p>tshogs de spangs pa ni de las nges par byung ba ste/ gang 'di lta bu'i ye shes spros pa med cing zag pa med pa de ni rdo rje nyi ma ste/ des byang chub sems dpa' 'dul ba rnams kyi ma rig pa dang / nyon mongs pa rnams las mi 'jigs pa stsol te/ 'khor los sgyur ba ltar rang gi gzi
<p>141b.4</p>byin gyis skye dgu rnams mi mthun pa'i phyogs las skyob par byed de de bas na bcom ldan 'das 'di ni mi 'jigs pa sbyin pa yin te/ nyon mongs pa dang ma rig pa spangs pa ni thar pa ste/ de'i don ni snang ba zhes bya ste yang dag pa'i ye shes can gyi snang ba'o/ /de nyid ni gzi brjid chen po
<p>141b.5</p>ste de nyid rdo rje nyi ma'o/ /chen po ni rdo rje'i don to/ /gzi brjid ni nyi ma'i don yin no zhes bya bar dgongs so/ /yang na bdag blo zla ltar snang / /rdo rje zhes ni bya bar bshad/ /ces gsungs pas rdo rje ni byang chub kyi lam mo/ /de nyid ni nyi ma yin te de dang chos mthun pas na rdo rje nyi ma'o/ / 
<p>141b.6</p>byang chub kyi lam gyi rnam pa ni rtags dang mtshan ma dang / don rtags dang / de bzhin nyid dang / yang dag pa'i ye shes dang / sngags dang phyag rgya la sogs pa'o/ /rnam pa yang yin la kun yang yin pas na rnam pa kun te/ de rnams kyi dngos po gdul bya rnams kyi sems kyi rgyud
<p>141b.7</p>la ston par mdzad pa'i stobs kyis sprul par byed pa'i ye shes gang yin pa de ni thar pa ste byang chub bo/ /de'i lam ni spros pa med pa'i ye shes so/ /der 'jug pa ni sbyor ba'i lam ste de ni thar pa'i lam du 'jug pa'o/ /de thob par mdzad pa ni gdul bya rnams kyi rgyud la skyed par
<p>142a</p>
<p>142a.1</p>mdzad pa'o/ /chos ni byang chub kyi lam ste de'i rgyal mtshan ston par byed pa'o/ /de nyid kyis na rtog pa chen po zhes bya'o/ /yang na rdo rje ni byang chub kyi lam ste de'i tog yin pas na rdo rje dpal lo/ /bcom ldan 'das 'di ni byams pa'i rang bzhin gyi sbyin pa ste
<p>142a.2</p>sangs rgyas kyi lam ston par mdzad pa'i phyir ro/ /gdul bya rnams kyi rgyud la mtshan ma dang bcas pa'i byang chub kyi lam skyed par mdzad pa'i ye shes ni byams pa'i sbyin pa'o/ /mtshan ma med pa'i byang chub kyi lam skyed par mdzad pa'i ye shes ni chos kyi sbyin pa ste/ de ni rdo rje
<p>142a.3</p>bzhad pa zhes bya ba ni rnal 'byor chen po'o/ /'di la ci'i phyir rdo rje bzhad pa zhes bya zhe na/ gang gi phyir sangs rgyas kun gyi 'dzum pa rmad du byung ba'i rgyu yin te/ sangs rgyas kyi 'dzum pa des kyang byang chub sems dpa' rnams la dbugs 'byin pa chen po'i rgyu yin no/ /de bas
<p>142a.4</p>na rdo rje bzhad pa ni dbugs 'byin pa chen po yin no/ /byang chub kyi lam rnam pa gsum dang de'i 'bras bu'i ngo bo nyid so sor rtog pa dang bcas par 'dus pa'i ye shes ni bcom ldan 'das 'od dpag tu med pa'o/ /de'i rab tu dbye ba ni rnam pa bzhi ste/ 'bras bur gyur pas dag pa dang / 
<p>142a.5</p>lam sbyong bar byed pa'i rnam pa med pa dang / dkyil 'khor gyi rnam pa dang / sngags rnam par yongs su chad pa'o/ /de nyid ni rim pa bzhin du sems dpa' bzhi ste/ chos dang / rnon po dang / rgyu dang / smra ba'o/ /de rnams kyi dbang du byas nas/ sangs rgyas kun gyi zhes bya ba
<p>142a.6</p>la sogs pa gsungs te/ de bzhin gshegs pa'i chos dag pa/ /zhes bya ba ni sangs rgyas kyi chos rnams kyi chos nyid ni ngo bo nyid kyis dag pa dang / rang bzhin gyi sgrib pa thams cad zad pa gang yin pa de ni rdo rje rnams kyi chos yin pas na rdo rje chos zhes bshad do/ /de'i ngo bo nyid dag pa de
<p>142a.7</p>la dmigs pa'i ting nge 'dzin la yang de skad ces bya'o/ /de nyid kyis na sangs rgyas kyi chos rnams la rnal 'byor chen po yin no/ /sangs rgyas chos ni rtogs mdzad pa/ /zhes bya ba ni 'thob par mdzad pa'o/ /rdo rje yang yin la rnon po yang yin pas rdo rje rnon po ste/ de lta bu'i
<p>142b</p>
<p>142b.1</p>rdo rje rnon po gang yin pa de ni rdo rje rnon por de bshad do zhes bya'o/ /de yang rdo rje'i don ni theg pa chen po'i spros pa med pa'i ye shes zla ba dag pa ltar snang ba'o/ /rnon po'i don ni sgrib pa gnyis gcod par byed pa'o/ /des gcod mdzad ces bya ba ni gcod par mdzad pa'o/ /gcod pa
<p>142b.2</p>po zhes bya ba ni gcod pa por gyur pa'o/ /sems dpa' chen po ni sangs rgyas dang byang chub sems dpa' rnams te/ de'i bdag nyid can gyi theg pa chen po gang yin pa de ni rdo rje rgyu ste/ rdo rje ni sangs rgyas dang byang chub sems dpa' rnams yin la de'i bdag nyid can gyi rgyu
<p>142b.3</p>yin pas na rdo rje rgyu zhes bya bar dgongs te/ phan par byed pa dang / rgyu dang theg pa zhes bya ba ni rnam grangs yin no/ /gzhan yang rdo rje rnams kyi rgyu sprul pas na spros pa med pa nyid kyi ye shes ni theg pa chen po ste sems dpa' ni ma yin no zhe na/ chos kyi zhes bya ba la sogs pa
<p>142b.4</p>gsungs te/ chos thams cad kyi mchog tu gyur pas na chos ni sangs rgyas kyi thar pa'o/ /'dir de thob par byed pa'i lam nyid la de'i don gyi chos zhes bshad de/ de yang spros pa med pa nyid kyi ye shes so/ /gdul bya rnams kyi rgyud la 'pho bas na 'khor lo ste/ chos kyang
<p>142b.5</p>yin la 'khor lo yang yin pas chos kyi 'khor lo ste de nyid bskor ba de ni rdo rje rgyu'o/ /de ltar na sems dpa' rdo rje ji ltar yin zhe na/ sangs rgyas zhes bya ba la sogs pa gsungs te/ sangs rgyas rnams kyi rol mo ni rnam pa med pa'i chos sems dpa'i rnam par yang dag par
<p>142b.6</p>ston par mdzad pa'o/ /de nyid ni 'khor lo ste de ni chos kyi 'khor lo yin no zhes bya ba ni sgra'i don ston to/ /de yang dpal rdo rje rtse mo'i rgyud las/ ngo bo nyid kyi sku yis ni/ /rab tu snang ba 'byung 'gyur la/ /longs spyod rdzogs pa'i sku yis ni/ /chos kyi longs spyod 'di
<p>142b.7</p>'dra'o/ /rtsom la gnas pa thams cad ni/ /zhi zhing phra la blta bar dka'/ /sangs rgyas rnams ni thugs brtse bas/ /sangs rgyas rol mo ston pa yin/ /zhes gsungs so/ /'jam pa yang yin la gsung yang yin pas na 'jam pa'i gsung ste/ de'i bdag nyid kyi
<p>143a</p>
<p>143a.1</p>sems dpa' ni rdo rje smra ba'o/ /'jam pa'i gsung de su zhig yin zhe na/ gsung zhes bya ba gsungs so/ /de ci sgra yin nam 'on te ma yin zhe na/ sgra ni rnam par spangs par zhes bya ba gsungs so/ /de ci byis pa rnams khong nas smra ba lta bu yin nam zhe na/ ma yin
<p>143a.2</p>te dag pa zhes bya ba gsungs te/ 'jig rten las 'das pa'i ye shes kyi rgyu mthun pa'o zhes bya bar dgongs so/ /de yang shes rab dang ye shes kyi rang bzhin te don dam par nges par brtags pa nyid kyis na shes rab zab bo/ /yang dag pa'i ye shes kyi rgyu mthun pa nyid yin pas na shes rab dang
<p>143a.3</p>ye shes te/ de'i rang bzhin ni de'i bdag nyid can no/ /dag pa ni 'jig rten pa'i ye shes zhes bya ba'i don to/ /de yang gang gi phyir gsung nyid kyis na 'jam pa'i gsung ste/ de nyid kyis na dag pa nyid ni 'jam pa'i gsung ngo / /rang gi don la btang snyoms su 'jog pas gzhan gyi byang
<p>143a.4</p>chub sgrub par byed pa'i lam ni don yod par grub pa'o/ /de'i rab tu byed pa ni rnam pa bzhi ste/ rtsom pa dang / yongs su sbyang ba dang / so sor rtog pa dang / sgrub par byed pa'o/ /de nyid ni rim bzhin du sems dpa' rnam pa bzhi ste las dang bsrung ba dang gnod sbyin dang khu tshur ro/ /de dag
<p>143a.5</p>gi dbang du mdzad nas pha rol tu phyin pa zhes bya ba la sogs pa gsungs te/ pha rol tu phyin pa kun ni sbyin pa la sogs pa rnam pa lnga'o/ /de rnams kyi rkang pa ni gzhan rnams la bskyed pa'o/ /chos rnams thams cad ston mdzad pa ni shes rab kyi pha rol tu phyin pa skyed par mdzad pa'o/ / 
<p>143a.6</p>'di nyid kyi tshogs kyis 'bras bu skyed pa ni sems can kun don sgrub pa po zhes bya'o/ /rdo rje ni gzhan gyi byang chub pa ste/ de'i las yin pas na rdo rje las zhes bya bar dgongs te 'di ni gzhan gyi don gyi rtsom pa'o/ /sangs rgyas zhes bya ba la sogs pa gsungs pa la sangs rgyas rnams kyi
<p>143a.7</p>rjes su 'gro ba'i dran pa ni rjes su dran pa ste/ de'i yang dag par grub pa ni theg pa dman pa rnam par spangs pa dang / byang chub kyi sems la rtag tu zhugs pa ste/ las 'di ni byang chub sems dpa' rnams kyi bsrung ba yin pas na de'i phyir rdo rje bsrung ba ste/ 'di nyid ni yongs su
<p>143b</p>
<p>143b.1</p>sbyang ba'o/ /gzhan rnams kyi sdig pa rnams za bar byed cing / nyon mongs pa rnams sreg pa ni rdo rje gnod sbyin no/ /ji ltar zhe na/ nyon mongs zad pas nyer len pas/ /zhes bya ba gsungs te/ nyon mongs pas na nyon mongs pa ste sdig pa la sogs pa dang nyon mongs pa rnams so/ /rdo rje'i
<p>143b.2</p>don ni de rnams zad pa la brten nas/ rdo rje rnams kyi zad pa yin pas na rdo rje gnod sbyin te/ yi ge gnyis go bzlog pa zhes bya ba'i don to/ /gzhan yang rdo rje rnams kyi gnod sbyin yin pas na rdo rje gnod sbyin te/ b+ha gar byas pa 'di ni so sor rtog pa'i 'phags pa'i lam gyis zag pa
<p>143b.3</p>med pa'i tshogs dang ldan pa'i nyon mongs pa zad pa thob pa'i phyir ro/ /sku la sogs pa'i rdo rje rnams bcings pa ni/ de kho na nyid du nges par bsdus shing yang dag par gnas pa ni rdo rje khu tshur ro/ /rnal 'byor pa'i sku la sogs pa'i rdo rje ni rdo rje ste de rnams kyi khu tshur ni de kho na nyid du
<p>143b.4</p>bsdus pa'o zhes bya bar dgongs pa'o/ /gzhan yang / de nyid de nyid ye shes te/ /zhes bya ba'i ye shes 'di ni rdo rje khu tshur te/ de bzhin nyid kyi ye shes ni rdo rje ste de'i khu tshur ro/ /de nyid ces bya ba gnyis pas ni rnal 'byor pa rnams kyis bsten par bya'o/ /de zhes bya ba ni mchog tu brten par
<p>143b.5</p>byas pa'i phyir ro zhes bya bar dgongs so/ /'di rnams yang dag par sgrub pa ni las bzhi pa yin no/ /sems dpa'i rdo rje khu tshur gyi de kho na nyid bshad pa'o/ /de ni dam tshig phyag rgya'i yang de kho na nyid yin no zhes shes te/ de'i nye bar 'byung ba yang gang zhig yin zhe na/ dam tshig
<p>143b.6</p>phyag rgya zhes bya ba la sogs pa gsungs so/ /de nas las kyi phyag rgya rnams kyi yang de dang 'dra ba yin la/ /phyag rgya chen po'i nye bar 'byung ba yang gang zhig yin zhe na/ rdo rje khu tshur zhes bya ba la sogs pa gsungs te/ las lhag ma zhes shugs kyis shes par bya ste/ mtshan
<p>143b.7</p>ma la sogs pa de nyid ni phyag rgya chen po yin no zhes kyang shugs kyis go bar bya'o/ /de la rdo rje khu tshur gyi don gsungs nas rdo rje sems dpa'i bstan par bya ba'i phyir/ nga rgyal med cing zhes bya ba la sogs pa gsungs pa yin te/ gang bdag med pas chos thams cad kyi mnyam
<p>144a</p>
<p>144a.1</p>pa nyid kyi ye shes ni rdo rje sems dpa' ste/ bdag med pa ni rdo rje'i don yin te/ stong pa nyid ni rdo rjer bshad/ /ces gsungs pa'i phyir mnyam pa nyid kyi ye shes kyang rdo rje'i don yin par dgongs so/ /stong pa nyid la sogs pa ni chos rnams kyi spyi'i mtshan
<p>144a.2</p>nyid de/ de nyid de rnams kyis mthong bas ni mnyam pa nyid kyi ye shes so/ /ye shes de ji lta bu yin zhe na/ zhen pa med pa ste zhen pa ni khyad par gyi mtshan nyid rnams te/ de rnams so sor snang ba med pas na zhen pa med pa ste/ 'di ni bstan pa yin la lhag ma rnams ni
<p>144a.3</p>bshad pa yin no/ /gang zag pa dmigs su med pas na nga rgyal med pa'o/ /gzung ba dang 'dzin pa'i so sor snang ba nub pas na snang ba med pa'o/ /brjod pa dang brjod par bya ba mi dmigs pas na mtshan ma med pa'o/ /de nyid kyis na rdo rje bsdams pas mnyam pa nyid kyi ye
<p>144a.4</p>shes bstan nas mthe bo gnyis ring du zhugs pas de kho na nyid kyi don bshad la/ de rgyab tu rang gi mdzub mo'i sen mo btsir bas mchog nyid du bstan pa'i phyag rgya ni rdo rje khu tshur ro/ /rdo rje'i lha mo rnams kyi de kho na nyid du gsungs nas/ rdo rje lha mo rnams kyi de kho na nyid bstan
<p>144a.5</p>par bya ba'i phyir/ gsang ba'i zhes bya ba la sogs pa gsungs te/ mnyam par sbyor ba zhes bya ba ni de kho na nyid dam dkyil 'khor ro/ /ye shes pha rol phyin pa ni ye shes kyi ngo bo nyid kyi pha rol tu phyin pa'o/ /dge ba ni dag pa'o/ /de nyid lha mo bcu gnyis kyi rnam pas
<p>144a.6</p>rdo rje'i pha rol tu phyin pa zhes bya ste/ 'od ni 'bar ba'i mdog go/ /de la pha rol tu phyin pa'i tshul la ni pha rol tu phyin pa bcu ste/ de yang / sbyin dang tshul khrims bzod brtson 'grus/ /bsam gtan shes rab thabs dang ni/ /smon lam stobs dang ye shes te/ /'di
<p>144a.7</p>dag pha rol phyin pa bcu/ /zhes gsungs pa yin no/ /'dir stobs kyi pha rol tu phyin pa dang / ye shes kyi pha rol tu phyin pa gnyis su byas nas pha rol tu phyin pa bcu gnyis zhes bshad do/ /rdo rje sems ma dang rdo rje rin chen ma ni stobs so/ /rdo rje chos ma dang rdo rje las ma ni ye
<p>144b</p>
<p>144b.1</p>shes yin no zhes bya bar dgongs so/ /rdo rje sems ma ni byang chub kyi sems las sangs rgyas nyid thob pas rdo rje sems ma ste/ de nyid gsungs pa ni byang chub sems ni zhes bya ba la sogs pa yin te/ ye shes nyid ni sangs rgyas nyid du rnam par dag pa'i pha rol nyid yin la/ de son
<p>144b.2</p>cing 'thob pa yin te de bas na 'di ni pha rol tu phyin pa zhes bya ba'i don to/ /pha rol phyin thob ces bya ba ni 'di'i mtshan nyid yin te/ gang gi phyir 'dis sangs rgyas nyid 'thob cing brnyes par shes par bya zhing khong du chud par bya'o/ /bsdu ba'i dngos po ni sbyin pa la sogs pa'o/ /lnga pa
<p>144b.3</p>ni shes rab kyi pha rol tu phyin pa rdo rje ste/ chos bzhi'i sbyin pas gcig tu gyur pa ste/ lnga par yang dag par gyur cing ro gcig par gyur pa ni rdo rje rin chen ma'o/ /gnyis po de dag ni rim pa ji lta ba bzhin du bsam pa'i stobs dang sbyor ba'i stobs ma yin no/ /gsang ba'i mchog ni
<p>144b.4</p>theg pa chen po'o/ /de'i ye shes chen po ni don dam pa'i ye shes so/ /de yang yang dag pa'i ye shes te de'i pha rol ni rnam par dag pa'i mtha'o/ /shes rab kyi pha rol tu phyin pa'i ngo bo nyid du gyur pas pha rol tu phyin pa chen po ste/ de las byung ba zhes bya ba ni phyag rgya'i gzugs su
<p>144b.5</p>gyur pa ste/ de ni rdo rje chos ma'o/ /de la chos ni theg pa chen po ste de yang dag par mkhyen pa'i phyir ro/ /bzhi po rnams kyi nang na rgyal por gyur cing dbang thob pa nyid rdo rje ste don yod pa'i phyir ro/ /de bas na rdo rje'i pha rol tu phyin pa'o/ /de nyid kyis na las rnams la dbang thob pas rdo rje
<p>144b.6</p>las ma'o/ /de ji ltar ye shes yin zhe na/ sbyor ba zhes bya ba la sogs pa gsungs te/ sbyor ba ni 'gro ba'i don gyi bya ba'o/ /de'i thabs ni sangs rgyas la sogs pa'i sku ste/ de rnams su rab tu brtag pa ni sprul pa mdzad pa'i ye shes so/ /de bas na gnyis ka yang ye shes kyi ngo
<p>144b.7</p>bo nyid yin no/ /'bar ba'i rol pa ni dbang phyug chen po ste de sbyin pa'i 'bras bu yin no/ /tshul khrims ni lus kyi rgyan gyi mchog yin no/ /rtogs pa'i dga' ba las yang dag par byung ba'i tshig ni ched du brjod pa ste de ni 'dir glu'o/ /de bas na chos la dmigs pa'i bzod pa ni
<p>145a</p>
<p>145a.1</p>glu yin no/ /gar ni brtson 'grus te phul du byung ba'i las yin no/ /myur du zhes bya ba ni brtson 'grus kyi stobs kyis myur bar byang chub thob pa'i phyir ro/ /bdug pa ni thams cad du spro ba dang ro mnyam pa'i phyir ro/ /de bas na shes rab kyi pha rol tu phyin pa yin no/ / 
<p>145a.2</p>bsam gtan ni 'dod pa'i khams su skyes kyang 'dod pa'i nyes pas gos par mi 'gyur te/ de bzhin du me tog kyang 'dam gyi dri mas gos par mi 'gyur ro/ /de bas na bsam gtan gyi pha rol tu phyin pa ni me tog ma yin no/ /mar me ni phyogs thams cad snang bar byed pa yin te de
<p>145a.3</p>bzhin du smon lam gyis ni sangs rgyas dang bcas pa'i sangs rgyas kyi zhing rnams su skye ba'i dge ba'i rtsa bas snang bar byed pa'i phyir dang / dge ba'i rtsa ba thams cad sangs rgyas nyid du yongs su bsngo ba'o/ /thabs kyi pha rol tu phyin pa ni/ de yang sangs rgyas dang byang chub sems
<p>145a.4</p>dpa' rnams dri ma med pa'i chos kyi sgo ba la 'jog pa ni dri ste/ mi mthun pa'i phyogs kyi bag chags kyi dri ngan pa thur du sel bar byed cing kha thur du lta bar byed pas na de skad ces bya'o/ /sems can dam pa gdul bar bya ba'i thabs yin pas na thabs chen po ste/ byang chub dam pa dang
<p>145a.5</p>'gro ba'i don ni thabs zhes bya ste/ de la 'dod pa ni mngon par 'dod pa ste byang chub kyi sems chen po'o/ /de ni rdo rje lcags kyu ste sangs rgyas rnams spyan 'dren pa'i phyir ro/ /gzhan gyi don gyi bya ba spyod par byed pa dang / rang nyid byang chub pa'i phyir spyod pa ni byang chub kyi spyod pa'o/ / 
<p>145a.6</p>de gnyi ga ni rdo rje zhags pa ste sa la 'jug pa yin pa'i phyir ro/ /'dod pa de la spyod cing brten pa la mi 'gyur ba'i dngos po ni rdo rje lcags sgrog ste rdo rjes bcings pa'i phyir lcags sgrog go/ /chos rnams zhes bya ba la sogs pa la skye ba med cing 'byung ba med la gnyis su med par gyur pas chos
<p>145a.7</p>thams cad ma skyes pa ste/ de nyid kyis na/ gdod nas zhi ba mkha' dang mnyam/ /zhes bya ste/ rang gi ngo bo nyid kyis snang ba tsam nyid yin pa'i phyir ro/ /de lta bu'i tshig la 'jug pa ni rdo rje dril bu ste/ dril bu ni stong pa nyid nye bar ston pas shes rab kyi pha rol tu phyin pa yin te de'i sgras smra ba'i
<p>145b</p>
<p>145b.1</p>phyir ro/ /tshogs gnyis zhes bya ba la sogs pa la bsod nams dang ye shes kyi tshogs ni sbyor ba ste/ rgyu des sems can kun gyi don dam pa rab tu ston pa tsam gyis ston pa'i snang ba med pa'i sems de'i rang bzhin gyi dri ma ni glo bur ba yin pas rang bzhin gyis 'od gsal ba ste/ de ni
<p>145b.2</p>zla ba'i dkyil 'khor yin te lha rnams kyi gdan dang 'od do/ /phyag mtshan bcu drug gi de kho na nyid tshig rkang bcu drug gis ston pa ni/ shin tu zhes bya ba la sogs pa gsungs pa yin te/ yang dag par so sor rtog pa ni rdo rje'i de kho na nyid do/ /'dzin pa ni lcags kyu'o/ /phra bar 'bigs
<p>145b.3</p>pa nyid ni mda'o/ /dgyes pa ni legs so zhes bya ba'o/ /zang zing gi sbyin pas gdul bya rnams dbang du bya ba ni spros pa ste/ de kho na nyid ni rin po che'i ste/ tsa'i sgra ni tar bstan pa yin no/ /gzi brjid ni nyi ma'i de kho na nyid do/ /chos kyi tog bsgreng ba ni tog gi'o/ /sems rnam
<p>145b.4</p>par 'byed pa ni bzhad pa'i'o/ /theg pa chen po'i rnam par dag pa ni pad+ma'i'o/ /nyon mongs pa'i rnam par rtog pa'i dgra bcom pa ni ral gri'i'o/ /sems dpa'i dkyil 'khor ni 'khor lo'i'o/ /de kho na nyid brjod pa ni smra ba'i'o/ /sna tshogs pa'i tshul nyid ni sna tshogs
<p>145b.5</p>rdo rje'i'o/ /gzhig par dka' ba ni go cha'i'o/ /'jigs pa nyid ni mche ba'i'o/ /bcing ba ni rdo rje khu tshur gyi de kho na nyid yin no/ /de ltar dkyil 'khor gyi bdag po rnams kyi de kho na nyid gsungs nas/ gzhi'i dkyil 'khor gyi de kho na nyid bstan pa'i phyir/ dkyil 'khor
<p>145b.6</p>zhes bya ba la sogs pa gsungs te/ gang bshad pa zhes bya ba ni gang du gsungs pa ste/ de kho na nyid ni yid kyi dkyil 'khor te/ shin tu rnam par dag pa'i ting nge 'dzin gyi snying po ste gces pa gang yin pa de de'i len pa'o/ /dam pa yin pa ni longs spyod rdzogs pa'i skus yang
<p>145b.7</p>dag par bsdus pa yin pa'i phyir ro/ /ye shes zhes bya ba ni shes par bya ba'o/ /khang pa ni sems te de'i brtsegs pa ni bsgreng ba'o/ /phyi'i gnas gang yin par tshad kyis logs bzhi mnyam pa nyid du gyur pa gang yin pa de nyid ni thig bzhi zhes bya ba la/ de kho na nyid du ni byams pa
<p>146a</p>
<p>146a.1</p>la sogs pa yin te/ byams pa dang snying rje dang dga' ba dang btang snyoms zhes bya ba ste/ tshad med pa bzhi po ni sems can tshad med pa la dmigs pa'i phyir byams pa la sogs pa la tshad med pa zhes bya'o/ /'dod pa na spyod pa'i sems can gyi dmigs pa ni
<p>146a.2</p>tshangs pa'i gnas pa zhes bshad do/ /chos rjes su dran pa'i de kho na nyid ni thig go/ /lta ba kun las rnam par grol ba ni ye shes kyi thig go/ /tshul khrims kyi tshogs ni rgyan gyi'o/ /dad pa la sogs pa dbang po lnga po ni ra ba lnga'i'o/ /rnam par thar pa bzhi po ni sgo rnams
<p>146a.3</p>kyi'o/ /yang dag par spong ba bzhi po ni rta babs dang ka ba zung gi'o/ /dran pa nye bar gzhag pa bzhi po ni khyams rnams kyi'o/ /rdzu 'phrul gyi rkang pa bzhi po ni sgo khyud zung gi'o/ /byang chub kyi yan lag bdun po ni phreng ba dang me tog gi chun 'phyang gi'o/ /'phags pa'i
<p>146a.4</p>lam yan lag brgyad pa ni ka ba rnams kyi yin te/ thams cad kyi nang du gyur pa'i phyir ro/ /bsgom pa'i lam ni sgrib pa thams cad las nges par grol ba yin pas na de ni dkar po ste/ ting nge 'dzin dang shes rab dag gis brtags shing yang dag par bsdus pa yin pa'i phyir ro/ / 
<p>146a.5</p>lam nyid ni ye shes te khyad par dang bcas shing phra ba dang bcas pa'i phyir te/ de kho na nyid de ni rnga yab kyi'o/ /nyon mongs pa rnams kyi sa bon 'byin cing yang dag par gcod pa'i de kho na nyid de ni dra ba'i'o/ /sa bon nye bar 'jig pa ni sel ba ste de kho na nyid de ni dra ba phyed pa'i'o/ /rnam
<p>146a.6</p>par bsags shing tshogs nye bar bsags pa'i phyir yongs su mya ngan las 'das pa dang / nyon mongs pa rnams kyi zil gyis gnon par ma gyur cig snyam ste/ sangs rgyas kyi spyan lnga po des nges par rtogs pa'i de kho na nyid kyi gnas lnga ni tshon rtsi lnga'o/ /me long lta bu la sogs pa'i
<p>146a.7</p>ye shes lnga'i de kho na nyid ni sangs rgyas lnga'i'o/ /byang chub kyi sems kyi de kho na nyid ni dkyil 'khor gyi bdag po'i'o/ /rdo rje 'dzin chen po'i dngos po de kho na nyid mi gnas pa'i mya ngan las 'das pa ste/ 'khor ba dang mya ngan las 'das pa dag la mi gnas pa'i phyir te/ de la rim
<p>146b</p>
<p>146b.1</p>pa bzhin du chags pa dang bral ba dang / /chags pa dag gis te/ de la nam mkha' dang mnyam pa'i chos thams cad kyi ye shes kyi mchog rnam par dag pa'i mthar thug pa ni chags pa dang bral ba'o/ /chags pa ni lha la sogs pa'i rnam par nye bar zhen pa'i sems ni chags pa'o/ / 
<p>146b.2</p>chags pa dang bral bar gyur nas chags pa ga las byung zhe na/ ye shes de yi rgyan bshad pa/ /zhes bya ba gsungs te/ nam mkha' dang mnyam pa'i ye shes de nyid kyis tshogs bsags pa'i stobs kyis lhun gyis grub pa'i zhen pa'i sems su byed pa ni yid bzhin gyi nor bu dang 'dra'o/ / 
<p>146b.3</p>de yang ci zhig yin zhe na/ chags bral las zhes bya ba la sogs pa gsungs te/ gzhan yin no zhes bya ba ni chags pa zhes bya ba'i don to/ /de la chags pa dang bral bas byang chub pa ni chos kyi sku'o/ /chags pas zhen pa'i sems ni longs spyod rdzogs pa dang sprul pa'i sku'o/ /de bas
<p>146b.4</p>na gnyis ka byang chub kyi sems yin te byang chub dang sems zhes bya ba yin no/ /chags bral las chags pa zhes bya ba ni mtshan nyid dang mtshan nyid can gyi dbye bas lnga pa 'dod chags dang bral ba'i mtshan nyid can ni byang chub bo/ /chags pa'i mtshan nyid ni sems zhes bya ba'i don to/ /'di yang
<p>146b.5</p>zhen pa'i sems la sems kyi sgrar bshad do/ /thun mong gi sgra yin yang la la khyad par du bstan pa'am/ snga ma'i tshig mi mngon par byas pa'o/ /byang chub 'dod chags dang bral ba'i sems yin na 'dod chags zhes gang las bshad ce na/ gang gi phyir 'jig rten zhes bya ba la sogs
<p>146b.6</p>pa gsungs te/ 'jig rten ni 'khor bar yang dag pa ma yin par yongs su brtags pa ste/ yang dag ma yin kun rtog ni/ /sems dang sems byung khams gsum pa/ /zhes bshad pa'i phyir ro/ /de yang gang gi phyir chags pa dang bral bas 'dul zhing bsal ba'i 'jig rten gang yin pa
<p>146b.7</p>de la de skad ces bya'o/ /lha'i sku dang gsung dang thugs kyi rnam pa lta bu ni phyag rgya ste de'i dngos grub ni rnam pa des rnal 'byor pa rdzogs pa ste/ de yang chags pa las byung ba yin no/ /der ni zhes bya ba ni chags pa dang bral ba'o/ /thabs ni sgrub pa'o/ /bsgom pa ni de nyid du yun ring zhing
<p>147a</p>
<p>147a.1</p>gus pas rgyun mi 'chad par yid la byed cing bsgom pa'o/ /de la man ngag ji lta ba bzhin du yongs su bskyed la/ sku dang gsung dang thugs sems tsam du yid la byed pa ni chags pa'i bsgom pa'o/ /ci lta ba'i rnam pa med pas nam mkha' dang 'dra ba'i tshul gyis yid la
<p>147a.2</p>byed pa ni 'dod chags dang bral bar bsgom pa'o/ /dngos grub thams cad ni sku gsum grub pa'o/ /bsgom pa gnyis ka la nges par sbyar ba'i phyir ji ltar zhes bya ba la sogs pa gsungs te/ ji ltar 'khrul pa'i mtshan nyid 'jig rten pa'i gsal ba de ni 'dod chags dang bral ba
<p>147a.3</p>bsgom pa yin te/ 'dod chags kyi bsgom pa la yang de bzhin du spyad par bya ste/ 'ba' zhig pa ni ma yin no/ /yang rnal 'byor pas 'dod chags dang bral ba'i bsgom pas gdul bya rnams gdul bar mi nus pa la bslab pa'i lhag par mos pa'i dbang du mdzad nas zhes bya ba de'i
<p>147a.4</p>sbyor ba gang yin zhe na/ ji ltar gdul bya dag gyur pa/ zhes bya ba gsungs te/ ji ltar gyi sgra ni nges par bstan pa'i don te/ 'di ltar dag pa 'ba' zhig sems tsam lha yin no zhes bya ba 'di ni chags pa'i bsgom pa 'ba' zhig pa ste de'i sbyor ba zhes bya ba'i don to/ /de yang / de yi gzung
<p>147a.5</p>min de yi 'dzin pa min/ /ye shes gzhan 'dzin de yang stong pa yin/ /de lta min yang ye shes rang bzhin snang / /mngon sum dag ni rdo rje 'chang ba'i bde/ /zhes gsungs pa yin no/ /gang yang pha rol nyid kyis 'dzin par byed pa nyid dang / gzung bar bya ba nyid du bsgom pa de ni de las
<p>147a.6</p>phyag rgya'i dngos grub mi 'byung ste/ zhen pas chags pa sgom par byed pa ni kun du mchod par 'gyur ro/ /chags pa dang bral ba'i bsgom pas bden pa dang bden pa ma yin pa bsngags so zhes bya ba'i don to/ /kun du mchod par 'gyur zhes bya ba mi rigs te/ chags pa bsgom pa 'ba'
<p>147a.7</p>zhig gis chos kyi sku 'thob par mi 'gyur la longs spyod rdzogs pa dang / sprul pa'i sku yang de la brten pa yin pas re zhig de yang 'thob par mi 'gyur ro/ /'dir brjod par bya ste sku gsum gyi mtshan nyid 'di ni sangs rgyas nyid dang byang chub sems dpa'i phun sum tshogs pa de ni
<p>147b</p>
<p>147b.1</p>'byung bar 'gyur la/ de'i stobs kyis sangs rgyas nyid du yang phyir 'gyur ba yin no/ /gzhan yang mtshan nyid ces bya ba la sogs pa la/ mtshan nyid ni phyag rgya chen po la sogs pa gang yang dag par bshad pa ste/ bshad pa des mtshan nyid mtshon par 'gyur te mtshan
<p>147b.2</p>nyid dang mtshan gzhi zhes bya ba'i don to/ /de nas ci zhig yin zhe na/ phyag rgya yis zhes bya ba la sogs pa gsungs te/ gal te phyag rgya zhes bsgoms na de'i tshe rnal 'byor pa sbyor ba rdzogs pa na phyag rgya dang gcig tu 'gyur ro/ /rgyas btab pa'i mtshan nyid kyi bdag nyid can du gang gi tshe
<p>147b.3</p>rgyas btab pa ni nye bar mtshon pa'i dngos po lha la sogs pa'i rnam par shes par bya zhing bdag nyid mos par byas la bsgoms na/ de'i tshe rgyas btab par 'gyur zhing rgyas btab pa ni lha'i bdag nyid can du 'gyur ro/ /de bas na byang chub kyi sems kyi bdag nyid can rdo rje sems dpa'i
<p>147b.4</p>phyag rgya de bzhin du shes shing bsgoms na rnal 'byor pa rdo rje sems dpa'i sku gsung thugs kyi bdag nyid can du 'gyur ro/ /gang de ltar skad cig ma re re zhing byang chub kyi sems bsgoms pas chags pa dang bral ba la rab tu zhen par bya'i/ chags pa 'ba' zhig gis ni ma yin te/ de bas
<p>147b.5</p>na mtshan dang zhes bya ba la sogs pa gsungs te/ mi bskyod pa la sogs pa'i mtshan nyid dang mtshan gzhis 'brel pa phye nas mtshan nyid snang bzhin pas mtshan gzhi gzugs nyid shes nas rnal 'byor gyi rtsom pa rnams la mos pa brtan pos kun du spyod pa yin gyi/ chags pa'i sgom
<p>147b.6</p>pa 'ba' zhig ni ma yin no/ /des cir 'gyur zhe na/ ji ltar zhes bya ba la sogs pa gsungs te/ ji ltar mtshan nyid kyis yang dag par grub pa yongs su rdzogs pa mtshan gzhi yang de bzhin du dngos po dag par 'gyur te/ sgrib pa zad pa thob pas myur zhing mgyogs par rdo rje 'chang ba'i sku
<p>147b.7</p>gsum gyi bdag nyid can du 'grub par 'gyur te/ de bas na/ zhen pa kun du mchod par 'gyur/ /zhes bya ba ni legs par gsungs pa yin no/ /mtshan nyid dang mtshan ma dang phyag rgya dang ming dang brda zhes bya ba ni rnam grangs yin no/ /de bas na mtshan nyid kyi skabs su brda gzhan dag gi yang
<p>148a</p>
<p>148a.1</p>don bshad pa'i phyir/ g.yas pa'i zhes bya ba la sogs pa gsungs te/ rmi lam la sogs pa'i srid pas zhugs pa'i lha la sogs pa'i phyag g.yas pa'i mtshan ma'i don ni shes rab bo/ /phyag g.yon pa'i mtshan ma'i don ni thugs rje'o/ /phyag gnyis ka'i
<p>148a.2</p>mtshan ma ni ting nge 'dzin gnyis so/ /rkang pa gnyis kyi mtshan ma ni tshogs gnyis so/ /sor mo lnga la sogs pa'i sbyor ba ni sangs rgyas lngar mngon par byang chub pa'i lha nyi shu rtsa lnga'o/ /sor mo re res ni nam mkha' la sogs pa'i dkyil 'khor ro/ /lte ba la sogs par reg pa
<p>148a.3</p>ni lha mo lnga ste/ 'di dag ni lus kyi brda'o/ /gsung gi brda bstan pa ni byang chub lngar zhes bya ba la sogs pa gsungs pa yin te/ sangs rgyas lnga mngon par byang chub pa'i sgra ni ye shes lnga'am de'i dkyil 'khor gyi don to/ /sngon gyi sgra ni snga ma'o/ /rgyab kyi sgra ni phyi nas so/ / 
<p>148a.4</p>thog ma'i sgra ni rgyu'i don to/ /tha ma'i sgra ni 'bras bu'i don to/ /de la rgyu ni byang chub sems dpa' rnams so/ /'bras bu ni mi bskyod pa la sogs pa'o/ /'o na rnam par snang mdzad ci rgyu yin nam/ 'on te 'bras bu yin zhe na/ sangs rgyas zhes bya ba la sogs pa gsungs te de ni go
<p>148a.5</p>sla'o/ /de lta na sangs rgyas ni gang zhig yin/ rtogs par bya ba ni gang zhig yin/ sangs rgyas kyi zhing ni gang zhig yin/ byang chub kyi sems ni gang zhig yin zhe na/ de'i phyir rang gi sems zhes bya ba la sogs pa gsungs te/ rang gi sems nyid sangs rgyas kyi zhing dang byang chub
<p>148a.6</p>kyi sems kyang yin no zhes bya bar sbyar bar bya ste lhag ma ni go sla'o/ /dris pa sems ni thog ma med pa yin la/ byang chub pa ni thog ma dang ldan pa yin na/ ci'i phyir sems de nyid byang chub kyi sems yin zhe na/ de'i phyir rang bzhin zhes bya ba la sogs pa gsungs te/ rang bzhin
<p>148a.7</p>ni sems kyi chos nyid do/ /des 'od gsal ba'i dri ma med pa ni sems can rnams so/ /kun du zhes bya ba'i gnas skabs thams cad du'o/ /de ltar yang dag par dran pa bcom ldan 'das kyis gsungs te/ ci'i phyir de 'od gsal ba yin nam zhe na/ dri ma lhag ma rnams ni de'i glo
<p>148b</p>
<p>148b.1</p>bur ba yin te/ nam mkha' la sprin dang du ba la sogs pa dang 'dra'o/ /de bas na glo bur ba'i sgrib pa'i dri ma gang dang gang yin pa zad cing yang dag pa'i mtshan nyid can ni thog ma'i byang chub bo/ /rang bzhin gyis dag pa'i mtshan nyid kyang byang chub yin te thog ma med pa'i rang bzhin
<p>148b.2</p>dang 'dra'o/ /de bas na byang chub ni thog ma dang tha ma med pa yin la/ sangs rgyas kyang thog ma dang tha ma med pa yin la/ byang chub kyi sems kyang thog ma dang tha ma med pa yin te/ byang chub kyang yin la sems kyang yin pas de skad ces bya'o/ /dang po ni bcom ldan 'das dpal
<p>148b.3</p>mchog dang po ste/ 'di ni snying gar rdebs pa zhes bya bar 'gyur ro/ /de ci'i phyir zhe na/ rang nyid brtan par gyur pa'i phyir ro/ /'od dpag tu med pa ni skra 'dzin par bshad de/ gang gi phyir ral pa'i dbus na bzhugs pa yin no/ /'o byed pa ni rdo rje smra ba'o zhes bya ba ni gsal ba
<p>148b.4</p>nyid do/ /mnyam sbyor ba ni rnam par snang mdzad yin pa ni gzhi gnyis su med pa yin pa'i phyir ro/ /don gyi char ni don gyi rab tu dbye ba'o/ /bu mo'i don ni pha rol tu phyin pa rnams so/ /gzhan du mi rtag ces bya ba ni phyi rol gyi bud med ni ma yin no zhes bya ba'i don to/ /bud med kyi
<p>148b.5</p>sgra'i don ni gang byang chub sems dpa' rnams kyi bsgom pa'o/ /lha mo'i zhes bya ba'i sgra'i don ni mchod pa'i lha mo mi bskyod pa la sogs pa nyi shu'o/ /rang gi chung ma dang rang gi rig pa'i don ni rang gi rigs kyi rig ma'o/ /gzhan gyi chung ma dang gzhan gyi sdug pa'i sgra ni rigs gzhan gyi
<p>148b.6</p>rig ma rnams so/ /gci ba dang sgra'i don ni rdo rje ye shes so/ /bshang ba dang pad+ma'i sgra ni chos kyi ye shes sgrib pa med pa yin no/ /rang gi rdo rje zhes bya ba ni rnam par snang mdzad du gyur pa'i bdag nyid kyi rdo rje dang de'i rig pa'i pad+ma ste/ rang gi sa bon ni de nyid kyi ye shes kyi khu ba'o/ /mchod
<p>148b.7</p>par bya zhes bya ba ni bskyed par bya ba'o/ /ji ltar bya zhe na/ tshogs gnyis kyi zhes bya ba la sogs pa gsungs te/ gnyis min gnyis nyid ces bya ba ni de ltar gnyis su med par gyur pa las/ gnyis nyid la brten te thugs rjes gzhan rnams go bar bya ba'i phyir ro/ /phyis
<p>149a</p>
<p>149a.1</p>ni mnyam sbyor ba zhes bya ba ste/ yang gnyis su med par gyur pa'o/ /byin gyis brlab ces bya ba ni ye shes kyi khu ba de nyid las de bskyed par bya ba ste 'di ni dkyil 'khor sgrub pa'o/ /sangs rgyas kyi rol mo ni rdo rje gar ro/ /mnyam sbyor bas zhes bya ba ni bsgom
<p>149a.2</p>bzhin pas so/ /rgyu dang mi rgyu rnams kyi zhes bya ba ni dkyil 'khor pa rnams dang bcas pas sam/ sems can thams cad rang gi lha'i gzugs su lhag par mos pas so/ /rol pa zhes bya ba ni rnal 'byor gyi rang bzhin gyis byung bas so/ /sku gsung thugs ni bsgoms pas so
<p>149a.3</p>zhes bya ba ni rang gi lha'i sbyor bas zhes bya ba'i don to/ /rta babs dang ka ba brgyad kyis nye bar mdzes par bya ba'i nang gi ka ba brgyad kyi mdun gyi gnas rnams su dkyil 'khor brgyad bya bar bstan la/ rdo rje lha mo ni rdo rje sgeg mo la sogs pa brgyad de de rnams kyi tshogs kyis mchod pa'o/ / 
<p>149a.4</p>lha'i snam bu mtshams kyi re'u cha dor la/ lnga po re char rdo rje de bzhin gshegs pa'i dkyil 'khor lnga 'di rnams lha re re zhing lha lnga lnga yod par bya ba dang / dra ba dang rnga yab la sogs pas brgyan pa dang / khyams kyi nang du ni lha nyi shu rtsa lnga dang ldan par ci rigs par byin gyis brlab par bya'o/ / 
<p>149a.5</p>dbus ma'i cha zhes bya ba la ji ltar dbus ma'i cha yin zhe na/ cha dgu ru ni rnam dbye ba/ /zhes bya ba gsungs te/ dkyil 'khor gyi ngos re re zhing cha dgur bgos la tshangs pa'i thig gi ngos gnyis su re re zhing phyed dang lnga'i char bya'o zhes bya ba'i don to/ /de zhes bya ba ni sgor ro/ /sgo'i
<p>149a.6</p>tshad ji tsam pa sgo khyud dang lha'i snam bu'i tshad kyang de tsam yin no/ /sgo'i phyed kyi tshad ni thams cad du khyams dang sgo 'gram dang de bzhin du sgo'i logs kyi yin no/ /nang gi dkyil 'khor ni nang gi rim pa ste/ de dang mnyam zhes bya ba ni phyi'i rim pa dang mnyam pa'o/ /yongs su ma
<p>149a.7</p>chad pa ni tshad mtha' yas pa nyid do/ /de skad du/ de kun rta babs med pa'o/ /zhes bshad pa yin te/ rta babs med pa ni rta babs dang ka ba la sogs pa med pa'o/ /tshad gsungs pa ni sgo khyud ces bya ba la sogs pa gsungs pa yin te/ sgo khyud dang dkyil 'khor kun dang / sogs
<p>149b</p>
<p>149b.1</p>pa'i sgras sgo dang sgo 'gram dang logs dang ya phugs ni phyi'i rim pa la ltos nas phyed kyi tshad du byas pa gang yin pa de ni sgo khyud dkyil 'khor phyed de cha dgu ru ni zhes bya ba ni dkyil 'khor brgyad dbus ma dang bcas pa ste/ de rnams la mtshams su dkyil 'khor brkyang nas dkyil 'khor
<p>149b.2</p>bzhi dor la/ lhag ma lnga rnams su re re zhing dkyil 'khor lngas brgyan par bya'o/ /mthar ni khyams dang ldan par bya ste/ de dang mnyam par zhes bya bar sbyar ro/ /de bas na don gyi shugs kyis phyi rol gyi rim pa yang mthar khyams dang ldan par shes par bya'o/ /gru bzhi pa
<p>149b.3</p>zhes bya ba ni phyi'i rim pa dang 'dra ba gru bzhi nyid do/ /kha dog lnga dang yang dag ldan/ /zhes bshad pa de nyid gsal bar bya ba'i phyir/ lta ba lnga po zhes bya ba la sogs pa gsungs te tshon gyis kha dog bsgyur bar bya'o zhes bya bar sbyar ro/ /mnyam sbyor bas zhes bya ba ni 'brel pas
<p>149b.4</p>mtshon pa ste de dang sbyar ro zhes bya ba'i don to/ /ji lta bu'i tshul gyis she na/ kha dog lnga yis so/ /de bzhin gshegs zhes bya ba ni sangs rgyas lnga'i rang bzhin du byas pa ste/ de nyid kyis na 'jig tshogs la lta ba la sogs pa shin tu bgrod par dka' ba chen po rab tu bgrod dka'
<p>149b.5</p>bas so/ /sangs rgyas lnga zhes bya ba ni rnam par snang mdzad dang / mi bskyod pa dang rin chen 'byung ldan dang / 'od dpag tu med pa dang / don yod par grub pa ste/ dkyil 'khor gyi dbu ma ma dang shar dang lho dang nub dang byang dang rim bzhin du'o/ /kha dog lnga'i zhes bya ba ni kha dog lnga rnams kyis so/ / 
<p>149b.6</p>de ting nge 'dzin gyis zhes bya ba ni mnyam par gzhag pas so/ /ji ltar mdzes par bya ba ni mi mdzes pa la sogs pa mi mthun pa'i phyogs rnams so/ /mtshams kyi sangs rgyas rnams bsdus pa ni rnam par snang mdzad do/ /sangs rgyas lhag ma rnams ni rang gi phyogs kyi sangs
<p>149b.7</p>rgyas rnams so/ /dpa' bo'i lta ba dang zhi ba'i lta ba dang / rdo rje'i lta ba dang / khro bo'i lta ba dang / rab tu 'bar ba'i lta ba dang / dregs pa'i lta ba dang / chags pa'i lta ba dang / kun du zhen pa'i lta ba dang / byams pa'i lta ba dang / sdug pa'i lta ba rnams las mi
<p>150a</p>
<p>150a.1</p>bskyod pa ni de'i ye shes las byung ba'o/ /'od dpag tu med pa'i ni chos kyi ye shes las so/ /rin po che dang / don yod pa'i ni sems can gyi don gyi phyir 'byung ba yin no/ /sa ni tshon gyis rab tu bsgyur/ /zhes gang gsungs pa de yang gsal bar bya ba'i
<p>150a.2</p>phyir/ dbus ma'i zhes bya ba la sogs pa gsungs te/ kun du zhes bya ba ni rim pa gnyis ka la yang blta bar bya'o/ /gang zhig dbus mar zhes bya ba ni rnam par snang mdzad kyi dkyil 'khor ro/ /gzhan dag ces bya ba ni mi bskyod pa la sogs pa'i dkyil 'khor ro/ /'dir
<p>150a.3</p>tshigs su bcad pa ni/ thams cad de nyid bsdus 'dra las/ /cung zad tsam gyi dbye yod de/ /mtshams brgyad kyi ni re'u cha la/ /bum pa brgyad ni yang dag bri/ /rdo rje rin chen pad+ma che/ /sna tshogs rdo rje'i dbyibs gnas pa/ /rdo rje sems ma rin chen chos/ /'das
<p>150a.4</p>ma thag pa'i dkyil 'khor du'o/ /sems dpa' rgyal po chags pa dang / /legs pa mi bskyod dkyil 'khor du'o/ /rin chen nyi me tog dang ni/ /bshad pa nyi ma'i dkyil 'khor du'o/ /chos dang rnon po rgyu dang ni/ /smra ba dpag med dkyil 'khor du'o/ / 
<p>150a.5</p>las dang bsrung ba gnod sbyin dang / /khu tshur don yod dkyil 'khor du'o/ /kun kyang rtag la mngon phyogs shing / /shar dang lho dang nub dang byang / /bdag po sems dpa' la sogs 'chang / /shar dang dbus dang byang dang nub/ /rdo rje lcags kyu mda' se gol/ /nor bu nyi ma
<p>150a.6</p>rgyal mtshan 'dzum/ /pad+ma ral gri 'khor lo gsung / /sna tshogs go cha mche bcangs mtshon/ /dkar ser dmar dang ljang gu dang / /ser dang nyi ma kha dog dkar/ /dmar dang nam mkha' gser dang zangs/ /sna tshogs ser dang gnag dang ser/ /phyi yi mtshams
<p>150a.7</p>dang nye bar ni/ /sgeg mo phreng ba glu dang gar/ /me tog bdug pa la sogs pa'i/ /ming can yang dag bri bar bya/ /lcags kyu zhags pa lcags sgrog dril/ /rim bzhin sgo ni bzhi por bri/ /kha dog sems dpa' 'dra las kyang / /dung mdog sna tshogs mdog can gnyis/ / 
<p>150b</p>
<p>150b.1</p>gzhan yang dkyil 'khor gyi phyi'i khyams la/ shar du byams pa dang / mthong ba don yod dang / ngan song thams cad sbyong ba dang / mya ngan gyi mun pa thams cad nges par 'joms pa'i blo gros dkar po la rdo rje rtse lnga pa bsnams pa'o/ /lhor spos kyi glang po dang / /dpa' bar 'gro
<p>150b.2</p>ba dang / nam mkha' mdzod dang / ye shes tog sku mdog ser po rin po che ser po bsnams pa'o/ /nub tu ni 'od dpag med dang / zla ba'i 'od dang / bzang skyong dang / dra ba can gyi 'od sku mdog dmar po pad+ma dmar po bsnams pa'o/ /byang du ni rdo rje snying po dang / blo gros mi zad
<p>150b.3</p>pa dang / spobs pa brtsegs pa dang / kun du bzang po sku mdog ljang gu sna tshogs rdo rje bsnams pa'o/ /bcom ldan 'das rnam par snang mdzad ni zhal bzhi pa ste/ de bzhin gshegs pa lhag ma rnams ni zhal gcig pa'o/ /gdan ni seng ge dang / glang po che dang / rta dang / rma
<p>150b.4</p>bya dang / nam mkha' lding la brten pa'i pad+ma dang / zla ba'i gdan can nyi ma'i 'od kyi dkyil 'khor dang ldan pa/ dar dpyangs dang ldan pa'i rin po che'i cod pan dang dar dpyangs kyis dbang bskur ba can rgyan thams cad kyis brgyan pa rdo rje'i skyil mo krung gis bzhugs pa phyag gnyis
<p>150b.5</p>rang gi phyag rgya 'chang ba ste/ 'di rnams kyi phyag rgya ni rim pa bzhin du byang chub mchog dang / sa la reg pa dang / mchog sbyin pa dang / ting nge 'dzin dang mi 'jigs pa thams cad rab tu sbyin pa'o/ /lhag ma rnams ni zla ba'i gdan dang / zla ba'i 'od dang / na bza' dang / rgyan sna
<p>150b.6</p>tshogs pa mnga' ba sangs rgyas lnga'i cod pan dang / dar dpyangs kyis dbang bskur ba sems dpa'i skyil mo krung gis bzhugs pa phyag rgya chen pos rang gi mtshan ma bsnams pa ste lhag ma rnams ni rjes su dpag par bya'o/ /spyan la sogs pa'i rnal 'byor gyis kyang las kyi tshogs
<p>150b.7</p>bya bar gsungs te/ de bas na de'i sbyor ba bstan pa'i phyir/ nam mkha' zhes bya ba la sogs pa gsungs te/ snang ba med cing mtha' yas pa'i ye shes ni nam mkha'i rdo rje ste/ de'i dbus su chud pa'i sangs rgyas kyi sku ste/ rnam par snang mdzad dang / mi bskyod pa dang / 'od
<p>151a</p>
<p>151a.1</p>dpag tu med pa dang / don yod par grub pa'i sku'i rim pa ji lta ba bzhin du rang gi skur bsams la/ de'i thugs kar zla ba'i dkyil 'khor bsams la/ de'i dbus su lAM mAM pAM tAM zhes bya ba'i sa bon rnams las rim pa ji lta ba bzhin du spyan la sogs pa'i lha
<p>151a.2</p>mo rnams bsgom par bya'o/ /zla ba yid bzhin gyi nor bu ni nor bu chu shel lo/ /bud med sgyu ma ni rnam par 'gyur ba ste/ de rnams kyi mchog ni tshogs te 'khor gyi dpung gi tshogs bzhin no/ /dngos grub kun ni rnam par snang mdzad kyi go 'phang ngo / /nam mkha'i rdo rje mchog ni
<p>151a.3</p>mA ma kI ste khro ba dang bcas pa rnam par 'gyur ba na nam mkha'i sgyu ma ste/ de'i mchog de dang ldan pas na nam mkha'i sgyu ma'i mchog go/ /sangs rgyas byang chub ni mi bskyod pa'i go 'phang ngo / /mchog ni dam pa'o/ /gsang ba ni gsang ba 'dzin pa'o/ /dngos grub rdo rje ni rdo rje'i dngos grub
<p>151a.4</p>la rnal 'byor pa brtson pa'o/ /rdo rje chos ma ni na bza' de las byung ba'i dam tshig gang yin pa de la de skad ces bya'o/ /chos kyi dag pa'i ye shes ni chags pa'i pad+ma ste/ de 'dzin pa ni 'dzin pa po'i sgrub pa po ste/ de ni sdud pa dang / mnyes par byed pa gang yin pa'o/ /ut+pal dmar po zhes bya ba ni
<p>151a.5</p>pad+ma dmar po la bya ste/ chags pa'i chos la chags pa'i phyir ro/ /dam tshig rdo rje ni theg pa chen po khong du chud pa ste/ de dang ldan pa'i gsang ba ni gsang ba 'dzin pa'o/ /bud med sgyu ma ni rnam par 'gyur ba ste/ de ston pa ni dregs pa bdo ba ni ye shes 'byung bar bdo ba gang yin pa'o/ /ye
<p>151a.6</p>shes 'byung ba'i ting nge 'dzin ni rdo rje'i ting nge 'dzin te/ de las byung ba'o/ /'di dag nyid kyi sngags rim pa ji lta ba bzhin du gsungs pa ni oM zhes bya ba la sogs pa gsungs pa yin no/ /sku ni zhes bya ba la sogs pa la/ ji skad du gsungs pa'i rnal 'byor la gnas la/ bcom ldan
<p>151a.7</p>'das yum gyi thugs ka'i zla ba la sngags kyi yi ge 'bar ba phreng ba brgyus pa lta bur yid kyis mngon par bris la/ de'i 'od zer rnams las bcom ldan 'das yum gyi sku nam mkha' khyab par spros la sku la sogs pa'i ngo bo nyid des sku la sogs pa rab tu mchod la rnam par snang
<p>151b</p>
<p>151b.1</p>mdzad la sogs pa'i rnam par bsams la/ bsgrub par bya ba dang gcig tu byas na mchod pa'i bdag nyid can du 'gyur te/ spyan la sogs pa dang 'dra bar 'gyur ro/ /lha mo'i bsrung ba de dang 'dra bar dbang du gyur pa rnam pa brgyad la sgrub pa po 'jog par 'gyur ro zhes bya ba'i
<p>151b.2</p>don to/ /sku la sogs pa'i gsang ba nyid ni gsang ba thams cad do/ /gang gis rgyud 'di rnam par phye ba de la ji ltar na gsang ba'am/ gsang chen du 'gyur zhe na/ gang gi phyir bsrung bar bya ba ste/ dam tshig dang mi ldan pa rnams la thams cad du bstan par mi bya ba yin no/ / 
<p>151b.3</p>de bas na rgyud gzhan dag tu spangs pa rnams sgrub pa pos bsrung bar bya'o/ /bsrungs pa'i phan yon gang zhig yin zhe na/ bsrungs na zhes bya ba la sogs pa gsungs te/ gsang ba de rtag par kun du bsrungs na gsang ba de rnal 'byor pa rnams la 'byung bar 'gyur gyi gzhan du ni ma yin
<p>151b.4</p>no/ /de lta yin na ci'i phyir rnam par phye zhe na/ yongs su shes par bya ba'i phyir ro/ /yongs su shes pa'i phan yon gang zhig yin zhe na/ dngos po zhes bya ba la sogs pa gsungs te/ legs par byas pa bsdus pa de ni tshogs yongs su rdzogs pa yin no/ /phyin ci ma log pa'i
<p>151b.5</p>lta ba ni yang dag pa mthong ba ste/ de gnyis med par ni ma yin gyi de gnyis 'byor par byed pa nyid las 'byung ste/ de lta bas na gsang ba'i don du gnyer ba rnams kyis yang dag pa'i ye shes ma lus pa 'di la yod pas na gsang ba'i ye shes 'byung zhes bya ba'o/ /gsang ba'i ye
<p>151b.6</p>shes las byung ba'i rnal 'byor pa ni snga ma lta bu nyid ma yin te/ de thams cad du 'gro bar 'gyur te/ rnal 'byor thams cad la thogs pa med par 'gyur ro/ /tshigs su bcad pas bstan pa de nyid la tshigs su bcad pa gnyis kyis bshad pa bstan pa ni/ shes rab ces bya ba la
<p>151b.7</p>sogs pa gsungs pa yin te/ chos thams cad gnyis su med pa'i stong pa nyid du snang ba tsam du yang dag par yongs su shes pa ni shes rab kyi pha rol tu phyin pa ste/ sngags dang phyag rgya la sogs pas rnam par brtags pa'i lus la ma lus par rgyud ji lta ba bzhin du yongs su shes
<p>152a</p>
<p>152a.1</p>pa ni/ thabs kyi ting nge 'dzin gyi ye shes te/ mngon par byang chub pa lnga la sogs pa sbyor ba ste/ de dag tu brtags pa ni shin tu goms pa ste/ des dkyil 'khor du 'jug pa la sogs pa las thams cad las des gang rnam par dag pa ni dngos po de nyid kyis
<p>152a.2</p>dag par 'gyur te/ gsang ba'i de kho na nyid kyi dngos po 'dir yang dngos po yongs su shes pa'i ngo bo nyid de/ rnal 'byor pa gang dngos po dag pa de nyid rnal 'byor gyi thob pa por 'gyur te/ thob pa la 'jug par byed pa yin no/ /rnal 'byor brtsams pa rnams ni lhun gyis grub par rang gi ro
<p>152a.3</p>rtag tu 'bab pas dper na lha'i nor bu rtag par rgyun du rang gi 'od kyis snang bar gnas pa yin la/ de bzhin du 'di ni rtag tu rang gi 'od kyis bsgom pa yin no/ /gzhan du ni gsang ba 'di thams cad su zhig la bshad par bya zhe na/ rdo rje dbyings ni zhes bya ba la sogs pa gsungs pa yin te/ 
<p>152a.4</p>'dir sangs rgyas dang byang chub sems dpa'i dgyes par mdzad pas na nyams dga' ba ste dkyil 'khor ro/ /de yang gang zhig dpal de kho na nyid las gsungs pa'i rdo rje dbyings kyi dkyil 'khor chen por dbang bskur ba mkhas pa ste/ thos pa mang ba dang / yang dag par so sor rtog pa dang ldan pa la
<p>152a.5</p>thugs kyi gsang ba'i rnal 'byor mchog ni ting nge 'dzin te/ de mkhas pa zhes bya ba bla ma rnams kyis ji skad du gsungs pa'i gsang ba thams cad de/ bcom ldan 'das rdo rje 'chang bas gang du ji skad du gsungs pa de la de skad ces bya'o/ /de ston par byed pa'i gzhung la yang nye bar gdags pas ming de
<p>152a.6</p>skad ces bya ba yin no/ /bcom ldan nyid kyi gsang ba'i rgyud/ /mi zad de ni rnam phye ba'i/ /tshig nyung dad pas ci nus par/ /bshad pas bsod nams gang thob pa/ /des ni zhi ba'i bde ba mchog /rdo rje can gyi gnas thob nas/ /'gro ba sdug bsngal dba' 'khyil par/ /dbang med 'khor las
<p>152a.7</p>'don par shog /thams cad gsang ba'i bshad sbyor ba/ /rin chen 'byung tshig rin chen dngos/ /don rnams shin tu phra ba yang / /gsang ba'i sgron mas snang bar byas/ /dpal thams cad gsang ba'i rgyud kyi bshad sbyar gsang ba'i sgron ma zhes bya ba/ slob dpon rin chen 'byung
<p>152b</p>
<p>152b.1</p>gnas zhi bas mdzad pa rdzogs so// //rgya gar gyi mkhan po pradz+nyA ka ra warma dang / zhu chen gyi lo tsA ba dge slong rin chen bzang pos bsgyur cing zhus te gtan la phab pa'o/ /[ ]@##/ /rgya gar skad du/ durga ti pa ri sho d+ha nAr+tha bArti kA nA ma/ bod skad du/ ngan song sbyong
<p>152b.2</p>ba'i don gyi 'bru 'grel zhes bya ba/ chos nyid thugs chud bdag nyid gzhan gyi dpal/ /ye shes rdo rjes 'khor ba'i sdug bsngal 'joms/ /thugs rje chen pos 'gro ba'i don la sems/ /mkhyen pa'i dgongs rlabs chos nyid rtogs pas dpa'/ /rgyud kyi don gyi ston pa'i
<p>152b.3</p>ngo bo la/ /lus ngag yid gsum dang bas phyag 'tshal te/ /rgyud kyi don 'grel bdag gis bya bar 'dod/ /gus pa'i sems kyis 'di gzhung 'bad par bya/ /de la rgyud 'di bsdus pa'i don rnam pa gnyis kyis bstan te/ gleng gzhi dang mdo bshad pa'o/ /gleng gzhi la yang don
<p>152b.4</p>rnam pa gnyis kyis bstan te/ phun sum tshogs pa'i gleng gzhi dang / gleng bslang ba gnyis so/ /phun sum tshogs pa'i gleng gzhi la don rnam pa lnga ste/ gang du bshad pa'i gnas dang / ma nor bar ston pa'i ston pa dang / yongs su dag pa'i 'khor dang / ma nor bar sdud pa'i sdud pa po dang / 
<p>152b.5</p>gang du bshad pa'i rgyud dang lnga'o/ /gleng bslang ba la yang don rnam pa gnyis te/ ston pas gleng bslang ba dang / 'khor gyis gleng bslang ba'o/ /mdo bshad pa la yang don gnyis te/ dkyil 'khor dang sbyin sreg go/ /dkyil 'khor la yang don rnam pa gnyis te/ 'jig rten dang / 'jig
<p>152b.6</p>rten las 'das pa'o/ /sbyin sreg la gnyis te/ ro'i sbyin sreg dang / phrin las rnam bzhi'i sbyin sreg go/ /de yang dbang po rab mgo smos pas don go ba la ni/ tan+t+ra'i mtshan smos te/ de yang ci'i phyir zhe na/ de bzhin gshegs pa dgra bcom pa yang dag par rdzogs pa'i
<p>152b.7</p>sangs rgyas zhes smos te/ de ni ma nor cing phyin ci ma log pa'i rang bzhin chos nyid ji bzhin pa/ ye nas rnam par dag pa chos kyi dbyings kyi ye shes te/ de'i don ni gshegs pa me long lta bu'i ye shes/ dper na me long la gzugs brnyan 'byung zhing rtog pa med pa ltar/ me long
<p>153a</p>
<p>153a.1</p>lta bu'i ye shes kyis chos nyid kyi don rtogs pas rig pa dbyings su gshegs nas thugs rje'i dkyil 'khor 'byung ba'i rgyur gyur pas chos kyi sku'o/ /dgra bcom pa ni sems can gyi gnas skabs na nyon mongs pa can gyi yid/ nga dang bdag tu 'dzin pa dang
<p>153a.2</p>bdag med par bsgoms pas mnyam pa nyid kyi ye shes su gyur pa'o/ /yang dag par rdzogs pa ni/ so sor kun du rtog pa'i ye shes te/ de bzhin gshegs pa'i che ba'i yon tan yang dag par rdzogs par byed pas na smos te/ ci'i phyir zhe na/ yid kyi rnam par shes pa yul la yang
<p>153a.3</p>dag par spyod cing / bag chags kun gzhi la rdzogs par sogs pas na smos te/ de gnas gyur pa ni so sor kun du rtog pa'i ye shes so/ /de gnyis ni longs spyod rdzogs pa'i sku'o/ /sangs rgyas kyi ni sprul pa'i sku ste/ bya ba grub pa'i ye shes kyi rgyu ni/ sgo lnga'i rnam par shes
<p>153a.4</p>pa/ yul log par rtog pa/ skyes bu ra ro ba'am/ gnyid log pa las sangs shing / shes bya la ye shes kyis khyab cing rgyas par byed pas na sangs rgyas so/ /de ni sku gsum gyi phrin las ston te/ ci'i phyir zhe na/ ngan song thams cad yongs su sbyong ba gzi brjid kyi rgyal po'i brtag
<p>153a.5</p>pa zhes bya ba smos te/ de la ngan pa ni rgyu ste/ yang dag pa'i don la mgo rmongs shing / rgyu ngan pa spyod pa'i phyir na ngan pa'o/ /song ba ni 'bras bu ste/ ci'i phyir zhe na/ rgyu las dang nyon mongs pas 'bras bu khams gsum du yang nas yang du song ba'i phyir ro/ /yongs su sbyong ba ni ngan song gi rgyu sbyong ba
<p>153a.6</p>dang / 'bras bu sbyong ba'o/ /rgyu ni rdo rje lta bu'i ting nge 'dzin gyis sbyong / 'bras bu ni 'od zer sdud pa'i phreng bas sbyong / gzi brjid ni rgyu nyon mongs pa thams cad sbyong ba rdo rje lta bu'i ting nge 'dzin gyis gzi brjid ye shes lnga dang ldan pas nyon mongs pa rnam pa lnga 'joms pa'i gzi brjid dang ldan
<p>153a.7</p>pa'o/ /'bras bu sdug bsngal gyi phung po 'joms pa'o/ /'od thugs rje la zer phrin las rgyun mi 'chad pa'i gzi brjid dang ldan pa'o/ /rnam pa gcig tu yon tan gyi gzi brjid dang ldan pa'o/ /rgyal po ni nyes pa'i skyon bcom zhing legs pa'i yon tan sna tshogs pa dang ldan pas rgyal
<p>153b</p>
<p>153b.1</p>po'o/ /brtag pa ni cho ga zhib mo dang / rgyu byang chub kyi sems dang ldan pa'i sgo nas brtag pa'o/ /de nas dbang po rab mgo smos pas go ba la gsungs so/ /da ni dbang po 'bring tshig gi don rnam par phye bas go ba la don gyis dbye ba ston te/ de yang don rnam pa gnyis su shes
<p>153b.2</p>par bya ste/ thugs chos nyid las ma g.yos pa'i rtags su ni dkyil 'khor du ston la thugs rje 'gro ba'i don mdzad pa'i rtags su ni hom du bstan to/ /de yang bden pa gnyis dang mi 'gal bar bya ba'i don ched ni/ dkyil 'khor la yang 'jig rten pa dang 'jig rten
<p>153b.3</p>las 'das pa gnyis su gsungs so/ /hom la yang gnyis te/ dngos po la zhen pa bzlog pa'i phyir ni ro sreg gi hom dang / thugs rje phun sum tshogs pas 'gro ba'i don mdzad pa'i phyir phrin las rnam bzhi'i hom dang gnyis so/ /de ltar gsungs pa de yang dgos 'brel gyi
<p>153b.4</p>'brel bstan te/ de yang ci'i phyir zhe na/ thugs chos nyid las ma g.yos kyang / rtsa ba byang chub kyi sems su 'dus pa'i rtags su ni/ rtsa ba'i dkyil 'khor chen po gsungs so/ /de ltar rtsa ba byang chub kyi sems su 'dus kyang / thugs rjes ngan song gi rgyu 'bras gzhom pa'i phyir/ 
<p>153b.5</p>gtsug tor brgyad kyi dkyil 'khor gsungs so/ /de ltar rgyu 'bras bcom yang / sems can 'chi ba ni/ ngan song gi las yin pas/ de zhi bar bya ba'i phyir/ tshe dpag med kyi las kyi sgrib pa rgyun gcod pa'i dkyil 'khor gsungs so/ /las kyi sgrib pa rgyun bcad kyang / 
<p>153b.6</p>sems can glo bur gyi rkyen gyis 'chi bas tshe dpag med 'chi bdag 'joms pa phyag na rdo rje'i dkyil 'khor gsungs so/ /de ltar 'chi bdag bcom yang phrin las rnam bzhi'i sgo nas 'gro ba'i don mdzad dgos pas/ byang chub sems dpa' rigs bzhi 'khor los sgyur
<p>153b.7</p>ba'i maN+Dal gsungs so/ /de ltar 'gro ba'i don mdzad kyang ma rungs pa gdul dgos pas/ khro bo rdo rje nyi ma'i maN+Dal gsungs so/ /de ltar ma rungs pa thul yang / dngos por lta ba sun dbyung dgos pas/ ro sreg gi hom gsungs so/ /de ltar dngos por lta ba sun
<p>154a</p>
<p>154a.1</p>dbyung yang / thugs chos nyid las ma g.yos pa'i rtags su zhi ba'i hom gsungs so/ /de ltar ma g.yos kyang 'gro ba'i don bya dgos pas rgyas pa'i hom gsungs so/ /de ltar don mdzad kyang 'khor ba dbang du bsdu dgos pas dbang gi hom gsungs so/ / 
<p>154a.2</p>de ltar dbang du bsdus kyang ma rungs pa la mngon spyod kyi las bya dgos pas drag po'i hom gsungs so/ /'jig rten pa mtshan ma la dga' bas de zhi bar bya ba'i phyir/ 'jig rten pa'i maN+Dal drug gsungs te/ 'jig rten pa'i dri za dang grul bum dang gnod sbyin dang / klu'i gnod pa zhi bar bya
<p>154a.3</p>ba'i phyir rgyal po bzhi'i maN+Dal gsungs so/ /gdon stong phrag brgyad cu zhi bar bya ba'i phyir phyogs skyong bcu'i dkyil 'khor gsungs so/ /bza' dang dus tshigs skar ma gdug pa slu ba zhi bar bya ba'i phyir gza' brgyad kyi maN+Dal gsungs so/ /klu'i dug zhi bar bya ba'i phyir klu brgyad kyi maN+Dal
<p>154a.4</p>gsungs so/ /'jig rten gyi lha mi dga' ba zhi bar bya ba'i phyir lha chen po brgyad kyi maN+Dal gsungs so/ /lha gdon zhi bar bya ba'i phyir 'jigs byed brgyad kyi maN+Dal gsungs so/ /de la 'jig rten las 'das pa'i maN+Dal rnam pa drug tu gsungs pa ni/ rgyu byang chub kyi sems
<p>154a.5</p>rtogs pa'i sgo nas/ 'bras bu ye shes rnam pa drug spyod pa pha rol tu phyin pa drug gi rtags/ dkyil 'khor rnam pa drug dang ldan pa'i sgo nas/ rgyu drug gis sgrib pa sbyong ba'i phyir gsungs so/ /hom lnga gsungs pa ni/ nyon mongs pa rnam pa lnga sbyong ba'i rtags su gsungs so/ /'jig rten
<p>154a.6</p>pa'i maN+Dal ni/ 'jig rten pa'i 'dod pa bskang zhing dga' bar gzhug pa dang / 'jig rten pa dang mthun par bya ba'i phyir gsungs so/ /de ni don gyis dbye ba ste/ dbang po 'bring don rnam par phye bas go ba la/ don gyi dbye ba smos pa yin no/ /dbang po rab 'bring gnyis kyi don
<p>154a.7</p>ched du/ tan+t+ra'i mtshan don gyi dbye ba mdor bsdus te bstan pa'i don yin no/ /da ni dbang po tha ma tshig lhur blangs pas go ba rnams la/ rgyud kyi don gsal bar bya ba'i phyir/ ston pa sangs rgyas bcom ldan 'das kyis gsungs pa'i don te/ sems can rnams ni mtshan ma
<p>154b</p>
<p>154b.1</p>la zhen cing / dngos por lta bas na/ de dag gdul ba'i phyir ni hom dang dkyil 'khor gsungs te/ mtshan ma'i sgo nas mtshan ma med pa'i don shes par bya ba'i phyir smos te/ de yang 'dul ba'i dbang du shes par bya ste/ ci'i phyir zhe na/ rnam pa thams cad mkhyen pa'i ston pa sangs rgyas
<p>154b.2</p>bcom ldan 'das sku dang ye shes kyi ngo bos sngon gyi bsod nams kyi tshogs mtha' yas pa bsags pas/ bdag dang gzhan gyi don ma lus par yongs su rdzogs par bya ba'i phyir/ thugs chos nyid rnam par mi rtog pa'i ngang las bzhengs nas 'khor ba'i sems can rnams/ nyon
<p>154b.3</p>mongs pa'i rgya mtsho las thar cing grol bar bya ba'i don du/ ri rab ri'i rtse mor nor bu rin po che'i khang bzangs nas/ byang phyogs dga' ba'i tshal du lha rnams gdul ba'i don du zhus te/ rgyud kyi don 'di bka' stsal ba'i tshe/ thugs yang dag pa'i ye shes las skyes pa/ sku gsung
<p>154b.4</p>thugs gsang ba'i mdzod 'dzin pa/ lag na rdo rje 'khor gyi nang du thos nas/ don gyi snying po tshig gi phreng ba 'di bsdus nas gzhan la bshad pa'i phyir/ 'di skad bdag gis thos pa'i dus gcig ces smos te/ 'di ni ston pa sangs rgyas bcom ldan 'das kyis 'khor ba'i
<p>154b.5</p>sems can rnams bsgral ba'i phyir/ rgyud kyi don 'di gsungs pa'i tshe 'di zhes bya'o/ /bdag gis zhes bya ba ni/ lag na rdo rje bdag ni de'i tshe 'khor gyi nang du bdag 'dus pa'i don to/ /thos pa zhes bya ba ni thugs mkhyen pa'i ye shes kyis 'gro ba'i don la dgongs nas/ 
<p>154b.6</p>zhal gyi maN+Dal nas tshangs pa'i gsung phyung nas bka' stsal pa'i tshe/ rna ba'i dbang po skyon med pas thos pa'i phyir ro/ /dus gcig na zhes bya ba ni ston pa brgya lam gcig na/ brgya byin gyi gnas na 'dug pa'i dus so/ /dbyar dgun ston dpyid la sogs pa ni ston pa thugs
<p>154b.7</p>rje che bas 'khor rnams kun gyi nang na bzhugs par snang zhing / de'i tshe de'i dus na bshad kyi/ gang na bzhugs shing chos ston to zhes so sor the tshom skyes dogs te de'i phyir ma smos so/ /b+ha ga bAn ni ston pa phun sum tshogs pa ste/ bcom zhes bya ba ni bdud bzhi bcom ste rdo rje lha
<p>155a</p>
<p>155a.1</p>bu'i ting nge 'dzin gyis nyon mongs pa'i sgrib pa dang / shes bya'i sgrib pa rnams rdo rje'i gdan stengs su mthar mdzad nas nyon mongs pa'i bdud bcom mo/ /de'i tshe phyogs bcu'i sangs rgyas rnams kyis mngon par byang chub pa lngas bskul te/ rnam par shes pa'i
<p>155a.2</p>tshogs brgyad ye shes rnam pa lngar gnas gyur te/ 'chi ba med pa g.yung drung gi tshe thob pas 'chi bdag gi bdud bcom mo/ /tho rangs mngon par rdzogs par sangs rgyas nas/ sku gsum ye shes kyi ngo bos/ thugs rje'i sprul pas cha gcig/ /ri rab ri'i rtse mor rnam par rgyal
<p>155a.3</p>ba'i khang bzangs su/ sprul pa'i sku'i dang longs spyod rdzogs pa'i sku'i cha 'dzin pa/ rnam par snang mdzad sems dpa' sum cu rtsa bdun gyi ngo bor sangs rgyas pas/ mtshan yang rnam par snang mdzad rdo rje dbyings su gsol bas/ sku dang ye shes rnam par dag pa'i ngo bor
<p>155a.4</p>snang bas/ phung po'i ming med pas phung po'i bdud bcom mo/ /de ltar sangs rgyas kyang dmag dpon btson du bzung na dra ma legs pa dang 'dra bar/ thugs rje'i sprul pa cha gnyis su gyes nas/ cha gcig rdo rje'i gdan stengs su bstan te/ gzhan 'phrul dbang byed kyi lha'i bu bye
<p>155a.5</p>ba dung phyur thul/ cha gcig ri rab kyi rtse mor rnam par snang mdzad kyis lag na rdo rjer sprul nas/ lha chen po rnams thul nas lha'i bu'i bdud bcom/ ldan pa ni de ltar bdud bzhi bcom pa'i don gyis legs pa'i yon tan drug dang ldan te/ dbang phyug gzugs bzang grags pa dang / / 
<p>155a.6</p>dpal dang ye shes brtson 'grus so/ /zhes 'byung ste/ de la dbang phyug phun sum tshogs pa ni/ thugs rnam par mi rtog pa'i ngang la bzhag pas na/ mya ngan las 'das pa'i mtha' las dbang zhes bya'o/ /thabs mkhas pa'i thugs rjes 'gro ba'i don sna tshogs su mdzad pas
<p>155a.7</p>'khor ba'i mtha' las dbang zhes bya'o/ /sngon bskal pa grangs med pa mtha' yas pa nas/ bsod nams dang ye shes kyi tshogs rnam pa gnyis bsags pas phyug go/ /gzugs bzang zhes bya ba ni sku phun sum tshogs pa'i don te/ de ci'i phyir zhe na/ chos kyi sku lhun gyis
<p>155b</p>
<p>155b.1</p>grub pa rnam par mi rtog pa'i ngo bor gnas te/ de'i khyad par las longs spyod rdzogs pa'i sku mtshan dang dpe byad kyis brgyan pa/ dbang phyug chen po'i gnas chos kyi dbyings kyi pho brang na rnam par snang mdzad du bstan te/ byang chub sems dpa'i 'khor gyi dkyil 'khor na sku'i sgo nas
<p>155b.2</p>chos ston to/ /sprul pa'i sku ni rnam par snang mdzad ri rab ri'i rtse mor lha rnams la chos ston pa dang / stong gsum gyi stong chen po'i 'jig rten gyi khams na/ shAkya thub pa dbu reg dang zhabs rjen du bstan te/ 'gro ba'i don mtha' yas par mdzad pa'i tshig go/ /de lta bu'i sku dang
<p>155b.3</p>ldan pa'i phyir na gzugs bzang ba'o/ /dpal zhes bya ba ni chos thams cad kyi rang bzhin chos nyid bsam du med pa'i don thugs su chud nas/ dngos po thams cad bsal nas mi rtog pa'i ngang la bzhugs pa ni bdag gi dpal lo/ /sngon gyi bsod nams kyi tshogs kyis
<p>155b.4</p>thabs mkhas pa'i sgo nas 'gro ba'i don sna tshogs su mdzad pas ni gzhan gyi dpal lo/ /ye shes zhes bya ba ni/ chos thams cad spyi dang rang gi mtshan nyid kyang mnyam pa nyid las ma g.yos pa ni mnyam pa nyid kyi ye shes so/ /de ltar stong pa nyid kyang don dam par na
<p>155b.5</p>yang dag pa'i shes rab kyis gsal bar rig pa ni so sor rtog pa'i ye shes so/ /de ltar rtogs pas byas pa chud ma zos pas byas pa mthar phyin pas na bya ba grub pa'i ye shes so/ /brtson 'grus ni nyin mtshan dus drug tu 'gro ba'i don sna tshogs su mdzad pa ni brtson
<p>155b.6</p>'grus so/ /de lta bu'i ston pa sangs rgyas bcom ldan 'das nyes pa'i mthar phyin pa/ legs pa'i yon tan bsngags pa'i phul du phyin pa'o/ /bcom ldan 'das ni rgyud kyi ston pa sna la smos so/ /ston pa'i mdor bsdus pa bshad zin to// //da ni gnas phun sum
<p>155b.7</p>tshogs pa'i rang bzhin kun rdzob tu 'dod pa'i yon tan lnga'i rang bzhin du snang ba ste/ de bzhin gshegs pa'i bzhugs gnas su gsungs pas na/ don dam pa bshad pa'i thabs su ston te/ de yang ci'i phyir zhe na/ lha'i mchog thams cad kyi gnas dga' ba'i tshal yid du
<p>156a</p>
<p>156a.1</p>'ong ba/ khyad par du 'phags pa'i gnas phun sum tshogs pa ston te/ brgya byin lha'i dbang po bsod nams kyi mthu las byung ba/ lha'i longs spyod kyi rgyan rin po che sna tshogs pa dang / mchod pa'i yon tan sna tshogs pa rnams su snang bas ni lha'i gnas zhes
<p>156a.2</p>bya'o/ /kun rdzob tu de ltar snang na yang / don dam par de bzhin gshegs pa thams cad kyi gzhal yas khang du byin gyis brlabs nas ye shes lhun gyis grub pa'i phyir na mchog ces bya'o/ /de lta bu'i gzhal yas khang de las 'dod pa'i yon tan ting nge 'dzin gyi mthu sna
<p>156a.3</p>tshogs su 'byung bas na thams cad kyi zhes bya'o/ /de lta bu'i gzhal yas khang gi ngo bo nyid ni ting nge 'dzin gyi ye shes kyis rtogs pa'i yul yin pas na gnas zhes bya'o/ /de'i don zab la rgya che rab tu rtogs na dga' ba'i ro sna tshogs su 'byung bas rab tu dga' ba'i ngo bos na
<p>156a.4</p>dga' ba zhes bya'o/ /chos kyi dbyings kyi gzhal med khang ste/ yon tan dang cho 'phrul sna tshogs pa 'byung ba'i gzhi yin pas na mang ba'i phyir zhes bya'o/ /mtshan dang dpe byad rgyan dang cha lugs sna tshogs pa 'byung ba'i gzhi yin pas na/ sems rab tu dga' mgu
<p>156a.5</p>rangs pa'i phyir na yid du 'ong ba zhes bya'o/ /de ltar gnas kyi yon tan mdor bsdus nas/ de'i 'og tu yon tan kun rdzob tu sna tshogs su snang ba de brgya byin bsod nams kyi rkyen te/ don dam pa'i tshul du bshad par bya ste/ dngos po rnams chos nyid du zla ba dang / mtshan ma
<p>156a.6</p>la zhen pa rnams mtshan ma med par bya ba dang / de bzhin gshegs par gzhan mas rtogs pa'i yul ma yin zhes ston te/ de yang ci'i phyir zhe na/ bud+d+ha dang byang chub sems dpa' thams cad kyis byin gyis brlabs pa zhes 'byung ba'i phyir na 'og gi gtan tshigs gang du
<p>156a.7</p>drangs pa'i sgo nas ched do/ /nor bu dang rnga bo che'i sgra grags pa la sogs pa bstan par bya ste/ che ba'i yon tan sna tshogs su 'byung ba'i rtags su nor bu dang / /byang chub kyi sems ye shes kyi 'od 'bar ba'i rtags su gser gyi shing yal ga dang ldan pa dang / ting nge 'dzin bde
<p>156b</p>
<p>156b.1</p>ba'i don gyi khyad par la dbang thob pa'i rtags su lcug mar bcas pa dang / ting nge 'dzin 'bum phrag 'byung ba'i rtags su shing gel pa dang / yang dag pa'i shes rab kyis nyon mongs pa'i nad sna tshogs pa'i sdug bsngal gyi gnod pa sel ba'i rtags sman dang / so sor kun du
<p>156b.2</p>rtogs pa'i shes rab la/ gzung 'dzin rnam pa gnyis kyi skyon gyi zug rngu dang bral te 'khor ba'i nye gnas la phan 'dogs pa'i rtags su me tog sna tshogs pa dang / 'khor ba mi zad pa'i bar du thabs mkhas pa'i thugs rje chen po mi zad pas na dpag bsam gyi shing gis mdzes par
<p>156b.3</p>byas pa dang / thabs mkhas pa'i cho 'phrul sna tshogs pa 'gro ba la 'byung ba'i rtags su ni rgyan gyi rnam pa sna tshogs pas brgyan pa dang / thogs pa med pa'i ye shes kyi rdzu 'phrul gyis 'khor ba'i nye gnas la phan 'dogs pa'i rtags bya sna tshogs pa skad 'byin pa dang / zhal
<p>156b.4</p>gyi dkyil 'khor nas tshangs pa'i gsung rnam par dag pa phyung nas 'gro ba la chos ston pa'i rtags su rnga bo che dang / cang te'u la sogs pa'i sgra sna tshogs pa grag pa la sogs pa bstan pa'i phyir ro/ /de ni gzhal yas khang gi phun sum tshogs pa'i don bstan zin to/ /da ni
<p>156b.5</p>'jig rten las 'das pa'i bsod nams kyi rkyen dang / de bzhin gshegs pa las grub pa'i don ston te/ de ci'i phyir zhe na/ khams gsum thams cad thugs rdo rje'i zhing yin pas na/ brgya byin dang tshangs pa la sogs pa rtsen pa zhes bya'o/ /sa dang po bden pa mthong
<p>156b.6</p>bas/ ting nge 'dzin dang zhing khams brgya la rtsal sbyong bas brgya byin zhes bya'o/ /sa dang por 'khor ba bstan pa las tshangs pa la sogs pa zhes bya'o/ /sa dang po rang gi ting nge 'dzin la shes pa'i rtsal sbyong bas na/ lha'i bu sna tshogs pas rnam par rtsen pa zhes bya'o/ / 
<p>156b.7</p>sa dang por de bzhin gshegs pa thams cad la dge ba'i rtsa ba bskrun pas na/ de'i phyin na sangs rgyas dang zhes bya'o/ /de lta bu'i byang chub sems dpa' de ni byang chub sems dpa' thams cad shes pa'i rtsal sbyong ba rnam par mi rtog pa'i ye shes thob pa'i gzhi yin pas na
<p>157a</p>
<p>157a.1</p>byang chub sems dpa' thams cad kyis byin gyis brlabs pa zhes bya'o/ /de ci'i phyir zhe na/ de bzhin gshegs pa thams cad kyi ye shes kyi gzhal yas khang de ni sa dang po mthong ba'i lam yan chad ma yin pa gzhan gyis ma rtogs pas na/ shes pa'i rtsal sbyangs
<p>157a.2</p>te/ thun mong ma yin pa'i gnas de na rnam pa thams cad mkhyen pa'i sangs rgyas shAkya thub pa 'khor 'jig rten las 'das pa sna tshogs pas yongs su bskor nas sprin bzhin du gtibs te bzhugs pa'i don rab tu bsdus pa ston te/ gnas phun sum tshogs pa'i don bsdus pa'i
<p>157a.3</p>don bshad zin to// //da ni 'jig rten pa'i 'khor phun sum tshogs pa ston te/ 'jig rten las 'das pa'i 'khor mi smos par/ 'jig rten pa'i 'khor sna la smos pa mi 'gal lam zhes rgol ba las/ gtan tshigs kyis mi 'gal bar ston te/ de ci'i phyir zhe na/ 
<p>157a.4</p>'jig rten pa'i chos can 'jig rten pa las 'das par chos nyid du bzla ba dang / theg pa chung ba'i 'jig rten pa rnams mos pa skyed du gzhug pa'i phyir na smos so/ /brgya byin dang tshangs pa zhes bya ba ni mgo brgya byin zhing mchod sbyin brgya gtang ba dang / nor bu tir ya ka brgya
<p>157a.5</p>byin pas brgya byin te/ yon bdag yin pa dang / gnas kyi bdag po yin pas sna la smos so/ /tshangs pa ni nyon mongs pa 'khor 'gyod khrin dang 'dra ba las tshangs pa'am/ 'jig rten pa'i mes po'am/ chos kyi 'khor lo chen po rnams la bskul bar dam bcas pas na
<p>157a.6</p>smos so/ /sogs pa zhes bya ba ni/ de gnyis kyi 'khor du ni 'dod khams brgya byin gyi 'khor du sdud pa dang / gzugs khams tshangs pa'i 'khor du sdud pas na 'khor dang bcas pa ni sogs pa zhes bya'o/ /so so'i skye bo las bla na med pa'i byang chub tu sems bskyed de/ 
<p>157a.7</p>tshogs rnams tshul bzhin bsags nas sbyor ba'i lam non/ de theg pa chen po'i 'khor bar mi ldog cing / sngon chad ma mthong ba'i rnam par mi rtog pa'i ye shes mthong ba'i rigs gzung ba dang / rnam pa gcig tu cho 'phrul rnam pa bzhi dang mngon par byang chub pa rnam pa lnga'i sgo
<p>157b</p>
<p>157b.1</p>nas spyod cing sbyangs nas/ theg pa chen po'i rigs 'dzin pas na rigs 'dzin no/ /de'i 'og tu de rnams kyi bsod nams kyi rkyen chags pa'i yul de chos nyid ye shes kyis brgyan pas na lha'i bu smos so/ /de'i 'og tu sems can la gnod pa bye brag zhi bar gsungs pa'i
<p>157b.2</p>phyir na gnod sbyin te/ rnam thos sras dang sa srungs yang dag shes la sogs pa'o/ /de'i 'og tu zhe sdang gi dregs pa yongs su gzhug pa'i phyir na/ srin po'i sde lang ka mgrin bcu dang / bden bral du bum rna 'o/ /de'i 'og tu phrag dog gdug rtsub tu gzhug pa'i phyir na/ lha
<p>157b.3</p>ma yin gyi rgyal po rab sim dang / rnam par snang byed dang / sgra gcan 'dzin dang / sum brtsegs 'khor dang bcas pa dang / de'i 'og tu nyam chung ba rnams gzengs bstod pa'i phyir na dri za ste/ rgyal po yul 'khor srung dang / zur phud lnga pa 'khor dang bcas pa'o/ /de'i
<p>157b.4</p>'og tu spyod pa mi tshad pa tshad du bcug pa'i phyir na/ mi'am ci'i sde rgyal po shing ljon pa dang / btsun mo'i 'khor dang bcas pa'o/ /de'i 'og tu skal ba med pa rnams gzengs bstod du gzhug pa'i phyir na lto 'phye chen po rab brtan 'khor sbrul gyis bskor ba'o/ /de'i 'og tu gnod
<p>157b.5</p>pa'i bye brag sna tshogs pa zhir gzhug pa'i phyir na/ klu'i sde ba ru Na dang 'jog po la sogs pa'o/ /de ni 'jig rten pa'i 'khor phun sum tshogs pa ste/ de ci'i phyir zhe na/ ston pa'i zhabs 'bring dregs pa can yin pas thul nas kyang gdams ngag phog pas na sna la smos so/ /'jig
<p>157b.6</p>rten pa'i 'khor phun sum tshogs pa'i don bstan zin to/ /da ni thugs yang dag pa'i ye shes las bskyed pa rgyal sras 'jig rten las 'das pa'i don to/ /ci'i phyir zhe na/ 'jig rten las 'das pa zhes bya zhe na/ 'jig rten pa'i tshul 'dzin pa'i mtshan ma'i bye brag dang don
<p>157b.7</p>rtog pa'i mtshan ma spangs nas/ de bzhin gshegs pa'i thugs yang dag pa'i ye shes kyi dgongs pa la 'jug pa'i phyir ro/ /de yang ci'i phyir zhe na/ byang chub sems dpa' sems dpa' chen po smos te yang dag pa'i shes rab kyis gzung 'dzin gyi sgrib pa gnyis gtan
<p>158a</p>
<p>158a.1</p>nas bcom pas na byang ngo / /dngos po med pa'i mtha' spangs te/ shes bya la ye shes khyab pas na chub po/ /chos nyid don gnyis su med par sems pas na sems so/ /de'i don gnyis su med pas na/ skad cig kyang mi yengs par klong du gyur pas na
<p>158a.2</p>bdud dang mu stegs kyis bslur mi thub pas na dpa' ba'o/ /de lta bu mi rtog pa'i ngang las sngon gyi bsod nams kyi tshogs kyis dag pa 'jig rten pa'i ye shes kyis gzung 'dzin gyi sgrib pa spangs pa 'byung ste gnas pa ni sems so/ /thabs mkhas pa'i thugs rje de 'khor
<p>158a.3</p>ba mi zad kyi bar du sran 'dzugs pas na dpa' ba'o/ /de lta bu dang spyod pa gzhan pas na chen po'o/ /de lta bu'i 'khor gyi grangs ni/ bye ba khrag khrig brgya stong phrag brgyad la 'di lta ste zhes smos te/ ting nge 'dzin de tsam la mnga' brnyes pa'i phyir dang / che ba'i byin rlabs
<p>158a.4</p>dang cho 'phrul de tsam mnga' ba'i phyir de skad ces bya'o/ /gzhan du na sangs rgyas kyi zhing mtha' yas pa nas 'dus te/ /dam pa'i chos btsun par bya ba'i ston pa'i zhabs 'bring 'khor du bsdus pa'i phyir na grangs kyi bye brag smos so/ /de ltar byang chub sems dpa' tshad med grangs med
<p>158a.5</p>pa la mdor smos pa ni 'di dag go/ /byang chub sems dpa' blo gros tshad med pa ni/ bdog pa thams cad gtong bas sa dang 'dra ste/ yang dag pa'i shes rab kyi blo gros la thabs mkhas pa'i sbyin pa tshad med dpag tu med pa'i ngo bo yin pas na/ nam mkha'i snying po'o/ /nam
<p>158a.6</p>mkha'i blo gros kyi don la snying po ni tshad med pa smos so/ /blo gros mi g.yo ba zhes pa ni/ tshul khrims mi g.yo ba rgya mtsho'i gting dang 'dra ste/ tshul yang dag pa'i ngo bo yangs la rgya che bas mi g.yo ba'i phyir ro/ /khrims de las mi 'da' bas blo gros so/ /de ni sa'i snying po
<p>158a.7</p>ste/ sa ni 'gro ba'i rten byed kyang mi g.yo ba dang sbyar ro/ /snying po ni skyon spangs pa'i don te blo gros dang sbyar ro/ /de lta bu'i sa'i snying po'i rang bzhin pas na smos so/ /blo gros yangs pa ni/ bzod chen brtan pas ri rab lhun po 'dra/ yang dag pa'i bzod pa yangs la rgya che
<p>158b</p>
<p>158b.1</p>ste/ ri rab ltar bskyod par dka' ste sgrib pa rnam par sel ba'i rang bzhin du shes par bya'o/ /sgrib pa rnam pa gnyis bstan pa yang / chos rnams kyi ngo bo rnam par sel bas ni blo gros so/ /kun du blo gros ni rab tu 'bar ba'i brtson 'grus sprin dang 'dra/ yang dag pa'i shes rab
<p>158b.2</p>kyis kun du myur ba'i rdzu 'phrul dang ldan pas kun du 'gro 'ong brtson 'grus thogs pa med pas blo gros so/ /de ni phyag na rdo rje ste/ de ni thugs gsang ba'i mdzod 'dzin pas na kun du bzang ngo / /de lta bu'i ting nge 'dzin dang ldan pas blo gros so/ /blo gros mtha' yas
<p>158b.3</p>ni bsam pa mi 'gyur nam mkha'i dkyil dang 'dra/ chos kyi don la yang dag pa'i ye shes kyis gtan pa bcug pas na blo gros so/ /sku gsung thugs nam mkha' ltar yangs pas na mtha' yas so/ /de ni dri ma med par grags pa ste/ yang dag pa'i shes rab la skyon
<p>158b.4</p>gyi dri ma med pas na blo gros so/ /thabs mkhas pa'i thugs rje sna tshogs kun du grags pa mtha' yas zhes smos so/ /blo gros ka ma la ni/ shes rab mtha' gnyis spangs pas pad+ma 'dra ste/ shes rab kyi gzung 'dzin yangs pa ste blo gros so/ /mtha' gnyis la
<p>158b.5</p>sems pas pad+ma ltar ma chags pas na ka ma la'o/ /de ni 'jam dpal te sku gsung thugs 'jam pas na blo gros 'jam pa'o/ /shes rab tshad med pas nam mkha'i dkyil dang 'dra bas na dpal te ka ma la zhes pa'o/ /blo gros chen po ni thabs kyis 'gro don mdzad pas
<p>158b.6</p>gar mkhan 'dra/ thabs kyis 'gro don sna tshogs su mdzad pas na blo gros so/ /mdzad pa gar thabs dang 'dra ba 'joms pas na chen po'o/ /de ni spyan ras gzigs dbang phyug go/ /yang dag pa'i shes rab kyi spyan gyis chos nyid kyi don la gzigs pas na blo gros so/ / 
<p>158b.7</p>thugs rjes 'khor ba la dbang zhing tshogs rdzogs nas phyug pas na chen po'o/ /blo gros lha rdzas ni/ stobs chen gnon pas lha rdzas mthu chen 'dra/ ye shes kyi stobs dang ldan pa'i blo gros so/ /pha rol gyis zil gyis mi non pas na lha rdzas so/ /de ni byams
<p>159a</p>
<p>159a.1</p>pa ste/ phyogs med pa'i byams pa dang ldan pas na blo gros so/ /skye ba gcig gis thogs pas na lha rdzas so/ /blo gros sna tshogs pas ni smon pa med pa'i ye shes lnga dang ldan/ chos nyid kyi don mthong ba ni smon pa med pas na blo gros so/ /yang dag pa'i
<p>159a.2</p>ye shes sna tshogs su snang bas na sna tshogs so/ /de ni kun du bzang po ste/ lta ba dang spyod pa kun du ngan pa'i ming yang med pas na blo gros so/ /smon lam sna tshogs la mnga' brnyes pas sna tshogs so/ /sogs zhes bya ba ni gong du gsungs pa'i don te/ gtso bo rnams kyi
<p>159a.3</p>'khor du gtogs pa'i phyir ro/ /phyir mi ldog pa ni mos pa spyod pas ngan song du mi ldog pa brgyad pa mtshan mar mi ldog pas na phyir mi ldog pa'o/ /dge 'dun thug pa med pa ni 'khor gyi rnam grangs kyis chos nyan cing 'jug pas na smos so/ /de la dge ba'i 'bras bu bla na med
<p>159a.4</p>pa'o/ /'dun pa yid 'phags pa'i lam la dmigs pa'o/ /'khor mang po'i dbus na zhes bya'o/ /rgyal sras byang chub sems dpa' thugs las skyes pa'i 'khor dang / nyan thos dgra bcom pa gsung las skyes pa'i 'khor dang / lha klu gnod sbyin la sogs pa 'jig rten
<p>159a.5</p>las kyi 'khor dang / snang srid thams cad thugs rje zhing gi 'khor gyi dbus na de bzhin gshegs pa bzhugs te/ ci'i phyir zhe na/ tshangs pa chen po pad+ma'i gdan ni/ ye shes kyis 'khor ba las tshangs pa dang phrin las kyis khams gsum thams cad 'khor ba las tshangs
<p>159a.6</p>par byed pa'o/ /pad+ma ni thugs rnam par dag pa mtshan mas mi gos pa dang / thabs mkhas pa'i phrin las 'gro ba'i don mdzad na spyod pas mi gos pas na spyad pa'o/ /chen po'i rgyu byang chub dang ldan pa dang / 'bras bu khams gsum thams cad bla na med pa'i don la dgongs
<p>159a.7</p>pas na chen po'o zhe'o/ /gdan ni 'brel pa'i don te thugs rje thabs kyis 'gro ba'i don la zhugs pas gdan/ ting nge 'dzin rnam par mi rtog pa'i ngang la bzhag pas gdan no/ /bzhugs pa ni ting nge 'dzin ye shes ngan song sbyong ba'i ting nge 'dzin la zhugs pa dang / phrin las
<p>159b</p>
<p>159b.1</p>thugs rjes 'od zer sdud pa'i ting nge 'dzin gyi sgo nas bzhugs pa'o/ /da ni ston pas gleng bslang ba ston te/ ngan song gi rgyud thams cad yongs su sbyong ba'i ting nge 'dzin la snyoms par zhugs te/ de ni rgyu las dang nyon mongs pa ngan pa las 'bras bu sdug bsngal
<p>159b.2</p>gyi phung po khams gsum du song bas na song ba'o/ /rgyud ni kun gzhi la thog ma med pa'i dus na bag chags rang rgyud du yod pas na rgyud do/ /thams cad ni las dang nyon mongs pa'i bag chags dang 'brel pa'i sems can no/ /yongs su sbyong ba ni thugs rdo rje lta bu'i ting nge 'dzin
<p>159b.3</p>gyis sbyong ba dang / phrin las 'od zer sdud pa'i ting nge 'dzin gyis sbyong ba'o/ /ting nge 'dzin ni rdo rje lta bu'i ting nge 'dzin gyis thog ma med pa'i dus nas bdag tu rtog pa'i rang bzhin rgyu'i bag chags yod pa la dmigs pa'o/ /'od zer gyi phreng ba sdud pa'i ting nge 'dzin gyis ni 'bras bu
<p>159b.4</p>sdug bsngal gyi phung po 'joms shing mi gtang bas na ting nge 'dzin no/ /snyoms par zhugs pa ni mi 'da' ba'i snyoms par zhugs pa dang gnyis su med pa'i phyir dang 'brel pa'i phyir snyoms par zhugs so/ /rnam par grol ba ni bag chags kyi rnam pa sna tshogs te grol ba ni de las
<p>159b.5</p>thar pa'o/ /byang chub sems dpa'i ting nge 'dzin ni chos kyi dbyings gzung 'dzin gyi skyon spangs pas na byang chub pa'o/ /de ni don ye shes las tshur snang bas na chub la/ sems ni de las thugs rje'i cho 'phrul 'gro ba rnams las 'byung bas na sems so/ /dpa' ba ni
<p>159b.6</p>khams gsum gyi 'khor ba gyen du bzlog pas dpa' ba'o/ /ting nge 'dzin de lta bu'i don las mi 'da' bar gnas pa'i phyir ro/ /'od zer kun du sdud pa'i phreng ba ni/ thugs rje phun sum tshogs pa ste/ phyi'i pags pa nas byung bas ni ngan song gi yul rnams sbyong ba la/ zer ni
<p>159b.7</p>ye shes kyi phrin las drang bzhin phun sum tshogs pa ste/ ba spu'i bu ga kun nas 'byung bas ni bag chags kyi rgyud sbyong la/ sdud pa ni yon tan gyi rang bzhin te/ sems can rnams bla na med pa'i byang chub la sdud la mang po ni de rnams kun khyab pa'i don la/ phreng ba ni bsdus pa
<p>160a</p>
<p>160a.1</p>dang 'brel pa ltar na thugs rje dang 'khor bar 'brel pa'i don yin la/ nyid kyi dpral ba'i mdzod spu nas phyung ba ni nyid kyi ston pa shAkya thub pa'o/ /dpral ba ni thugs rnam par dag pa nas dpral ba'i dkyil 'khor du bstan la/ mdzod spu ni ting nge 'dzin gyi cho
<p>160a.2</p>'phrul gzhan las 'byung ba'i mdzod spu bstan la phyung ba ni/ gang gi 'od zer sdud pa'i phreng ba phyung ba'i don to/ /bde ba so sor thob nas zhes pa ni/ thugs rje cho 'phrul gyi byin rlabs kyi 'od zer des/ stong gsum gyi stong chen po'i 'jig rten gyi khams 'di 'od zer gyi snang ba
<p>160a.3</p>chen pos khyab par byas nas/ sems can de dag mi dang lha'i bde ba so sor thob nas/ dga' ba'i tshal du bkod pa'i phyir ro/ /des gsol ba 'debs par gyur te/ e ma ho/ /sangs rgyas ni thugs rnam par dag pa'i ngo bo/ /rdo rje lta bu'i ting nge 'dzin gyi sgo nas ngan
<p>160a.4</p>song gi rgyud sbyong ba re bzang ba'o/ /kye ma sangs rgyas ni ngan song gi rgyud sbyangs ba des 'bras bu 'khor bar mi skye ba sbyang ba re bzang ste/ ci'i phyir zhe na/ gsung rnam par dag pa ste/ 'gro ba'i rgyud rnam par 'brel ba'i phyir ro/ /kye ma sangs rgyas ni/ 'gro ba'i don sna
<p>160a.5</p>tshogs mdzad pa ni re bzang zhes bya'o/ /kye ma sangs rgyas ni/ 'gro ba'i don ltar mdzad kyang thugs chos nyid las ma g.yos pas re bzang zhes bya'o/ /mdzad pa legs pa ni sku gsung thugs kyi yon tan phrin las gzhan las khyad par du 'phags pa'i mdzad pa legs
<p>160a.6</p>pa'i phyir ro/ /gang gi phyir bdag ngan song ni sbyong / thabs dang shes rab zung du 'brel pa'i thugs rjes 'khor ba'i rgyu dang 'bras bu sbyangs nas bcom pa'i phyir ro/ /byang chub spyod pa nyid la gzhag pa ni/ sems can de rnams nyon mongs pa'i 'khor ba las bton nas byang
<p>160a.7</p>chub rnam pa gsum la gzhag ces gsungs so/ /de'i 'og tu ngo mtshar mi che ba'i rgyu ston te/ tshad med pa'i bsod nams kyi bsags pa zhes pa ni/ de la sems can gyi bsod nams kyi phung po bcu 'gyur gyis ni de bzhin gshegs pa'i ba spu gcig mngon par 'grub bo/ / 
<p>160b</p>
<p>160b.1</p>ba spu mngon par grub pa'i bsod nams kyi phung po brgya 'gyur gyis ni/ dpe byad bzang po 'grub po/ /dpe byad bzang po gcig mngon par grub pa'i bsod nams kyi phung po stong 'gyur gyis ni/ mdzod spu dang dbu'i gtsug tor dang chos kyi dung ma gtogs pa'i mtshan re re grub bo/ / 
<p>160b.2</p>mtshan nyi shu rtsa dgu grub pa ma gtogs pa'i bsod nams kyi phung po khri 'gyur gyis mdzod spu grub bo/ /mdzod spur grub pa ma gtogs pa'i bsod nams kyi phung po 'bum 'gyur gyis ni gtsug tor grub po/ /gtsug tor du gtogs pa'i bsod nams kyi phung po bye ba
<p>160b.3</p>'bum gyis ni/ de bzhin gshegs pa'i chos kyi dung grub bo/ /de ni 'bras bu'o/ /rgyu ni rkyen dge ba'i bshes gnyen gyi man ngag la brten nas byang chub kyi phyogs dang pha rol tu phyin pa'i dge ba'i rtsa ba'i tshogs bsags pa'o/ /tshad med pa'i yon tan rin po che'i
<p>160b.4</p>'byung khungs ni/ tshad med pa'i ni rgyu tshad med pa dang / 'bras bu tshad med pa dang / phrin las tshad med pa'o/ /yon tan sna tshogs pa ste/ 'gro ba'i ltar 'dul ba bzhin du 'byung ba'o/ /rin po che ni mi zad pa'i phyir dang / dkon pa'i phyir dang / khyab pa'i
<p>160b.5</p>phyir btags pa'o/ /tshad med pa'i thabs rdzogs pa ni thabs gnyis te/ rgyu'i thabs rgyu chung ngu las 'bras bu mang por byed pa'o/ /'bras bu'i thabs ni sems can ji ltar mos pa bzhin 'byung bar bya zhing snang ba'o/ /shes rab tshad med par bsags pa ni dang por
<p>160b.6</p>'jig rten pa'i shes rab la brten cing bsgoms pas 'jig rten las 'das pa'i shes rab thob ste/ de ni chos thams cad skye ba med par rtogs pas tshad med de/ de ci'i phyir zhe na/ dngos po dang mtshan ma dang bral bas tshad kyi bye brag tu mi dmigs pa'i phyir ro/ /tshad med
<p>160b.7</p>pa ni thun mong dang thun mong ma yin pa gnyis su med pa dang ldan pa ste/ thun mong ni 'jig rten pa'i spyod pa la/ thun mong ma yin pa ni 'jig rten las 'das pa'i spyod pa'o/ /'dul ba'i skye bo tshad med pa rnams snod du rung bar mdzad pa ni 'dul ba'o/ /'dul ba ni sngon gyi smon
<p>161a</p>
<p>161a.1</p>lam gyis 'dul ba dang / 'phral gyi phrin las kyis 'dul lo/ /skye ba ni las las skye zhing 'khor ba gzhol phyogs su bor ba'o/ /tshad med pa ni rgyu tshad med pa ni gnas khams gsum dang 'khor bar lus blangs nas/ sdug bsngal gsum dang / brgyad kyis
<p>161a.2</p>gzir ba'i de'i rgyu ni las dang nyon mongs pa'o/ /de ni mtha' yas pa'i sems can te/ sdug bsngal gyi 'bras bu tshad med pa rab la dmigs pa'i don to/ /snod du rung ba ni de rnams kyi rgyu dang 'bras bu bcom nas/ byang chub rnam pa gsum po gang la yang mos pa la
<p>161a.3</p>dgod pa la snod du rung ba'o/ /mi mnyam pa dang mnyam pa'i ye shes ni/ rgyu mi mnyam pa dang las dang ba'i mtshan nyid dang / nyon mongs pa spong ba'i grogs mi mnyam pa dang / 'bras bu mi mnyam pa'o/ /mnyam pa ni rtog pa dang bral zhing dngos po med pas na mnyam pa'o/ / 
<p>161a.4</p>mi mnyam pa dang mnyam pa'i rdzu 'phrul dang ldan pa ni/ mi mnyam pa dang 'gro ba gzhan nyan thos dang rang sangs rgyas la sogs pa'i rdzu 'phrul la sogs pa dang mi mnyam pa'o/ /mnyam pa ni/ de bzhin gshegs pa'i rdzu 'phrul gyi nang du de dag thams cad 'dus pa'i phyir ro/ /mi
<p>161a.5</p>mnyam pa dang mnyam pa'i smon lam gyi stobs dang ldan pa ste zhes pa ni/ mi mnyam pa ni bdag dang gzhan gnyis kyi don du bsngo bas mi mnyam pa'o/ /mnyam pa ni dmigs pa dang bral ba'o/ /smon pa ni 'bras bu'o/ /lam ni rgyu ste 'bras bu la dmigs pa'o/ /stobs ni
<p>161a.6</p>gzhan gyi zil gyis mi non pa'o/ /de la the tshom dang som nyi dang yid gnyis ma byed cig go zhes pa ni the tshom yid mi ches pas rtog pa zhugs pa'o/ /som nyi ni bya mi bya snyam pa'i som nyis so/ /res 'ga' ni mi blo rgod/ res 'ga' ni blo mi rgod pas ni yid gnyis
<p>161a.7</p>so/ /'khor gyis gleng bas ngo mtshar gyi rgyu bstan pa'o/ /da ni dkyil 'khor zhus pa ston te/ de nas lha'i dbang po brgya byin rang gi stan la langs nas ni zhes pa ni/ 'dod khams kyi lha la dbang byed pas na dbang po'o/ /sprul pa dang zhing khams dang ting nge 'dzin brgya la rtsal
<p>161b</p>
<p>161b.1</p>sbyangs pas na brgya byin no/ /rdo a mo li ga'i steng na rin po che'i khri'u la bzhugs pa'i phyir na rang gi'o/ /langs pa ni chos zhu ba'i phyir langs pa dang / rag lus pa dang / rin thang bskyed pa dang / gus pa dang bskyed pa'i phyir langs pa'o/ /mchod pa ni rgya che zhing
<p>161b.2</p>mchod pa ni ma nyes par bya ba'i phyir/ rta dang glang po che la sogs pa'o/ /rgya che ba ni sems kyi yid bzhin gyi sprin tshogs 'dod pa'i yon tan gyi lha mor sprul pa'o/ /phyag btsal nas 'di skad ces gsol to/ /phyag ni lus kyis langs pa dang / ngag gis bstod
<p>161b.3</p>pa dang / sems kyis mos pa'o/ /'di ni 'og gi don la skad ni tshig tu brjod pa'o/ /gsol to ni 'og gi don zhus pa'i tshul lo/ /spobs pa bskyed par gsol te/ sngon gyi dge ba'i tshogs kyis spobs pa bskyed pa dang / rang gi mos pa'i mthus zhu bar spobs
<p>161b.4</p>pa bskyed pa'o/ /bde bar gshegs pa bdag spobs pa bskyed par gsol/ chos nyid kyi don thugs su chud pas ni mi bde ba'i gnod pa spangs pas bde bar ro/ /gshegs pa ni thabs mkhas pa'i thugs rjes 'gro ba'i don la gshegs pas gshegs pa'o/ /bdag
<p>161b.5</p>ni lha'i dbang po spobs pa ni rgyu dang 'bras bu'i don zhu bar spobs pa'o/ /bskyed pa ni bdag byang chub tu sems bskyed par mdzod ces pa'o/ /gsol ba ni bdag lha'i bu dri ma med pa'i don zhu bar gsol ba rab tu gdab pa'i phyir ro/ /spyir zhu ba'i don bsdus nas bshad zin
<p>161b.6</p>to// //da ni sgos zhus pa'i don ston te/ sum cu rtsa gsum pa'i ni brgya byin la rang gi bu sum cu rtsa gnyis dang / brgya byin dang sum cu rtsa gsum yod pas de'i phyir ro/ /de dag kyang brgya byin gyi phyogs bzhi mtshams brgyad nas bzhi bzhi 'dug ste/ brgya byin la bskor
<p>161b.7</p>bas na blon po zhes bya'o/ /'di nas shi 'phos nas sems can dmyal ba'i ston pas rnam par smin pa'i sdug bsngal ston pa yin te/ 'di ni lha'i gnas nyid la bya/ shi 'phos nas ni phung po'i rang bzhin dang bral te/ rnam par shes pa thal ba'i tha tshig go/ / 
<p>162a</p>
<p>162a.1</p>mtshams med pa ni las dang nyon mongs pa ste/ rnam par dkar ba'i bar mtshams med pa'o/ /'bras bu la bar mtshams med pa ni/ sdug bsngal gyi rang bzhin sna tshogs pa la/ bde ba'i bar mtshams ni skad cig kyang med pa'o/ / 
<p>162a.2</p>sems ni sdug bsngal la gnas pa yin la/ can ni sdug bsngal gyi phung po nye bar len pa'o/ /dmyal ba ni 'joms pas ni rab tu mnar ba'o/ /gzhan mdo sde'i gzhung las gsal bsam bris so/ /mtha' 'khob ni khrims med pa'i mthar phyin pa dang / chos skad mi thos
<p>162a.3</p>pas mtha' 'khob bo/ /rnam pa gcig tu yul mtha' 'khob ni gangs ri la mi mtha' 'khob ni spyod pa ngan pa'o/ /rnam par smin pa'i don bsdus pa bshad zin to// //rnam par smin pa la skyo ba'i don ston te/ de nas brgya byin la sogs pa'i lha'i bu thams cad kyis thos
<p>162a.4</p>nas/ shin tu dngangs shing skrag ste/ skyo nas khas bub tu 'gyel to zhes pa ni/ ston pas rnam par smin pa'i don gsungs pa la/ brgya byin 'khor dang bcas pa dang / gzhan yang 'dod khams lha'i bu thams cad kyis thos nas/ rgyu nyon mongs pa la ni shin tu sdangs/ 'bras bu
<p>162a.5</p>sdug bsngal la rab tu skrag ste/ 'dod pa'i yon tan la rab tu skyo nas yid skrag pas khas bub tu 'gyel to zhe'o/ /da ni zhu ba bsnan pa bstan to/ /de nas yang zhes pa ni skabs kyi rting thogs bskyar zhing bsnan nas zhus pa'i don to/ /bskyab par gsol bya ba ni 'khor gyi sdug bsngal 'di
<p>162a.6</p>las bskyab par gsol ba dang / bdag dang gzhan ngan song las rab tu thar bar bya ba'i phyir zhus pa'o/ /da ni bkas gnang ba ston te/ de yang ci'i phyir gnang zhe na/ ma 'ongs pa'i sems can rnams la phan pa'i phyir te/ lha'i dbang po sangs rgyas bye ba phrag brgyad cu rtsa
<p>162a.7</p>bzhis kyang bstan pa zhes pa ni/ mdangs gsol du gsungs pa'i phyir bos nas bka' stsal te/ sngon gyi sangs rgyas mar me mdzad dang / gser thub la sogs pa bye ba phrag brgyad cu rtsa bzhis kyang ngan song gi rgyud 'di gsungs te/ ngas kyang bshad kyis khyod nyon cig bya ba'i
<p>162b</p>
<p>162b.1</p>tha tshig go/ /da ni gnang ba la dga' ba ston te/ de nas lha'i dbang pos mngon par mchod pa ni ston pas gnang ba'i rting thogs so/ /brgya byin rab tu dga' ba'i mchod pa sna tshogs kyis mchod nas zhus pa'i don dang / phyi rabs la de ltar gyis shig pa'i don to/ / 
<p>162b.2</p>legs bya ba ni thugs rjes 'gro ba'i don la legs pa dang / bdag la rgyu dang 'bras bu'i chos ston pa legs bya ba'i tha tshig go/ /de la zhu ba bsnan pa ni/ de nas tshangs pa zhes 'byung bas na/ re zhig 'jig rten pa'i mes po tshangs pa yin pa dang / dad pas zhu ba'i tshul
<p>162b.3</p>dang / dam pa'i chos kyi bskul ba yin pas zhu ba'i tshul du bstan pa'o/ /dang por slob ma snod du rung bar byin gyis rlob pa ston te/ de nas bcom ldan 'das kyis zhes pa ni/ nyes pa'i skyon thams cad gtan bcom zhing / legs pa'i yon tan dang ldan pas na mtha'
<p>162b.4</p>gnyis skyon bcom zhing sku dang ye shes kyi rang bzhin shAkya thub pas bka' stsal te/ de ci'i phyir zhe na/ khams gsum las mthar phyin pa'i phyir ro/ /de bzhin gshegs pa thams cad kyi snying po 'dis byin gyis brlabs pa ni/ de bzhin nyid chos ji bzhin pa'i ngang du rang gi ngang du
<p>162b.5</p>gshegs pas na dbyings dang / ye shes gnyis su med pa'o/ /thams cad ni phyogs bcu dus bzhi'i sangs rgyas pa snying po ni thugs yang dag pa'i ye shes so/ /byin gyis brlabs pa ni/ ras dkar po la dmar po bya ba'i mthu tshon la yod pa dang 'dra bar bla na med pa'i sangs rgyas 'grub
<p>162b.6</p>pa'i rgyu ni sngags la yod pas na'o/ /gdon mi za bar rdo rjer byin gyis brlabs pa zhes bya ba ni gdon mi za ba ni/ thugs yang dag pa'i ye shes la mtshan ma'i skyon gyis mi za ba'o/ /rdo rje ni sku gsung thugs rdo rje lta bu'o/ /byin gyis brlabs pa ni/ kha dog tshon gyis bsgyur ba ltar
<p>162b.7</p>ting nge 'dzin la snyoms par zhugs pas bsgyur/ de ci'i phyir zhe na/ byang chub kyi sems bde ba'i ting nge 'dzin gyis ni/ nyon mongs pa thams cad byang chub sems su bsgyur nus pas na de skad bya'o/ /oM badzra a d+hi tiSh+Tha dz+nyA na sa ma ye hUM/ oM ni ye shes lnga la/ badzra ni rdo rje/ tiSh+Tha ni
<p>163a</p>
<p>163a.1</p>'joms pa/ dz+nyAn ni ye shes so/ /sa ma ya ni dam tshig dang ldan pa'o/ /hUM ni thugs chos nyid du ye nas gnas pa'o/ /snyoms par zhugs nas kyang ni/ ting nge 'dzin byang chub rnam par dag pa la snyoms par zhugs pa ni gnyis su med par gyur pa'i tha tshig go/ / 
<p>163a.2</p>de bzhin gshegs pa thams cad kyi snying po ma nor ba la/ bzhin ni mi 'gyur ba ste/ gshegs pa ni rig pa dang dbyings gnyis su med par gyur pa'o/ /thams cad ni ma lus pa la snying po ni byang chub kyi sems la/ 'di ni dbang po mngon sum du gsungs pa'o/ /rang gi snying
<p>163a.3</p>ga nas byung nas rang ni shAkya thub pa la/ snying po ni thugs ye shes la bya/ phyung ni tshig tu gsungs pa'o/ /oM sho d+ha ni sho d+ha ni zhes pa ni/ oM ye shes rnam pa lnga'i ngo bor kun rig rnam par snang mdzad kyi snying po ste/ chos nyid rang bzhin gyis rnam par dag pa'i rtags so/ /oM sarba pA paM bi shod+ha
<p>163a.4</p>ni ye shes rnam pa lngar las kyi sdig pa thams cad dag par byin gyis brlab pa'o/ /shud+d+he bi shud+d+he/ ngo bo nyid dag pa'i chos nyid rang bzhin gyis dag pa chen por byin gyis brlab ces bya'o/ /sarba karma A ba ra Na ni/ thams cad ma lus pa'i phrin las rgya mtsho dang 'dul bas byin
<p>163a.5</p>gyis brlab pa'i don/ bi shud+d+he sarba chos nyid dag pa de ni rang bzhin gyis bkra shis pa'i don to/ /rig sngags chen mo 'di bshad ma thag tu ni rig pa'i ye shes la/ sngags ni des mtshan ma 'joms pa la/ chen mo 'di/ lta ba dang spyod pa che bas na dbyings te chen mo'o/ /khyab
<p>163a.6</p>pa'i phyir btags so/ /de nas gzhan yang gsang ba'i snying po 'di gsungs so/ /de nas ni skabs kyi rting thogs so/ /gzhan yang rnam pa ni/ gsang ba ni chos nyid la/ snying po ni ye shes la/ 'di ni 'og gi don la gsungs pa ni/ gsal la ma 'dres par brjod pa'i tha
<p>163a.7</p>tshig go/ /oM sho d+ha ni sho d+ha ni sarba a pa ya ni sarba swa rgye b+h+ya hUM ni/ oM ni rin chen me tog gi ye shes la snying po'o/ /sho d+ha ni dag pa la/ sarba ni thams cad/ a pa ya ni ldan pa/ sarba swa rgye b+h+ya ni/ thams cad bde bar byed pa'i rig pa'o/ /de bzhin gshegs pa thams cad
<p>163b</p>
<p>163b.1</p>kyi snying po ste/ de ni ma nor pa ste chos kyi dbyings nyid do/ /bzhin ni ye shes kyi rtogs pa'o/ /gshegs pa ni thugs rjes 'gro ba'i don mdzad pa'i rtags so/ /thams cad ni rigs lnga'i sangs rgyas la sogs pa thams cad kyi snying po'o/ /oM sarba a pa ya bi sho d+ha ni hUM phaT
<p>163b.2</p>ni/ shAkya thub pa'i snying po ste/ yang dag pa'i ye shes kyi rang bzhin gyis thams cad kun gyi rang bzhin ye nas dag par byin gyis brlabs nas bzhugs te/ chos nyid dag par byed pa'i tha tshig go/ /snying po dang nye ba'i snying po zhes pa ni/ snying po ni rtsa ba rang gi byang chub kyi
<p>163b.3</p>sems la/ nye ba'i snying po ni/ de bsgrub par bya ba'i phyir 'bad cing btsal ba'o/ /oM tra Ta ni ye shes kyi ngo bo/ mtshan ma'i chos thams cad stong pa nyid la bzla ba'i thabs te/ me tog cher rgyas kyis sku bskyed pa'i snying po'o/ /ngan 'gro thams cad rnam par sbyong ba'i snying
<p>163b.4</p>po ni/ ngan pa ni las dang nyon mongs pa la/ 'gro ba ni khams gsum shing rta'i 'phang lo lta bur gyur pa la/ rnam par ni sdug bsngal las thar pa'i thabs mnga' ba dang / sdug bsngal ba'o/ /sbyong ba ni ye shes rgyu dang 'bras bur bcas pa sbyong ba'o/ /snying po ni byang chub kyi
<p>163b.5</p>sems so/ /hUM ni ngan song thams cad yongs su sbyong ba'i snying po'o/ /thig le chos nyid rnam par mi rtog pa'i ngo bo la/ ha h+ye ga na dgyes nas 'du 'bral med pa'i don to/ /bsod nams chung ba'i sems can rnams ni/ bsod nams ni longs spyod dang bral ba'o/ /chung
<p>163b.6</p>ba ni bde ba med pa'o/ /sems ni tshogs brgyad la/ can ni nye bar len pa'i phung po lnga'o/ /des thob nas bde blag tu gyur pa'i phyir ro/ /na mo b+ha ga wa te zhes pa ni/ bcom ldan 'das kun rig rtsa ba'i snying po ste/ rnam par snang mdzad kyis byang chub kyi sems bskyed pa'i
<p>163b.7</p>don to/ /sarba durga ti ni/ thams cad kun gyi rang bzhin chos nyid byang chub kyi sems su dbang bskur ba'i don to/ /pA ri sho d+ha ni/ rtsa ba byang chub kyi sems de ni rang bzhin gyis dag pa'o/ /rA dzA ya ni/ sku gsung thugs mi zad pa rgyan gyi 'khor lo ni khams gsum la dbang
<p>164a</p>
<p>164a.1</p>gi rgyal mtshan 'dzugs pa'i phyir ro/ /ta thA ga ta ya ni/ de bzhin gshegs pa'o/ /tad+ya thA ni/ 'di lta ste yang dag pa'i ye shes kyi ngo bo'o/ /oM sho d+ha ni ye shes rnam pa lngas nyon mongs pa rnam pa lnga thams cad dag par byed pa'i thabs so/ /sarba pA paM
<p>164a.2</p>bi sho d+ha ni/ sdig pa thams cad rang bzhin gyis dag par byin gyis brlabs pa'o/ /sarba karmA ni phrin las rgya mtsho dang 'dra bas thams cad ma lus par byin gyis rlob pa'i phyir ro/ /A ba ra Na bi sho d+ha ni/ che ba'i yon tan dang ldan pas/ thams cad dag pa chen por byin
<p>164a.3</p>gyis rlob pa'i thabs so/ /rtsa ba'i rig pa ni/ rtsa ba'i byang chub kyi sems gzung 'dzin dang bral ba la/ rig pa ni ye shes kyis rtogs pa'i yul lo/ /oM sarba bid ni ye shes kyi dngos po thams cad dag par byin gyis rlob pa'i don to/ /sarba A ba ra Na ni thams cad
<p>164a.4</p>dag pa dang ldan par rigs lngas byin gyis brlabs pa'i phyir ro/ /bi sho d+ha ya ha na hUM phaT ni dga' ba chen pos mtshan ma rnams dbang du bsdus nas/ thugs chos nyid du byin gyis rlob pa'i phyir ro/ /oM sarba bid hUM phaT ste oM ni ye shes lnga'i ngo bo yin pas/ rin chen me tog
<p>164a.5</p>gi nye ba'i snying po'o/ /AHni ma skyes pas gsung gi ngo bo bas snang ba mtha' yas so/ /hUM ni rnam par mi rtog pa'i ye shes te rdo rje sems dpa'o/ /sarba ni che ba'i yon tan 'byung ba'i ngo bo ste/ rin chen 'byung ldan/ phaT ni las te thams cad sbyin pa'i don/ bya ba nan
<p>164a.6</p>tan gyi ye shes te don yod grub pa'o/ /oM sarba bid hUM ni shAkya thub pa'i sku bskyed pa ste/ sems can thams cad kyi sems ma skyes pa ste/ thams cad thugs rnam par mi rtog pa'i chos nyid du rig pa'o/ /oM sarba bid phaT ni/ chos kyi dbyings kyi ye shes kyis rnam par snang
<p>164a.7</p>mdzad kyi sku bskyed pa'i sngags so/ /oM sarba bid sa ni me long lta bu'i ye shes kyis sa ltar che ba'i yon tan 'byung ba'i thabs so/ /ngan song sbyong ba'i sku bskyed pa'i snying po'o/ /oM sarba bid aHni mnyam pa nyid kyi ye shes kyis chos nyid ma skyes par spyod pa'o/ /rin chen
<p>164b</p>
<p>164b.1</p>me tog gi sku bskyed pa'i snying po'o/ /oM sarba bid hUM ni/ so sor rtog pa'i ye shes kyi ngo bo thugs rnam par dag pa'i don la 'jug pa'i thabs so/ /shAkya thub pa'i sku bskyed pa'i snying po'o/ /oM sarba bid tra tha ni/ oM ni ye shes bya ba grub pas gdul bya chud mi za bar bya ba'i phyir
<p>164b.2</p>ro/ /me tog cher rgyas kyi snying po'o/ /oM sha ni chos nyid mngon par byang chub pa shU n+ya ta dz+nyA na ste/ stong pa nyid kyi rang bzhin du byang chub kyi sems zla ba lta bur gyur pa'o/ /oM b+ha ni oM ye shes kyi rang bzhin du gnas pa'i phyir ro/ /badzra ra'i sgras drangs na/ thams cad rdo rje'i rang
<p>164b.3</p>bzhin/ ngo bo'i sngags kyi don bsdus pa bshad zin to// //de'i yon tan ni lha'i dbang po brgya byin/ ngan 'gro thams cad yongs su sbyong ba ni/ yon tan brjod pa'i phyir na/ lha'i dbang po zhes bos pa'o/ /lha ni 'dod khams kyi lha yin pas na lha zhes gsungs so/ / 
<p>164b.4</p>de la dbang bskur na dbang po ngan pa ni rgyu ste nyon mongs pa'o/ /'gro ba ni 'bras bu ste khams gsum dang 'khor ba'i rgyu'o/ /thams cad ni 'khor ba'i sdug bsngal kun la bya ba'i phyir ro/ /yongs su sbyong ba'i gzi brjid ni yongs su ma lus pa thams cad do/ /gzi brjid ni sku dang
<p>164b.5</p>gsung thugs rnam par dag pa'i gzi brjid dang ldan pa'o/ /dus ma yin par 'chi ba brgyad ni/ sa gnyan pa la nyal pa dang / bud med rgan mo dang nyal ba dang / mi na bzhin du sman za ba dang / khang ring na nyal ba dang / gdon 'byung po yod pa'i phyogs su mi med par gcig pur 'gro ba
<p>164b.6</p>dang / nad pa sman pa'i ngag mi nyan pa dang / 'thab mo'i yul du 'jug pa dang / mi thub pa la do bsdo ba la sogs pa las thar par 'gyur ro/ /dus ma yin par 'chi ba dang 'brel pa ni/ chu chen po la rkyal ba med par rkyal ba dang / sbas sar gcig por 'dug pa dang / dug 'thung
<p>164b.7</p>ba rnams ni 'chi ba dang 'brel pa'i mtshan ma'o/ /rmi lam gyi rnam pa ni/ sum cu rtsa gnyis te ltas ngan gyi rtags so/ /gang zhe na/ dgras ded pa dang / skyabs dang bral ba dang / sdug bsngal gyis gzir ba dang / yi dwags kyi gdon gyis mthu phrogs pa dang / mig phyung
<p>165a</p>
<p>165a.1</p>ba dang / kha nas lce gzhan gyis phrogs pa dang / nyi zla lhung ba dang / sa gzhi mi gtsang bas gang ba dang / skra byi ba dang / sgren mor 'dam bu dbab pa dang / gzhan gyi mgo phrogs pa dang / lcags su 'jug pa dang / dug 'thungs pa dang / mi gtsang bas lus byugs pa
<p>165a.2</p>dang / khyim la me shor ba dang / mi gtsang ba'i rlubs su lhung ba dang / mi bsngags pa'i zhal ches 'debs pa dang / sgra mi snyan pa grag pa dang / grogs dang bral ba dang / chus khyer ba dang / mgo la me shor ba dang / rgyal po'i chad pas go rar chud pa dang / bdog pa
<p>165a.3</p>gzhan gyis phrogs pa dang / gcan gzan mchu can gyis za ba dang / dmyal bar lhung ba rmi ba dang / mun pa mun nag na 'dug pa dang / ngo tsha ba dang / mya ngan gyi nang na 'dug pa dang / bdud kyi zhags pas gzung ba dang / srin pos khyer ba dang / phangs pa'i mi shi ba dang / gzhan gyis
<p>165a.4</p>'tshe bas 'debs pa'o/ /de dag la sdig pa dang nyes pa 'byung bar mi 'gyur ro/ /gong gi gsang sngags 'chang ba de dag la/ bdud la sogs pa'i bag chags 'byung bar mi 'gyur ro/ /dus ma yin pa'i sdig pa dang / rmi lam gyi sdig pa dang / nyes pa yang 'byung bar mi 'gyur
<p>165a.5</p>ro/ /sngags kyi yon tan mdor bsdus pa bstan zin to/ /da ni sems can ngan song du skyes pa dkyil 'khor du bcug nas dbang bskur nas thar pa'i thabs ston te/ de ci'i phyir zhe na/ skyes pa dang bud med dang / lha'am klu'am/ shi ba'i lus dkyil 'khor du bcug na zhes pa'i
<p>165a.6</p>bar ni 'khor ba'i sems can thugs rje'i zhing yin pas de las thar par bya ba'i phyir na sngon gyi bag chags sna tshogs kun la bsags pa'i 'bras bu sdug bsngal gyis 'gro ba rigs drug tu skye ba blangs pa la sngon gyi bag chags kyis bsags pa'i lus gdos pa can te/ yang dag pa'i
<p>165a.7</p>ye shes kyis bag chags rtsad bcad pa'i phyir na/ thig bzhi btab pa'i re'u mig dgu pa 'khor lo rtsibs bcu drug pa la snam bu dang sgo dgod pa dang / rigs kyi sems dpa' bskal pa bzang po dang / mchod pa'i lha mo dang / sgo ba dgod de lus la gnas rnam pa lnga/ yig 'bru
<p>165b</p>
<p>165b.1</p>rnam pa lnga/ rigs drug so so'i yig 'brur sbyangs nas dngos po'i bag chags rnams dag cing stong pa chen por byin gyis brlabs nas/ dkyil 'khor du bcug dbang bskur nas/ rgyal ba'i sras su skye ste ngan song las thar bar 'gyur ro/ /cho ga'i thabs bstan zin to/ /de
<p>165b.2</p>nas lha rnams kyi dbang po dang / bshad du gsol ba'i bar gyis bshad par gsol ba btab par bstan to/ /da ni ting nge 'dzin la snyoms par zhugs nas bshad par ston te/ de nas bcom ldan 'das shAkya thub pas zhes pa ni/ skabs kyi rting thogs su 'byung bas ni de nas so/ /bcom
<p>165b.3</p>pa ni rdo rje lta bu'i ting nge 'dzin gyis nyon mongs pa dang shes bya'i sgrib pa rnams bcom pa'o/ /ldan pa ni sku dang ye shes dang ldan pa'o/ /'das pa ni mtha' gang la yang mi gnas pa'o/ /shAkya ni rigs shAkya yin pa dang / bdud shAkya btul bas na shAkya'o/ thub pa ni sku dang gsung
<p>165b.4</p>dang thugs thub pas na'o/ /ye shes rdo rje zhes bya ba'i ting nge 'dzin ni yang dag pa'i ye shes rdo rje ltar 'dus ma byas pas na/ gnyis su med pa'i don la zhugs pa'i don to/ /dkyil 'khor chen po 'di gsungs so/ /thugs rnam par mi rtog pa'i ye shes ni dkyil la/ thabs
<p>165b.5</p>mkhas pa'i thugs rje gzhan la sna tshogs su 'byung bas ni 'khor la lta ba dang spyod pa gzhan las 'phags pas ni chen po zhe'o/ /gsungs ni/ don gsungs pa dang rtags gsungs pa dang / mtshon par byed pa ni gsungs pa'i phyir na'o/ /sangs rgyas kun gyi byang chub sems ni
<p>165b.6</p>sangs rgyas ni/ phyogs bcu dang dus gsum gyi rgyal ba rnams so/ /byang chub sems ni rnam pa gnyis te/ don dam byang chub kyi sems ni chos nyid skye ba med pa'o/ /kun rdzob byang chub kyi sems ni khams gsum gyi sems can la snying rje chen po bskyed pa'o/ /bla na med par
<p>165b.7</p>rtogs 'gyur ba ni byang chub kyi sems de/ gzung 'dzin rnam par rtog pa'i mtha' spangs pas bla na med pa ste/ de gang gis rtogs na so sor rtog pa'i ye shes kyis tshig tsam ma yin par blo'i gting du gnas pa'i don te/ rgyal bas gsungs pa'i ye shes de ni nyon mongs pa'i
<p>166a</p>
<p>166a.1</p>'khor ba las rgyal ba'i de bzhin gshegs pa ste/ gsung tshangs pa'i dbyangs kyis 'gro ba'i don du bka' stsal ba'i don du ni yang dag pa'i ye shes te/ spros pa'i mtha' spangs nas rnam par mi rtog pa'i dbyings na 'du 'bral med pa'i don to/ /de ci'i phyir zhe na/ 
<p>166a.2</p>de ni dkyil 'khor snying por gsungs pa ni rnam par mi rtog pa'i ye shes ni dkyil/ thabs mkhas pa'i phrin las sna tshogs su 'byung ba ni 'khor lo ste rtog pa'i skyon spangs pas na 'khor byang chub sems dpa' rang gi dkyil 'khor bshad zin to// //da ni rtsa ba'i dkyil
<p>166a.3</p>'khor rtog pa'i phyir gzugs brnyan ston to/ /de ci'i phyir zhe na/ phyi'i dkyil 'khor 'di gsungs so/ /de la phyi ni sa tshon gzugs brnyan gyi dkyil 'khor bri ba'i thabs te dbang po rnam pa lnga'i spyod yul du snang ba'o/ /dkyil ni dbus kyi pho brang la 'khor ni 'khor lo'i
<p>166a.4</p>rtsibs dang ldan pa dang snam bu dang sgo dang gru chad du ldan pa'o/ /'di ni 'og ma'i don la gsungs pa ni zhal nas tshangs pa'i dbyangs su ldan pa'o/ /gtsug lag khang dang skyed mos tshal ni/ gtsug lag khang ni/ chos kyi khang pa yod pa'i sa phyogs su'o/ /skyed mos tshal ni/ 
<p>166a.5</p>sa gzhi mnyam las phyogs shing sna tshogs skyes pa'o/ /mchod rten lha khang kun dga' sogs/ /mchod rten ni sku gdung ring bsrel yod pa'i sa phyogs su lha khang ni 'jig rten pa'i lha rten yod pa'o/ /kun dga' ba ni/ mi mang po 'du ba'i sa phyogs su bri bar gsungs so/ / 
<p>166a.6</p>ci bzhin pa yi cho ga yis/ /zhes pa ni/ ci bzhin ni gnas ci bzhin pa dang / yo byad ci bzhin pa dang / sngags mkhan dang / sngags g.yog dang / yon bdag ci bzhin no/ /cho ga ni sa gzhi dang brtag pa'i cho ga/ /snang ba'i rgyal po dang / mi snang ba'i sa'i lha
<p>166a.7</p>mo la sogs pa la/ dang po ni sa gang du bya ba'i gnas dang / sa bzang po btsal ba dang / gnyis pa tshul bzhin du tshogs par byas la bslang ba dang / gsum pa ni/ sngags dang / phyag rgya dang / ting nge 'dzin dang ldan par byas la/ ye shes lnga'i ngo bo byang chub sems su byin gyis
<p>166b</p>
<p>166b.1</p>brlabs pa dang / bzhi pa sa'i rang bzhin dang mtshan nyid brtag pa dang / lnga pa cho ga bzhin du bsgom pa dang / drug pa cho ga bzhin du mkhyen par gsol zhing las tshul bzhin du bya ba dang / ting nge 'dzin mi yengs par bya ba'o/ /de ci'i phyir zhe na/ gnas ni byin gyis brlab par
<p>166b.2</p>bya/ /zhes 'byung bas/ ye shes kyi chos nyid la gnas par byin gyis brlab pa dang / ting nge 'dzin gyis sems las byung ba'i chos kyi dkyil 'khor gyi gnas su byin gyis brlab pa dang / brtag pa ming gi gnas chos nyid dbyings su byin gyis brlab pa dang / mtshan ma rdzas
<p>166b.3</p>kyi gnas tshon gyi dkyil 'khor gyi rgyal ba'i bzhugs gnas su byin gyis brlab pa dang bzhi'o/ /byin gyis brlab pa'i gnas der ni/ /zhes bya ba ni/ dper na rtsi gser 'gyur gyis/ dngul srang stong gser du bsgyur ba ltar/ ting nge 'dzin gyi ye shes kyi rtsis nyon mongs pa
<p>166b.4</p>rnam par dag par byin gyis rlob par byed pa la de skad ces bya'o/ /phyi yi dkyil 'khor bri bar bya/ /zhes pa ni shes pa snang ste/ ting nge 'dzin gyi dkyil 'khor de mthong bar byed pas/ de phyi'i dkyil 'khor gzugs brnyan la brten dgos pas na phyi'i maN+Dal zhes gsungs so/ / 
<p>166b.5</p>de ni mtshon par byed pa'i phyir na/ phyi'i maN+Dal zhes bya'o/ /gru bzhi pa la sgo bzhi pa ni/ ye shes bzhi dang ldan pa'i rtags su gru bzhir bstan pa la/ phrin las rnam bzhi dang ldan pa'i rtags su ni sgo bzhi dang ldan par bstan te/ rta babs bzhi dang ldan pa dang / them skas bzhi dang
<p>166b.6</p>phreng ba ni/ maN+Dal stegs kyi bang rim la/ rta babs ni sgo phyogs nas bang rim byas pa'o/ /them skas ni rta babs las skas chung bar byas pa'o/ /phreng ba ni them skas dang rta babs la phreng ba snang ba'i bar mtshams brgyan nas mdzes par bya ba la sogs pa'o/ /de yang tshad med
<p>166b.7</p>pa bzhi'i rta babs dang ldan pas bsdu ba'i dngos po bzhi'i them skas dang / thugs rje tshad med pa'i phreng bas brgyan te/ rnam par thar pa brgyad yang bstan/ seng ge dang ba lang rnams kyis brgyan pa ni/ thabs thugs rje chen po 'khor bas mi 'jigs pas seng ge dang / 
<p>167a</p>
<p>167a.1</p>yang dag pa'i stobs tshad med pa'i rtags su glang po che ste/ sgo g.yas g.yon ni/ dar dang lda ldi do shal phreng ba dril bu dang ni rnga mas brgyan pa ni/ dar ni pany+tsa re ga ye shes rnam pa lnga'i don to/ /lda ldi ni tri re ga ste sku gsung thugs rnam par dag pa'i ngo bo'o/ /do shal
<p>167a.2</p>ni mu tig ha ra'i do shal te/ byang chub sems dpa' bde ba'i do shal/ phreng ba ni mu tig gi phreng ba do shal zlum por bskor ba ste/ ting nge 'dzin tshogs pa'i don to/ /dril bu de'i bar bar nas do shal dang spel mar 'dug ste/ gsung rnam par dag pas 'gro ba la chos ston pa'i
<p>167a.3</p>rgyu'o/ /de ni mu tig ha ra ste/ maN+Dal gyi mtha' bskor ba'o/ /rnga ma ni 'phro bas gangs ri ste/ skyon dang bral ba byang chub sems la g.yo ba med pa'i don to/ /rdo rje rin chen pad+ma dang / rgya gram gyi ni phyag rgyas brgyan pa ni/ rdo rje ni rdo rje ra ba zlum po ste/ rig pa'i ye shes rdo rje
<p>167a.4</p>ltar 'dus ma byas pa'i ra ba dang ldan pa dang / rin po che'i phreng bas pho brang nang du bskor ba'o/ /yon tan sna tshogs gzhan pas byung ba'o/ /pad+ma ni lha mo so so'i gdan gyi khyad par ro/ /thabs mkhas thugs rje che bas ni 'gro ba'i don la ma chags pa'i don to/ /rgya gram ni/ 
<p>167a.5</p>grwa na rdo rje rgya gram zla phur yod pa ste/ thabs dang shes rab zung du 'brel pa'i rtags so/ /rgyan ni gzugs brnyan la mdzes par brgyan pa dang / nang gi rtags 'dzin la gsal bar brgyan pa'o/ /srad bu brgyad dang ldan pa la/ phyi'i sgo khyud rnams kyis brgyan pa ni/ srad bu ni
<p>167a.6</p>thig skud de byang chub sems su bsgom pa'o/ /brgyad ni phyogs thig bzhi dang / nang thig bzhi dang brgyad do/ /rnam pa brgyad dang ldan pa dang / sku la bkra shis kyi rtags brgyad rdzogs pa'i rtags so/ /phyi'i sgo khyud ni/ sgo khug par byas te/ ting nge 'dzin rtogs pas 'jug pa'i
<p>167a.7</p>thabs so/ /rnams kyis brgyan pa ni/ sgo la sum rim ste sgo bcu gnyis kyis bstan pa'o/ /khams gsum gyi sems can rten cing 'brel par 'byung ba bcu gnyis las bzlog pa'i phyir na/ mdzad pa bcu gnyis tshul du sangs rgyas so/ /snam bu la bzhi rim gyis brgyan pa ni/ 
<p>167b</p>
<p>167b.1</p>ye shes bzhis skye gnas bzhi sbyong ba'i rtags so/ /de ni brgyan pa'i don to/ /dgu'i char ni dgos pa la/ sgo dang sgo khyud thams cad sum char bya ba ni/ khams gsum sa dgu thugs rjes sbyong ba'i phyir ni/ dkyil 'khor gyi ngos gcig dgur 'chad pa la sgo dang sgo khyud du bya ba
<p>167b.2</p>ste/ zhi gnas dang lhag mthong zung du 'brel pas na/ sgo dang sgo khyud du bya'o/ /sku gsung thugs sgrub pa'i phyir na sum char 'chad do/ /brgya byin gyi bye brag bstan zin to/ /da ni nang gi don ston te/ de ci'i phyir zhe na/ rdo rje srad bus thig btab pa/ dbus kyi maN+Dal gyi thig gdab
<p>167b.3</p>pa ni/ rdo rje ni rigs la bya ste/ byang chub sems su byin gyis brlabs pa'i phyir ro/ /srad bu ni des mtshon pa'i thabs thig skud la bya'o/ /dbus ni chos kyi dbyings mtshon pa'i rtags pho brang zlum po la bya'o/ /thig ni rig pa rdo rje'i thig byang chub sems bde ba chen po la bya'o/ / 
<p>167b.4</p>byin brlabs cho 'phrul gyi thig ni/ de las ye shes kyi 'od zer 'phros pas/ 'phags pa'i thugs dam bskul ba dang / sems can gyi don byas nas byin gyis brlabs pa'o/ /gdab pa'i srad bu'i thig ni/ thig skud ye shes kyi 'od 'phro bar byin gyis brlabs nas gnam
<p>167b.5</p>thig dang sa thig gdab pa'o/ /dag cing tshangs par byin gyis brlab pa'o/ /chos kyi dkyil 'khor 'dra ba la zhes pa ni/ 'khor lo ni lte ba dang / rtsibs dang ldan na 'khor du btub bo/ /dpe de dang 'dra bar ston pa dang / 'khor gnas la sogs pa dang ldan na/ chos ston pas na
<p>167b.6</p>'khor lo'o/ /'khor los ni mchod pa dang 'dra bar/ yang dag pa'i ye shes ni nyon mongs pa'i sdug bsngal gcod pa'i phyir/ chos kyi 'khor lo zhes gsungs pa ste/ blo'i dra ba rnams chad nas don mthong ba'i rtags so/ /dra ba ni rtsibs dang bcas pa bcu drug
<p>167b.7</p>pa gcig tu byas pa'i tshig ste/ de yang mtshon pa'i rtags te/ chos kyi dbyings ni ye nas rnam par dag pa/ mtshon pa'i rtags lte ba la/ thabs mkhas pa'i thugs rje phun sum tshogs pa'i rtags rtsibs te/ chos ni dbyings la lte bar yang bstan la/ 'khor lo ni phrin las
<p>168a</p>
<p>168a.1</p>la rtsibs ni thugs rje'i rang bzhin du bstan to/ /dra ba ni mtshon pa'i rtags 'jig rten mtshon byed gzugs brnyan du bya ba yang / de bzhin du bya ba'i phyir te ye shes mtshon pa ni rin po che'i phreng bas zlum por bskor bas te/ 'dod pa 'byung bas longs
<p>168a.2</p>spyod rdzogs pa'i sku'o/ /brda'i dkyil 'khor la dpe gzhag go/ /de ci'i phyir zhe na/ lte bar bcas shing rtsibs bcu drug /zhes pa ni/ lte ba ni dbus kyi pho brang zlum po ste chos kyi sku'o/ /bcas pa ni rin po che'i phreng bas zlum por bskor bas te/ 'dod pa 'byung bas longs
<p>168a.3</p>spyod rdzogs pa'i sku'o/ /rtsibs ni 'khor lo ste/ thugs rje phun sum tshogs pas/ sems dpa' bcu drug gi rang bzhin du bstan te/ sprul pa'i sku'o/ /de ci'i phyir zhe na/ rim pa gsum dang ldan pa zhes pa ni/ rim ni phyi nas nang du 'jug pa gsum dang / nang nas phyi ru 'byung ba
<p>168a.4</p>gsum du bstan to/ /nang nas phyir 'byung ba ni lte ba dang / rin po che'i phreng ba dang / rtsibs su bstan to/ /de la lte ba ni/ kun rig rnam par snang mdzad chos kyi sku'i rtags su bstan to/ /rim pa ni ma 'dres pa'i 'byung ba'i tha tshig /rin po che'i phreng ba ni rigs bzhi'i sangs rgyas
<p>168a.5</p>dang / rigs kyi yum ste/ longs spyod rdzogs pa'i sku bde ba chen por bstan to/ /rim pa gsum pa'i rtsibs ni sprul pa'i sku ste/ sems dpa' bcu drug la sogs pa'i 'jig rten las 'das pa'i 'khor gyi rang bzhin te/ sprul pa'i skur bstan pa'o/ /rdo rje ra ba phyin chad ni/ sprul
<p>168a.6</p>pa'i 'khor 'jig rten las 'das pa dang / 'jig rten par shes par bya'o/ /phyi nas nang du 'jug pa'i rim pa gsum ni sgo la sum rim du bstan to/ /de bzhin gshegs pa'i gsung gi sgo nas/ 'gro ba'i don mdzad pa'i rim pa la/ de ltar 'gro ba byang chub rnams la bkod nas theg pa
<p>168a.7</p>chen por sems bskyed par byed pas na phyi nas nang du 'jug pa'i tha tshig go/ /da ni 'khor lo'i don ston te/ rtsibs ni nyis 'gyur nyid du bya/ /zhes pa ni rtsibs ni 'khor lo'i lte ba ste/ de la nyis 'gyur du bya ba'i dbus kyi rin po che'i phreng ba tshun chad kyi rim pa ma gtogs pa gnyis
<p>168b</p>
<p>168b.1</p>yod pa ste/ de yang rin po che'i phreng ba dang / gong ras nyis 'gyur du lce la gtang ba'i phyir na/ rtsibs ni nyis 'gyur ro/ /de ni thabs dang shes rab kyi sgo nas 'gro ba'i don mdzad pa'i phyir na nyis 'gyur du smos te/ dkyil 'khor don bsdus pa bshad zin to// //da ni dkyil
<p>168b.2</p>'khor gyi lha gtso bo'i don te/ de ci'i phyir zhe na/ dbus phyogs su kun rig ni zhes pa gsungs te/ thams cad kun gyi rang bzhin yin pas na dbus zhes smos so/ /dus gsum gyi don phyin ci ma log par shes pas na/ kun rig gi phyogs ni/ 'jig rten dang mthun pa dang / don
<p>168b.3</p>gsal bar bstan pa'i phyir smos so/ /dung dang kun+da zla 'dra zhes pa ni/ mtshan ma'i skyon dang bral bas na dung ltar dkar bar bstan la/ byang chub kyi sems bde ba'i rang bzhin gyis snum pa'i rtags su ni me tog kun da ltar snum par bstan to/ /zhal bzhi pa la rdo rje ni/ /zhes pa ni phyogs
<p>168b.4</p>ris nga bdag med pas thams cad mnyam pa'i rang bzhin pas zhal bzhi smos te/ ci'i phyir zhe na/ de ni ye shes bzhi rtogs pa'i rang bzhin yin pas smos pa'o/ /rdo rje ni thugs rnam par dag pa rdo rje ltar 'dus ma byas pas mtshan ma thams cad bral ba'i rtags su bstan to/ / 
<p>168b.5</p>gdan ni de lta bu'i ngang la bzhugs pa dang / mi 'da' ba'i phyir smos pa'o/ /yang dag bzhugs ni/ zil gyis mi non par bzhugs pa dang / mi rtog par bzhugs pa'i tha tshig go/ /mdun du ngan song kun 'dren ni/ /zhes pa ni/ mdun ni shar phyogs te me long lta bu'i ye shes
<p>168b.6</p>kyi ngo bo ste/ nyon mongs pa 'joms la ngan song ni sdug bsngal rdo rje lta bu'i ye shes kyis 'joms shing 'dren pas kun 'dren no/ /zla ba rgyas dang ba mo'i mdog /ces pa ni/ sku zla ba'i maN+Dal du gyur pa ni zla ba'o/ /ba mo'i ni dkar la 'tsher ba ste/ sku la skyon gyi bag chags
<p>168b.7</p>dang bral bas ni dkar la/ yon tan sna tshogs 'byung bas ni 'tsher ro/ /rgyan rnams kun gyis legs par brgyan/ /zhes pa ni/ dbu rgyan dang se mo do la sogs pa'i rgyan sna tshogs pas spras pa'o/ /legs par brgyan ni mdzes pa dang blta na sdug pas ni ting nge 'dzin gyi
<p>169a</p>
<p>169a.1</p>rtags so/ /rgyal mchog skyes bu gang bas na gang ba'o/ /bri ni mtshon cha bkod pa'i tha tshig go/ /rgyab tu shAkya rigs dbang po/ /zhes pa ni/ zhal shar du gzigs pa'i rgyab nub tu nye ba so sor rtog pa'i ye shes ni/ rgyab las skyes pa ni/ ci'i phyir zhe na/ 'khor
<p>169a.2</p>rgyab lta bu las ye shes kyi 'khor ba'i gzung 'dzin bcom pas na rgyab nas skyes pa zhes bya'o/ /shAkya ni rigs phun sum tshogs pa ste/ rgyal po shAkya nyi ma dmar po'i rigs te/ rus ni go ta ma'o/ /thub pa ni/ sku gsung thugs thub pas mi dge ba spangs te/ ye shes kyi rang
<p>169a.3</p>bzhin yin pas thub pa zhes smos so/ /gtso bo ni khams gsum gyi bdag po rkang gnyis kyi mchog /lha dang mi'i gtso bo ste/ bri ba'i tha tshig go/ /g.yas dang g.yon gyi phyogs rol du/ /zhes pa ni/ zhal shar du gzigs pa'i g.yas ni lho ste/ de ni mnyam pa nyid kyi ye shes
<p>169a.4</p>kyis 'khor ba g.yon phyogs dang 'dra ba'i lam las bsgral te/ g.yas phyogs bde ba chen po bla na med pa'i lam la bkod pas g.yas so/ /g.yon ni bya ba nan tan gyi ye shes kyis phrin las kyi bdag nyid g.yon phyogs dang 'dra ba'i sems can 'khor ba las 'dren par mdzad pas na
<p>169a.5</p>g.yon te byang phyogs so/ /rgyal mchog rin chen me tog gnyis pa ste/ mnyam pa nyid kyi ye shes kyi nyon mongs pa can gyi yid dang bdag tu 'dzin pa ni nga bdag dang bdag med par bcom pas na rgyal mchog go/ /rin chen ni bya ba grub pa'i ye shes kyis phrin las sna tshogs par mdzad pa ni
<p>169a.6</p>rin chen no/ /me tog ni 'dam gyi nang na 'dug kyang 'dam gyi skyon dang bral ba ltar/ 'khor ba la thugs rjes phrin las mdzad kyang ma gos pa'i rtags smos so/ /dbus kyi gtso bo rigs lnga'i don bsdus pa bshad zin to// //da ni mnyes par byed pa'i ye shes kyi lha mo rigs kyi
<p>169a.7</p>yum chen mo rnam pa bzhi dbus kyi pho brang zlum po'i mtshams kyi re'u mig med pa'i don ston te/ de yang ci'i phyir zhe na/ lo tsA na dang mA ma kI/ /de bzhin dkar mo sgrol ma rnams/ /zhes gsungs te/ sku'i lha mo lo tsA na ste/ de bzhin gshegs ba'i ye shes kyis gzigs pa'i yum ste/ 
<p>169b</p>
<p>169b.1</p>sangs rgyas spyan du gsungs/ ye shes kyi sku la chos nyid rgyan yum du bstan pas sangs rgyas spyan no/ /mA ma kI byang chub kyi sems bde ba chen po gzhan las byung zhing / che ba rin po che lta bu mi chad pa longs spyod pas rat+na mA ma kI'o/ /na bza' dkar mo'i ting nge 'dzin tshul khrims kyi
<p>169b.2</p>na bza' dam pa dang ldan pas nyon mongs pa'i nyes skyon gyi rnam pas mi tshugs pas na bza' dkar mo'o/ /dam tshig sgrol ma ni sngon gyi phrin las mnga' ba'i 'bras bus da ltar phrin las rgya mtsho lta bu la mnga' brnyes pas khams gsum gyi sems can rnams la thabs mkhas pa'i
<p>169b.3</p>thugs rjes mi 'da' bar dam tshig gis bsgral bas dam tshig sgrol ma zhes bya'o/ /lo tsA na ni zla ba tshes pa la spyan yod pa dang / mA ma kI la rin po che'i mchod sdong dang / na bza' dkar mo la pad+ma sgrol ma'i ut+pal bri'o/ /mtshan gyis lha mo'i don bstan zin to/ /sems dpa'
<p>169b.4</p>bcu drug 'khor lo'i rtsibs la 'dug pa'i don te/ de ci'i phyir zhe na/ rtsibs kyi nang ni thams cad du/ /rdo rje sems sogs sems dpa' mchog /ces gsungs pa ni rtsibs ni 'khor lo'i rtsibs bcu drug bstan pa'o/ /nang ni 'khor lo'i lce la bris pa'i tha tshig go/ / 
<p>169b.5</p>de la shar phyogs kyi rtsibs la bri ba'i sems dpa' bzhi ni me long lta bu'i ye shes kyis/ kun gzhi gnas gyur pa'i thabs te/ 'dul ba'i dbang du sku sprul te yang dag pa'i ye shes kyis chos nyid don la sems pas na rdo rje sems dpa'o/ /nyon mongs pa'i bdud las
<p>169b.6</p>rgyal bas rdo rje rgyal po'o/ /thabs mkhas pa'i thugs rjes 'gro ba'i don la chags pas rdo rje chags pa'o/ /yang dag pa'i ye shes gzung 'dzin gyi skyon gyis ma gos pas rdo rje legs pa'o/ /thabs mkhas pa'i thugs rjes 'gro ba'i don la sems pa dang / yang dag pa'i ye shes kyis
<p>169b.7</p>chos nyid kyi don la sems pas shar phyogs su bri'o/ /mnyam pa nyid kyi ye shes kyis nyon mongs pa'i yid nga dang bdag tu lta ba gdul ba'i phyir lho phyogs kyi sems dpa' bstan te/ yang dag pa'i ye shes la gzung 'dzin gyi skyon gyis ma gos pas che ba'i yon tan sna tshogs pa 'byung bas
<p>170a</p>
<p>170a.1</p>rdo rje rin chen no/ /sku gsung thugs ye shes kyi gzi brjid dang ldan pas rdo rje gzi brjid do/ /yang dag pa'i ye shes kyis nyon mongs pa'i bdud las rgyal bas na rdo rje rgyal mtshan no/ /sku gsung thugs mi zad rgyan gyi 'khor lo las thabs mkhas pa'i thugs rjes
<p>170a.2</p>'gro ba'i don la bzhad pas na rdo rje bzhad pa'o/ /so sor kun du rtog pa'i ye shes yid kyi rnam par shes pas yul la rang thad du mchod pas 'khor lo'i rgyu yin pas gdul ba'i phyir ro/ /thugs rjes nub kyi sems dpar sprul te/ bzhugs pa ni so sor kun du rtog pa'i ye shes kyi chos
<p>170a.3</p>spyi dang / rang gi mtshan nyid la ma rmongs pas rdo rje chos rab bo/ /yang dag pa'i ye shes kyis nyon mongs pa thams cad rtsad nas gcod pas rdo rje rnon po'o/ /thabs mkhas pa'i thugs rjes 'khor ba kha lo bsgyur bas rdo rje 'khor lo'o/ /gsung rnam par dag pas 'gro ba la chos
<p>170a.4</p>ston pas rdo rje smra ba'o/ /sgo lnga'i rnam par shes pas yul la rang thad du gcod pas 'khor ba'i rgyu ste/ gdul bya'i thabs su byang phyogs kyi sems dpar sku sprul te/ bya ba grub pa'i ye shes kyis de bzhin gshegs pa'i phrin las sna tshogs su mdzad pas rdo rje las rab bo/ /phyin
<p>170a.5</p>ci log gi gzung 'dzin gyis mi tshugs pa'i go skabs pas rdo rje bsrung ba'o/ /rdo rje lta bu'i ting nge 'dzin gyis nyon mongs pa'i bdud 'dul bas rdo rje gnod sbyin no/ /yang dag pa'i shes rab kyis rtog pa thams cad kyi mtha' spangs pas rdo rje'i khu tshur ro/ /da ni phyi nang gi gru chad kyi lha mo'i don to/ / 
<p>170a.6</p>de ci'i phyir zhe na/ mkhas pas lA s+ye la sogs pa'i/ /mchod pa grwa yi phyogs su bri/ /zhes pa ni/ khams gsum gyi lha chen po 'dod chags can gdul ba'i thabs su/ nang gi lha mo bzhir bstan te/ ye shes mtshon pa'i yul du byung ste/ khams gsum gyi sems can dang cha
<p>170a.7</p>bstun pa'i phyir yang dag pa'i shes rab kyis chos nyid don gsal bar rtogs pa'i rtags su lA s+yer bstan no/ /byang chub sems las 'dod pa sna tshogs 'byung bas mA ler bstan no/ /yang dag pa'i chos ston pa'i rtags su gI tir bstan no/ /thabs mkhas pa'i mdzad pa gar
<p>170b</p>
<p>170b.1</p>thabs dang 'dra ba'i rtags su nr-i ti bstan no/ /de ni ye shes kyis rtogs pa'i yul dbyings mtshon pa'i rtags 'dul ba'i dbang du bstan no/ /de ni nang gi gru chad la smos so/ /de'i 'og tu phyi rol dang chos mthun pa'i dus rnam pa bzhi chos kyi dbyings la 'da' ba'i phyir mtshon pa'i rtags su phyi'i
<p>170b.2</p>gru chad kyi lha mo'i don bstan te/ dus snga ma dang phyis ye nas ma skyes pa'i chos nyid du la 'da' ba'i phyir badzra d+hU pe ste/ tshul khrims kyi dris nyon mongs pa 'joms pa'i phyir ro/ /dus da lta dang dbyar gyi ngo bo gnas su dag pa ni badzra puSh+pe ste/ ting nge 'dzin byang chub kyi sems me
<p>170b.3</p>tog tu gtor ba'i phyir ro/ /dus ma 'ongs pa dang / ston ma skyes pa ni badzra A lo ke ste/ yang dag pa'i shes rab sgron ma lta bu rtogs pa'i yul lo/ /dus 'byung ba dang dgun gyi ngo bo ye nas stong zhing mi dmigs pa'i mtshon pa'i rtags badzra gan+d+he ste/ shes rab ye nas dag pas rtogs pa'i
<p>170b.4</p>yul lo/ /de rnams ni ye shes rnam pa bzhi dang / phrin las rnam pa bzhis 'gro ba'i don mdzad pa yang chos nyid las ma g.yos pa'i rtags su bstan no/ /phyi nang gi lha mo'i don bstan zin to/ /da ni ye shes kyi phrin las tshad med pa bzhi ste/ bsdu ba dang dngos po rnam pa bzhis 'gro
<p>170b.5</p>ba'i don mdzad pa'i rtags sgo ba bzhi'i don te/ sgo yi phyogs ni thams cad du/ /sgo ba bzhi ni bri bar bya/ /zhes pa ni/ yang dag pa'i shes rab kyi lcags kyus 'khor ba'i sems can nyon mongs pa las 'byin pa'i rtags su lcags kyur bstan/ thabs mkhas pa'i thugs
<p>170b.6</p>rjes zhags pa dang 'khor ba dag 'dzin pa'i rtags su zhags par bstan/ ting nge 'dzin ye shes kyi ngo bor gnyis su med par ston pa'i rtags su lcags sgrog tu bstan/ gsung rab rgya mtsho'i ngo bos chos ston pa'i rtags su dril bur bstan/ de ni ye shes kyi sprul pas sgo
<p>170b.7</p>smos so/ /da ni thugs yang dag pa'i ye shes skyes pa'i rgyal sras/ sngon gyi bsod nams kyi tshogs kyis sangs rgyas kyi zhing khams mtha' yas par shes pa'i rtsal sbyong ba sngon gyi bsod nams kyis 'dul ba'i dus la skad cig tsam gzhes pas/ bskal pa bzang po'i byang
<p>171a</p>
<p>171a.1</p>chub sems dpa' bcu drug smos te/ rim pa dang po'i snam bu la bkod pa'i don te/ ci'i phyir zhe na/ rta babs khyams ni thams cad du/ /byams pa la sogs bri bar bya/ /zhes pa ni/ thugs chos nyid las ma g.yos pa'i rtags su ni/ shar phyogs kyi
<p>171a.2</p>sems dpa' bzhi bstan te/ bdag don mthar phyin pas gzhan don rtse gcig tu mdzad pas na byams pa'o/ /snying rje'i blo mkhyen pas 'jam pa'i dpal dang / tshul khrims kyi stobs dang ldan pa spos kyi glang po dang / thabs mkhas pa phrin las kyis 'gro ba'i re 'dod skong ba
<p>171a.3</p>ye shes tog dang bzhi shar phyogs khyams su bri'o/ /lho phyogs kyi sems dpa' bzhi smos te/ lta ba dang spyod pa yongs su dag pas thams cad chos nyid la 'da' bas bzang skyong dang / lta spyod rnam par dag pa dang ldan pa don yod mthong dang / chos nyid kyi don la thugs rjes
<p>171a.4</p>char 'bebs pa nam mkha'i mdzod dang / thabs dang shes rab kyi spyod pa mi zad pa dang blo gros mi zad pa dang bzhi bri'o/ /nub kyi sems dpa' yon tan gyi tshogs rdzogs pas na nub phyogs kyi bzhi smos te/ brtson 'grus kyi don dang ldan pas spobs pa brtsegs dang / mi shes pa'i ri
<p>171a.5</p>bo 'joms pas mthu chen po thob dang / yang dag pa'i shes rab 'khor ba gting nas 'joms pas ngan song kun 'dren dang / yang dag pa'i shes rab gzung 'dzin gyi skyon spangs pa ngan song kun 'joms dang bzhir gzung 'dzin rnam pa gnyis nub tu bri'o/ /byang phyogs sems dpa'
<p>171a.6</p>bzhi smos te/ thabs dang shes rab zung du 'brel ba dra ba can dang / 'khor ba'i skyon gyi zug rngu dang bral ba zla 'od dang / bsam pa mngon par rtogs pa dang ldan pa bdud rtsi 'od dang / lta spyod ye nas dag pa kun du bzang po bzhi/ sgrib gnyis byang bas na byang phyogs su bri'o/ /bskal
<p>171a.7</p>ba bzang po'i don bstan zin to/ /bskal bzang gi snam bu la dpe med pa'i byang chub sems dpa' bcu drug spel mar 'byung ste/ dpe bcu drug ni de bzhin gshegs pa ye shes la skyes nas/ dbang du thugs rje'i sku 'byung zhing nyon mongs pa las rgyal bar byed pas rgyal zhes bya'o/ / 
<p>171b</p>
<p>171b.1</p>da ni theg pa chung ngu rnams gzengs stod par byed pa'i thabs su phyung bas ci'i phyir zhe na/ nyan thos rgyal ba thams cad dang / /zhes pa ni/ de la nyan thos sna la smos pa ni/ de bzhin gshegs pa'i thugs 'dul ba'i zhing yin pa'i phyir smos la/ dpe med pa phyin smos pa ni/ 
<p>171b.2</p>thugs rjes 'dul ba'i zhing la 'byung ba'i phyir dang / tshig bsgyur pa'i thabs logs su shes par bya'o/ /de la dpe med pa bcu drug ni/ shar du thugs mchog dpe med pa bzhi ste me long lta bu'i ye shes kyis thabs mkhas pa'i thugs rjes 'khor ba'i rgyun gcod pas na ngan
<p>171b.3</p>'joms/ nyon mongs pa'i mun pa sel bas na nyon mongs mun sel/ sdug bsngal 'joms par byed pas ngan song 'dren mdzad/ nyon mongs pa 'joms pas srid pa'i mtsho sgrol/ sku mdog dkar po rdo rje lcags kyu bsnams pa'o/ /lho phyogs su sems can gyi 'dod pa
<p>171b.4</p>bskang ba'i phyir/ yon tan dpe med pa'i byang chub sems dpa' bzhi smos te/ mnyam pa nyid kyi ye shes dang ldan pa'i dgos 'dod skong ba rin chen mdzod/ ting nge 'dzin gyi ye shes kyi dga' ba dang ldan pa dge ba blo gros/ yang dag pa'i don mthun par smra bas na don mthun yid 'ong
<p>171b.5</p>yang dag pa'i ye shes kyi dran pa dang ldan pas dran pa'i stobs mchog sku mdog sngon po rin chen 'bar ba bsnams pa'o/ /nub tu gsung mchog dpe med pa bzhi smos te/ so sor rtog pa'i ye shes kyi nga ro dang ldan pas na dge ba'i 'byung gnas dang / legs pa'i yon tan ldan pas
<p>171b.6</p>legs pa'i tog /nyon mongs pa'i sems can rnams srid pa'i mtsho las sgrol bas na srid mtsho sgrol/ bden pa'i gsung rnam par dag pas na bde ba'i 'byung gnas so/ /sku mdog dmar po pad+ma bsnams pa'o/ /byang phyogs su phrin las dpe med pa bzhi smos te/ bya ba
<p>171b.7</p>grub pa'i ye shes rab tu 'bar bas/ brtson 'grus kyis 'gro ba'i don mdzad pas na brtson 'grus mi ldog pa/ che ba'i yon tan chen po dang ldan pas na ston mdzad do/ /sems can gyi the tshom gyi thag pa gcod pas na the tshom nyid 'gyur/ so sor rtog pa'i ye shes kyi nga ro dang ldan
<p>172a</p>
<p>172a.1</p>pas nga ro snyan/ sku mdog ljang gu me tog ut+pal bsnams pa'o/ /de rnams mtshan ma'i dngos po dang bral bas na dpe med/ dang po'i skyon gyis mi tshugs pas na rgyal ba zhes bya'o/ /da ni ston pa'i sku'i zhabs 'bring sprul pa'i sku'i 'khor yin pas na 'jig
<p>172a.2</p>rten las 'das pa'i snam bu gnyis yod pa'i tha ma la bri ste/ ci'i phyir zhe na/ gzhan la rag lus pa'i phyir na ston pa la gus par nyan cing rna ba'i dbang pos thos nas gzhan la ston pa'i phyir na nyan thos so/ /spyir ni dge slong stong nyis brgya lnga bcu 'dus pa'i tshe yod kyang / 'dir
<p>172a.3</p>gtso bo mchog bcu drug bri bar 'byung bar smos te/ nyid kyi gcung po dga' bo/ /sku'i sras sgra gcan 'dzin/ shes rab can gyi mchog shA ri'i bu/ 'dri zhing lan ldon pa la mkhas pa'i mchog rab 'byor shar phyogs su'o/ /rdzu 'phrul can gyi mchog maud gal/ yab rgyal po
<p>172a.4</p>zas gtsang la sogs pa khyim pa dad pa skyed pa 'char ka'o/ /rdzu 'phrul gyi spyan dang ldan pa ma 'gags pa dang / ston pa las dam pa'i chos thos pa snga ba kau N+Din+ya dang / 'dul ba 'dzin pa nye ba 'khor dang / bdud kyi gtso bo dad par byed pa rta thul/ 'gog pa'i ting nge 'dzin la
<p>172a.5</p>dbang thob pa'i ba glang bdag /zhabs 'bring gnyug mar gnas pa kun dga' bo/ /shAkya rnams kyi skra 'breg mkhan yin pas na shAkya ming chen/ bslab pa kun sbyin nor sbyin 'dzin/ sbyangs pa'i yon tan gyi rang bzhin yin pas gang po/ /zhal ta ba sku bgres pas 'od
<p>172a.6</p>srungs de rnams bri'o/ /de rnams ni drang srong dang / par bu dang / bsil yab dang rin po che bsnams pa'o/ /nyan thos rnams kyi don bstan zin to/ /da ni nyan thos kyi snam bu la rang sangs rgyas rnams kyang spel mar bri bar 'byung ste/ ci'i phyir zhe na/ de bzhin rang rgyal
<p>172a.7</p>gtso bo rnams/ /zhes gsungs te/ de ni sngon nyan thos blo rnon po rnams shugs kyis/ smon lam dbang btsan pas sangs rgyas mi bzhugs pa'i zhing khams rang gi byang chub rang gis tshol zhing rnyed pas na rang rgyal ba'o/ /de la bcu gnyis bri ste/ nyon mongs 'joms
<p>172b</p>
<p>172b.1</p>pas gdung sel dang / ting nge 'dzin la dbang thob pas na snang ba brtsegs pa dang / 'khor ba skrag par byed pa'i don mnga' bas na rang sangs rgyas 'jigs par byed pa dang / de gsum shar phyogs su'o/ /'khor ba'i rlung gis mi bskyod pas na ri bo rgyal/ shes pa'i rtsal dang
<p>172b.2</p>ldan pas na shes rab mgyogs chen/ 'khor bas mi bsnyel bas dpa' bo 'dul ba lho phyogs su'o/ /gsung gi sgra dang ldan pas na sgra chen/ ting nge 'dzin rtse gcig par gyur pas na bse ru lta bu/ nyon mongs pa'i gdung ba sel bas na gdung sel nub phyogs su'o/ /sprul
<p>172b.3</p>pa'i cho 'phrul dang ldan pa na rdzu 'phrul cher ston/ 'jigs pa thams cad dang bral bas na seng ge lta bu dang / ting nge 'dzin 'gyur bas na rang sangs rgyas pa yid gyur te/ de rnams ni bsil yab dang zla ba tshes pa dang / me 'bar ba bsnams pa'o/ /rang sangs rgyas bshad
<p>172b.4</p>zin to// //da ni rnam par thar pa brgyad kyi rtags sgo gsum pa'i bar ma 'jig rten las 'das pa'i sgo'i khro bo ston to/ /ci'i phyir zhe na/ khro bo mngag gzhug pho nya'i tshogs/ /bri ba'am yang na ming yang rung / /zhes gsungs te/ yang dag pa'i ye shes kyi nyon mongs
<p>172b.5</p>pa la khro bas khro ba'o/ /de bzhin gshegs pa'i sku gsung thugs kyi phrin las mdzad pas na/ mngag pa'o/ /sprul pa sna tshogs su 'gyed pas na pho nya'o/ /de'i rtags kyi cha 'dzin pas na khro bo brgyad me long lta bu'i ye shes kyis 'jig rten gsum la rab tu gsal bas na 'jig rten
<p>172b.6</p>gsum snang ngo / /thabs mkhas pa'i thugs rjes 'jig rten 'dul bas na 'jig rten gsum 'dul lo/ /shar phyogs kyi sgo g.yas g.yon gnyis so/ /mnyam nyid kyi ye shes kyis nyon mongs pa 'jig pas na 'jig rten gsum 'jig go/ /nyon mongs pa'i 'khor ba las thar
<p>172b.7</p>bar byed pas na 'jig rten thar byed de lho'i sgo g.yas g.yon no/ /so sor rtog pa'i ye shes kyi bdud rtsi dang ldan pas na/ bdud rtsi thab sbyor ro/ /yang dag pa'i be con bsnams pas nyon mongs pa'i mtshan ma 'joms te be con can ni nub kyi sgo g.yas g.yon no/ /bya ba nan tan
<p>173a</p>
<p>173a.1</p>gyi ye shes kyi phrin las dang ldan pas na/ mtshan mas mi g.yo bas na mi g.yo mgon po'o/ /gsung rnam par dag pa'i skal ba dang ldan pas na rta mgrin no/ /byang gi sgo g.yas g.yon no/ /de rnams ni de bzhin gshegs pa'i ye shes kyi 'gro ba 'dul ba'i don
<p>173a.2</p>du byung ste/ /ming ngam thig le'am mtshan ma gang rung bri zhes pa'i tha tshig go/ /de rnams ni 'jig rten las 'das pa'i 'khor lha brgya rtsa lnga bshad zin to// //da ni 'jig rten pa'i snam bu gnyis yod pa'i maN+Dal gyi don to/ /de ci'i phyir zhe na/ phyi yi dkyil 'khor phyi rim du/ / 
<p>173a.3</p>gling bzhi po ni bri bar bya/ /zhes pa ni/ 'dzam bu gling du tshangs pa bri/ phyi ni 'jig rten pa yin pa'i phyir smos la/ dkyil 'khor ni gtso bo dang 'khor du bcas pa bri zhes pa'i tha tshig go/ /gling bzhi pa ni/ phyogs bzhin ma 'dres pa'i phyir smos la 'dzam bu'i gling du tshangs pa bri ba ni/ 
<p>173a.4</p>'dzam bu'i lho phyogs la tshangs pa zhes bya ba ni/ yab ki na pany+tsi ka dang / yum lha mo dpal ldan mo gnyis yid kyis bshos pa'i sras zhes pa'i tha tshig go/ /gling bzhi pa ni/ sum brgya drug cu yod pa'i nang nas/ mi mjed kyi bdag po tshangs pa ni/ sras thu bo'i 'dod pa'i
<p>173a.5</p>khams kyi nyon mongs pas tsha ba'i gdung ba dang bral bas tshangs pa/ 'khor ba'i gyod khrin dang / lta ba'i skyon gyis ma gos pas na tshangs pa'o/ /srid pa skos 'debs pas na 'jig rten mes po tshangs pa'o/ /phyag na gun+d+he bsnams pa'o/ /btsun mo tshangs pa'i bang thogs pa dang / 
<p>173a.6</p>pho nya ni mngags pa ste pad+ma/ mngag gzhug yid du 'ong ba ral gri bsnams pa'o/ /byang phyogs su dbang phyug che zhes pa ni/ dkyil 'khor gyi byang phyogs su bri ba ste/ lha'i rgyal po yin pa'i phyir na dbang phyug go/ /phyag na tri shUl yum dka' thub zlog ma phyag na pad+ma kha phye ba
<p>173a.7</p>bsnams pa/ pho nya rnam par snang ba dang / mngag gzhug ded dpon nag po mda' dang gzhu bsnams te de bzhi bri'o/ /shar dang nub kyi gling du brgya byin khyab 'jug thams cad kyang zhes pa ni shar phyogs su lha'i dbang po brgya byin te/ nor bu tir+ya ka brgya byin cing / mchod sbyin rgyal
<p>173b</p>
<p>173b.1</p>btang ba dang / sprul pa brgya 'gyed/ ting nge 'dzin brgya la snyoms par 'jug /sangs rgyas brgya mthong zhing khams brgya sbyong bas brgya byin phyag na rdo rje gdengs pa bsnams pa'o/ /btsun mo bde sogs dgu bo rgyud mangs 'dren/ mngag gzug yid du 'ong ba lha'i bu kun du snang
<p>173b.2</p>ba ral gri 'dzin/ pho nya rab tu myur ba'i shugs can rtse gsum pa bsnams zhes pa'o/ /khyab 'jug gi thugs kun du khyab pa la phrin las ni kun du 'jug ces bya'o/ /yab ni mtha' bral lha'i dbang po ba su ta de ba/ yum ni ga Na pa ti phyag na 'khor lo bsnams/ btsun
<p>173b.3</p>mo dpal mo phyag na gsal zhing bsnams/ mngag gzhug rdo rje bde ba phyag na mche ba bsnams/ pho nya rdo rje ded dpon phyag na 'khor lo bsnams pa bri ste/ bcu drug sde nyi shu rtsa gcig go/ /lha min mkha' lding dri za dang / /zhes pa ni/ lha yang ma yin pa/ mi yang mi yin pas na
<p>173b.4</p>lha ma yin te/ phrag dog zhi bar bya ba'i phyir bri ste/ lha ma yin gyi rgyal po rnam par snang byed/ mda' dang gzhu bsnams pa dang / sgra gcan 'dzin zla ba bsnams pa dang / sum brtsegs ri bsnams pa dang / he ran ke shu rdo rje bsnams pa/ kun du snang ba me long bsnams pa/ 
<p>173b.5</p>btsun mo dang bcu gnyis bri'o/ /mkha' lding ni nam mkha' lding ste/ gser mig lcags kyu bsnams pa dang / g.yog du ma can rdo rje bsnams pa dang / bya khyung ga ru Na gnam lcags kyi sbar zhags bsnams pa dang gsum/ btsun mo gsum ste drug dang rtsa brgyad do/ /dri za
<p>173b.6</p>ni dri za ba'i phyir dang / gos su sprin gon nas snang la mi snang ba'i phyir smos te/ zur phud lnga pa me tog gi phreng ba bsnams pa dang / yul 'khor srung ba pi wang bsnams pa dang / btsun mo gnyis dang bzhi ste/ nyi shu rtsa gnyis te/ de ltar lha bzhi bcu rtsa gsum byang drang po
<p>173b.7</p>nas shar phyogs su dngar te bri'o/ /gnod sbyin srin po lto 'phye zhes pa ni/ sems gnod pa dang bcas shing / sems pas nor sgrubs shing sbyin pa'i phyir na gnod sbyin no/ /de la brgyad bri ste/ shar phyogs su yang dag shes zla tshes bsnams pa/ lhor 'brog gnas rin
<p>174a</p>
<p>174a.1</p>po che'i sgrom bu bsnams pa/ nub tu nor bu bzang po nor bu bsnams pa/ byang na dzam+b+ha la ne'u le'i rkyal pa bsnams pa/ shar lhor gang ba bzang po bum pa/ lho nub tu ku be+e ra be con/ nub byang du pany+tsi ka rin chen mdzod/ byang shar du nor lha'i rgyal po shing tog /btsun mo brgyad dang bcu drug go/ / 
<p>174a.2</p>srin po ni 'jigs shing gsod pa'i phyir ro/ /lang ka mgrin bcu mda' gzhu/ u pa kar+Na ral gri/ bum rna dbyug tho/ /btsun mo dang drug ste nyi shu rtsa gnyis so/ /lto 'phye chen po ni/ /ltos 'gro ba'i phyir na rkang lag med de lto 'phye'o/ /rab brtan ni rdo rje bsnams pa/ 
<p>174a.3</p>khyus 'gro ni rin po che bsnams pa/ btsun mo gnyis dang bzhis te nyi shu rtsa drug go/ /de ltar na lha brgyad cu rtsa bdun no/ /'byung po yi dwags 'dre rnams dang / /zhes pa ni/ lta ba log pa las byung ba'i phyir 'byung po'o/ /dbang ldan ni phyag na tri shU la ste/ btsun mo dang
<p>174a.4</p>gnyis te byang shar mtshams su gong ma dang bsres la bri/ yi dwags kyis zas 'dod kyang za bar bgegs yod pas yi dwags so/ /phyi yi sgrib pa can dang / nang gi sgrib pa can dang / rang bzhin gyi sgrib pa can/ me lce'i 'khor lo can dang sgo khyud can dang bzhi'o/ /'dre ni
<p>174a.5</p>bar du gcod pa'i bgegs byed pas na log 'dren nag po chu ltar g.yo ba sprul/ gnye'u thung ba ston te/ spyi'u tshugs thur ltas kyi/ se'u nya na snying du 'jug pa'i 'dre dang / dar dpyangs te lce la 'jug pa/ myur rgan te myur bar 'jug pa ral gri bsnams pa dang drug go/ / 
<p>174a.6</p>'byung po'i rgyal po dbang ldan ni 'khor bco lnga yod do/ /ri dwags kyi rgyal po ri dwags kyi gdon dang / skem byed ni gzhon nu'i gzugs su ston pa'i gdon dang / brjed byed pa ni wa 'dra dang / khu tshur can ni bya rog 'dra ba dang / nam gru khyi'i gzugs dang / srul po phag
<p>174a.7</p>gi gzugs dang / dza ma kirti'i gzugs dang / 'dod pa can rdo rje'i gzugs dang / marga byed pa byi la'i gzugs dang / bzhin rgyan 'ug pa'i gzugs dang / gnya' lag can bya gag gi gzugs dang / bya ni 'dab chags kyi gzugs dang / mig 'phyang po ni pha wang gi gzugs
<p>174b</p>
<p>174b.1</p>dang / 'jam pa ni ba glang gi gzugs dang / ma mo ni mi'i gzugs dang bco lnga ste/ de ltar brgya dgu bcu rtsa bzhi'o/ /klu dang sbrul dang ri dwags rnams/ /zhes pa ni/ klu ni byol song gi rigs te/ rgya mtsho na gnas pa phrag dog dang ldan pa bri ste/ mtha' yas ut+pal
<p>174b.2</p>bsnams pa dang / 'jog po dgra sta/ chu lha pad+ma'i sdong po dang / dung skyong dung bsnams pa/ nor rgyas bum pa bsnams pa/ stobs kyi rgyu sbrul gyi gshol mda' bsnams pa/ btsun mo bde sogs/ pad+ma chen po pad+ma kha phye ba bsnams pa/ rigs ldan rin chen rkyal bu
<p>174b.3</p>bsnams pa/ dga' bo sprin phung dang ral gri bsnams pa/ nye dga' bo rin chen 'bar ba bsnams pa/ sbrul ni btsun mo bdes mgul nas 'khyud cing mdzes pa'i rgyan du byas pa ste nyi shu tham pa'o/ /rigs rnams zhes pa'o/ /phyogs skyong ba bcu ni bgegs kyi
<p>174b.4</p>rigs su gtogs pas rigs rnams so/ /brgya byin rdo rje/ gshin rje thod dbyug /chu lha sbrul zhags/ gnod sbyin be con/ me lha bgrang phreng / bden bral ral gri/ dbang ldan rtse gsum/ sa bdag mche ba/ sa'i lha mo bum pa/ nyi ma pad+ma/ zla ba ut+pal
<p>174b.5</p>so so'i btsun mo yang gtso bo dang mthun pa can du bri ste nyi shu rtsa gsum/ de ltar nyis brgya sum cu rtsa bdun so so'i phyogs su bri'o/ /rgyal po bzhi rnams bri bar bya/ /zhes pa ni/ 'di'i sgor 'ong ste/ shar du yul 'khor srung pi wang / lhor 'phags skyes po ral gri/ 
<p>174b.6</p>nub tu spyan mi bzang sbrul zhags/ byang du rnam thos sras ba dan/ btsun mo dang brgyad de/ de ltar lha nyis brgya bzhi bcu rtsa lnga'o/ /gza' dang skar ma rgyu skar dang / /zhes pa ni/ gza' ni 'phel ba dang 'grib par ston te/ rnam pa brgyad de/ pa ba sangs me tog /phur
<p>174b.7</p>bu pu sti/ lag pa mchog sbyin/ zla ba ku mu da/ mig dmar bdud rtsi'i bum pa/ sgra gcan 'dzin pad+ma'i sdong bu/ /nyi ma pad+ma/ spen pa dbyug tho btsun mo dang bcu drug go/ /rgyu skar ni nam mkha' la rgyu ba ste/ dbang ldan gyi phyogs nas me lha'i phyogs su/ smin
<p>175a</p>
<p>175a.1</p>drug mdog dmar bum pa'i steng na bzhugs/ snar ma mdog dmar glang khyu pa dkar mo la zhon/ mgo ser po sha ba zhon/ lag dmar po sbrul la zhon/ nab so ser po pad+ma la 'dug /rgyal ljang gu bum pa la 'dug /skag ljang gu bya rog la 'dug /phyag na
<p>175a.2</p>rin po che'i shing thog bsnams pa'o/ /me'i phyogs nas/ bden bral gyi phyogs su dngar ba la/ mchu ser ma he la zhon/ gre ljang khri la 'dug /sbo ser gser khri la 'dug /me bzhi ser glang po che la zhon/ nag pa ljang rma bya la zhon/ sa ri dmar lcang mo la 'dug/ sa ga rta dkar
<p>175a.3</p>po la zhon/ phyag mtshan rin po che'i shing thog bsnams pa'o/ /bden bral gyi phyogs nas rlung lha'i phyogs su dngar ba la/ lha mtshams mdog ser bya'i sha tshugs 'dra bya la zhon/ snron dmar gdan par tshangs can la 'dug /snrubs mdog ljang gu sbal pa la zhon/ chu stod
<p>175a.4</p>mdog ser phub la 'dug /chu smad ljang gu byi ba la zhon/ byi zhun mdog sngo sre mong zhon/ gro zhun mdog dmar skur ma la 'dug /phyag mtshan pad+ma'i sdong bu sha stag bsnams pa'o/ /rlung gi phyogs nas dbang ldan bar dngar ba la/ mon dre ljang glang khyu ba dkar po zhon/ mon
<p>175a.5</p>gru mdog dmar stan nang tshangs can la 'dug /khrums stod ljang ser khri la 'dug /khrums smad ser po rin chen khri la 'dug /nam gru dmar po rta la zhon/ tha skar ljang gu mi la zhon/ bra nye sngon po 'khor lo'i steng na 'dug /phyag na ut+pal sha stag bsnams pa'o/ /de ltar
<p>175a.6</p>rgyu skar nyi shu rtsa brgyad de/ de ltar lha nyis brgya brgyad cu rtsa dgu'o/ /khro bo ma rungs 'tshe ba ni/ /zhes pa ni/ khro bo ma rungs pa dmyal ba ste/ las kyi bag chags khros pa'i mthu las snang ste/ ci'i phyir zhe na/ phyin ci log pa'i rtog pa ngan pas bltas pas/ gshin rje rab
<p>175a.7</p>tu khros pa ni shin tu mi bzad par snang ste/ de'i 'khor ni bsam gyis mi khyab pa las/ mdor bsdu na tsha grang gnyis te/ tsha ba la brgyad de/ mnar med pa dang / rab tu tsha ba dang / tsha ba dang / ngu 'bod chen po dang / ngu 'bod dang / bsdus 'joms dang / thig nag dang / yang sos
<p>175b</p>
<p>175b.1</p>dang brgyad do/ /grang ba brgyad ni/ chu bur can dang / chu bur rdol ba dang / so thams thams pa dang / kyi hud zer ba dang / a chu zer ba dang / ut+pal ltar gas pa dang / pad+ma ltar gas pa dang / pad+ma ltar gas pa chen po ste brgyad do/ /nyi tshe ba dang / mtha' 'khor ba gnyis te bco brgyad kyang / ming
<p>175b.2</p>ngam brda'am thig le bri/ me'i phyogs nas dbang ldan gyi phyogs su bskor te bri'o/ /'tshe ba ni nyon mongs pa lnga'i cha shas sdug bsngal gyi bdag gis gzhan la 'tshe bar byed pa dang / gzhan bdag la 'tshe ba'i phyir na 'tshe ba'o/ /de ni 'dod chags bya dang / gti mug phag dang / 
<p>175b.3</p>zhe sdang sbrul dang / nga rgyal rtsangs pa dang bzhi ste nyi shu rtsa gnyis de ltar lha sum brgya bcu gcig go/ /bgegs dang bi na ya ka ni/ /zhes pa ni/ bgegs ni/ dge ba'i bar du gcod cing mtho ris dang thar pa la sgrib pa'i phyir na bgegs te/ spyir ni stong phrag brgyad cu rtsa bzhi yod pa la/ 
<p>175b.4</p>'dir ni rnam pa brgyad smos te/ tshangs pa srin po'i gdon dang / brjed byed kyi gdon dang / rnon po dang / grib gnon gyi gdon dang / skem byed dang / ma mo'i gdon dang drug gi steng du/ gtso bo bi na ya ga 'khor lo bsnams pa/ btsun mo brgyad de/ lha sum brgya bcu dgu dang / 
<p>175b.5</p>sems can kun la phan byed pa'i/ /drang srong skal ba chen po rnams/ /zhes pa ni/ sems ni rnam par shes pa'i tshogs brgyad la/ nye bar len pa'i phung po lnga dang 'brel pa/ kun ni khams gsum pa kun yin te/ phan pa ni thabs mkhas pa'i sgo nas byed pa'i tha tshig go/ / 
<p>175b.6</p>de ni drang srong ste/ drang ba ni skyon spangs pa yin la/ srong ba lam drang po la srong ba yin pas so/ /skal ba chen por brtul zhugs dang mthu che ba'i phyir na skal ba chen po ste/ rnams ni mchog brgyad bri ba'i tha tshig ste/ drang srong mes bzhi rin po che 'bar ba/ nag pa 'khor lo/ yang
<p>175b.7</p>dag shes rdo rje/ mdun bdar rtse gsum/ gya gyur rin po che'i sgrom/ gyur mid dgra sta/ aM gu me phung / g.yog dor 'khor lo bsnams pa ste/ me lha'i 'khor ba nas shar lho'i mtshams nas dngar te bri/ de ltar lha sum brgya nyi shu rtsa bdun no/ /mkha' 'gro ma dang bud
<p>176a</p>
<p>176a.1</p>med bri/ /zhes pa ni/ mkha' 'gro ni las dang rdzu 'phrul dang stobs kyis mkha' la 'gro ba ste/ bdud kyi rgyal po mngag pa yin te/ rnam pa brgyad du bstan to/ /lA ma kau rI ma byis dbyug dang / lA ma tsau rI ma mda' gzhu dang / lA ma phra mo ha rgyal mtshan dang / lA ma be+e
<p>176a.2</p>tA lI rdo rje/ lA ma puk+ka sI rgyu zhags/ lA ma g+hasma rI thod pa/ lA ma tsaN+Da lI rtse gsum/ lA ma sma sha lI rin po che 'bar ba/ lho nas nub tu bri/ bud med ni ma mo chen mo ste/ bud med kyi tshul du gnas pa bud med bco lnga ste/ de ltar lha sum brgya bzhi bcu rtsa gnyis so/ /de bzhin
<p>176a.3</p>sring mo rnal 'byor ma/ /zhes pa ni/ de bzhin gong ma dang 'dra bar bud med kyi tshul du gnas pas de bzhin sring mo ni bzhi ste/ rgyal ma pad+ma bsnams pa dang / rnam par rgyal ma rdo rje bsnams/ mi pham ma 'khor lo/ rig sngags 'chang rtse gsum bsnams/ sring mo ltar
<p>176a.4</p>gdung ba'i phyir na sring mo'o/ /nub nas byang du bri'o/ /rnal 'byor ma ni/ rnal 'byor ni chos nyid la/ rnal 'byor rig pa ste/ sku chos nyid la rnal 'byor rtags brgyad du bstan pas na/ bkra shis brgyad de/ pad+ma can dpal be'u/ 'jigs byed 'khor lo/ rnam par rgyal
<p>176a.5</p>ba rgyal mtshan/ gdangs can gdugs/ 'od ldan pad+ma/ yid gzhungs pa bum pa/ dri med dung 'dzin pa dang / yid bzangs gser nya ste/ de ni 'jig rten pa'i 'khor dgar gzhug pa'i phyir na/ sprul pa'i sku'i rtags/ 'jig rten pa'i snam bu la bri ste/ de ltar lha sum
<p>176a.6</p>brgya lnga bcu rtsa bzhi'o/ /'byung ba bzhi'i lha chen zhes pa ni dngos po'i 'byung ba'i gzhi med par 'byung bas na 'byung po'o/ /smin par byed pas me lha gsal ba'i 'od zer me dpung bsnams/ sdud par byed pas ba ru Na sbrul zhags bsnams/ g.yo bar byed pas ba ya be sbud pa/ 
<p>176a.7</p>snang bar byed pas sa bdag lag chen 'khor lo/ de dag ni phyogs skyong bcu'i 'khor du bsdus pa yang yod/ grangs kyi khyad par spyir gtong ba yang yod/ khyim dang ri la gnas pa yang / /zhes pa ni khyim gyi lha ste/ kun du snang ba rin chen sgrom/ /ri la brten cing gnas pa ni/ /ri'i lha
<p>176b</p>
<p>176b.1</p>rab tu brtan pa'i blo gros rin po che 'bar ba/ kun dga' gnas la sogs/ ljon shing skye ba'i bdag po byed pas shing gi lha/ kun nas 'od zer shing thog bsnams/ mi mang po 'du ba'am/ chos bshad pa'am/ dge 'dun gyi ra ba rnams bsrung bas kun dga' ra ba'i lha/ 
<p>176b.2</p>kun du snang ba'i blo gros ljon shing bsnams/ gnas la brten cing bsrung bas na/ gnas kyi lha tshogs sgo ste/ phyag na 'khor lo bsnams/ dur khrod grong khyer gnas pa rnams/ /zhes pa ni/ dur ni sdud pa la khrod ni 'byung bas te/ mi ro rnams kyi khog srung byed pa'i 'dre
<p>176b.3</p>'byung ba'o/ /dge ba kha T+wAM ga bsnams/ grong ni nyung ngu la/ khyer ni mang po ste/ yul khams tsam re re la bya ba'i tha tshig ste/ grong khyer gyi lha bsod nams dge ba'i blo gros phyag na rin po che 'bar ba bsnams/ spyir 'byung ba bzhi/ phyogs skyong khongs su btang ba ni/ lha
<p>176b.4</p>sum brgya drug cu rtsa gcig btang ba ni sum brgya drug cu rtsa lngar 'dod ming ngam brda'am yang na thig le rnams kyang bri bar bya zhes pa ni/ ming ni btags pa'i rang bzhin du smos pa'o/ /brda ni phyag mtshan/ thig le gdan/ tshom bu byas nas gzhag pa'o/ /de nas mkhas pas
<p>176b.5</p>dkyil 'khor zhes pa ni/ de nas skabs kyi rting thogs su byung ba la bya/ mkhas pa ni sgrub pa po gdams ngag dang bcas pa gtan tshigs dang sgra sbyor bye brag kun la mkhas pa'o/ /dkyil 'khor ni kun rig rtsa ba'i maN+Dal chen po ste smos pa 'di nyid la bya'o/ /kun rig ni
<p>176b.6</p>dus gsum ma 'dres par mkhyen pa/ rtsa ba ni byang chub sems/ dkyil ni byang chub sems gzung 'dzin dang bral bas/ 'khor ni de las che ba'i yon tan sna tshogs 'byung ba'o/ /chen po ni phrin las dang thugs rje chen por ston pa'i lha sum brgya drug cu po de dag kyang sku gsum
<p>176b.7</p>dang 'khor du sbyar ro/ /de yang kun rig rnam par snang mdzad chos kyi sku/ rigs bzhi'i sangs rgyas dang / rigs kyi yum longs spyod rdzogs pa'i sku/ sems dpa' bcu drug dang / dpe med pa man chad thugs rje sprul ba'i sku/ nyan thos nas grong khyer gyi lha la thug
<p>177a</p>
<p>177a.1</p>pa'i bar thams cad sprul pa'i sku'i 'khor te/ thugs rje sprul pa tha dad par ston pas na/ 'khor yang tha dad par bris pas/ mchod pa dbul zhing maN+Dal gzhung bzhin du byas na bsod nams kyi tshogs skye'o zhes pa'i tha tshig go/ /da ni maN+Dal gyi rgyan chos
<p>177a.2</p>ston te/ ci'i phyir zhe na/ bla re rgyal mtshan lhab lhub dang / /zhes pa nas/ bza' dang btung ba sbyar ba legs/ /zhes pa'i bar te/ khams gsum gyi bla mar gyur pas bla re dang / bdud las rgyal ba'i rgyal mtshan dang / thugs rje'i phrin las kyi lhab lhub dang / byang chub
<p>177a.3</p>sems kyi gdugs dang / phrin las kyi rnga yab dang / thugs rje'i lda ldi dang / sku'i 'phan dang / tshul khrims kyi na bza' dang / gser gyi bum pa bcu drug dang / chos kyi dbyings kyi phyag rgya bstan pa dang / rigs lnga/ ye shes kyi bum pa lnga/ rigs lnga'i chus bkang la gzhag
<p>177a.4</p>pa dang / shes rab kyi mar me dang / thugs rje'i gtor ma dang / mdzes pa'i lha bshos dang / ro brgya dang ldan pa'i zas sna tshogs pa dang / yan lag brgyad dang ldan pa'i yon chab la sogs pa'i btung ba rnams kyi maN+Dal gyi rgyan chas mchod pa'i phyir brgyan to/ /'khor gyi
<p>177a.5</p>'byung po'i kha zas la sogs pa rnams ni bde ste bshad mi dgos/ da ni slob dpon maN+Dal la 'jug pa ston te/ de nas khrus la sogs pa byas nas zhes pa ni/ de nas maN+Dal gyi rgyan chas la sogs pa tshang ba'i rting thogs la bya ste/ khrus ni rnam par rgyal pa'i bum pa byin
<p>177a.6</p>gyis brlabs nas phyi'i lus bkru ba dang / rtogs pa'i khyad par gyis nang gi sems bkru ba dang / bsogs bya ba ni/ chos gos dang / kha zas mngar ba dang / dkar gsum la sogs pa bza' zhing / rdo rje 'dzin ma'i phyag rgya bcings nas/ rig pa'i me tog thogs la/ 
<p>177a.7</p>'phags pa spyan drangs nas/ phyag rgya rnam bzhis gzugs brnyan la phab ste/ bdag nyid rtogs pa dang / goms pa 'jug go/ /slob dpon maN+Dal du 'jug ba bstan zin to/ /da ni slob dpon zhugs pa'i yon tan mtshan ma thob pa'i rtags ston te/ ci'i phyir zhe na/ 
<p>177b</p>
<p>177b.1</p>de nas mtshan ma skyes te mgu nas ni zhes pa ni/ de nas ni zhugs pa'i rting thogs so/ /mtshan ma ni dngos grub kyi rtags te/ dri zhim po dang / 'od dam rlangs pa la sogs pa'o/ /skyes te ting nge 'dzin gyi mthu las skye ba dang / sngon bsags kyi dge bas skye ba'o/ /mgu
<p>177b.2</p>nas ni rang gi ting nge 'dzin rtse gcig pas mgu nas rtse gcig pa dang maN+Dal gyis 'phags pa dgyes nas dngos grub ster ba'o/ /thog ma dang tha ma med par mngon sum mthong gi / sngon bsags pa yod na ni/ dngos grub kyi rtags nye ste/ thog ma nas mthong la/ sngon bsags
<p>177b.3</p>chung nas rtsol ba zhan na ni mtha' mar mthong ste/ mngon sum ni dbang po'i dngos su ni/ 'od dam rlangs pa mthong la/ yid kyi mngon sum ni/ yid kyis ji ltar bsgoms pa de ltar mthong ba'o/ /rnal 'byor mngon sum ni/ gnas ni gnas kyi ting nge 'dzin dang / 'byor lhag
<p>177b.4</p>mthong gi ting nge 'dzin shes rab kyis cha snyoms pa ni mthong ba'o/ /mchod yon gsang la sogs pa zhes pa ni/ mchod pa rnam pa lnga/ yon ni bla re la sogs pa rnams/ mchod pa'i dkyil 'khor gyis 'phags pa mchod/ rtags ni rgyu dang rkyen sngags dang ting nge 'dzin
<p>177b.5</p>gyi rtags so/ /gsang ni 'dod pa'i yon tan lnga lha mor byin gyis brlabs pas thun mong ma yin pa'i phyir gsang / sogs ni thams cad 'tshogs pa la bya/ dbyangs snyan pa'i bstod pa dang / lha rdzas kyi zhes pa ni/ dbyangs ni rgyu dang ngag gi glu len pa la bya'o/ /snyan
<p>177b.6</p>pa ni rnar snyan la/ bstod pa ni yon tan gyi sgo bstod de/ lha rdzas mchod pa'i khyad par la bya bas/ dngos grub mi nyams par bya ba'i phyir 'phags pa mchod/ slob dpon zhugs pa'i yon tan mtshan ma mthong ba'i rtags dang / mchod pa dang bcas pa
<p>177b.7</p>bstan zin to/ /da ni 'jig rten pa'i 'khor la/ mchod pa'i sbyin pa la bab ste/ de ci'i phyir zhe na/ de nas 'byung po kun gyi gtor ma zhes pa ni/ de nas ni skabs kyi rting thogs so/ /'byung po ni dge ba'i tshogs la 'byung ba'i phyir na 'byung po ste/ 'jig rten pa'i
<p>178a</p>
<p>178a.1</p>bsod nams can rnams so/ /las kyi bag chags mi dge ba'i mthu las 'byung bas 'byung po ste/ sems can dmyal ba la sogs pa ngan song ba'o/ /kun gyi ni ma lus pa'i phyir te maN+Dal du bkod pa rnams so/ /gtor ma ni phrin las te khyab par byed pa ste/ 
<p>178a.2</p>ma ni len par byed pa ste mi dmigs par gtong ba'o/ /da ni slob ma 'jug pa ston te/ ci'i phyir zhe na/ de nas sngags pa bla med byang chub kyi/ /zhes pa ni/ sngags pa ni slob dpon te/ ting nge 'dzin sngags kyi mthu dpal skye bas sngags pa'o/ /bla med ni rgyu bla na med pa'i sgo nas
<p>178a.3</p>ni zhugs/ 'bras bu bla na med pa thob pa'o/ /byang chub ni zad pa dang / mi skye ba ste/ slob ma de la zhugs pa'i phyir ro/ /ci'i phyir zhe na/ gnas su slob ma yongs su smin par bya zhes gsungs so/ /mtshon pa'i gnas ni dkyil 'khor ro/ /rgyu'i gnas ni slob ma'i sems so/ / 
<p>178a.4</p>yongs su smin par bya ba ni 'bras bu thob par bya ba'i phyir/ sems ma grol ba grol bar bya ba'i phyir/ slob ma sems bskyed/ rdo rje 'dzin ma'i phyag rgya bcings la/ maN+Dal slob dpon la yon 'bul lo/ /rig pa'i me tog lha la 'phangs pa'o/ /gang la bab pa'i
<p>178a.5</p>lha de la bstan pa dang / yi dam du 'char gzhug pa'o/ /da ni slob ma la dam tshig dbog pa ston te/ ci'i phyir zhe na/ de nas sngags pa mkhas pa yis/ /zhes pa ni/ de nas skabs kyi rting thogs so/ /sngags pa ni slob dpon no/ /mkhas pa ni dam tshig sgrogs
<p>178a.6</p>pa la mkhas pa'o/ /slob dpon gyis ar+g+ha byin gyis brlabs nas/ slob ma la dam tshig bsgrags pa'i tshigs bcad dang / sngags dang skyon yon ni bde ste ma bris so/ /da ni dam tshig dbog ste/ ci'i phyir zhe na/ khyod kyis srog chags gsad mi bya/ /zhes pa nas/ 
<p>178a.7</p>mdor na yid gnyis som nyi mi bya ste/ /zhes pa'i bar ni snying rje rgyun mi 'chad pa'i phyir ro/ /srog mi gcod pa dang / chags pas khams gsum du 'khor bar ma byin par mi blang ba dang / dam pa'i chos dang mi mthun pa'i brdzun mi smra ba dang / chags pas ting nge 'dzin
<p>178b</p>
<p>178b.1</p>nyams pa'i gzhi yin pas bud med la chags pa mi skyed pa dang / nyes pa'i gzhi yin pas chang mi 'thung ba dang / 'byung po'i kha zas sha mi za ba dang / bsam pa ngan pa'i sbyor ba sems la mi bya ba dang / dmigs pa'i rten dkon mchog gsum mi spang ba dang / byang chub kyi
<p>178b.2</p>sems rjes su gzung ba dang / lha'i snying po rdzogs pa dang / phyag rgya rnams rtag tu bya ba dang / lha dang slob dpon dbyer med par blta ba dang / slob dpon gyi bka' las mi 'da' zhing / lha la phul ba la mi 'gong ba dang / sngags dang phyag rgya la mi smad cing dang du blang ba
<p>178b.3</p>dang / grong sngags kyi las mi bya ba dang / yid gnyis dang som nyi mi bya'o/ /da ni mi 'da' ba'i thabs bstan cing dbang bskur ba ston te/ de ci'i phyir zhe na/ bdag gi de bzhin dang ni sngags sogs de bzhin pa ni/ bdag sgrub pa po slob dpon no/ /de nyid ni slob ma nyid la bya la/ 
<p>178b.4</p>sngags rig pa la sogs pa ni mngon par byang chub pa lnga dang / cho 'phrul rnam pa bzhi la sogs pa la/ de bzhin bdag nyid ji ltar bsgoms pas de bzhin du slob ma yang sgom du gzhug pa'o/ /rnam gcig tu ni bdag ni slob ma nyid/ lha sngags ni lha'i snying po'o/ /sogs
<p>178b.5</p>ni phyag rgya la sogs pa/ de bzhin slob ma de sgom du gzhug pa'i tha tshig go/ /de yang ci'i phyir zhe na/ mos pa brtan dang ldan pa dam bcas nas/ /zhes pa ni/ mos pa ni slob ma yid ches pa'i sgo nas so/ /brtan pa ni sems mi 'gyur zhing 'khu ldog med pa'o/ /ldan pa ni
<p>178b.6</p>yon tan tshang ba'i phyir smos la/ dam bca' ba ni mi 'da' zhing / /mi 'gyur bar dam bsgrags nas dbang bskur ba'i don to/ /ci'i phyir zhe na/ bdag gi de bzhin dang ni sngags sogs de bzhin nyid/ /ces pa ni/ sarba ni thams cad dkyil 'khor gyi lha rnams so/ /bid
<p>178b.7</p>ni rig pa ste thugs so/ /ji bzhin ni slob ma ste/ lha ji bzhin du dam bca' ba'o/ /dbang ni thugs te yo ga'i dbang bcu dang / thabs dang shes rab kyi dbang dang / rin po che sna bdun gyi dbang dang gsum mo/ /bskur ni slob ma la sbyin pa'i tha tshig go/ /ci'i phyir zhe na/ bum pa la
<p>179a</p>
<p>179a.1\]356 ]sogs ji snyed mang thogs la/ /bcu po rnams kyis dbang bcu ci dgar bskur/ /zhes pa ni/ slob dpon gyis bum pa thugs kyi ngo bo sarba bid kyi byin gyis brlabs nas/ bdud rtsi bum pa yum shes rab kyi pha rol tu phyin pa'i ngo bo'o/ /byang chub kyi sems ye shes kyi
<p>179a.2</p>sprul pa 'byung bas slob ma la dbang bskur bas/ nyon mongs pa lnga 'joms pas rigs rnam pa lnga'i dbang dang / thabs mkhas pa thugs rje'i phreng ba'i dbang dang / byang chub sems dpa' cod pan gyi dbang dang / mi 'da' ba phyag rgya'i dbang dang / rgyal ba'i sras yin
<p>179a.3</p>pas ming gi dbang dang / de bzhin gshegs pa'i phrin las mdzad pas las kyi dbang dang / 'khor ba gting nas 'joms pas 'khor lo'i dbang dang / gnyis su med pa gzungs kyi dbang dang / chos nyid kyi don mthong bas gsang ba'i dbang dang / rgyal ba'i sras yin pas ming
<p>179a.4</p>gi dbang dang / de bzhin gshegs pa'i de bcu ni slob ma ji ltar dga' bar dbang rim pas bskur ro/ /da ni thabs shes rab kyi dbang bskur te/ de nas lag tu rdo rje dang dril bu sbyin/ thugs yang dag pa'i ye shes kyi rdo rje thabs kyi dbang dang / chos kyi dbyings skye ba med pa'i
<p>179a.5</p>dril bu shes rab kyi dbang dang / gnyis ni mtha' gnyis dbang bskur bas thabs dang shes rab bo/ /da ni sa dang po thob pa'i las rin po che sna bdun gyi dbang bskur te/ ci'i phyir zhe na/ 'khor lo la sogs rin chen bdun thogs la/ mi dbang dbang phyug 'khor lo thob pa
<p>179a.6</p>dang / sdig pa gzhom phyir dbang ni bskur bar bya/ /zhes pa ni/ 'khor lo ni gtso bo yin pas sna la smos so/ /sogs kyi khungs su rin po che sna bdun 'byung ste/ byang chub kyi yan lag bdun dang sbyar te/ chos rnam par 'byed pa ni shes rab kyi rang bzhin te/ rang bzhin
<p>179a.7</p>ni yan lag go/ /de'i rtags ni yang dag pa'i shes rab kyis 'khor ba 'joms pas na 'khor lo'o/ /rin po che ni/ btang snyoms ni mthong bas na spang bar bya ba'i ting nge 'dzin spangs nas nyon mongs pa rgyun du mi 'byung bas/ nyon mongs pa med pa'i yan lag ste/ de'i rtags ni
<p>179b</p>
<p>179b.1</p>thabs thugs rjes nor bu rin po che'o/ /shin tu sbyangs pa ni lus sems las su rung ba ste/ 'dod chags la sogs pa mi 'byung bas de'i rtags ni yang dag pa'i shes rab kyi btsun mo'o/ /brtson 'grus ni nges par 'byung ba'i yan lag ste/ so so'i gnas las nges par
<p>179b.2</p>'byung ba'i yan lag ste/ de'i rtags ni rdzu 'phrul gyi rta rin po che'o/ /ting nge 'dzin ni mthong bas spang bar bya ba'i nyon mongs pa spong bas gnas kyi yan lag go/ /de'i rtags ni thabs mkhas pa'i glang po rin po che'o/ /dga' ba'i phan yon gyi yan lag ste/ sa dang
<p>179b.3</p>por bden pa mthong bas des lus sems las su rung bas phan 'dogs pas na de'i rtags ni 'khor ba'i dgra 'joms pa dmag mi rin po che'o/ /dran pa ni shes rab kyi rgyu ste/ gnas kyi yan lag yin pas de'i rtags ni dran pa dang ldan pa'i khyim bdag rin po che'o/ /mi dbang
<p>179b.4</p>ni 'jigs pas mthong ba'i phyir ro/ /dbang ni sa dang po thob cing de la longs spyod pas phyug go/ /sdig pa ni bag chags la/ gzhom pa ni sprul pa'i sku 'phro 'du bstims la/ dbang ni byin gyis brlabs la byin pa'o/ /da ni slob ma dga' ba'i gtang rag yon 'bul ba
<p>179b.5</p>bstan te/ ci'i phyir zhe na/ sngags 'grub phyir ni mos ldan slob ma la/ /zhes gsungs te/ sngags ni nyon mongs pa bcom nas dbang thob pa'o/ /grub pa ni chud ma zos par ro/ /phyir ni yon 'bul ba'i phyir na/ mos pa ni sems la/ ldan pa ni dad pa'o/ /slob ma ni dbang
<p>179b.6</p>bskur ba ste/ des slob dpon gyi ngag mnyan nas gzhung las byung ba bzhin yon 'bul ba'o/ /dbang bskur ba'i yon tan yang bde ste ma smos so/ /da ni slob dpon gyi blta thabs ston te/ ci'i phyir zhe na/ sangs rgyas kun dang bla mar mnyam/ /zhes pa ni/ sangs rgyas kun ni
<p>179b.7</p>dkyil 'khor gyi lha la bya la/ bla ma ni slob dpon te/ mnyam pa ni lha dang 'dra bar blta ba'i phyir/ lha ngo shes su 'jug cing dam mi 'da' bar ston pas mnyam/ slob dpon la ni brnyas mi bya/ /zhes pa ni/ bdag 'khor ba las 'dren cing yang dag pa'i don ston pas na/ 
<p>180a</p>
<p>180a.1</p>slob dpon la brnyas na 'phags pa thams cad la brnyas pa'i tha tshig go/ /de'i 'og tu grogs mched la brnyas pa ston te/ ci'i phyir zhe na/ rdo rje spun dang sring mo dang / /zhes gsungs te/ rdo rje'i dam tshig rdo rje ltar bsrung ba dang / dngos grub rdo rje bstan pa'i
<p>180a.2</p>sgo nas bsgrub pa'o/ /spun ni pha ma gcig pa'i don to/ /lha dang slob dpon pha dang 'dra ba dang / dam pa'i chos ma dang 'dra ba dang / gnyis pa rten cing gnas pa dang / mi 'bral zhing 'grogs pa'i phyir na spun no/ /sring mo ni ming sring ltar tshul bsrung ba dang / pha ma'i
<p>180a.3</p>rgyu rkyen gcig las byung ba 'dra bas/ rgyu rang gi sems la/ rkyen rang slob dpon gyi bka' drin gyis 'bras bu bla na med pa 'byung ba'i phyir na/ sgrub pa'i grogs ni mi brnyas par brtse gdung bya ba'i tha tshig ste/ zhib tu gzhung las smos so/ /da ni dkon mchog gsum po la
<p>180a.4</p>gnod pa byed pa la/ bzod pa mi bsgom pa ston te/ ci'i phyir zhe na/ dkon mchog gsum la gnod byed la/ /zhes gsungs te/ dkon pa ni rgyu bsgrub par dka' ba dang / 'bras bu thob par dka' ba'i phyir dkon no/ /mchog ni rkang gnyis mchog sangs rgyas/ 'dod
<p>180a.5</p>chags dang bral ba'i mchog dam pa'i chos/ mang po 'dus pa'i mchog dge 'dun te/ de gsum la gnod pa byed pa la bzod pa mi skyed de/ ci'i phyir zhe na/ nyes pa byed pa la chad pas ma chod na/ glang po che rdzing rnyog pa ltar/ yul la nyes pa 'phel ba'i gzhi'o/ /bsgrubs
<p>180a.6</p>na myur du 'grub par 'gyur/ /zhes pa ni/ bsgrubs pa ni gong ma'i don la bya/ myur ba ni gus par grub pas mi thogs pa'i phyir ro/ /'gyur ni ras dkar po dmar por bya ba'i mthu btsod la yod pa dang 'dra bar/ 'bras bu bla na med pa'i rgyu ni rang gi sems la yod pa'i tha
<p>180a.7</p>tshig go/ /kun rig rtsa ba'i dkyil 'khor yan lag dang bcas pa bshad zin to// //da ni bsgrub par bya ba'i thabs sku gzugs kyi don te/ ci'i phyir zhe na/ de nas bcom ldan 'das kyis lha'i dbang po brgya byin dang zhes pa ni/ de nas ni skabs kyi rting thogs so/ /bcom
<p>180b</p>
<p>180b.1</p>ni sgrib pa rnam pa gnyis bcom la/ ldan ni thun mong dang thun mong ma yin pa'i yon tan dang ldan pas te/ lha'i dbang po brgya byin dang / gsol pa 'jig rten la phan pa'i tha tshig tu gsungs pa'i tshig tu smos so/ /sgrub pa'i cho ga 'di gsungs so/ /zhes pa ni/ sgrub pa
<p>180b.2</p>rnams ni gsum ste/ sku gzugs gzugs brnyan sgrub pa dang / dngos grub kyi rdzas sgrub pa dang / 'bras bu bla na med pa sgrub pa'i phyir na sgrub pa'o/ /cho ga ni zhib mo'i sgo nas bya ba'i tha tshig la/ 'di ni 'og gi don la gsungs pa ni de bzhin gshegs pas gsungs pa'i tha
<p>180b.3</p>tshig go/ /bcom ldan 'das thams cad rig pa zhes pa nas/ sgrol ma zhes bya ba'i bar du ni sku gzugs bri ba'i lha'i khyad par ston te/ ci'i khyad par zhe na/ de bzhin gshegs pa yang dag pa/ /zhes pa ni/ dbus su rnam par snang mdzad bri'o/ /yang dag pa'i ye shes
<p>180b.4</p>kyis 'khor ba'i ngan song 'joms pas ngan song 'joms pa g.yas su bri'o/ /'khor ba g.yon phyogs dang 'dra ba la/ thugs rje dang las bskyed pa'i phyir/ shAkya thub pa g.yon du bri'o/ /thabs thugs rje dang ldan pa'i rtags su/ ngan song sbyong ba'i 'og tu spyan ras
<p>180b.5</p>gzigs bri'o/ /sku gsung thugs gsang ba'i mdzod 'dzin pas/ shAkya thub pa'i 'og tu phyag na rdo rje bri'o/ /nyon mongs pa'i nad bzhi brgya rtsa bzhi gso ba'i rtags su sman gyi bla bri'o/ /dug gsum bdud rtsir bsgrub pa'i phyir/ kun rig gi 'og tu rta mgrin bri'o/ /bdud dang
<p>180b.6</p>dregs byed gdul ba'i phyir/ 'jig rten gsum las rnam par rgyal ba rta mgrin gyi g.yon du bri'o/ /yang dag pa'i shes rab kyis rtogs pa'i yul yin pas/ kun rig gi mdun du sangs rgyas spyan gyi zla ba tshes pa la spyan yod pa bri'o/ /g.yas su mA ma kI bri'o/ /g.yon
<p>180b.7</p>du sgrol ma bri/ rgyab tu gos dkar mo bri/ 'og tu ma chag pa pad+mo'i rdzing bu bris la/ de'i nang du ni/ nyon mongs pa 'khor bar mi gtong ba'i chu srin gyi gzugs dang / gzung 'dzin rnam pa gnyis dang bral ba'i rtags su sbal pa bri'o/ /thugs rje'i rdzu 'phrul gyis 'khor ba'i nye
<p>181a</p>
<p>181a.1</p>gnas la 'dzin cing 'brel pa'i rtags su sbal pa dkar po'ang phyir bri'o/ /skyon gyi bag chags dang bral zhing / thugs rje'i thugs mnga' ba'i rtags su rus sbal dkar po bri/ nyon mongs pa zad par mdzad pa'i rtags su nya dkar po bri'o/ /de rnams ni ye
<p>181a.2</p>shes kyi rtags dang / mdzes pa'i rgyan dang thugs rje'i yul gsum ka sbyar zhing shes par bya/ rgyan chas phyi ma ni gzhung las byung bar bas/ lha mi brjed cing dran par bya ba'i phyir/ bdag nyid kyang thal mo sbyar zhing mchod pa byed pa'i tshul du bri'o/ /da ni mchod pa'i thabs ston te/ de
<p>181a.3</p>nas ri mo'i gzugs de mngon par mchod de zhes pa ni/ ri mo'i gzugs brnyan ri mor bri'o/ /mngon par ni dbang po'i mngon sum du ri mo gzhag la yid kyi mngon sum ni ting nge 'dzin gyi maN+Dal du bsgom pa'i don to/ /mchod pa'i rgyu dang rkyen dang thabs so/ /rgyu ni lus ngag yid gsum
<p>181a.4</p>gyi sdig pa bshags pa'o/ /rkyen ni dngos grub kyi rdzas kyi mar dang / bu ram dang / dzA ti pha la la sogs te/ dngos grub kyi snod du blugs nas mchod par bgyi ba ni rnam pa gnyis te/ gzugs brnyan mchod pa'i 'bras bu ni/ sku bzhad pa la sogs pa'i rtags 'byung ba'o/ /bdag
<p>181a.5</p>nyid kyis spyan dbye zhes pa ni/ bdag nyid ni sgrub pa'o/ /spyan ni sku gzugs kyi spyan no/ /dbye ba ni rnam pa gnyis te/ gzugs brnyan dang / mtshan ma'i spyan dbye ba'i thabs dang gnyis so/ /de la gzugs brnyan gyi spyan la yang nyi zla'i maN+Dal bsgoms nas/ bdag gi mig
<p>181a.6</p>las ye shes kyi dzaHspros te/ rang gi maN+Dal nas thugs dam gyi rgyud bskul nas/ bdag ting nge 'dzin dang / chu dang 'o ma 'dres par gyur te/ grangs kyi bsnyen pa dang / mtshan ma'i bsnyen pa tshul bzhin du byas nas gzugs brnyan gyi sku gzugs la phab ste/ gnyis su med
<p>181a.7</p>par byin gyis brlab cing brtan par byas nas/ ye shes kyi spyan gyis 'gro ba la gzigs pa dang / byin gyis rlabs par byed pa ni ting nge 'dzin gyis spyan dbye ba'o/ /dngos grub sgrub pa'i rtags bde ste ma bris so/ /da ni byin gyis brlab pa ston te/ ci'i phyir zhe na/ de nas gzugs brnyan
<p>181b</p>
<p>181b.1</p>de byin gyis brlabs te zhes pa ni/ de nas ni skabs kyi rting thogs so/ /gzugs ni brtan te byung ba dang / mtshon par byed pa'i phyir na gzugs te/ de ni gong du smos pa yin la/ byin gyis brlabs te zhes pa ni/ ye shes kyi sku'i sprul pa spros pa sku la phog ste sku stong pa
<p>181b.2</p>nyid du byin gyis brlabs/ gsung yig 'bru'i 'phro 'du spros te/ gsung la thim pas na gsung smon pa med par byin gyis brlabs pa'i sku gzugs de la dngos grub gsol ba'i phyir/ spyan sngar mchod pa dbul zhing bsnyen par bya ba'i don to/ /de ci'i phyir zhe na/ 
<p>181b.3</p>rtag tu mngon sum 'dug kyang zhes gsungs te/ rtag tu zhes bya ba ni/ mi 'bral bar bya ba'i don to/ /mngon sum du ni dbang pos mthong bas lta/ yid kyis ni dmigs pa'i ting nge 'dzin gyis ni bsgom pa'i don to/ /da ni bsgrub pa'i gnas bstan te/ de nas
<p>181b.4</p>dben pa'i gnas su zhes pa ni/ sems dben pa ni phyi yul la mi spro ba dang / yul dben pa ni mi'i skad mi thos pa dang / ting nge 'dzin dben pa ni/ sems rtse gcig tu mi 'gyur ba'i klong du gyur pa/ gnas ni lus kyi gnas ni dben pa yin la/ dbang po dben pa'i
<p>181b.5</p>gnas ni/ gzugs brnyan gyi sku yin la/ ting nge 'dzin dben pa'i gnas ni chos nyid yin te/ bsnyen pa'i don gyi dkyus las 'byung bsam smos so/ /da ni dngos grub kyi rdzas ston te/ bsod nams snod las ci dga' bar/ /dngos grub mchog ni stsol bar bya/ /zhes
<p>181b.6</p>gsungs te/ sgrub pa pos dngul gyi phor pa'am/ rin po che'i snod gtsang ma'i nang du/ dngos grub kyi bu ram dang tsan+dan la sogs te mchod pa'i cha rkyen la bsnyen pa tshul bzhin du byas nas/ lha'i dbang por byin gyis brlabs pa ste/ 'phags pa la yang dngos grub
<p>181b.7</p>thob tsa na/ mchod rdzas kyi skal ba dbul/ sems can la yang snying rje'i mgron du sbyin/ bdag gis kyang dngos grub kyi rdzas la longs spyod pa'i phyir gzung / phyi ma ni bde ste ma smos so/ /sku gzugs kyi cho ga bsdus pa bshad zin to// //da ni ma grub na spogs pa'i don
<p>182a</p>
<p>182a.1</p>te/ ngan song las thar par ston te/ ci'i phyir zhe na/ de nas lha rnams kyi dbang po brgya byin gyis zhes pa ni/ phyi rabs kyi sems can rnams la phan 'dogs pa'i don du ma grub na spogs pa'i cho ga ston te/ zhu ba'i yon bdag yin pas ma smos so/ /de ltar
<p>182a.2</p>zhu ba gsol nas/ ston pas gnang nas bka' stsal ba'i don to/ /ci'i phyir zhe na/ de bzhin dkyil 'khor bris nas ni/ /zhes gsungs te/ de bzhin zhes bya ba ni gong ma'i rtsa ba'i dkyil 'khor chen po nas byung ba de ltar bya ba'i tha tshig go/ /de yang 'jig rten las
<p>182a.3</p>'das pa'i maN+Dal sgo gnyis pa yan chad bri bar 'byung ste/ de ltar gnyis su smos pa yang / gong gi sgrub thabs yin pas 'og ma ma grub na spogs pa'i cho ga yin te/ gong ma ni nor bu dri ma med pa'i don du gsungs la/ 'di ni phyi rabs kyi sems can la ma grub na spogs
<p>182a.4</p>pa'i thabs su shes par bya/ de ltar yang ni bum pa zhes pa ni/ lha'i grangs so so'i bsnyen pa dbul ba rtags ma byung gi bar du bsnyen pa byas nas/ bum pa la bruM las rin po che'i gzhal yas khang du chos kyi rang bzhin du bsgom/ nang gi bcud ye shes kyi phrin las thabs
<p>182a.5</p>thugs rje 'od zer sna tshogs pa 'byung bar bsams la/ lha so so'i rtsa ba'i sngags dang / shi ba'i ming spel mar bzla zhing / yang dang yang du ting nge 'dzin gyis dar bskyed la gzhung las byung ba'i yon tan thob par 'gyur ro/ /da ni de'i yan lag mtshan ma la dmigs
<p>182a.6</p>nas/ ngan 'gro las thar pa'i thabs ston te/ ci'i phyir zhe na/ de yi gzugs brnyan bri ba'am/ gur gum gyis ni ming yang rung / /zhes gsungs te/ de ni dmigs pa'i rten gang la bya ba'o/ /gzugs ni rten par byed pa'i gzhi rnam par bam pa'i ro'i gzugs brnyan
<p>182a.7</p>ras sam shog shog la bris pa'o/ /ming ni gdags pa'i gzhi/ bod pa'i brda/ gur gum gyis shing bu la bri ba'i tha tshig go/ /de la sngags dang phyag rgyas rtags ma byung gi bar du dbang bskur zhing byin gyis brlabs na 'grub ces so/ /de ni ji ltar bya ba'i thabs ston te/ 
<p>182b</p>
<p>182b.1</p>ci'i phyir zhe na/ lha yi gzugs su brtags nas kyang / /mchod rten dbus su gzhag par bya/ /zhes pa ni/ lha so so'i sku'i phyag rgyar gzugs kyi ngo bo bsgoms te/ de yang spyi bor kun rig gi yig 'brus byin gyis brlab/ snying gar ngan song kun 'dren gyi yig 'brus
<p>182b.2</p>byin gyis brlab/ lhag par rgyal ba ye shes tog/ /rkang mthil du me tog cher rgyas/ khar shAkya thub pa/ cho 'phrul rnam pa bzhi'i rang bzhin du byin gyis brlab cing / gsung yig 'brus nyon mongs pa skye ba'i yul gzhom pa'i phyir brtags nas spro/ sku tsa ka lis nyon mongs
<p>182b.3</p>pa'i rten gzhom pa'i phyir brtags nas spro/ thugs phyag mtshan nyon mongs pa'i rgyu sems sbyang ba'i phyir brtags nas spro/ de bas na mchod rten ni maN+Dal byas pa'i tha tshig la/ dbus ni maN+Dal gyi pho brang gi dbus la gzhag pa ni byin gyis brlab pa dang / dbang bskur ba'i
<p>182b.4</p>phyir gzhag zhes bya ba'i tha tshig go/ /'di ni ma grub na spogs pa'i cho ga ston te/ ci'i phyir zhe na/ ji srid mtshan ma shin tu ni/ /skye 'gyur 'bar ba'i gnas kyang rung / zhes pa gsungs te/ ji srid ni mtshan ma spangs pa dang / ma grol ba de srid kyi tha tshig go/ /mtshan ma
<p>182b.5</p>ni dngos po ste bag chags la/ shin tu ni mang po'i tha tshig ste/ skye 'gyur ni/ 'khor bar skye bar 'gyur ba dang / nyon mongs pa skye bar 'gyur ba'i tha tshig go/ /'bar ba ste ye shes de ma grub na gnyen po bsgom pa'i don to/ /gnas ni thugs rje'i gnas/ snying
<p>182b.6</p>rje'i yul yin pas de la dmigs pa'i yul/ gnas zhes smos so/ /de yang ci'i phyir zhe na/ til dang yungs kar 'bras rnams dang / /zhes gsungs te/ nyon mongs pa'i mtshan ma bsreg pa'i phyir dang / thams cad zhir gzhug pa'i phyir dang / bdag
<p>182b.7</p>nyid kyi khams gsum rnam par rgyal ba'i ting nge 'dzin la bzhugs nas/ til dang yungs kar dang / 'bras dang / bu ram sbrang rtsi la sogs pa dang / ra rgya mo'i 'o ma dang / gur gum gnyis bsres te/ yam shing sor bcu gnyis pa la byugs nas/ ya thog ma thog gnyis
<p>183a</p>
<p>183a.1</p>sbrang rtsir byug ste/ shi ba'i ming dang bsres te sbyin sreg byas na/ shi ba de ngan song las thar ba'i rtags ni me la blta ste/ me lce mdog dkar ba dang / g.yas su 'bar ba dang / gyen du 'bar ba dang / dri ma med pa dang / zlum la mi 'phro ba ni ngan song
<p>183a.2</p>las thar pa'i rtags su ston pas gsungs so/ /yon tan dang skyon rnams kyi ni bde ste brda sprad par sla'o/ /ma grub na spogs pa'i thabs kyi cho ga ngan song las thar ba'i don bsdus pa bstan zin to/ /da ni ro bsreg la hom smos te/ ro ni rgyu dang 'bras bu'i tshul te/ rgyu
<p>183a.3</p>ma rig pa ste/ yang dag pa'i don la mgo rmongs pa'i rtog pa glo bur bas/ kun gzhi'i sgrib pa ni rgyu'o/ /de ci'i phyir zhe na/ nang gi nye bar len pa'i phung po 'di len pa'i phyir na/ len pa'i rnam par shes pa zab cing phra/ /zhes pa smos so/ /ci'i phyir zhe na/ ro ni shes pa dang
<p>183a.4</p>bral ba ltar rgyu dang 'bras bu la mgo rmongs pa'i phyir ro/ /phyi'i ro ni 'bras bu'i ngo bo ste/ dbang po'i lnga'i spyod yul du las dang nyon mongs pas bskyed pas phung po gdos pa can du snang ba'i phyir ro/ /hom ni rgya gar gyi sgra ste de las drangs nas sbyin sreg ces smos te/ sbyin pa ni
<p>183a.5</p>thugs rjes te bde ba sbyin la/ sreg pa ni phrin las rnam pa bzhis sreg pa'i phyir ro/ /de la ro'i rgyu ni nang gi sems te/ gnyen po 'phags pa'i ye shes rdo rje lta bu'i ting nge 'dzin gyis sreg la/ 'bras bu'i ro ni 'jig rten gyi mes sreg pa'i tha tshig go/ /de bas na khams
<p>183a.6</p>gsum gyi mtshan ma'i rang bzhin te/ dngos po gzhom pa'i phyir ni/ yang dag pa'i ye shes mtshon par byed pa'i 'jig rten gyi me dang / chos kyi dbyings mtshon par byed pas hom khung dang / thabs thugs rje mtshon pa'i shing / ting nge 'dzin las sprul pa gzhan la 'byung
<p>183a.7</p>ba mtshon pa'i thabs mchod pa'i rdzas dang / bsreg rdzas dang / mi shis pa dad pa bskyed pa'i phyir na/ tshon rtsi rnam pa lnga dang / de med na'ang lcags rnam pa lnga'am/ tha ma ni 'bras bu tshon gyis kha dog bsgyur ro/ /nyon mongs pa rnam pa lnga gzhom pa'i thugs sarba bid
<p>183b</p>
<p>183b.1</p>kyis byin gyis brlab pa ston to/ /de ci'i phyir zhe na/ khru bzhi pa yi tshad du ni/ /zhes smos te/ khru bzhi pa ni/ ye shes rnam pa bzhis skye rgas na 'chi'i sdug bsngal sbyangs pa'i phyir na gru bzhi pa'o tshad du ni zhes pa ni/ thab khung sogs gcig gi tshad ni khru bzhi ste/ phyi'i tshad
<p>183b.2</p>ni khru bcu gnyis te/ rten 'brel bcu gnyis 'khor ba lugs las bzlog pa'i don te/ khru bcu gnyis pa/ kha gsum bcad pa'i dbus ma thab khung ste/ gru bzhi zhes smos pa'i don to/ /de'i tshad phyi ma'i 'og mas ston te/ ci'i phyir zhe na/ cho ga bzhin du khung brkos
<p>183b.3</p>la/ /zhes gsungs te/ cho ga ni rnam pa gnyis te/ nang gi zabs dang / phyi rol gyi rnam pa gnyis so/ /de la nang gi zabs ni/ khung brko ba ste/ ci'i phyir zhe na/ khru gang gi yar gyed de'i phyi rol smos so/ /thab khung la sor brgyad ni 'chad pa la mu ran du bya/ me ri ni dmar por
<p>183b.4</p>btang ste/ rnam par thar pa brgyad kyi ye shes zhal gdangs pa'i tha tshig go/ /phyi rol gyi snam bu'i nang du yang kha bzhir bcad de/ phrin las rnam bzhi'i sgo nas 'gro ba'i don mdzad pa'i rtags te/ bzhi'i nang ma gsum du kha bcad de/ gcig la rdo rje ra ba btang ste/ kha khyer
<p>183b.5</p>gcig la sems dpa' bcu drug /gcig la bskal bzang rgyal sras bcu drug /gru chad kyi nang gnyis la mchod pa'i lha mo brgyad/ bzhi cha gcig la mchod pa rnams dang / dri reg dang / pAny+tsa re ga dang / sgo bzhi mu khyud dang bcas pa'i sa bcad do/ /de'i sum cha
<p>183b.6</p>gcig phyir bcad do/ /shing rnams gzhag /bzhi'i cha thab lhag kha gnyis su 'chad de/ gong ma'i sum cha la phyed po de yar bsnan la/ shing gi snam bu la gzhag/ /phyed po de sum cha sum gnyis su btang la/ shing snam dang / nye ba'i sum cha gcig /mchod snam
<p>183b.7</p>sum gnyis/ 'jig rten pa'i snam bu bzhi cha phyed ni kha gnyis su btang ste/ gza' dang rgyu skar gyi snam bu'o/ /phyi ma sgo sna ma mo/ /dbus kyi thab khung thig bzhi btab pa'i re'u mig dgur byas la/ dbus su rnam par snang mdzad kyi phyag rgya 'khor lo 'joms pa la 'bur du
<p>184a</p>
<p>184a.1</p>btod nas bri/ 'jig rten las 'das pa'i snam bu gnyis ni sems dpa' bskal bzang shing snam bar du bcug pa ni/ 'jig rten pa phrag dog che ba'i phyir ram/ 'jig rten dang 'jig rten las 'das pa ngo shes pa'i phyir gzhag /'jig rten pa'i snam bu gnyis
<p>184a.2</p>ni/ bar ma phyogs skyong bcu dang bkra shis brgyad/ tha ma gtsug lag khang gi srung ma dang / gza' dang rgyu skar dang / rgyal po bzhi/ de rnams bri ba'i dgos ched ni/ bcom ldan 'das kyi bka' srung dang / rang gi 'khor gyi gdug pa zhi bar bya ba'i phyir dang / 'jig rten
<p>184a.3</p>pa'i mngon rtogs ston pa'i phyir bri/ da ni mchod pa'i rgyan chas ston te/ ci'i phyir zhe na/ bya dang bum pa gang ba gzhag /ces pa dang / khung bu'i dbus su gzhag par bya/ /zhes pa'i bar ni/ 'khor ba'i nye gnas la phan 'dogs pa'i rtags dngul gyi bya pho bcu drug
<p>184a.4</p>dang / chos kyi dbyings kyi ye shes kyi rtags gser gyi bum pa lnga dang / thabs dang shes rab zung du 'brel pa'i rtags gtor ma dang / khams gsum tshim par bya ba'i phyir/ bza' ba dang bca' ba sna tshogs pa dang / byang chub kyi yan lag la me tog sna tshogs pa dang / thugs
<p>184a.5</p>rje rgyun mi 'chad pa'i phreng ba dang / khams gsum gyi bla mar gyur pas bla re dang / nyon mongs pa'i bdud las rgyal ba'i rtags rgyal mtshan dang / ting nge 'dzin sna tshogs dang ldan pa'i rtags dar sna tshogs pa dang / nyon mongs pa'i tsha bas gdung ba las bsil ba'i gdugs dang / 
<p>184a.6</p>ting nge 'dzin la shes pa rtsal sbyong ba dang / dam rdzas dang ldan par bya ba ste/ sngags dang phyag rgyas byin gyis brlab cing / ye shes kyi 'od zer dmigs nas bsreg rdzas dang / mchod rdzas la sogs pa kun ni/ 'phags pa mnyes par bya ba dang / dngos grub thob pa'i rtags su khung
<p>184a.7</p>bu'i dbus su gzhag /da ni ro byin gyis brlab cing rgyas gdab pa ston te/ ci'i phyir zhe na/ ro la sngags kyis btab nas kyang / /chu mchog gis ni bkru bar bya/ /zhes pa ni/ ro ni rgyu 'bras kyi tshul gong du smos pa'o/ /sngags ni rigs rnam pa lnga'i sku bskyed pa dang / 
<p>184b</p>
<p>184b.1</p>snying po dang / nye ba'i snying po dang lnga ste bco lnga'o/ /stong par bsgom pa dang / rdo rje bsgom pa gnyis te bcu bdun no/ /btab nas kyang ni/ phyi'i btab pa ni lus la btab pa dang / nang gi btab pa ni yig 'bru ste/ de rnams sprul pa ro la bstims nas dngos po med
<p>184b.2</p>par bsgom pa'o/ /chu ni bum pa'i nang gi chu ste/ dri zhim po la sogs pa gzhung nas 'byung ba rnams sbyar ro/ /mchog ni snying po bcu bdun gyis byang chub sems zla ba'i maN+Dal du gyur par bsgom pa'o/ /bkru bar bya ba ni rnam pa gnyis te/ phyi'i bkru ba bum pa'i chus
<p>184b.3</p>'khru ba dang / nang gi bkru ba ting nge 'dzin gyi 'phro 'dus dag par byed pa'i tha tshig go/ /bzlas pa dri yis byug par bya/ /zhes pa ni/ ting nge 'dzin gyi bzlas pa dang / yig 'bru dang 'phro 'du'i bzlas pa'o/ /dri gur gum la sogs pas lus la byug pa dang / tshul khrims
<p>184b.4</p>kyi dris byin gyis brlabs pa'i tha tshig go/ /gos dang rgyan gyis klubs nas kyang / /zhes pa ni/ gos ni sngags mkhan gyi chas gos dang / ro'i gos ni phrin las rnam pa bzhi'i las gang byed pa'i tshul du byas la/ rgyan ni sku bre'u ldir gyi cod pan gyi rgyan la sogs pa btags pa
<p>184b.5</p>dang / klubs ni mang ba dang mdzes pa'i tha tshig go/ /da ni ro la sngags kyis byin gyis brlab cing gdags pa'i don te/ ci'i phyir zhe na/ sngags bris pa ni gdags par bya/ /zhes 'byung ste/ sngags ni lha so so'i yig 'bru'o/ /bris pa ni gro ga'am shog shog la bri'o/ / 
<p>184b.6</p>gdags pa ni lus la gdags pa'o/ /de'i gnas gang yin zhe na/ snying ga lkog ma kha phyogs dang / /dpral ba mdzod spu rna ba gnyis/ /mgo bo gtsug phud dpung pa gnyis/ /sna dang rked pa pus mo bol/ /long bu sna yi rtse mo dang / /mig gnyis dang ni gsang ba'i gnas/ / 
<p>184b.7</p>dbang po rnams kyi gnas dag tu/ /zhes gsungs te/ de bzhin gshegs pa'i yang dag pa'i ye shes kyis/ mtshan ma rnams gzhom par bya ba'i phyir/ de'i gnas ni bcu bdun yod de/ rten 'brel bcu gnyis dang / de las byung ba lnga ste/ de rnams ni thugs kyi ngo bor sbyar
<p>185a</p>
<p>185a.1</p>ba'i phyir ro/ /de mtshon pa'i gnas ni lus te/ ci'i phyir zhe na/ sngon gyi bag chags kyis bskyed pa'i rang bzhin yin pas sems rten pa'i gzhi byed pas/ lus thams cad kyi rang bzhin ni mgo bo ste/ de bzhin du ma rig pa ni nyon mongs pa thams cad kyi
<p>185a.2</p>rang bzhin te/ ci'i phyir zhe na/ ma rig pa mi shes pa'i dbang gis de bzhin nyid dang / yang dag pa'i mtha' dang / rgyu dang 'bras bu la mgo rmongs pa'i phyir ro/ /de 'joms pa'i sngags ni/ rin chen me tog gi nye ba'i snying po ste/ oM sarba bid hUM phaT/ de mgo la gdags
<p>185a.3</p>shing byin gyis brlabs pa tshul bzhin bya'o/ /dpung pa ni las kyi 'du byed la rtsol bar byed pa'i rgyu yin pas na/ dpe de dang 'dra bar ma rig pa mgo rmongs pas na/ phyi'i yul rnams la 'dod chags la sogs pa'i nyon mongs pa skye ba ni mngon par 'du byed pa'i phyir na 'du byed
<p>185a.4</p>pa'o/ /de sbyong ba'i phyir shAkya thub pa'i nye ba'i snying po ste/ oM sarba bid aH/ dpung pa la gdags te gnyis su med par byin gyis brlab pa'i don to/ /snying ni khyad par du yang shes pa'i rang bzhin gnas pa'i yin te/ de bzhin du rnam par shes pa ni/ 'du byed kyi rkyen gyis
<p>185a.5</p>so so'i sprul pa rnam par rig cing ma 'dres par mchod pa dang / bdag gir 'dzin pa'i phyir te/ de 'joms pa'i phyag rgya ni rnam par snang mdzad kyi snying po ste/ oM sho d+ha ni sho d+ha ni sarba pA paM bi sho d+ha ni/ shud+d+he bi shud+d+he sarba karma A ba ra Na bi shud+d+he swAhA/ snying gar btags nas
<p>185a.6</p>byin gyis brlab pa'i don to/ /rked pa ni dang po phung po skye ba'i rgyu byed pa'i rten lte ba'i thad ka nas ma zos pa'i drod kyis reg pas 'tsho bar byed pas na lus byin gyis brlab bo/ /de bzhin du rnam par shes pa'i rang bzhin la las kyi bag chags bsgos shing smon pas lhan cig
<p>185a.7</p>skyes pa'i nye bar len pa'i phung po ni ming dang gzugs 'di 'grub ste/ de 'joms pa'i phyag rgya ni rnam par snang mdzad kyi sku bskyed pa'i sa bon te/ oM sarba bid oM/ rked par byin gyis brlab cing gdags pa'i don to/ /rna ba'i dbang po gro ga gcus te bcad pa 'dra ba ni rnam
<p>185b</p>
<p>185b.1</p>par shes pa skye zhing 'byung ba'i gzhi byed la/ dper na rgyu ming dang gzugs la brten pa'i dbang po rnams ni skye mched drug ste/ de 'joms pa ni/ kun rig gi nye ba'i snying po ste/ oM sarba bid sarba A bar Na bi sho d+ha ya ha na hUM phaT/ rna ba gnyis la gdags shing gnyis su med
<p>185b.2</p>par byin gyis brlab pa'i don to/ /sna'i dbang po zangs ma'i mo khab gshibs pa dang 'dra ba ste/ yul la brten nas rnam par shes pa byung nas yul nyams su myong ba'i don te/ de bzhin du yul dang dbang po dang / rnam par shes pa gsum 'dus nas/ nyams su myangs nas
<p>185b.3</p>phrad pa ni reg pa'o/ /de 'joms pa ni me tog cher rgyas kyi nye ba'i snying po ste/ oM sarba bid tra tha/ sna la btags la byin gyis brlabs nas gnyis su med par bya ba'i don to/ /dpral ba'i ngo bo ni bkrag mdangs 'byung ba'i rang bzhin gyi gzhi ste/ de bzhin du reg pas yul
<p>185b.4</p>dang phrad par gyur pa'i tshe/ tshe rabs yul gyi bde sdug nyams su myong ba ni tshor ba ste/ de 'joms pa'i phyag rgya ni/ me tog cher rgyas kyi snying po ste/ oM sarba bid tra tha/ dpral bar btags nas byin gyis brlab pa'i don to/ /kha ni zas la sogs pa la sred pa'i rang bzhin
<p>185b.5</p>gyi rgyu byed pas na/ de bzhin du tshor bas yul gyi bde sdug nyams su myong nas phung po lnga la mngon par zhen pas ni sreg pa'o/ /de 'joms pa'i phyag rgya ni shAkya thub pa'i snying po ste/ oM sarba a pa ya bi sho d+ha ya hUM phaT/ shAkya thub pa'i snying po snying gar btags la byin gyis brlab
<p>185b.6</p>pa'i don to/ /pus mo ni brkyang ba dang / bskum pa'i rgyu byed de/ pus tshigs te/ de bzhin du sred pas yum gyi rnam par shes pa la 'phel zhing 'byung ba'i rkyen gyis len pa ste/ me tog thu ba lta bu ste/ yul la bdag tu zhen pa'i don to/ /de 'joms pa ni ngan song sbyong ba'i
<p>185b.7</p>sku bskyed pa'i snying po ste/ oM sarba bid swa/ pus mo gnyis la gtags la gnyis su med pa byin gyis brlab pa'i don to/ /rkang pa'i bol ni phung po 'dren cing mgyogs par byed pa'i gzhi byed pa ste/ de bzhin du yul la len pas bdag tu gzung bas las kyis ma'i
<p>186a</p>
<p>186a.1</p>mngal du 'phangs nas/ srid pa'i gzhi bsgrub pa'i sa bon 'byin pas srid pa'o/ /de 'joms pa ni rin chen me tog gi sku bskyed pa'i snying po ste/ oM sarba bid a/ rkang pa'i bol gnyis la btags nas gnyis su med par byin gyis brlab pa'i don to/ / 
<p>186a.2</p>gsang ba'i gnas ni sems can skye ba'i rgyu sa bon 'byung ba'i gnas te/ de bzhin du srid pas srid cing rtas par byed pas phung po smin cing ma'i mngal nas byung nas phyir 'byung ba ni skye ba'o/ /de 'joms pa ni rdo rje'i bsgom pa ste/ oM b+ha gsang ba'i gnas su gdags te/ gnyis
<p>186a.3</p>su med par byin gyis brlab pa'i don to/ /gtsug phud ni rgas pa'i rtags te/ ci'i phyir zhe na/ skra dkar por gyur pa'i rtags so/ /de bzhin du sems can rnams las kyis rab tu bskyed nas/ phung po smin cing mthar thug pa'i rgas pa ste de bdag po'o/ /de 'joms
<p>186a.4</p>pa ni me tog cher rgyas kyi sku bskyed pa'i snying po ste/ oM sarba bid tra tha/ gtsug phud du btags te gnyis su med par byin gyis brlab bo/ /lkog ma ni dbugs phyi nang gnyis su rgyu ba'i rten srog gi gzungs yin pas de bzhin du dang po skye ba'i skye ba'i rkyen gyis rgas nas khams
<p>186a.5</p>rab tu 'gyur nas/ nad kyi rnam pa sna tshogs phung po rnam par mi bzod pa'i sdug bsngal sna tshogs pas gzir te/ 'jig pa ni 'chi ba'o/ /de 'joms pa'i phyag rgya ni/ rin chen me tog gi snying po ste/ oM sho d+ha ni sho d+ha ni sarba a pa ya na sarba swa rgye b+h+ya hUM/ rin chen me
<p>186a.6</p>tog gi snying po ste/ lkog mar btags la byin gyis brlab bo/ /long bu ni/ rkang pa'i tshigs gnas pa'i gzhi ste/ de bzhin du rab tu 'ching bar myos te/ sems can mngon par chags pa dang bcas te/ gang gis sems rab tu gdung ba'i mya ngan no/ /de 'joms
<p>186a.7</p>pa'i phyag rgya ni shAkya thub pa'i sku bskyed pa ste/ oM sarba bid hUM/ long bu la btags la gnyis su med par byin gyis brlab/ mig ni yul sna tshogs pa mthong ba'i rgyu mig gi dbang po chu dang ba lta bu ste/ de bzhin du mya ngan gyi sems rab tu gdungs te shin tu myos te/ tshig
<p>186b</p>
<p>186b.1</p>rnam pa sna tshogs su smre sngags 'don pa ni smre sngags 'joms pa'i phyag rgya ni stong par byin gyis brlab pa'i sngags te/ oM sha mig la btags la byin gyis brlab bo/ /mdzod spu ni ngo'i bkrag skye ba'i gnas te/ dpe de dang 'dra bar ni/ nang gi rnam par shes pa'i tshogs
<p>186b.2</p>lnga dang / lhan cig tu sdug bsngal sna tshogs myong ste rab tu nyon mongs pas gzir ba ni/ sdug bsngal gsum dang rgyud kyi rgyu ste/ de 'joms pa'i thabs kyi phyag rgya ni/ ngan song sbyong ba'i nye ba'i snying po ste/ oM sarba bid hUM/ mdzod spu la btags la gnyis su med par byin
<p>186b.3</p>gyis brlab bo/ /sna'i rtse mo ni/ sna ni rnam par shes pa skye ba'i rgyu byed de/ dpe de dang 'dra bar sdug bsngal gyis sems gzir cing nyon mongs pa'i tshe/ yid mi bde ba'i 'khrul pa sna tshogs nyams su myong bar gyur nas/ nyon mongs pa'i sdug bsngal sna tshogs pas/ 
<p>186b.4</p>rang gi sems gzir cing yid 'khrul pa ni yid mi bde ba'o/ /de 'joms pa'i phyag rgya ni ngan song sbyong ba'i snying po ste/ sna'i rtse mo la btags la gnyis su med par byin gyis brlab bo/ /snying po bcu bdun du smos pa ni/ stong par bsgom pa rig pa'i ye shes so/ /dbyings
<p>186b.5</p>dang ye shes kyi khyad par las/ rigs lnga'i sangs rgyas 'byung ba'i rgyu yin pa'i phyir yang smos so/ /sems can phyi gzung ba'i yul med pa la/ yul du lta ba'i gnyen po ni/ stong par bsgom pa smos la/ nang 'dzin pa'i sems med pa la bdag tu lta ba'i gnyen por ni rdo rje
<p>186b.6</p>bsgom pa smos so/ /phyi la bco lnga yod pa ni rnam pa gsum du bsdus te/ ci'i phyir zhe na/ de ltar gzhan du yi ge sngags/ /zhes gsungs te/ de ltar gong gi yig 'bru dgod pa'i bye brag la bya ba yin la/ gzhan du ni 'gro ba gzhan gyi don ched du 'di ltar du yang sbyar ba zhes
<p>186b.7</p>pa'i tha tshig ste/ ci'i phyir zhe na/ yi ge ni mtshon par byed pa'i rgyu byang chub la bri bar byed pa yin la/ sngags ni rig pa'i khyad par du bstan pa yin te/ de yang rnam pa gsum ste/ byang chub kyi sems rtogs pa'i khyad par las ni snying po rnam pa lngar bstan la/ byang chub
<p>187a</p>
<p>187a.1</p>sems kyi 'bras bu bla na med pa thob cing / sbyin pa'i rgyu byed pas nye ba'i snying po sngar bstan la/ 'bras bu ngo bor gzhag pa'i phyir ni/ sku bskyed pa lnga bstan la/ de la snying po ni/ rgyu'i don to/ /nye ba'i snying po ni rkyen snying po 'phags pa'i ye shes kyi don to/ / 
<p>187a.2</p>sku bskyed pa'i 'bras bu bla na med pa 'gro ba la bstan pa'i tha tshig go/ /de la snying po byang chub kyi sems rgyu rnam pa lngas ni ngan song rgyus nyon mongs pa rnam pa lnga ni ngan song gi nyon mongs pa rnam pa lnga 'joms pa'i phyag rgya'o/ /rkyen gnyen po ye shes kyi brtson 'grus nye ba'i snying po rnam
<p>187a.3</p>pa lnga ni/ ngan song du skye ba'i lam rgyud lnga 'joms pa'i don to/ /sku bskyed pa rnam pa lngas ni/ ngan song gi rten phung po rnam pa lnga bshig cing 'joms pa'i tha tshig go/ /de yang ci'i phyir zhe na/ mchog tu dge ba rnam gzhag go/ /zhes gsungs te/ mchog ni thugs kyi yig
<p>187a.4</p>'bru rnams la bya ste/ ci'i phyir zhe na/ yon tan gyi mchog tu gyur pa'i phyir ro/ /dge ba'i thabs te gong du gsungs pa ltar/ ngan song gi rgyu lam dang rtog pa bcom nas de dge ba la dgod pa'i tha tshig go/ /de bas na gzhag ces smos pa'i phyir ro/ /sngags kyi yig 'bru
<p>187a.5</p>btags pa'i don bstan zin to/ /da ni ro shing steng du gzhag pa'i don te/ ci'i phyir zhe na/ de nas ngan song sbyong ba'i phyir zhes smos so/ /de nas ni skabs kyi rting thogs so/ /ngan pa ni nyon mongs pa ste rgyu'o/ /song ba ni 'bras bu ste khams gsum du 'khor ba'o/ /sbyong ba ni rgyu rdo rje lta bu'i ting nge 'dzin gyis
<p>187a.6</p>sbyang ba dang / rkyen gnyen pos 'phags pa'i ye shes kyi 'phro 'dus sbyang ba dang / ngan song gi 'bras bu 'od zer gyi phreng bas/ sku'i sa bon gyis sbyang ba dang gsum mo/ /ci'i phyir zhe na/ stan dang bcas pas de dbus su/ /gzhag pa nyid du bya ba yin/ /zhes gsungs te/ stan ni rnam pa gnyis te/ phyi rol
<p>187a.7</p>dang chos mthun par bya ba'i phyir na/ shing gi steng du pad+ma 'dab ma brgyad pa bya ba dang / ting nge 'dzin dang 'brel ba'i phyir ni/ paM las pad+ma 'dab ma brgyad pa maM las nyi ma'i dkyil 'khor la sogs pa'i ting nge 'dzin gyis bsgom pa'i tha tshig go/ /bcas zhes bya ba ni/ stan steng du gzhag pa'i tha
<p>187b</p>
<p>187b.1</p>tshig go/ /dbus ni pho brang dkyil 'khor du khyer ba'i don to/ /gzhag pa ni de nyid du stan la gzhag par bya ba'i don to/ /ro nyid kyang snying po lnga bkod pas ni nyon mongs pa rnam pa lnga dang bral te/ ye shes rnam pa lngar bsgoms la/ nye ba'i snying po rnam pa lngar bkod pas ni/ lam rnam pa lnga
<p>187b.2</p>sbyangs te/ rigs rnam pa lngar bskyed pa dang / sku bskyed pa rnam pa lnga bskyed pas ni ngan song gi rten phung po lnga bcom nas/ rin po che lnga'i mchod rdzas su gyur ba'am/ rnam par grol ba'i phung po lngar gyur par bsgoms nas bya ba yin zhes smos so/ /da ni gos la sngags kyis gdab
<p>187b.3</p>cing me sbar ba ston te/ de nas sngags 'chang sngags kyis ni/ /btab pa'i gos kyis g.yogs par bya/ /zhes gsungs te/ de nas ni skabs kyi rting thogs so/ /sngags 'chang ni sgrub pa po las rdo rje'o/ /sngags ni gnyen po ye shes kyi 'od zer gos la 'phro ba'o/ /btab pa ni gos
<p>187b.4</p>la btab pa'o/ /rigs lnga'i yig 'brus rigs drug kha dog rnam pa lngar byin gyis brlabs pa'i tha tshig go/ /g.yogs pa ni ro la g.yogs pa'o/ /da ni me sbar ba ston te/ de ci'i phyir zhe na/ de nas byin za dge ba rab sbar la/ /zhes gsungs te/ de nas ni skabs kyi rting thogs so/ / 
<p>187b.5</p>byin za ni ye shes kyi zhal te/ sreg khang gzhal yas khang ngo / /ci'i phyir zhe na/ ye shes kyis nyon mongs pa zad cing stongs par byed pa'i tha tshig go/ /dge ba ni mi dge ba 'joms par byed pa'i gzhi yin la/ sbar ba ni shing la me sbar ba'i phyir te/ ci'i phyir zhe na/ me lce stong gis dkris shing
<p>187b.6</p>'bar ba'i lus/ /zhes gsungs te/ de la me ni ye shes/ lce ni phrin las/ stong pa ni sprul pa/ dkris pa ni thugs rjes 'gro ba'i don la dkris shing 'brel/ 'bar ba ni rang bzhin/ lus ni lha ye shes sems dpa'i lus su/ bdag dam tshig sems dpa' bsgom zhing / gnyis
<p>187b.7</p>su med par byin gyis brlab pa'i lus so/ /de nas sngags pas mchod rdzas ni g.yon du gzhag bsreg rdzas ni g.yas su gzhag ste/ me lha ye shes sems dpa' spyan drangs te/ mchod pa sbyin sreg nas 'byung ba bzhin bya'o/ /da ni maN+Dal gyi lha spyan drangs pa ston te/ ci'i phyir zhe na/ de bzhin
<p>188a</p>
<p>188a.1</p>gshegs sogs de ltar spyan drangs la/ /zhes gsungs te/ de ni ma nor ba'i chos nyid do/ /bzhin ni ye shes kyis phyin ci ma log par rtogs pa'o/ /gshegs pa ni dbyings te/ ye shes kyi khyad par las rigs lnga'i sangs rgyas su 'gro ba'i don la gshegs pa'o/ /sogs ni
<p>188a.2</p>'khor dang bcas pa'o/ /de ltar me la bya ba'i tha tshig go/ /spyan drang ba ni/ rang bzhin gyi maN+Dal gyi 'phags pa rnams spyan drangs la bdag gi ting nge 'dzin bskyed pa ni/ chu dang 'o ma 'dres pa ltar gyur nas/ ye shes kyi thab khung du rim par mchod pa gong nas bstan pa bzhin du bya ba'i tha tshig go/ / 
<p>188a.3</p>da ni me brtag pa ston te/ de ci'i phyir zhe na/ de nas byin za la ni brtag bya ba/ /zhes gsungs te/ me lce zlum la 'khyil pa ni/ chos kyi dbyings kyi ye shes kyi rtags so/ /dkar la 'tsher ba ni me long lta bu'i ye shes kyi rtags so/ /me lce drang por 'bar ba ni so sor rtog pa'i ye shes kyi
<p>188a.4</p>rtags so/ /me stag mi 'phro ba ni mnyam pa nyid kyi ye shes kyi rtags so/ /me lce gyen du mi 'thor bar 'bar ba ni bya ba nan tan gyi ye shes kyi rtags so/ /de 'phags pa'i gnas skabs so/ /sems can gyi gnas skabs su skyon yon gnyis su bstan te/ yon tan la kha dog dkar bar 'bar ba
<p>188a.5</p>ni bag chags zad pa'i rtags so/ /g.yas su 'khyil zhing 'bar ba ni 'khor ba las ldog pa'i rtags so/ /gyen du 'bar ba ni mtho ris su phyin pa'i rtags so/ /dri ma med par 'bar ba ni nye bzhi la kha na ma tho ba'i skyon gyis mi gos pa'i rtags so/ /me lce zlum la me stag mi 'phro bar 'bar ba ni/ 
<p>188a.6</p>nye bzhi bkra shis pa'o/ /me lce brten la glog bzhin du dri ma med pa la gsal bar 'bar ba ni nor phyugs 'phel ba'i rtags so/ /de ni me'i yon tan brtag thabs drug go/ /me'i skyon rnam pa lnga ste/ kha dog kham la mi gsal bar 'bar ba ni/ bag chags kyi sgrib pa ma 'byongs pa'i rtags so/ / 
<p>188a.7</p>sngo la sngon la me lce g.yon du 'khyil ba ni/ mtho ris su mi thar ba'i rtags so/ /me lce thur du 'tshub cing du ba dang 'des nas 'bar ba ni/ nye bzhi la mi khas btsogs pa'i rtags so/ /me lce 'phro zhing sngo nag tu 'bar ba ni/ nor phyugs mi chags pa'i rtags so/ /me 'tshub cing rlung gis
<p>188b</p>
<p>188b.1</p>lho phyogs su bsad na rims nad dang yams 'ong ba'i rtags so/ /me'i rtags skyon rnam pa lnga'o/ /da ni las kyi lhag chad kyi kha bskang ba ston te/ ci'i phyir zhe na/ de nas spyan drang yo byad gsum mchod ces gsungs te/ de nas ni/ gong du mchod pa phul ba'i phyi nas bya bar smos la/ spyan
<p>188b.2</p>drang ba ni/ las kyi lhag chad kha bskang ba'i phyir/ thab khung du rim par lha spyan drang ba'o/ /yo byad ni mchod rdzas dang bsreg rdzas thams cad do/ /lan gsum ni/ sku gsung thugs la mnyes par bya ba'i phyir/ lha re re la lan gsum gsum dbul lo/ /da ni ma grub na spogs pa'i cho
<p>188b.3</p>ga ston te/ ci'i phyir zhe na/ phyag na rdo rje pad+ma'i zhags pa bsnams/ 'jig rten gsum las rnam rgyal gzugs/ /zhes gsungs te/ phyag na rdo rje ni thugs yang dag pa'i ye shes te/ nyon mongs pa'i skyon gyis ma gos pa ni/ phyag g.yas pa na pad+ma bsnams/ thabs thugs rje
<p>188b.4</p>chen pos 'khor ba mi gtong ba'i phyir ni zhags pa bsnams/ sbyin sreg gi gnas skabs su bsgoms pa la/ da ni rus pa rdo rje bsdu ba dang / ma grub na spogs pa'i cho ga bya ba'i phyir/ bdag nyid de las las kyi khro bo 'jig rten gsum las rnam par rgyal ba/ sku mdog sngon por
<p>188b.5</p>'dug pa/ dbu rgyan rigs lnga'i sangs rgyas kyis brgyan pa dbu gsum phyag drug /dbu g.yas dkar g.yon dmar/ phyag g.yon dang po gnyis hUM gis mdzub mo gnyis bsgreng ba/ g.yas bar ma ni rdo rje rtse lnga pa bsnams pa/ g.yas tha ma na pad+ma 'dab brgyad bsnams pa/ 
<p>188b.6</p>g.yon tha ma na zhags pa bsnams pa/ na bza' stod g.yogs dang / smad g.yogs kyis brgyan pa/ thugs chos nyid las ma g.yos pa'i rtags su ni zhabs g.yas bskum pa/ phrin las sna tshogs mdzad pa'i rtags su ni/ g.yon brkyang pa las pad+ma 'dab ma brgyad pa
<p>188b.7</p>dkar po'i gdan la bzhugs par bsgom/ sdig can gyi ro'am bsregs pa'i thal ba'i steng na gnon cing bzhugs par ting nge 'dzin gyis bsgom mo/ /de nas khams gsum rnam par rgyal ba'i snying po stong ngam bye ba tsam bya zhing / sdig can gyi ming ngam rus pa dang bsres nas sbyin sreg byas na
<p>189a</p>
<p>189a.1</p>'grub par gsungs so/ /de nas rus pa rdo rje bsdu ba'i sngags kyis bsdu ba ston te/ ci'i phyir zhe na/ de nas thar par gyur pa dang / rdo rje bsdu ba'i sngags kyis ni/ /zhes pa ni/ de nas bdag nyid khams gsum rnam par rgyal ba'i ting nge 'dzin bsgoms pa des/ rus
<p>189a.2</p>pa nyid rdo rje bsdu ba'i sngags oM badzra ti rin+ti zhes bzlas shing rus pa bsdu ste/ ci'i phyir zhe na/ de ltar mtshan ma sreg pa de nyid lhar dbang bskur ba'i phyir ro/ /cho ga bzhin du bsdu bar bya/ /zhes gsungs te/ cho ga ni thabs zhib mo ste/ bdag lhar bsgoms pa'i cho ga'o/ /bsdu ba ni rus
<p>189a.3</p>pa rin po che'i 'bar bar byas/ /rus pa nyid nor bu rin po cher bsgom pa'i cho ga dang sngags yig 'bru byang chub sems zla ba'i maN+Dal du bsgom pa'i cho ga dang / snod bruM las rin po che'i gzhal yas khang du bsgom pa'i cho ga'o/ /bsdu ba ni rus pa rin po che'i 'bar bar byas nas snod
<p>189a.4</p>du bsdu ba dang / rgyu nyon mongs pa gnyen po ye shes kyi stobs su bsdu ba dang / 'bras bu rigs lnga'i ngo bor bsdu ba'o/ /de ltar bsdus nas sngags mkhan gyis/ rnam par rgyal ba'i bum pa dri chu dang / ba'i 'o ma dang zho dang mar dang / ba'i lci ba dang / gcin dang lnga/ dri sna
<p>189a.5</p>tshogs dang bsres la btags te/ mchod rten du byas nas sngags dang phyag rgya brgya rtsa brgyad dang 'bum phrag gi bar du ting nge 'dzin dang bzlas pa bya zhing / dngos grub kyi rtags mchod rten 'bar ba dang / zhal 'dzum pa dang / dri dang 'od dang / rnam pa sna tshogs kyi gzugs ston pa ni bzang po'i
<p>189a.6</p>rtags so/ /ci srid me tog la sogs pa 'dor ba dang / dri mi zhim pa la sogs pa byung na ni sdig pa'i mtshan ma ste/ bdag nyid mi nyal bar ting nge 'dzin rtse gcig par sngags kyi yig 'bru bzlas nas/ lha'i gzugs su 'gyur zhing byang chub kyi rgyur nges pa the tshom med par kun rig
<p>189a.7</p>gis gsungs so/ /rus pa rdo rje bsdu ba'i sngags kyis bsdu ba'i cho ga bye brag dang bcas pa bshad zin to// //da ni las kyi mtshan nyid bye brag gtan la dbab pa ston te/ mtshan ma 'di dag shes nas ni/ /zhes pa ni/ mtshan ma ni dngos grub bzang ngan gyi mtshan ma la/ 'di dag ni gong du gsungs
<p>189b</p>
<p>189b.1</p>pa la/ shes nas ni las kyi mtshan nyid gtan la dbab pa'i don ston to/ /ci'i phyir zhe na/ rnam par mi rtog sems kyis kyang / /zhes gsungs te/ rnam pa ni mtshan ma'i bye brag la/ mi rtog pa'i ye shes kyi mtshan ma rnams ma byung ma skyes par bsgom pa'o/ /sems ni de'i don bsgrub
<p>189b.2</p>pa'i sems kyi ting nge 'dzin gyis bsgom zhes pa'i tha tshig go/ /dang por rnam par mi rtog pa'i ting nge 'dzin bsgoms pa las/ dag pa 'jig rten pa'i ye shes kyis 'gro ba'i don bya dgos pas na/ byams dang snying rjer ldan pa yi/ /zhes gsungs te/ byams pa ni phyogs med pa ste/ 
<p>189b.3</p>kun la khyab par bsgom pa yin pas/ snying rjes phan 'dogs pa ste/ khyad par du yang ngan song gsum la sogs pa'i sdug bsngal can rnams so/ /ldan pa ni phrin las dang ldan pa ste/ 'gro ba'i don byed pa'i tha tshig pas/ las dang thams cad gtan la 'bebs par mdzad
<p>189b.4</p>pas na las grub pa'i tha tshig go/ /da ni ltos pa'i ro med na yang cho ga byed pa'i khyad par ston te/ ci'i phyir zhe na/ yang na med par gyur na yang / /zhes gsungs te/ yang na ni ro med na yang bya ba'i tha tshig go/ /'gyur na ni 'gron la tha tshig tu song ba'am shi ba'am/ chus khyer ba'am/ 
<p>189b.5</p>dngos po med pa'o/ /ci'i phyir zhe na/ bzlas shing bsgoms pa'i tshul gyis ni/ /ming rus legs par bri bar bya/ /zhes gsungs te/ bzlas pa ni sngags kyi yig 'bru bzlas pa dang / mtshon pa'i sgo nas ming rus bzlas pa dang / btags pa'i sgo nas ming zlos shing / ming
<p>189b.6</p>rus sngags kyi yig 'bru dang bsres shing / ma nor bar bsgom pa'i tshul yin te/ gro ga'am shog shog la ming rus gur gum gyis bris te/ de la dmigs pa'i rten byas nas/ gnyen po ye shes kyi sprul pa bstims nas/ de nyid 'jim pa dang bsres la btags te mchod rten
<p>189b.7</p>gyi phreng ba'am/ lha'i gzugs su byas na'ang rung / sbyin sreg byas nas dbang bskur na yang rung ste/ gdon mi za bar mtho ris su skye bar 'gyur ro/ /yang na thal ba nyid yungs kar dang bsres la shi ba'i ming rus smos la sarba bita kyi sngags kyis btab nas/ rgya mtsho'am chu klung du
<p>190a</p>
<p>190a.1</p>blugs na'ang ngan 'gro las thar bar 'gyur ro/ /da ni dge ba'i tshogs che ba rnams ngan 'gro las thar bar thabs sla ba ston te/ ci'i phyir zhe na/ dge ba'i mchog ni bskyed pa dang / /byang chub sa bon thob pa'i thabs/ /zhes gsungs te/ dge ba ni sngon goms pa'i
<p>190a.2</p>mthus de ltar mi dge ba bcu'i dngos po med pa'o/ /mchog ni yid 'phags pa'i lam la 'dun cing / byang chub tu sems bskyed pa'o/ /shes bya la ye shes chub pa'o/ /sa bon ni dper na sa bon skye ba'i 'bras bu 'byin pa dang 'dra bar rgyu rang gi byang chub kyi sems 'bras bu byang
<p>190a.3</p>chub tu sems pa skyed pa smos so/ /sangs rgyas 'bras bu rgyur ldan pa/ /zhes gsungs te/ sangs rgyas ni rigs lnga la bya/ 'bras bu ni sku gsung thugs mi zad pa rgyan gyi 'khor lo ste/ rgyu ni rang gis rtogs pa'i khyad par ro/ /ci'i phyir zhe na/ sbyin pa'i pha rol phyin par ldan/ / 
<p>190a.4</p>zhes gsungs pa dang / shes rab rnams kyi rgyu bsgoms pa/ /zhes pa'i bar gyis ston te/ de la sbyin pa ni yongs su gtong ba'i mtshan nyid de/ de la rnam pa gnyis te/ chos dang zang zing gnyis so/ /tshul khrims ni tshul yang yang dag pa'i don la/ khrims ni de las mi 'da' ba'i
<p>190a.5</p>mtshan nyid do/ /de la yang gnyis te/ dge ba'i chos sdud pa dang / sems can gyi don byed pa'i tshul khrims so/ /bzod pa ni mi 'khrugs pa'i mtshan nyid do/ /de yang gnyis te/ chos zab mo la yid ches pa'i bzod pa dang / gnod par byed pa la ji mi snyam pa'i bzod pa'o/ /brtson
<p>190a.6</p>'grus ni/ skyo dub med pa'i mtshan nyid de/ de la yang gnyis te/ go cha'i brtson 'grus dang / sbyor ba'i brtson 'grus so/ /bsam gtan ni/ chos nyid kyi don la mnyam par 'jog pa'i mtshan nyid de/ de la yang gnyis te/ chos nyid kyi bsam gtan dang / ting nge 'dzin gyi bsam
<p>190a.7</p>gtan no/ /shes rab ni/ spyi dang rang gi mtshan nyid do/ /de la yang gnyis te/ zag pa dang bcas pa'i shes rab dang / zag pa med pa'i shes rab bo/ /de ni rgyud de pha rol tu phyin pa drug gis 'bras bu bsod nams dang ye shes kyi tshogs skye ba'i phyir ro/ /de lta bu'i sems can ni the
<p>190b</p>
<p>190b.1</p>tshom med par 'grub pa'i don to/ /da ni dge ba'i rtsa ba ma bskyed pas mi 'grub pa'i don te/ de ci'i phyir zhe na/ dge ba'i rtsa ba ma bskyed la/ /med par lta ba gang yin dang / /zhes gsungs te/ dge ba ni rnam par dkar ba la bya/ rtsa ba ni byang chub kyi sems so/ /ma bskyed pa ni de la mi
<p>190b.2</p>gnas shing ma mos pa'o/ /med par lta ba ni rgyu dge sdig gnyis mi dge bar ldan pa dang / 'bras bu dge sdig gnyis med par lta ba'o/ /de ni rgyu 'bras la skur pa 'debs pa ste/ yang dag pa'i byang chub kyi sems ma rtogs nas/ log pa dang / sangs rgyas kyi bstan pa la zhe sdang byed
<p>190b.3</p>cing / sdig pa'i rang bzhin du mthong ba dang / pha ma la snying ring zhing byang chub kyi sems dang ma bral ba rnams 'grub par mi 'gyur zhes rnam par snang mdzad kyis gsungs so/ /de yan chad du sbyin sreg gi don bstan zin to/ /da ni cho ga'i phan yon bstan te/ de nas brgya byin la sogs lha/ / 
<p>190b.4</p>zhes gsungs te/ de ni gong gi sbyin sreg gi mjug sdud la/ nas ni 'og gi phan yon gyi mgo 'dren no/ /brgya byin ni yon bdag yin pas na sna la smos la/ lha thams cad nor bu dri ma med pa'i 'od thar pa las phal dam pa'i phyir smos so/ /de nas dbang por bcas pa yi/ /zhes pa
<p>190b.5</p>nas/ sna tshogs 'byung ba 'di ci lags/ /zhes pa 'byung ba'i bar gyis ni/ /yon tan la mang ste/ mchod pa du mas mchod pa ston te/ bcom ldan 'das kyi bka' zhes pa nas/ bde bar gshegs pa ngo mtshar lags so zhes pa'i bar gyis ni/ nor bu dri ma med pa'i 'od rnam
<p>190b.6</p>par thar bstan la/ 'khor ngo mtshar che bar bstan to/ /de nas brgya byin la sogs pa/ /zhes pa nas/ sngags dang 'dra ba'i 'dren pa med/ /ces pa'i bar gyis ni/ dkon mchog gsum la yon tan gyi sgo nas bstod pa bstan to/ /de nas lha'i bu de dag gis zhes pa dang / blta
<p>190b.7</p>bar 'tshal lo zhes pa'i bar gyis ni/ nor bu dri ma med pa'i rdzu 'phrul dang / rnam par 'phrul pa blta bar zhu ba gsol ba ston to/ /de nas bcom ldan 'das zhes pa nas de nyid du mi snang bar gyur to zhes pa'i bar gyis ni/ de bzhin gshegs pa'i nor bu dri ma med pa'i 'od zer gyi phreng bas
<p>191a</p>
<p>191a.1</p>bskul nas rang gi gnas nas 'ong ba ston to/ /de nas lha'i bu de nyid ces pa nas/ zil gyis mnan to zhes pa'i bar gyis ni/ nor bu dri ma med pa'i 'od kyi rnam par 'phrul pas thams cad zil gyis mnan pa ston to/ /de nas lha'i bu de zhes pa nas/ myur du dgrol
<p>191a.2</p>zhes pa'i bar gyis ni/ ya mtshan che nas thugs rje la ngam nas bstod pa ston to/ /de nas skad cig ma nyid kyi tshe zhes pa nas/ ya mtshan skyes te zhes pa'i bar gyis ni/ rnam par 'phrul pa sna tshogs 'thon pa ston to/ /de skad ces smras so zhes pa nas/ tshangs spyod tshul
<p>191a.3</p>khrims dri med skye bsam yas/ /zhes pa'i bar gyis ni de bzhin gshegs pa'i yon tan gyi khyad par bsam gyis mi khyab pa la dam pa ston to/ /de nas lha'i bu de dag gis zhes pa nas/ blta bar 'tshal lo zhes pa'i bar gyis ni blta bar zhu ba gsol ba ston to/ /de nas bcom
<p>191a.4</p>ldan 'das zhes pa nas mi snang bar gyur to zhes pa'i bar gyis ni snang bar bya ba'i ting nge 'dzin to/ /de nas nor bu dri ma med pa'i zhes pa nas/ 'di skad gsol to zhes pa'i bar gyis ni de bzhin gshegs pa'i spyan sngar 'ongs nas thams cad zil gyis gnon pa ston to/ /kye ma sangs rgyas
<p>191a.5</p>kyi sangs rgyas/ /zhes pa nas/ /bdag myur skyes zhes pa'i bar gyis sngags kyis yon tan kun la bstod pa bstan to/ /de nas nor bu dri ma med pa'i 'od dang zhes pa nas de bzhin du song ba zhes bya ba'i bar gyis ni/ drin la lan gyis glan pa'i phyir mchod pa'i khyad par gyis mchod nas rang gi gnas su 'gro ba ston to/ / 
<p>191a.6</p>de nas brgya byin dang zhes pa nas/ bshad du gsol zhes pa'i bar gyis ni/ phyi rabs kyi sems can rnams la phan pa'i phyir zhu ba gsol pa ston to/ /brgya byin dang zhes pa nas 'gro bar 'gyur zhes pa'i bar gyis ni/ sngags kyi don thos par dka' ba'i che ba'i yon tan 'di bstan to/ /de nas brgya byin
<p>191a.7</p>dang zhes pa nas/ rnam par smin pa ji ltar 'gyur/ /zhes pa'i bar gyis ni/ rang snod du rung bas na theg pa chen po la dad pa'i rnam par smin pa cir 'gyur zhu ba gsol ba bstan to/ /bcom ldan 'das kyi zhes pa nas smos ci dgos zhes pa'i bar gyis ni/ theg pa chen po'i rigs can gyi yon
<p>191b</p>
<p>191b.1</p>tan gyi khyad par chen po ston to/ /de nas brgya byin dang zhes pa nas/ bskyab par bgyi zhes pa'i bar gyis ni/ 'jig rten pa'i 'khor rnams kyis theg pa chen po'i chos nyid gang na spyod pa de bsrung zhing bskyab pa'i thabs ston to/ /lha'i dbang po zhes pa nas/ bsgrubs zhes pa'i bar
<p>191b.2</p>gyis ni/ phyi rabs kyi sems can la phan pa'i phyir gdams ngag sbyin pa ston to/ /ro sreg gi hom cho ga'i yan lag phan yon dang bcas pa'i don dka' dka' bsdus pa bshad zin to// //da ni gtsug tor chen po brgyad kyi dkyil 'khor ston te/ gtsug tor zhes bya ba ni dper na/ lus kyi rang
<p>191b.3</p>bzhin mgo'i gtsug yin la de bzhin du chos rnams kyi rang bzhin rnam par dag pa ni/ chos kyi dbyings te dbus kyi pho brang zlum por ston te/ shAkya thub pa dkyil 'khor na bzhugs pa'i don to/ /'thor ni 'khor te shAkya thub pa chos kyi sku las/ ye shes rnam pa bzhi dang phrin las rnam pa
<p>191b.4</p>bzhi'i rtags/ gtsug tor brgyad 'khor du phyung pa ni 'thor ba'i tha tshig ste/ thugs rjes 'gro ba'i las 'byung ba'i phyir ro/ /de'i don bstan pa'i phyir/ de nas bcom ldan 'das zhes smos te/ de ni gong gi cho ga'i don bsdus la/ nas ni 'og ma'i dkyil 'khor mgo 'dren pa'i
<p>191b.5</p>phyir ro/ /bcom pa ni yang dag pa'i shes rab kyis nyon mongs pa phyin ci log pa'i skyon bcom pa yin la/ ldan pa ni pha rol tu phyin pa'i stobs dang ldan pa la/ 'das ni mtha' gnyis dang bral ba'i tha tshig ste/ ci'i phyir zhe na/ byang chub sems dpa' sems dpa' chen po
<p>191b.6</p>phyag na rdo rje zhes gsungs te/ byang ba ni gzung 'dzin rnam pa gnyis spangs pa yin la/ chub pa ni shes bya la ye shes kyis chub cing gnas la/ sems ni gnyis su med pa'i don la sems la/ dpa' ni de'i don la sran 'dzugs te/ sems ni thugs rjes 'gro ba'i sems la/ 
<p>191b.7</p>dpa' ni 'gro ba'i don la mi ldog pa ste/ de ni gzhan dpa' ba'i phyir na chen po'o/ /phyag na rdo rje ni dus gsum gyi rgyal ba thams cad kyi thugs las skyes pa'i phyir na phyag na rdo rje sku gsung thugs kyi gsang ba'i mdzod 'dzin pa'i bdud dang dregs byed 'dul ba'i rtags su rdo rje bsnams
<p>192a</p>
<p>192a.1</p>pas kyang rdo rje/ de bzhin gshegs pa rnams kyis ming gi dbang bskur zhing / rdo rje lag tu byin pas kyang rdo rje'o/ /bcom ldan 'das kyi mthus cho ga zhib mo zhes pa ni/ dper na bon po lha bka' 'bebs pa ni/ lha'i bka' zer ba dang 'dra bar/ phyag na rdo rje bshad
<p>192a.2</p>pa 'di yang bcom ldan 'das kyi mthus zhes smos pa'i phyir ro/ /cho ga sgrub par byed pa'i thabs la bya ste/ zhib mo ni ma grub na spogs pa'i cho ga byed pa'o/ /ci'i phyir zhe na/ phyi ma 'di bshad do zhes gsungs so/ /gong gi rtsa ba'i maN+Dal gyi don 'dir 'dus pa'i phyir ram/ 'di bsdu ba'i
<p>192a.3</p>phyir ram/ 'di dang 'brel ba'i phyir ni smos so/ /dpa' bo gdan la bzhengs nas ni/ /zhes pa ni/ lta bas mtshan ma 'joms pa dang / thugs rjes 'khor ba 'joms pas dpa' ba'o/ /gdan ni ye shes te chos nyid dang 'brel ba'i phyir na gdan/ thugs rjes 'khor ba las 'brel ba'i
<p>192a.4</p>rtags su pad+mar bstan pas na gdan/ bzhengs pa ni de bzhin gshegs pa'i thugs ka nas/ phyag na rdo rje'i sku phyung ba bzhengs nas/ phyag na rdo rje'i thugs ka nas ni/ gtsug tor brgyad 'byin pa'i phyir ni bzhengs pa'o/ /dgyes shing rdo rje gsor nas ni/ /zhes pa ni/ dgyes pa ni de bzhin
<p>192a.5</p>gshegs pas byin gyis brlabs pa ste/ rgyud kyi don ston par dgyes pa'o/ /rdo rje ni rigs pas te/ mi 'gyur ba'i don la'o/ /gsor ba ni phrin las te rgyud kyi don ston par byed pa'i tha tshig go/ /shAkya ni rgyal po shAkya nyi ma dmar po'i rigs yin la/ gtso bo ni khams gsum gyi gtso bo'i
<p>192a.6</p>tha tshig go/ /dgyes mdzad ni rgyud kyi don ston pa'i phyir na dgyes mdzad do/ /thub pa'i gtso la phyag 'tshal nas/ /zhes gsungs te/ thub pa ni sku gsung thugs thub pa'i phyir ro/ /gtso bo ni rkang gnyis kyi gtso bo yin la/ phyag 'tshal ni ya rabs bla ma'i tshul gzung ba'i phyir dang / sku
<p>192a.7</p>gsung thugs nan tan bskyed pa'i phyir smos so/ /de yan chad du de bzhin gshegs pa'i byin gyi rlabs kyis/ phyag na rdo rjes bshad pa bstan zin to/ /da ni rtsa ba'i snying po 'byung ba'i phyed du bshad pa'i don ston te/ ci'i phyir zhe na/ sgrib pa thams cad rnam par dag pa'i rdo rje zhes bya ba'i ting
<p>192b</p>
<p>192b.1</p>nge 'dzin la zhes pa ni/ sgrib pa ni nyon mongs pa rnam par byang ba'i bag chags rnam par rtog pa ste/ rnam pa lngar bstan te/ las kyi sgrib pa dang / chos kyi sgrib pa dang / rnam par smin pa'i sgrib pa dang / /skye ba'i sgrib pa dang / shes bya'i sgrib pa lnga ni thams cad do/ /rnam par dag pa ni/ 
<p>192b.2</p>gnyen po'i ye shes kyis mi mthun pa dag zil gyis gnon pa ste/ ci'i phyir rdo rje zhes smos te/ rdo rjes thams cad 'joms pa dang 'dra ste/ nyon mongs pa'i mtshan ma 'joms pa'i phyir ro/ /ting nge 'dzin ni de'i ngang las mi 'da' zhing 'dzin pa'i phyir ro/ /snyoms par zhugs pa
<p>192b.3</p>ni gnyis su med par snyoms par zhugs pa dang / mi 'da' bar snyoms par zhugs pa'o/ /ngan 'gro thams cad ni/ ngan ni ngan song gsum mo/ /'gro ba ni las kyi bag chags kyis der 'gro ba'o/ /thams cad ni de rnams la bya'o/ /rnam par sbyong ba ni/ thugs rjes rdo rje lta bus rgyu
<p>192b.4</p>sbyong ba dang / gtsug tor brgyad kyi snying po phyung bas 'bras bu sbyong ba'o/ /rang gi snying po ni/ rang ni phyag na rdo rje'i snying po ni rig pa'i ye shes so/ /'di nyid thugs ka nas ni/ 'di nyid ni snying po 'og nas 'byung ba nyid do/ /thugs ka nas ni ye shes pa'i rgyud la gnas pa zhal du
<p>192b.5</p>'byin pa'i don to/ /de ci'i phyir zhe na/ phyung zhes smos pa'i tha tshig go/ /sngags ni snying po yin pa'i phyir na ma bshad do/ /de yan chad du sngags kyi don 'byung ba'i dgos ched dang bcas pa'i don bsdus pa bshad zin to// //da ni dkyil 'khor gyi lha dgod pa'i thabs ston te/ ci'i phyir zhe na/ 
<p>192b.6</p>'khor lo 'dra ba'i dkyil 'khor la/ zhes bya ba ni/ dper na 'khor los sgyur ba'i gser gyi 'khor lo ni lte ba dang mu khyud dang rtsibs dang ldan pa ni/ de dang 'dra ba'i phyir na/ dkyil 'khor la zhes smos so/ /ci'i phyir zhe na/ shin tu mdzes pa'i rtsibs brgyad can/ /zhes gsungs
<p>192b.7</p>te shin tu mdzes pa ni/ tshon sna lnga ste/ dkar dang dmar dang ser dang ljang / /kun gyi mtha' ma lcags ka ba/ /zhes gsungs te/ dbus kyi pho brang ni gzung 'dzin dang bral bas dkar por bya ba yin la/ rin po che'i phreng ba'i gzhi ma ni ma chags pas dmar bar bya ba yin la/ rtsibs ni
<p>193a</p>
<p>193a.1</p>rgyal po'i gser gyi 'khor lo dang mthun par ser po bya ba yin no/ /gru chad bzhi ni phrin las kyi rang bzhin yin pas/ ljang gur bya ba yin la/ mtha' ma ni lcags ka btang ste/ pany+tsa re ga yang de bzhin du byas pas mdzes zhe'o/ /rtsibs brgyad ni 'khor lo'i rtsibs brgyad do/ / 
<p>193a.2</p>ci'i phyir zhe na/ lte bar bcas shing mu khyud bcas/ /zhes 'byung ste/ de la dbus kyi lte ba zlum po ni chos kyi sku'o/ /rin po che'i phreng ba ni longs spyod rdzogs pa'i rtags so/ /'khor lo'i rtsibs ni sprul pa'i sku'o/ /yang dag pa'i shes rab kyis 'khor ba 'joms pas 'khor
<p>193a.3</p>lo'o/ /che ba'i yon tan sna tshogs la mnga' brnyes pas na rin po che'i phreng ba'o/ /thugs rje'i phrin las kyis skye shi rtsad nas bcad pas na rtsibs so/ /ting nge 'dzin mi 'gyur ba'i rtags su ni rdo rjer bar bstan to/ /dus rnam pa bzhi'i sgo nas 'gro ba'i don mdzad pa'i rtags su ni gru
<p>193a.4</p>chad bzhir bstan to/ /sku gsung thugs mi 'gyur ba'i rtags su ni tri rA ga dang ye shes rnam pa lnga dang ldan pa'i rtags su ni pany+tsa re gar bstan/ ting nge 'dzin rtogs pa'i rtags su sgo khyud ldan pas thabs thugs rje/ 'khor ba las mi nyams pa'i rtags seng ge mgo g.yas su bstan la/ 
<p>193a.5</p>sku yang dag pa'i stobs dang ldan pa'i rtags su ni glang po che g.yon du bstan la/ sgo steng thugs rje thabs kyi rta babs dang ldan pa la byang chub sems kyi mu tig ha ra la gsung rnam par dag pa dril bu dang / phrin las sna tshogs su 'byung ba'i rin po che'i do shal dang / thabs thugs
<p>193a.6</p>rje'i rdo rje dang / shes rab ma skyes pa'i zla bar 'brel pa lta bu ni dkyil 'khor gyi rgyan te ye shes kyi rtags su bstan to/ /da ni nang du lha bri ba'i khyad par ston te/ ci'i phyir zhe na/ lte ba'i nang du shAkya thub/ /ces gsungs te/ lte ba ni dbus kyi pho brang ngo / /shAkya ni rgyal po
<p>193a.7</p>shAkya'i rigs kyi sras yin pa'i phyir na shAkya'o/ /thub ni sku gsung thugs thub la/ sku mdog ser po thugs rje thabs kyi drang srong dang / chos kyi dbyings rnam par dag pa'i bar du bsnams par bri'o/ /da ni maN+Dal gyi don ston te/ ci'i phyir zhe na/ phyag rgya rdo rje stobs po che/ / 
<p>193b</p>
<p>193b.1</p>dpa' bo de yi spyan sngar bri/ /zhes gsungs te/ bcom ldan 'das kyis me long lta bu'i ye shes las sprul te rdo rje lta bu'i ting nge 'dzin gyis stobs dang ldan la/ ye shes kyis chos nyid sems shing thugs rjes 'gro ba'i don la sems pa'i phyir na stobs chen no/ /dpa' bo ni shAkya
<p>193b.2</p>thub pa ste ting nge 'dzin mi 'gyur ba'i ngo bor grub pa'o/ /de'i spyan sngar bri ba ni mdun te shar phyogs kyi rtsibs la thugs kyi rdo rje dang / shes rab kyi dril bu dang ldan par bri ba'i tha tshig go/ /rgyab tu 'khor los sgyur ba bris/ /zhes pa ni/ rgyab ni nub phyogs te/ bcom ldan 'das
<p>193b.3</p>kyi so sor rtog pa'i ye shes las sprul te/ dam pa'i chos bdud rtsi'i 'khor lo ni 'gro ba'i rgyud las bskor ba/ thugs rje'i thabs kyi 'khor lo ni khams gsum gyi nang du sgyur ba'i phyir ro/ /sku mdog dmar po phyag na 'khor lo bsnams pa ste nub kyi phyogs kyi rtsibs la
<p>193b.4</p>bri'o/ /g.yas phyogs rgyal ba'i gtsug tor bri/ zhes pa ni bcom ldan 'das kyi g.yas ni lho ste/ mnyam pa nyid kyi ye shes kyi khyad par las nyon mongs pa'i bdud las rgyal bas na rgyal ba'i gtsug tor ro/ /thugs rje thabs kyis 'khor ba dbang du sdud cing / phrin las
<p>193b.5</p>thabs kyi cho 'phrul rgyal ba'i rtags mnga' bas na sku mdog sngon po phyag na mnyam pa nyid kyi ye shes mi 'gyur ba'i rtags rdo rje bsnams pa lho phyogs kyi rtsibs la bri'o/ /g.yon rnam par rgyal ba zhes pa ni g.yon ni byang phyogs te/ bcom ldan 'das kyi bya ba nan tan gyi ye shes
<p>193b.6</p>las thugs rje'i sku sprul te nyon mongs pa'i mtshan ma'i phrag dog las rgyal bas na/ thugs rje thabs kyi sprul pas rgyal ba'i rtags su sku mdog ljang gu phyag na ting nge 'dzin gyi dbu rgyan bsnams pa byang gi rtsibs la bri'o/ /gzi brjid phung po me yi phyogs/ /zhes pa thugs
<p>193b.7</p>chos nyid zhi ba'i ngo bo las thugs rjer sprul te byung bas byang chub kyi sems ye shes kyi gzi brjid spangs pa/ rnam par dag pa'i sku gsung thugs kyi gzi brjid kyi phung po brnyes pas skye ba'i sdug bsngal 'joms pas sku mdog dmar ser phyag na ye shes kyi sprin phung bsnams pa'o/ / 
<p>194a</p>
<p>194a.1</p>me lha drang srong ste/ shar lho'i rtsibs la bri'o/ /dbang po'i phyogs su gdugs dkar po/ /zhes pa ni dbang ldan byang shar mtshams na 'dug pas byang shar phyogs su'o/ /bcom ldan 'das kyi phrin las drag po'i rang bzhin las sku sprul te gtum po chen po ye
<p>194a.2</p>shes kyi gtsug tor dang ldan pa/ 'bar ba'i phreng bas thugs rje'i 'od zer 'phro ba/ byang chub kyi sems thugs rje'i dbu gdugs can/ gdugs dkar po sku mdog dkar skyar gnas pa phyag na gtsug tor bsnams pa byang shar gyi rtsibs la bri'o/ /rnam par 'thor ba rlung gi
<p>194a.3</p>phyogs/ /zhes pa ni/ bcom ldan 'das kyi thugs rje dbang gi ngo bo las sku sprul te/ phyin ci log gi mtshan ma stong par byed pa thugs rje sprul pa sdud cing 'thor bar byed pa/ 'gro ba'i don du dbang gi rgyal mtshan 'dzugs pas rgas pa'i sdug bsngal sbyong ste/ rnam par
<p>194a.4</p>'thor ba ni sku mdog dmar skya phyag na ral gri bsnams pa rlung gi phyogs te nub byang gi rtsibs la bri'o/ rnam par 'joms pa bden bral phyogs/ /zhes pa ni/ thugs mchog ye shes rgyal ba'i ngo bo las sku sprul te/ thugs rje chen pos sdug bsngal gyi mtshan ma 'joms pas
<p>194a.5</p>ye shes kyis rtog pa'i dra ba bshigs te/ rnam par 'joms pa thugs kyi sprul pas na ba'i sdug bsngal 'joms te/ rnam par 'joms pa ni sku mdog sngo skya phyag na be con bsnams pa/ rnam par 'joms pa bden bral gyi phyogs te lho nub kyi phyogs rtsibs la bri'o/ /grwa yi phyogs ni
<p>194a.6</p>thams cad du/ /zhes pa ni/ sbyin pa'i ngo bo sgeg mo sku mdog dkar ba rdo rje bsnams pa/ tshul khrims kyi ngo bo phreng ba ma ser mo phreng ba 'dzin pa/ bzod pa'i ngo bo glu mkhan ma dmar mo pi wang bsnams pa/ brtson 'grus kyi ngo bo gar ma phyag gnyis gar byed pa gru chad la bri'o/ /bris
<p>194a.7</p>nas phyi rol bri bya ste/ /bdug spos la sogs bri bar bya/ /zhes pa ni/ tshul khrims kyi bdug spos ma dkar mo spos khang bsnams pa/ ting nge 'dzin gyi me tog ma ser mo me tog bsnams pa/ shes rab kyi mar me ma dmar mo mar me bsnams pa/ byang chub kyi sems bde ba'i dri chab
<p>194b</p>
<p>194b.1</p>ma ljang gu dri chab bsnams pa ni gru chad phyi ma la bri'o/ /dpa' bo lcags kyu zhags pa dang / /lcags sgrog dril bu snyan rnams gzhag /ces pa ni thugs rje'i lcags kyu ma dmar po dang / phrin las kyi zhags pa ma ser mo dang / /thabs kyi lcags sgrog ma dmar mo dang / /gsung rab
<p>194b.2</p>sgra'i dril bu ma sgo bzhir bri'o/ /shar du byams pa sku mdog ser po phyag g.yas na klu shing gi me tog bsnams pa/ g.yon pa spyi blugs bsnams pa/ mthong ba don yod sku mdog ser po g.yas pa pad+ma bsnams pa/ pad+ma'i steng na mig g.yon pa khu tshur dkur bzhag pa/ ngan song sbyong
<p>194b.3</p>ba sku mdog dkar la 'od 'bar ba lcags kyu 'dzin pa'o/ /mya ngan mun 'joms sku mdog dkar ser g.yas pa be con 'dzin pa g.yon pa dkur bzhag pa'o/ /lhor spos kyi glang po sku mdog dkar ljang g.yas na spos kyi glang po bsnams pa g.yon dku la brten pa'o/ /dpa'
<p>194b.4</p>bar 'gro ba sku mdog dung ltar dkar ba g.yas pa ral gri 'dzin pa/ g.yon pa khu tshur dku la brten pa'o/ /nam mkha'i mdzod sku mdog dkar ser g.yas pad+ma 'dzin pa/ g.yon pa dku la brten pa'o/ /ye shes tog sku mdog sngon po g.yas pa rgyal mtshan 'dzin pa g.yon pa khu tshur dku
<p>194b.5</p>la brten pa'o/ /nub tu zla 'od sku mdog dkar po phyag g.yas na pad+ma'i steng na zla tshes/ g.yon pa khu tshur dku la brten pa'o/ /bdud rtsi 'od sku mdog dkar po phyag g.yas pa bum pa 'dzin pa g.yon pa khu tshur dku la brten pa'o/ /bzang skyong dkar dmar g.yas rin po che 'bar ba 'dzin pa g.yon pa khu
<p>194b.6</p>tshur dkur brten pa'o/ /dra ba can gyi 'od sku mdog dmar ba rdo rje'i dra ba 'dzin pa'o/ /byang du rdo rje snying po sku mdog sngo skya g.yas na ut+pal gyi steng na rdo rje dang g.yon pa dku la brten pa'o/ /blo gros mi zad pa rdo rje dang phyag gnyis kyis bum pa 'dzin pa'o/ /spobs pa brtsegs pa
<p>194b.7</p>sku mdog dmar ba/ g.yas pas pad+ma'i steng na rin chen brtsegs pa bsnams pa phyag g.yon pa khu tshur dku la brten pa'o/ /kun du bzang po sku mdog ser po g.yas na rin po che'i snye ma bsnams pa g.yon pa khu tshur dku la brten pa'o/ /dkyil 'khor bri ba'i
<p>195a</p>
<p>195a.1</p>thabs bshad zin to// //da ni dkyil 'khor du 'jug pa ston te/ de nas dri zhim la sogs pas/ /rang gi lus ni bskus nas kyang / /rdo rje 'dzin par zhugs nas ni/ /zhes gsungs te/ de nas ni skabs kyi rting thogs so/ /dri zhim ni gur gum dang / tsan+dan
<p>195a.2</p>dang / spos dang gla rtsi la sogs pa rnams so/ /rang gi ni sgrub po'am slob ma gang rung ba la bya'o/ /lus bskus pa ni lus la lde gu yang bya/ chu dang sbyar te bkru ba yang yin no/ /rdo rje ni rig pa mo yang yin la/ 'dzin pa ni phyag rgya ste bca' ba'o/ /zhugs pa ni lha'i dkyil
<p>195a.3</p>'khor du spyan drang ba'i phyir phyag rgya bzhi'i sngags kyis spyan drangs nas gzugs brnyan la bzhugs par bsgom pa'o/ /slob dpon rtog pas zhugs pa dang / slob ma dad pas zhugs pa'i phyir smos so/ /ci'i phyir zhe na/ de nas de bzhin gshegs par mos pa bskyed pa ni zhes
<p>195a.4</p>gsungs te/ de nas ni gong 'og gi mtshams sbyor ba/ gshegs pa ni de bzhin gshegs par sems kyis mos pa bskyed pa'o/ /mchod pa byas nas de bzhin gshegs pa'i gtsug tor nas dbang bskur te zhes pa ni/ mchod pa ni dkyil 'khor gyi lha la mchod pa gzhung bzhin du byed pa'o/ / 
<p>195a.5</p>de bzhin ni gong ma bzhin du'o/ /bcug ni slob ma dkyil 'khor du bcug ste de nas dbang bskur te/ thabs dang shes rab kyi rdo rje dang dril bu dang rin po che sna bdun dang yo ga'i dbang rdzas bcus dbang bskur te/ yon tan gzhung las smos pa bzhin thob par 'gyur ro/ /da ni shi ba
<p>195a.6</p>la sgos su phan pa'i don ston te/ ci'i phyir zhe na/ lha dang gnod sbyin srin po la sogs pa/ /zhes pa ni lha'i rgyal po rnams dang klu dang gnod sbyin la sogs pa yang thugs rje'i zhing yin te de'i ming dang rus kyi sgo nas dmigs te/ dkyil 'khor gyi lha la sbyin sreg gi las
<p>195a.7</p>byas shing / mkhyen par gsol na yang 'grub la/ gal te sems can bar ma do'i srid pa der len pas de'i dbang du yang gsungs te/ ci'i phyir zhe na/ ngan 'gro'i rgyud dbang du gyur pa rnams kyi zhes gsungs te ngan pa ni bag chags so/ /'gro ba ni der 'gro ba'o/ / 
<p>195b</p>
<p>195b.1</p>rgyud ni sems can gyi rgyud do/ /dbang du gyur pa ni las kyi ngo bos der skyes nas dbang du gyur pa ste/ de la phan pa'i thabs bstan pa'i phyir shi ba'i ro'am gzugs brnyan nam ming zhes smos te/ shi ba ni srog dang bral ba'o/ /ro ni dngos po yod pa'i dngos po'o/ /gzugs brnyan ni
<p>195b.2</p>med na yang ri mo mkhan gyi ras sam dar la tshon gyis bris pa'o/ /ming ni gro ga'am shog shog la gur gum gyis bris pa'o/ /de yang dngos po la zhen pas ni ro smos la/ gdags pa'i gzhi dgos pa'i sgo nas ming smos la/ mtshon par byed pa'i sgo nas ni gzugs brnyan smos te/ 
<p>195b.3</p>de la ting nge 'dzin gyi bzlas pa dang / sngags kyis brjod pa dang / sbyin sreg tshul bzhin du ni byas te snga ma bzhin du dbang bskur nas ngan song las thar bar 'gyur ro/ /gtsug tor brgyad kyi dkyil 'khor gyi don bsdus pa bshad zin to// //da ni phyag rgya'i le'u ston te/ ci'i phyir zhe
<p>195b.4</p>na/ de nas bcom ldan 'das phyag na rdo rje zhes gsungs te/ rgyud kyi ston pa gong du bshad zin pa yin pas phyag rgya la 'jug pa'i go rims smos mo/ /seng ge'i lta bas zhes pa ni bag tsha zhing 'jigs pa dang bral ba'i phyir dang 'khor thams cad zil gyis mnan pa'i phyir dang / theg pa
<p>195b.5</p>chen po'i rigs can thams cad gzengs bstod pa'i phyir bstan to/ /bcom ldan 'das phyag rgya dam pa'i zhes pa ni/ 'khor gar bzhugs pa'i phyir bcom ldan 'das zhes gsungs so/ /phyag rgya ni rnam pa gsum ste mi 'da' ba'i phyir phyag rgya ni chos nyid rtogs pas mi 'da'o/ / 
<p>195b.6</p>mtshon pa'i phyag rgya ni kha dog rnam pa lnga'am phyag rgyas mtshon pa'o/ /'cha' ba'i phyag rgya ni lag pa'i sor mo byin gyis brlabs te 'cha' ba'o/ /dam pa mnyes pa'i phyir dang gnyis su med pa'i phyir dam pa'o/ /phyag rgya'i mtshan nyid mdor bstan pa'o/ /da ni sku gzugs
<p>195b.7</p>bri ba'i cho ga ston te/ ci'i phyir zhe na/ sku gzugs kyi cho ga 'dir yang de bzhin du bya ste zhes gsungs te/ sku gzugs ni gtsug tor brgyad kyi dkyil 'khor rnams la sku gzugs la bris te/ /bdag nyid kyang de'i zhabs drung du bris la/ bsnyen pa gong du gsungs pa ltar byas nas yi
<p>196a</p>
<p>196a.1</p>dam du bcas na ngan song las thar par 'gyur ro/ /sku gzugs kyi don bsdus pa bshad zin to// //da ni tshangs pa la sogs pa zhes pa nas/ dbang du 'gyur zhes pa'i bar gyis ni nor bu dri ma med pa'i 'od sngon las ci byas pa zhus pa'o/ /de nas bcom ldan
<p>196a.2</p>'das zhes pa nas/ ma 'ongs pa'i dus las 'das so zhes pa'i bar gyis ni las kyi rnam par smin pa ngan par smin pa'i rgyu rkyen ston/ lan cig ci zhig gi rkyen gyis zhes pa nas/ bde mang kun gyi gnas su skye/ /zhes bya ba'i bar gyis ni las kyi rnam par smin pa ma nges pa'i don ston
<p>196a.3</p>to/ /'bras bu ngan song du skye rgyu las rkyen drang srong dang phrad nas lhar skyes pa'i don ston te/ lha'i dbang po nyon cig ces pa nas lha'i 'khor 'di dag yin no zhes bya ba'i bar gyis ni sngon las mthun pa'i 'brel pa ston te/ sngon gyi gleng gzhi'i rgyu ni mdo sde la smos te yan chad du thal lo/ /da ni
<p>196a.4</p>tshe dpag med kyis las kyi sgrib pa rgyun gcod pa'i maN+Dal gyi don ston te/ de la tshe ni ye shes so/ /dpag med ni dngos po thams cad dang bral ba'i tha tshig go/ /las ni dge sdig rnam pa gnyis so/ /sgrib pa ni nam mkha' dwangs pa la sprin gyis g.yogs pa dang 'dra bar kun gzhi la rtog pa glo
<p>196a.5</p>bur bas bsgribs pa'o/ /rgyun gcod ni gnyen po 'phags pa'i lam gyi ye shes kyi stobs kyis mi mthun pa rgyun gcod pa'i tha tshig go /dkyil 'khor ni dpag med de chos nyid do/ /'khor ni che ste zhes pa ni/ sems ni rangs te gsol ba 'debs pa'i tha tshig go/ /ye shes
<p>196a.6</p>bzhi'i 'khor ro/ /de bshad pa'i phyir zhu ba gsol ba ston te/ ci'i phyir zhe na/ de nas brgya byin dang zhes smos so/ /brgya byin ni yon bdag yin pa'i phyir dang gnas kyi bdag po yin pa'i phyir dang por smos so/ /rab tu mgu zhing yi rangs te/ /zhes pa ni sems ni rangs
<p>196a.7</p>te gsol ba 'debs pa'i tha tshig go/ /ba spu'i bu ga nas spu rnams langs pa ni 'khor ba la skrag cing 'bras bu bla na med pa'i sangs rgyas la dga' bas na sna la smos so/ /rgyal ba rgyal ba ni ye shes kyi chos nyid rtogs pas mtshan ma las rgyal ba/ thugs rjes 'gro
<p>196b</p>
<p>196b.1</p>ba'i don mdzad pas 'khor ba la spyod pa rgyal lo/ /phyag na rdo rje la ming bcus mngon par bstod de zhes pa ni/ phyag na rdo rje gnod sbyin kun du bzang po yin pa'i phyir ni/ gnod sbyin skad kyis pha rol tu phyin pa bcu la sogs pa yon tan gyi sgo nas bstod do/ /de ni tshe dpag
<p>196b.2</p>med kyi maN+Dal bshad pa'i gsol ba gdab pa'i tha tshig go/ /ko Ta k+Sha ni khyed kyi thabs kyi pha rol tu phyin pa la mnga' brnyes pa'i rang bzhin no zhes pa'i tha tshig go/ /ko Ta pa ni khyod kyi shes rab kyis spyi dang rang gi mtshan nyid 'byed pa'i don to/ /ko Ta ko Ta ni khyod kyi brtson
<p>196b.3</p>'grus kyi stobs dang ldan pas 'khor bar mi gtong ba'i rtags so/ /ko la pa la ni khyod kyi bzod pas ni mi 'khrugs shing sran tshugs pa'i don to/ /ka ti ra ka ni khyod kyi tshul khrims yang dag pa mi nyams pa'i don to/ /ko la k+Sha ni khyod kyi stobs kyi pha rol tu phyin pa
<p>196b.4</p>ni gzhan gyis mi gnon pa'i rtags so/ /ko la pa ni khyod kyi sbyin pa'i pha rol tu phyin pa ni yongs su gtong ba'i mtshan nyid dang ldan pa'i rtags so/ /ko la ko la ni khyod kyi ye shes kyi pha rol tu phyin pa ni ye nas shes pa'i rang bzhin can yin pa'i rtags so/ /b+hany+dza ni khyod kyi
<p>196b.5</p>brtson 'grus kyi pha rol tu phyin pa ni skyo dub med pa'i mtshan nyid do/ /ko la pa ti ni khyod kyi smon lam gyi pha rol tu phyin pa ni mthun pa'i ye shes la dmigs pa'i don to/ /ko la ta tha in+ti ni khyod ni bsam gtan gyi pha rol tu phyin pa'i don mthong ba'i chos nyid bsam du med pa la gtan
<p>196b.6</p>'cha' ba'i phyir ro/ /thabs kyi pha rol tu phyin pas ni rdo rje 'dzin pa'o/ /shes rab kyi pha rol tu phyin pas ni mgon po rgyal mtshan gyi dpung rgyan can no/ /brtson 'grus kyi pha rol tu phyin pas ni glang po'i rna ba dang ldan pa'o/ /bzod pa'i pha rol tu phyin pas ni rnam par gnon pa'i ngo bo brnyes
<p>196b.7</p>so/ /tshul khrims kyi pha rol tu phyin pas ni yon tan rin chen 'byung ldan du 'gyur ro/ /stobs kyi pha rol tu phyin pas ni bden pa'i don ston pa thob pa'o/ /sbyin pa'i pha rol tu phyin pas ni gzugs mdzes pa thob bo/ /ye shes kyi pha rol tu phyin pas ni yid kyis brgyan pa
<p>197a</p>
<p>197a.1</p>'grub po/ /smon lam gyi pha rol tu phyin pas ni me 'bar ba can 'grub po/ /bsam gtan gyis ni gzugs mdzes pa yin zhes pa'o/ /gsang ba'i bdag pos bshad du gsol/ /zhes pa'i bar gyis gsol ba btab pa'o/ /de nas bcom ldan 'das zhes pa
<p>197a.2</p>nas bshad du gsol zhes pa'i bar gyis ni bka' gnang ba bstan to/ /da ni dkyil 'khor gyi yig 'bru'i don te/ de nas bcom ldan 'das phyag na rdo rje zhes pa ni/ gnang nas tshe dpag med kyi ting nge 'dzin la zhugs pa'i phyir na smos so/ /thams cad kyi tshe dpag tu med
<p>197a.3</p>pa zhes pa ni thams cad ni dngos por snang ba'o/ /tshe ni ye shes kyi dngos po med par rtogs pas na dpag med do/ /khyad par du 'byung ba'i rdo rje zhes pa ni/ dbyings khyab pa'i rang bzhin las ye shes 'byung ba'i phyir na rdo rje zhes smos so/ /phyi ma ni bde ste ma smos so/ /thugs
<p>197a.4</p>chos kyi yi ge nyid du zhugs par gyur pa ni thugs ni ye shes lnga'i rang bzhin la/ chos ni mdzad pa bcu gnyis kyi tshul du phrin las mdzad pa'i don to/ /de ci'i phyir zhe na/ tshe dpag tu med pa rdo rje'i 'od byed pa ni/ yang dag pa'i ye shes dngos po dang bral bas ni dpag tu med
<p>197a.5</p>la/ rdo rje ltar 'dus ma byas pas ni thugs rje'i 'od byed/ gdon mi za ba'i sgrib pa rnam par 'joms pa ni zhes pa la gdon mi za ni phrin las gdon mi za la/ sgrib pa ni nyon mongs pa'o/ /'joms pa ni mtshan ma thams cad 'joms pa'o/ /dri ma med cing rnam par dag
<p>197a.6</p>pa'i rdo rje ni/ dri ma ni gzung 'dzin gyi bag chags so/ /med pa ni dag pa'o/ /rdo rje ni chos nyid du bsgom pa'o/ /gdon mi za bar mi choms pa/ /zhes pa ni/ thugs rje dang phrin las gzhan gyis mi choms pa'o/ /de rnams ni rigs lnga'i snying po ste ci rigs par/ sngags
<p>197a.7</p>kyi yig 'bru'i don bsdus pa bshad zin to// //da ni dkyil 'khor bri ba'i thabs ston te/ de ci'i phyir zhe na/ gru bzhi pa la sgo bzhi pa/ /sgo ba rnams dang ldan pa ste/ /rta babs bzhi dang ldan par bya/ /lte ba dang ni mu khyud ldan/ /zhes gsungs te/ gru bzhi ni phrin las
<p>197b</p>
<p>197b.1</p>rnam pa bzhis 'gro ba'i don byed pa'i rtags yin pas gru bzhir ldan no/ /sgo bzhi ni tshad med pa'i phrin las rnam pa bzhis 'gro ba la dbyung ba'i sgo dang / bsdu ba'i dngos po bzhis theg pa chen po la 'dzud cing 'god pa'i rtags so/ /sgo ba ni de'i phyag rgya ste ye shes kyi 'od dang
<p>197b.2</p>ldan par bri'o/ /rta babs bzhi ni sgo bzhi bang rim gyi them pa bzhi ste/ snying rje la sogs pa tshad med pa bzhi'i rtags so/ /lte ba ni dbus kyi pho brang zlum po ste chos nyid kyi rtags so/ /de'i dbus su 'khor lo ni/ /zhes pa ni/ de ni dkyil 'khor la bya'o/ /dbus ni dkyil 'khor gyi sum
<p>197b.3</p>gnyis la bya'o/ /'khor lo ni rtsibs bzhi pa'o/ /dkyil 'khor dam pa bri bar bya/ /zhes pa ni/ dkyil ni dbus kyi pho brang ste gtso bo'i sa bcad do/ /rtsibs bzhi pa dang ldan pa la/ /zhes pa ni rtsibs bzhi pa ni 'khor lo'i lce bzhi'o/ /de ni ye shes rnam pa bzhi'i phrin las so/ /lte ba dkyil
<p>197b.4</p>'khor ldan par bya/ /zhes pa ni lte ba ni dbus kyi pho brang zlum po la/ dkyil ni de'i sa bcad do/ /'khor lo ni rtsibs su bstan to/ /ldan par bya ba ni lha bri ba'i tha tshig go/ /de ci'i phyir zhe na/ de yi dbus su gtso bo ni/ /zhes gsungs te de ni 'khor lo'o/ /dbus ni lte ba'o/ /gtso bo ni
<p>197b.5</p>phyag na rdo rje sku mdog ljang skya zhal zla ba rgyas pa ltar 'dzum pa phyag g.yas na rdo rje/ g.yon pa na dril bu bsnams pa/ rgyan sna tshogs kyis brgyan pa bri'o/ /shar gyi rtsibs kyi steng du ni mgon po mi bskyod pa bri bar bya zhes pa ni/ shar ni shar gyi phyogs so/ /rtsibs ni 'khor lo'i lce'o/ / 
<p>197b.6</p>mgon po ni khams gsum gyi mgon mdzad cing mtshan mas mi bskyod pas sku mdog dkar po sa gnon gyi phyag rgya can bri'o/ /lho'i rtsibs la rin chen 'byung ldan mchog sbyin gyi phyag rgya can bri'o/ /nub kyi rtsibs la snang ba mtha' yas sku mdog dmar po ting nge 'dzin gyi phyag rgya can bri'o/ / 
<p>197b.7</p>byang gi rtsibs la gdon mi za bar grub pa sku mdog ljang gu skyabs sbyin gyi phyag rgya can bri'o/ /phyi ma ni gtsug tor brgyad dang cha mthun no/ /'khor los sgyur ba'i cha lugs su bri/ maN+Dal du bdag nyid zhugs shing lha spyan drang ba ni/ de nas rnam grol can nyid dang / /zhes pa nas/ 
<p>198a</p>
<p>198a.1</p>sa ma ya hUM zhes pa'i bar gyis bstan/ rdo rje ti ri zhes pa nas badzra hUM zhes pa'i bar gyis ni rig pa'i me tog de maN+Dal du 'jug pa bstan/ de nas zhes pa nas hUM zhes pa'i bar gyis ni dam tshig bsgrag pa bstan/ bar gyi tshigs gnyis kyis ni dkyil 'khor bstan pa'o/ / 
<p>198a.2</p>de nas 'di zhes pa nas a b+hi Shiny+tsa hUM zhes pa'i bar gyis ni dbang bskur ba bstan/ de nas zhes pa nas aHzhes pa'i bar gyis ni tshe bsring ba'i thabs bstan/ de'i sgrub pa zhes pa nas bzlas brjod ces pa'i bar gyis ni/ bsgrub pa'i lha bri ba bstan/ da ni sgrub pa po ston te de
<p>198a.3</p>nas zla ba nya'i tshe mchod pa chen po byas la ba dmar ser gyi mar snod sar par bcug la zhes pa ni sgrub pa byed pa'i dus ni zla ba nya ba ste/ tshogs gnyis rdzogs pa'i phyir dang / /ting nge 'dzin rgyas pa'i phyir dang / 'jig rten pa dang mthun pa'i phyir smos so/ /phyi nang gi mchod pas
<p>198a.4</p>mnyes par bya ba'i phyir 'phags pa la mchod pa phul la/ bdag gis snod gtsang ma'i nang du ba dmar ser gyi mar dang / til mar dang / gur gum la sogs pa bsres shing bcug la/ bdag nyid las kyi lha phyag na rdo rje'i ting nge 'dzin du zhugs la/ lag pa g.yon pa rdo rje rtse gsum gyi
<p>198a.5</p>phyag rgya bcas la snod la gtad la g.yas pa thal mo khong stong du sbyar te/ bcom ldan 'das tshe dpag med rab tu bsam zhing / sku'i gzugs brnyan la dmigs pa'i rten bcas nas bsnyen pa dang bzlas brjod tshul bzhin byas nas/ dngos grub mtshan ma ma byung na yang / 
<p>198a.6</p>de la mar sar pa'am/ til mar ram 'o ma chang ngam khrag gam zhag gam klad pa'am sha'am gang yang rung ba la bzlas shing bdag nyid kyis bshags pa bya zhing / bdag nyid kyi lus gur gum gyi chu la bkrus la bsnyen pa yun ring du byas na 'grub par the tshom med do/ /tshe
<p>198a.7</p>dpag med las kyi sgrib pa rgyun gcod pa'i phyag na rdo rje'i dkyil 'khor bshad zin to// //da ni rgyal po chen po bzhi'i dkyil 'khor ston te/ ci'i phyir zhe na/ de nas rgyal po chen po bzhis/ /zhes gsungs te/ de nas ni tshe dpag med kyi dkyil 'khor rting thogs su 'byung ba'i phyir na de nas zhes
<p>198b</p>
<p>198b.1</p>bya'o/ /rgyal po ni rgyal po chen po bzhi lha'i rgyal po yin pa'i phyir ro/ /chen po ni sku bzhi dang dpal brgyad bka' srung rigs kyis 'dul ba'i phyir phrin las mdzad pa'i phyir na chen po'o/ /bzhi ni yul 'khor srung dang / 'phags skyes po dang / mig mi bzang dang / rnam thos sras
<p>198b.2</p>la sogs pa bzhis bka' stsal du gsol bya ba'i bar gyis rang gi snying po 'gro ba la phan pa'i don du mdongs gsol du dbul bar gsol ba'o/ /de bzhin gshegs pas bka' gnang ba dang rgyal pos snying po phul ba ni bde ste ma smos so/ /da ni dkyil 'khor bri ba'i don bstan te/ 
<p>198b.3</p>de nas de dag gi dkyil 'khor bshad de zhes gsungs te/ de nas ni snying po phul ba'i rting thogs so/ /dkyil ni phyag na rdo rje dbus na bzhugs pa'o/ /'khor ni rgyal po chen po bzhi'o/ /bshad pa ni don bshad pa'o/ /ci'i phyir zhe na/ gru bzhi pa la sgo bzhi pa/ /dkyil 'khor lngas
<p>198b.4</p>ni brgyan pa ste/ /zhes gsungs te/ gru bzhi ni rgyal po chen po bzhi yod pas gru bzhir bya'o/ /sgo bzhi ni rgyal po bzhis phyogs bzhi nas rigs kyis 'dul ba dang dam bca' ba'i phrin las mdzad pas na sgo bzhi'o/ /dkyil 'khor ni phyag na rdo rje dbus na bzhugs pa'o/ /lngas brgyan
<p>198b.5</p>zhes pa ni rgyal po chen po bzhi dang lnga yod pa'i phyir na lngas brgyan te zhes smos so/ /de yang maN+Dal gyi sum gnyis la thig bzhi btab pa'i re'u mig dgu la/ dbus su phyag na rdo rje 'gying bag tu bri/ re'u mig gi mtshams su rgyal po chen po bzhi'i btsun mo bri'o/ /yul 'khor
<p>198b.6</p>srung gi btsun mo rdo rje mda' byed ma dang / 'phags skyes po'i btsun mo dpe med ma dang / /mig mi bzang gi btsun mo 'dul mkhas ma dang / rnam thos sras kyi btsun mo phreng 'dzin dang / re'u mig gi bar yang rin po che'i phreng bas bcad do/ /phyi rol yang zlum pos bskor/ gru
<p>198b.7</p>chad bzhi la dus bzhi bri'o/ /de'i phyi rol du mchod snam bcad/ sgo bzhi yang phyogs su bri'o/ /de nas rdo rje 'dzin ma'i phyag rgya bcas la slob ma gzhug /rig pa'i me tog dor/ gang la bab pa'i rgyal pos dbang bskur/ da ni dbang bskur ba ston te/ de nas grwa na gzhag pa
<p>199a</p>
<p>199a.1</p>yi/ /bum pa bzhis ni dbang bskur te/ /zhes gsungs te/ de nas ni zhes pa ni maN+Dal bri ba'i rting thogs so/ /mtshams zhes bya ba ni re'u mig gi mtshams su gzhag pa'o/ /bum pa bzhi rgyal po bzhi'i sngags dang phyag rgya dang ldan par bya ste/ de nas bdag nyid phyag na rdo rje'i ting
<p>199a.2</p>nge 'dzin du zhugs la/ dang po phyag na rdo rje'i dbang bskur/ de nas rgyal po chen po bzhi'i bum pa phyogs phyogs na yod pas rim pas dbang bskur la byin gyis brlabs na yon tan gzhung las 'byung ba bzhin thob par 'gyur ro/ /rgyal po chen po bzhi'i dkyil 'khor gyi don bsdus pa
<p>199a.3</p>bshad zin to// //da ni phyogs skyong bcu'i dkyil 'khor bshad de/ de nas phyogs skyong ba rnams kyis zhes pa ni/ de nas ni rgyal po chen po bzhi'i rting thogs so/ /phyogs ni phyogs bzhi mtshams bzhi dang brgyad steng 'og dang bcu'o/ /skyong ba ni de rnams kyis 'jig rten skyong
<p>199a.4</p>ba'o/ /de rnams kyis ni 'khor rnams kyis rang gi snying po 'bul bar zhus pa dang / gnang ba dang snying po phul ba'o/ /da ni dkyil 'khor bri ba ston te/ de nas de dag gi dkyil 'khor bshad de zhes pa ni/ de nas ni skabs kyi rting thogs so/ /de dag ni phyogs skyong pa'o/ /dkyil ni
<p>199a.5</p>dbus su mgon po phyag na rdo rje bri'o/ /'khor ni phyogs skyong bcu'o/ /bshad pa ni don bshad pa'o/ /dkyil 'khor snga ma bzhin bris la zhes pa ni/ snga ma ni rgyal po chen po bzhi dang 'dra bar bri ba'i tha tshig go/ /phyogs bzhi mtshams brgyad kyi re'u mig las dbus kyi re'u mig la bcom
<p>199a.6</p>ldan 'das phyag na rdo rje zhi ba sku mdog ljang gu phyag g.yas pa rdo rje thugs kar 'dzin pa/ g.yon dril bu dku la brten pa bri'o/ /de'i mdun du nyi ma dmar po shing rta la zhon pa nyi ma 'dzin pa/ zla ba dkar po ngang pa la zhon pa zla ba 'dzin pa/ rgyab tu sa bdag phag mgo can pi wang 'dzin pa/ shar
<p>199a.7</p>du brgya byin ser po glang po che la zhon pa rdo rje 'dzin pa/ lhor gshin rje sngon po ma he la zhon pa dbyug to 'dzin pa/ nub tu chu lha dkar po chu srin la zhon pa sbrul zhags 'dzin pa/ byang du gnod sbyin ser po rta la zhon pa rin po che 'dzin pa/ byang shar du dbang ldan dkar po glang la zhon pa rtse
<p>199b</p>
<p>199b.1</p>gsum 'dzin pa/ shar lhor me lha dmar po ra la zhon pa dbyug to 'dzin pa/ lho nub tu srin po nag po mi la zhon pa ral gri 'dzin pa/ nub byang du rlung lha ljang gu sha ba la zhon pa ba dan 'dzin pa/ sgo ba rnams kyang de bzhin du phyi ma ni rgyal po chen po bzhi dang mthun no/ /de nas spyan drang ba
<p>199b.2</p>dang / bdag nyid zhugs pa dang / slob ma gzhug pa dang / phyogs skyong ba bcu'i sngags kyis btab pa'i bum pa rnams kyis dbang bskur ba dang / de'i yon tan dang / yon tan gyi che ba bsrung zhing 'phel bar bya ba dang / so so rang rang gi phyogs srung ba'i phyir dam bcas pa ni bde ste
<p>199b.3</p>bshad mi dgos so/ /phyogs skyong ba bcu'i maN+Dal 'dis ni gdon stong phrag brgyad cu rtsa bzhi zlog par bgyid pas phyogs skyong bcu'i dkyil 'khor gsungs te de ni 'jig rten pa'i gtso bo yin pas na 'jig rten pa la phan pa'i don du bshad do/ /phyogs skyong bcu'i dkyil
<p>199b.4</p>'khor gyi don mdor bsdus pa bshad zin to/ /da ni gza' chen po brgyad kyi maN+Dal bshad de/ de ni sems can la gza' chen po brgyad gshed dang skar ma'i rlung rnams zhi bar bya ba'i phyir gsungs te/ de yang ci'i phyir zhe na/ de nas gza' chen po brgyad dang / 'khor rgyu skar dang bcas pa
<p>199b.5</p>rnams kyis zhes gsungs te/ de ni skabs kyi rting thogs su 'byung ba'o/ /nas ni 'og gi mgo 'dren pa'o/ /gza' ni dper na 'jig rten pa dag sgra la gza' zhugs na mi rung bar 'gyur ro zhes gsungs te/ de bzhin du 'jig rten pa'i gza' chen po brgyad ni 'jig rten na rgyu ba'i ma
<p>199b.6</p>rungs pa ste bar snang la gnas shing gnod pa'i gdug rtsub byed pa'i phyir smos so/ /de'i 'khor ni rgyu skar te nam mkha' la rgyu zhing zla ba'i mngag gzhug dang / las kun byed pas na rgyu skar ro/ /de rnams ni bcom ldan 'das kyi 'khor yin pas 'jig rten pa'i gnod pa zhi bar bya ba'i phyir smos
<p>199b.7</p>so/ /'di skad ces gsol to zhes bya ba ni/ 'og gi don 'di kho na bcom ldan 'das la zhu ba gsol ba'i phyir smos so/ /bcom ldan 'das zhes pa ni nyon mongs pa'i bdud bcom zhing pha rol tu phyin pa'i legs pa'i yon tan dang ldan pas mtha' gnyis kyi skyon dang bral bas phyag na
<p>200a</p>
<p>200a.1</p>rdo rje'o/ /bdag cag 'khor dang bcas pa zhes pa ni bdag gi gza' chen po brgyad la pa sangs gtsor smos pa'o/ /gcig ni phur bu la sogs pa phyi ma bdun gyi tha tshig go/ /'khor ni gza' re re dang rgyu skar rnams dus su rgyu bas na rgyu skar gyi 'khor du gsungs so/ / 
<p>200a.2</p>rang rang gi gsang sngags kyi zhes pa ni rang rang gza' dang rgyu skar nyid la bya ba'i tha tshig go/ /gsang sngags ni rang rtags kyi snying po sems la gnas pa'i don to/ /byin gyis brlab tu gsol zhes pa ni/ dper na ras dkar po dmar por byin gyis brlab pa ni btsod la yod pa dang 'dra bar
<p>200a.3</p>de bzhin du gza' dang rgyu skar gyi snying po byin gyis brlab pa ni bcom ldan 'das phyag na rdo rje la mnga' bas so/ /byin gyis brlab pa bshad zin to/ /da ni snying po bshad pa ston te legs so dpa' zhes pa ni legs so ni gza' tshig la bcom ldan 'das mgu ba'i tha tshig go/ /dpa'
<p>200a.4</p>ni phyag na rdo rje nyid kyis gnang ba'i tha tshig go/ /phyi ma ni bde ste bshad mi dgos so/ /da ni dkyil 'khor gyi don ston te/ de ci'i phyir zhe na/ de nas de dag gi dkyil 'khor bshad de zhes pa ni/ de ni gong ma'i mjug sdud pa la/ nas ni 'og gi dkyil 'khor gyi mgo 'dren pa la'o/ /de dag
<p>200a.5</p>ni gza' dang rgyu skar de dag go/ /dkyil ni phyag na rdo rje dkyil na bzhugs pa'o/ /'khor ni gza' dang rgyu skar du bcas pa'o/ /bshad pa ni tshig dang don gsal bar bya ba'i tha tshig go/ /'jig rten gsum las rnam par rgyal ba'i gzugs su bri zhes pa ni/ chos thams cad rang bzhin
<p>200a.6</p>gyis rnam par dag pa yin pa'i phyir ni 'jig /chad pa ma yin pas ni rten la/ gsum ni 'dod khams dang gzugs khams dang / gzugs med pa'i khams gsum la bya'o/ /rnam par rgyal ba ni mtshan ma'i rnam pa ste de rnams las thugs rje'i phrin las kyi rgyal ba'i rtags te/ 
<p>200a.7</p>de ni phyag na rdo rje ste gza'i dkyil 'khor gyi skabs su khro bor ston te/ hUM ka ra'i gzugs su bri ba'i tha tshig go/ /ngos rnams su phyag rgya chen po bzhi bri zhes pa ni/ ngos ni dkyil 'khor kha gsum du bcad pa de'i dbus thig bzhi btab pa'i re'u mig dgu pa rin po che'i phreng bas zlum por bskor
<p>200b</p>
<p>200b.1</p>ba'i phyi rol gyi gru chad bzhi la bya ba'i tha tshig go/ /phyag rgya bzhi ni dus bzhi'i lha mo bzhi phyag rgya bdug spos me tog mar me dri chab dang bzhi bri'o/ /rnam pa gcig tu rdo rje rin po che/ pad+ma rgya gram zhes smos so/ /de yi mdun du pa ba sangs/ /zhes pa ni de ni hUM ka ra'o/ /mdun du ni shar phyogs
<p>200b.2</p>kyi re'u mig go/ /pa ba sangs mdog dkar po lag na me tog ku mu ta dang shing tog bsnams pa/ rgyab tu zla ba bri bar bya/ /zhes pa ni rgyab ni nub phyogs te gza' zla ba phyag na ku mu ta thogs pa dang ngang pa la zhon pa bri/ g.yas ni lho phyogs te phur bu sku mdog sngon po phyag na pusti bsnams pa'o/ / 
<p>200b.3</p>g.yon du gza' lhag bri bar bya/ /zhes pa ni g.yon ni byang phyogs te gza' lhag pad+ma la 'dug pa/ phyag g.yas mchod sbyin byed pa/ g.yon ut+pal bsnams pa bri/ me yi phyogs su mig dmar dang / /zhes pa ni shar lho'i mtshams te/ mig dmar mdog dmar po phyag g.yas pa na bdud
<p>200b.4</p>rtsi'i bum pa bsnams pa/ g.yon pa na me sgron bsnams pa'o/ /rlung gi phyogs su nyi ma ste/ /zhes pa ni rlung ni nub byang gi mtshams te gza' nyi ma rta la zhon pa phyag g.yas pa na pad+ma kha bye ba bsnams pa/ g.yon pa na mtha' ber bsnams pa bri/ dbang ldan phyogs su spen pa'o/ /zhes pa
<p>200b.5</p>ni dbang ldan ni byang shar gyi phyogs te/ spen pa lag pa g.yas na dbyug pa thogs pa/ g.yon pa dgra sta thogs pa/ stan nang tshangs can la 'dug pa bri/ srin po'i phyogs su sgra gcan bri/ /zhes pa ni/ srin po ni lho nub kyi phyogs su sgra gcan mdog dud kha mi'i mgo can ro smad sbrul du 'dug
<p>200b.6</p>pa/ phyag g.yas pa na pad+ma sdong bu dang bcas pa/ g.yon pa na ral gri bsnams pa bri/ da ni 'khor rgyu skar smos te/ dkyil 'khor phyi rol khor yug tu/ /zhes pa ni phyi rol gru chad phyi snam la rgyu skar nyi shu rtsa brgyad rtsa ba'i dkyil 'khor nas 'byung ba bzhin du bri ba ni phyogs re re bdun bdun no/ / 
<p>200b.7</p>smin drug dmar po bum pa la gnas pa/ snar ma ljang gu khyu ba dkar po la zhon pa/ mgo ser po sha ba la zhon pa/ lag dmar po sbrul la zhon pa/ nab so ser po pad+ma la 'dug pa/ rgyal ljang gu bum pa la 'dug pa/ skag ljang gu bya rog la 'dug pa/ mchu ser po me tog la
<p>201a</p>
<p>201a.1</p>'dug pa/ gre dkar po pad+ma la 'dug pa/ dbo ljang gu chu srin la 'dug pa/ me bzhi ser po glang po che la zhon pa/ nag pa ljang gu rma bya la zhon pa/ sa ri dmar po lcong mo la zhon pa/ sa ga ljang gu rta dkar po la zhon pa/ lha mtshams ser po bya rog la zhon pa/ sgrog dmar po nang
<p>201a.2</p>tshangs can la 'dug pa/ snrubs ljang gu sbal pa la zhon pa/ chu stod ser po nang tshangs can la 'dug pa/ chu smad ljang gu mi'i snying la 'dug pa/ byi bzhin dkar po nang tshangs can la 'dug pa/ gro bzhin ser po skur ma la 'dug pa/ mon gru dmar po nang tshangs can la 'dug pa/ mon
<p>201a.3</p>gre ljang gu glang khyu mchog zhon pa/ chu stod ljang gu gser khri la 'dug pa/ tha skar ljang gu mi la 'dug pa/ bra nye ser po 'khor lo la 'dug pa'o/ /sgo sgor de bzhin sgo ba rnams/ /khros pa'i yid du bri bar bya/ /zhes pa gsungs te/ phyi rol gyi sgo bzhi la rdo rje lcags kyu ma la sogs pa
<p>201a.4</p>bzhi rab tu khros pa bskal pa'i me dpung 'bar ba'i dkyil na rdo rje'i brag ri la brkyang bskum gyi tshul du gnas pa bri/ rdo rje 'dzin mar zhugs nas ni/ /zhes pa nas sa ma ya hUM gi bar gyis ni dkyil 'khor du 'jug pa bstan to/ /da ni dbang bskur ba ston te/ de nas gza' brgyad sngags btab
<p>201a.5</p>ste/ /de bum brgyad kyis dbang bskur ro/ /zhes pa ni bdag nyid khams gsum rnam par rgyal ba'i ting nge 'dzin la zhugs la/ bum pa brgyad gza' brgyad kyi sngags kyis btab nas slob ma rdo rje'i phyag rgya bcas nas bsgrub par bya'o/ /de nas tsan+dan dmar po'i shing la 'bras thug rin po che
<p>201a.6</p>dang / til dang / sbrang rtsi dang / sA lu dkar po dang / bu ram/ gu gul/ spos/ gla rtsi gur gum rnams bsres la gza' brgyad bsgrub par bya'o/ /da ni gza' brgyad kyis dam bcas pa ston te/ de nas gza' chen po de dag ni zhes pa ni bcom ldan 'das kyi bka' bsrung zhing / rang gis dam
<p>201a.7</p>bcas pa thams cad mi nyams par bya ba'i phyir smos so/ /de nas rgyu skar dang yud tsam gyis ni zhes pa ni rgyu skar rnams yud tsam gyis ni mkha' la 'gro ste/ de yang yud tsam gyi tshad las ni zhag tsam du brtsi zhing zhag la rgyu skar gyi rlung ded pa'i phyir smos so/ /skad cig dang / thang cig
<p>201b</p>
<p>201b.1</p>dang / dus dang zla tshigs dang zhes pa ni yud tsam gyi tshad las skad cig brtsi ste/ yud tsam ni bud med bal 'khal ba skyen bul ran pas mo rang gi lag pa gang nar gyis drangs nas bkal te 'phang la bgos pa'i tshad ni yud tsam mo/ /yud tsam nyi shu ni skad cig go/ /skad cig nyi
<p>201b.2</p>shu ni thang gcig go/ /thang gcig bcu drug ni nyin zhag gcig go/ /nyin zhag gcig la gza' dang rgyu skar rim par rgyu ba de'i nyin par de bsgrubs na 'grub par gsungs so/ /dus dang lo tshigs dang zhes pa ni/ dus nam zla dbyar dgun ston dpyid bzhi'o/ /de yang lo gcig la zla ba bcu
<p>201b.3</p>gnyis la de yang rab 'bring gsum gsum du dbye'o/ /de re re la yang gza' dang rgyu skar gang rgyu ba de shes par bya ba'i phyir smos so/ /sbyor ba dang khyim dang dus sbyor dang zhes pa ni/ sbyor ba ni skar ma dang gza' sbyor ba'o/ /dus tshod dang tshes grangs su sbyor ba dang / nam zla re re la rgyu skar re re la
<p>201b.4</p>rgyug rim du sbyor ba'o/ /khyim ni gnas te rgyu skar rim par rgyu ba'i gnas te/ de'i dus su yang rang gi khyim du yang rgyu skar rnams rim pas bsgrub cing gnas par bya ba'i phyir dus ni nam zla dus bzhi 'am/ zhag gi grangs kyi dus su rgyu skar bsgrub pa'o/ /'jug phod la sogs pa ni dkyil
<p>201b.5</p>'khor gyi lha gang du 'jug pa de smos so/ /phyi ma ni bde ste ma smos so/ /gza' brgyad kyi dkyil 'khor gyi don bsdus pa bshad zin to/ /da ni klu chen po brgyad kyi dkyil 'khor bshad de/ de ni 'jig rten pa'i sems can klu gdon gyis zin pa rnams thar bar bya ba'i phyir smos so/ /de
<p>201b.6</p>yang ci'i phyir zhe na/ de nas klu chen po brgyad kyis phud ces bya ba'i sgras ni zhes pa ni/ de nas ni skabs kyi de ma thag pa ste gza' brgyad kyi rting thogs su 'byung ba'o/ /klu chen po brgyad ni mtha' yas dang rigs ldan gnyis bram ze'i rigs me las byung ba ste/ dkar po nor rgyas dang dung
<p>201b.7</p>skyong gnyis rgyal rigs las byung ba ste mdog kyang ser/ 'jog po dang pad+ma chen po gnyis rlung las byung bas rje'u'i rigs te mdog kyang dmar/ stobs kyi rgyu dang pad+ma gnyis chu las byung ba ste/ dmangs rigs mdog nag po ni rigs bzhi'i gtso bo bzhi yin pas chen po'o/ /phud
<p>202a</p>
<p>202a.1</p>ces bya ba ni rang gi dam tshig sgyu med pa'i snying po ste/ de ci'i phyir zhe na/ dper na nor gyi dam pa ni phud du bcad de bzhag pa dang / zas kyi dam pa ni phud sna la bcad de gzhag pa lha mchod pa dang 'dra bar/ bdag gi dam tshig sgyu med pa'i rtags yin par shes par bya
<p>202a.2</p>ste rnam pa gcig tu phud ni mang po las nyung ngu na gcod pa dang 'dra bar klu'i snying po mang po zhig byung yang / nyung ngu bstan na phud ces bya ba las med pas na phud ni bsdus pa dang / 'dus pa'i phyir na sgras mnyam pa'i thabs su brjod do/ /bcom ldan 'das la snying po dbul bar
<p>202a.3</p>zhu ba gsol ba dang / klu'i rgyal po la gnang ba dang / klu'i rgyal po dga' nas snying po brjod pa ni rab tu bde ste ma smos so/ /da ni klu chen po brgyad kyi dkyil 'khor gyi don ston te/ de yang ci'i phyir zhe na/ de nas de dag gi dkyil 'khor bshad de zhes smos so/ /de nas ni skabs kyi rting
<p>202a.4</p>thogs so/ /de dag ni klu chen po de dag go/ /dkyil ni phyag na rdo rje klu'i rgyal po'i tshul du gnas so/ /'khor ni klu chen po brgyad do/ /bshad pa ni de'i don dang tshig bstan pa'o/ /de yang ci'i phyir zhe na/ pad+ma chen po 'dab brgyad la/ /kha dog dkar po bri bar bya/ /zhes gsungs
<p>202a.5</p>te/ pad+ma ni dkyil 'khor gru bzhir byas pa'i dbus su pad+ma 'dab ma brgyad pa kha dog dkar por bris te/ dkyil 'khor sum gnyis las gcad par bya'o/ /phyi'i gru chad dang / shing rta'i snam bu la bang mig dang sgo dang ldan par bya'o/ /dbus su phyag na rdo rje sbrul mgo mtha' yas pa'i
<p>202a.6</p>gdengs ka can klu'i rgyal po bsdigs pa'i tshul du gnas par bya'o/ /pad+ma'i 'dab ma la shar phyogs su mtha' yas phyag na ut+pal bsnams pa/ lhor 'jog po dgra sta/ nub tu stobs kyi rgyu sbrul gyi gshol/ byang phyogs su dung skyong dung phor/ shar lhor nor rgyas bum pa/ lho nub tu pad+ma pad+ma
<p>202a.7</p>'dab ma brgyad/ nub byang du chu lha sbrul zhags/ byang shar du rigs ldan rin chen rkyal bu rnams/ gru chad la dus bzhi'i lha mo/ shing rta'i bang mig la klu gnod sgor sgo ba rnams bri'o/ /dkyil 'khor bri ba'i thabs bsdus pa bshad zin to/ /mchod rdzas bde ste ma smos so/ / 
<p>202b</p>
<p>202b.1</p>da ni dkyil 'khor du 'jug pa ston te/ de ci'i phyir zhe na/ de nas rdo rje bdag nyid zhugs pa ni zhes pa ni/ de nas ni skabs kyi rting thogs so/ /rdo rje ni slob dpon sku gsung thugs rdo rjer bsgom pa'o/ /bdag nyid ni dkyil 'khor bdag nyid du gnas shing bsgom pa'o/ /zhugs pa
<p>202b.2</p>ni gnyis su med par bya ba'i don to/ /de ci'i phyir zhe na/ sbrul mgos sbrul mgo can rnams dgug /phud ces bya ba'i lhan cig tu/ /dzaHhUM baM hoHzhes brjod cing / /zhes gsungs/ sbrul mgos ni zhes pa ni bdag slob dpon las kyi bdag nyid phyag na rdo rjer bsgom pa'o/ /sprul mgo can rnams
<p>202b.3</p>ni klu rnam pa brgyad la sogs pa'o/ /dgug pa ni dam tshig gi phyag rgyas gnyis su med par byas pa'o/ /phud ni dam tshig gi mna'i snying po'o/ /lhan cig tu ni dam las mi 'da' bar bya ba'i tha tshig go/ /dzaHni lcags kyu/ hUM ni zhags pa/ baM ni lcags sgrog /hoHni dril bu phyag rgya rnam pa bzhis bkug nas
<p>202b.4</p>dam tshig dang ldan par byed pa'o/ /da ni slob ma gzhug cing dbang bskur ba ston te/ de yang ci'i phyir zhe na/ de nas bu ni rgyal po dang / /rgyal rigs thams cad bcug nas ni/ /zhes gsungs te/ de nas ni skabs kyi rting thogs so/ /bu ni slob ma ste/ rgyal po ni rigs phun sum tshogs
<p>202b.5</p>pa'o/ /rgyal rigs thams cad dkyil 'khor du gzhug go/ /de ci'i phyir zhe na/ dug gi nyes skyon bsal ba'i phyir/ /phud ces bya ba'i dbang bskur ro/ /zhes pa ni dug ni klus zin nas sdug bsngal gyi nad do/ /nyes pa ni 'dod chags la sogs pa'i skyon gyis klu dang 'gras pa
<p>202b.6</p>na bkra mi shis shing mi la skyon yod pa bsal ba'i phyir smos so/ /phud ni dam tshig snying po la dbang bskur ba ni slob ma ste/ klu dang gnyis su med par bya zhing mi gnod par bya ba'i phyir dbang bskur ro/ /de ltar byas na klu thams cad 'gugs par 'gyur ro/ /klu bsgrubs
<p>202b.7</p>na dngos grub 'grub bo/ /klu ma mgu nas smon lam 'debs pa dang / rang gi dam tshig gi mna' bor ba dang / dus rtag tu sems can la phan pa dang / rgyal ba'i bka' srung ba ni bde ste ma smos so/ /da ni klu bsgrubs nas nad zhi bar byed pa'i thabs ston te/ de yang ci'i
<p>203a</p>
<p>203a.1</p>phyir zhe na/ de nas sgrub pa bshad de/ lha rdzas 'od phreng dkar po yi/ /dbu la sbrul mgo bzhis bskor ba'i/ /zhes gsungs te/ de ni gong gi mjug sdud la nas ni 'og gi mgo 'dren pa'o/ /bsgrub pa ni dug gi de kho na nyid kyis/ klu'i skyon bsal cing nad zhi
<p>203a.2</p>bar byed pas bsgrub pa/ lha rdzas ni bdag nyid phyag na rdo rjer bsgoms pa'i dbu la lha rdzas kyi 'od phreng dkar bo'i dbu rgyan sbrul mgo bzhin du bsgoms te/ de ci'i phyir zhe na/ rdo rje 'dzin gtso bsams nas kyang / /phud ces bya ba 'bum bzlas la/ /zhes gsungs te/ rdo rje 'dzin
<p>203a.3</p>ni las kyi lha'o/ /bsam pa ni yid kyis bsam zhing bsgom pa'o/ /dkyil 'khor gyi gtso bo yin pas smos so/ /phud ni snying po la 'bum ni grangs te bzlas pa ni rtsa ba'i snying po dang phud ces bya ba bsres la bzlas so/ /de yang ci'i phyir zhe na/ de nas dug blang phud ces ni/ 
<p>203a.4</p>bya ba'i dkyil 'khor bsams nas kyang / /lha rdzas 'od zer phreng bas dgang / /zhes gsungs te/ dug ni nyon mongs pa/ blang ba ni med par bya ba phud ni rig pa'i me tog gi snying po la/ bya ba ni bsgrub par bya ba'i tha tshig la/ 'khor ni klu rnams te/ bsam pa ni yid kyis
<p>203a.5</p>bsam pa/ lha rdzas ni mchod pa'i rdzas yin te/ 'od ni kha dog rnam pa lnga dang dri bsung du ldan pa la/ zer ni 'phro ba ste/ phreng ba ni rgyun mi 'chad pa'i tha tshig la/ dgod pa ni mchod pa'i rdzas kyis dgang ba'o/ /da ni nad pa la srung ba'i cho ga ston te/ de ci'i phyir zhe na/ de la
<p>203a.6</p>phud ces bya ba bsam/ lag pa sbrul mgo zhags 'dra dang / /phud ces bya ba'i rlung gis gtor/ /zhes gsungs te/ de ni gong gi mjug sdud la/ phud ni dug zhi bar byed pa'i sngags yin pas yid kyis bsam/ lag pa ni sgrub pa po dag gi/ sbrul mgo ni lag pa'i sor mo
<p>203a.7</p>rnams sbrul mgo 'dra bar byas pa la/ zhags pa 'dra zhing zhags pa'i phyag rgya bcas la klu drang ba'i tha tshig go/ /phud ces bya ba ni gtong ba'i gnyen po ste/ de ci'i phyir zhe na/ rlung gis gtor zhes 'byung bas/ phud las rlung du gyur pas nad dang dug dang
<p>203b</p>
<p>203b.1</p>rims med par 'thor ba'i tha tshig go/ /de yang ci'i phyir zhe na/ pags pa sha dang rus gnas pa'i/ /dug rnams thams cad ma lus pa/ /phud ces bya ba'i lag pas drang / /zhes gsungs te/ pags pa ni phyi'i kha dog ste sa'i khams shas che
<p>203b.2</p>ba'i nad yin pas bsdus/ sbrul kha dog dmar por bsam zhing 'od dmar pos gtor/ kha chu 'dzag pa dang / lkog ma 'gag pa ni sha'i nad yin te/ chu'i khams kyi dug yin pas sbrul sngon por bsam zhing / 'od sngon po'i rang bzhin du gtor/ 
<p>203b.3</p>rkang lag ru shing lhu tshigs na ba ni rus pa la gnas pa'i nad yin te/ rlung las gyur pa'i khams pas phud las rlung dkar por gyur pas gtor/ de ltar dug thams cad ma lus par lag pa sbrul mgo la phud ces bya ba'i snying po bsams te drangs na nad thams
<p>203b.4</p>cad 'byin par 'gyur ro/ /de yang ci'i phyir zhe na/ las rnams thams cad kun byed cing / /zhes gsungs te/ gong du gsungs pa de ltar byas na las thams cad byed par 'gyur ro/ /dug rims dug sbyar la sogs pa/ /zhes pa ni dug ni rnam pa gnyis te/ 
<p>203b.5</p>phyi'i ha la ha la'i dug la sogs pa dang / nang 'dod chags la sogs pa'i dug go/ /rims ni zhag gcig pa la sogs pa rnams so/ /dug sbyar ni rang bzhin dang / sbyar ba'i dug go/ /khu tshur phyag rgyas kun 'byin na/ /sbrul mgo'i phyag rgyas smos ci
<p>203b.6</p>dgos/ /zhes pa ni/ de lta bu'i dug rnams khu tshur gyi phyag rgya bcas nas byabs na yang dug 'byin par 'gyur na/ sbrul mgo'i phyag rgya bcas nas drangs na lta smos kyang ci dgos zhes pa'i don to/ /klu chen po brgyad kyi dkyil 'khor gyi don bsdus pa bshad zin to/ /da ni
<p>203b.7</p>'jigs byed chen po brgyad kyi dkyil 'khor gyi don ston te/ de ni lha gdon la sogs pa zhi ba'i phyir smos te/ de yang ci'i phyir zhe na/ de nas lha chen po rnams kyi bdag po 'jigs byed chen po brgyad la bud med rnams kyis bskor bas zhes gsungs pas/ de ni klu brgyad la sogs
<p>204a</p>
<p>204a.1</p>pa'i mjug bsdus la/ nas ni 'og gi 'jigs byed brgyad kyi mgo 'dren pas so/ /lha ni 'dod khams kyi lha la chen po ni de'i rgyal po'o/ /rnams ni ma lus pa'o/ /bdag po ni de rnams la dbang byed pas bdag po'o/ /'jigs byed ni rab tu khros pa'i tshul du
<p>204a.2</p>gnas pas 'jigs byed do/ /brgyad ni lha chen po nyi shu rtsa gcig las gtso bo brgyad smos pa'i tha tshig go/ /bud med ni rang rang gi btsun mo'o/ /de nas bcom ldan 'das phyag na rdo rje la rang gi 'jigs pa'i tshul gyis sems can skrag pa la phan gdags pa'i phyir/ bcom
<p>204a.3</p>ldan 'das la snying po dbul bar zhu ba gsol ba dang / bcom ldan 'das kyis gnang ba dang rang gi snying po brjod pa ni rab tu bde ste ma smos so/ /da ni dkyil 'khor gyi don ston te/ de ci'i phyir zhe na/ bcom ldan 'jigs byed chen po ni/ /rgyal po de dag gi ngag nyan/ /zhes
<p>204a.4</p>gsungs te/ bcom ldan 'das ni phyag na rdo rje'o/ /'jigs byed chen po ni 'jigs byed brgyad do/ /rgyal po ni 'jigs byed thams cad kyi gtso bo yin pas smos so/ /bdag ni 'jigs byed kho na/ bdag gi tha tshig go/ /ngag nyan pa ni bcom ldan 'das kyi bka' nyan pa'o/ /de'i
<p>204a.5</p>dkyil 'khor ni 'di ltar bri ste/ ci'i phyir zhe na/ de nas de dag gi dkyil 'khor bshad de zhes smos te de dag ni gong gi 'jigs byed brgyad do/ /dkyil ni dbus na rnam par rgyal ba bzhugs pa'o/ /'khor ni 'jigs byed brgyad do/ /bshad pa ni phyag na rdo rjes bshad pa'o/ / 
<p>204a.6</p>de ci'i phyir zhe na/ 'khor lo chen po rtsibs brgyad pa/ /bris nas dbus su rdo rje 'dzin/ /zhes gsungs te/ 'khor lo ni lte ba dang mu khyud dang gong ras dang rtsibs su ldan pa'o/ /bri ba ni 'khor lo bri ba'o/ /dbus ni 'khor lo'i lte ba'o/ /rdo rje 'dzin pa ni khams gsum rnam par
<p>204a.7</p>rgyal ba'o/ /de yang ci'i phyir zhe na/ khro chen 'jig rten gsum pas ni/ /rnam par rgyal ba gzhag par bya/ /zhes gsungs pa ste/ khro bo ni ye shes te nyon mongs pa la khro ba'o/ /'jig rten ni rgyu la brten/ rkyen gyis 'jig pa'o/ /gsum ni khams gsum mo/ /rnam pa
<p>204b</p>
<p>204b.1</p>ni de rnams so/ /rgyal ba ni de rnams 'jigs shing de rnams las rgyal ba'o/ /gzhag par bya ba ni dbus su bri ba ste gong du gdung bsreg gi nang nas 'byung ba bzhin no/ /da ni dkyil 'khor bri ba'i don ston te/ ci'i phyir zhe na/ de yi zhabs drung 'jigs byed pa'i/ /bdag po chen po
<p>204b.2</p>khros pa ni/ /'jigs byed ma dang bcas par bri/ /zhes gsungs te de ni phyag na rdo rje'o/ /zhabs drung ni bdun drang po'o/ /shar phyogs ni lte ba'i drung ngo / /'jigs byed kyi bdag po ni dbang phyug ma hA de ba ste/ khros pa ni 'jigs pa'i tshul du gnas pa spyan gsum mche ba
<p>204b.3</p>gtsigs pa/ 'jigs pa'i cha byad sna tshogs pa dang ldan pa/ phyag na kha T+wAM ga bsnams pa btsun mo 'jigs byed ma u ma de ba dang bcas pa bri ba'i tha tshig go/ /da ni 'khor 'jigs byed brgyad ston te/ ci'i phyir zhe na/ rtsibs kyi nang ni thams cad du/ /gzhan yang
<p>204b.4</p>'jigs byed brgyad po ni/ /bud med rnams dang ldan pa la/ /zhes gsungs te/ rtsibs ni 'khor lo'i rtsibs so/ /nang ni phyi rol ma yin te rtsibs kyi nang lce la bya ba'i tha tshig go/ /gzhan yang ni dbang phyug chen po ma gtogs pa'i gzhan yang 'jigs byed brgyad yod pa
<p>204b.5</p>smos so/ /shar gyi rtsibs la 'jigs byed phra mi ta mdog dkar ba phyag na rin po che 'bar ba bsnams pa/ btsun mo tshangs ma dang ldan par bri'o/ /lho'i rtsibs la 'jigs byed b+he ra ba ste/ sku mdog sngo nag phyag na rtse gsum bsnams pa/ btsun mo bde sogs ma dang bcas pa bri'o/ /nub kyi rtsibs
<p>204b.6</p>la 'jigs byed ka la b+hai ra ste sku mdog dmar nag tu 'dug pa/ phyag na thod dbyug bsnams pa/ chung ma rau dri ma dang bcas pa bri'o/ /byang gi rtsibs la 'jigs byed yak+She b+hai ra ste sku mdog ljang nag phyag na 'khor lo bsnams pa chung ma kau mA ri dang ldan par bri'o/ /shar lho'i
<p>204b.7</p>rtsibs la 'jigs byed b+hai shAn+ta sku mdog dmar nag phyag na mda' gzhu bsnams pa btsun mo be sna bi dang ldan par bri'o/ /lho nub kyi rtsibs la 'jigs byed bi di b+hai ra ste sku mdog sngo nag phyag na dgra sta bsnams pa btsun mo phag mo dang ldan par bri'o/ /nub byang gi rtsibs la 'jigs
<p>205a</p>
<p>205a.1</p>byed kA la b+he ra ba sku mdog dud kha phyag na ral gri bsnams pa chung ma ma nu ha ra dang bcas pa bri'o/ /byang shar gyi rtsibs la 'jigs byed ga na pa ti sku mdog sngo nag phyag na rdo rje 'bar ba bsnams pa/ btsun mo tsa muN+Di dud kha dang bcas pa bri'o/ /phyi rol gru chad la dus
<p>205a.2</p>bzhi dang ldan par bri/ sgor sgo ba bzhi bri'o/ /de dag kyang rab tu khros pa'i tshul du bri'o/ /dkyil 'khor gyi mchod rdzas dang slob ma gzhug cing dbang bskur ba la sogs pa bde ste ma smos so/ /da ni 'jigs byed brgyad sgrub pa'i cho ga'i thabs ston te/ de ci'i phyir zhe na/ de nas
<p>205a.3</p>las rnams sbyin bya ste/ /bud med khyim mam mtshan gcig pa/ /zhes gsungs te/ las ni sgrub par byed pa'i thabs te sbyin pa ni de bsgrubs na dngos grub sbyin pa'o/ /bud med khyim ni ma mo'i gnas dang / smad 'tshong ma'i gnas dang / mo reng mo 'dug pa'i khyim
<p>205a.4</p>mo/ /mtshan gcig pa ni sa mtshan ma can dang / ri mtshan ma can gnyen po 'jig rten pa'i lha chen po'i rten yod par sha khrag chang la sogs pas dam rdzas byas nas bsgrubs na dngos grub kyi rtags nye bar 'ong gsungs so/ /phyi ma bde ste ma smos so/ /'jigs
<p>205a.5</p>byed ma kun dngos grub stsol ba yang bde ste ma smos so/ /da ni dngos grub kyi rtags gsol te ma smos so/ /khu ba bro ba btung ba dang / /rdzas dang ral gri 'khor lo dang / /rtse gsum dang ni mtho ris lha zhes gsungs te/ khu ba ni dngul chu'i rigs gser du snang bas lcags
<p>205a.6</p>srang stong gser du 'gyur ba ltar dngos grub kyi rdzas byang chub sems kyi khu ba dang ldan zhing / ro bro ba'i btung ba dam pa'i rtags 'byung ba dang / gzhan yang dngos grub kyi rtags ral gri dang / rtse gsum dang / 'khor lo la sogs pa 'byung ba dang / 'od zer dang gzugs
<p>205a.7</p>mthong bar gyur na mtho ris kyi lha dang mi la sogs pas dngos grub thob bo/ /dngos grub sbyin du 'od na/ skrag na ni 'chi ste mi skrag par dngos grub blang ngo / /'jigs byed brgyad kyi dkyil 'khor gyi don bsdus pa bshad zin to/ /da ni lha chen po brgyad kyi dkyil 'khor gyi don
<p>205b</p>
<p>205b.1</p>bsdus pa ston te/ de ni 'jig rten pa'i lha chen po mi dge ba de zhi bar bya ba'i phyir gsungs te/ de ci'i phyir zhe na/ de nas tshangs pa la sogs pa'i lha chen po rnams kyi zhes gsungs te/ de ni gong gi mjug sdud pa la/ nas ni 'og gi lha chen po rnams kyi
<p>205b.2</p>mgo 'dren pa'o/ /tshangs pa ni nyon mongs pa'i 'khor ba gyad khrin dang 'dra ba las tshangs shing 'jig rten pa'i mes po yin pas tshangs pa sna la smos so/ /phyi ma lha chen po rnams ni de'i zhar la smos pas sogs zhes bya ba'i tha tshig go/ /lha chen po rnams kyis
<p>205b.3</p>rang gi snying po bshad par 'tshal zhing byin gyis brlab par gsol nas snying po bshad pa ni bde ste ma smos so/ /da ni dkyil 'khor gyi don ston te/ de nas de dag gi dkyil 'khor bshad de/ dkyil 'khor snga ma bzhin bris la/ /zhes gsungs te de dag ni lha chen po/ /dkyil
<p>205b.4</p>'khor ni gtso bo dang 'khor du bcas pa'i don ston to zhe'o/ /snga ma bzhin ni 'jigs byed chen po ltar bya ba'i tha tshig go/ /dbus su phyag na rdo rje 'jig rten gsum 'dul bri'o/ /shar du dbang phyug mdung rtse gsum bri'o/ /lhor brgya byin rdo rje gdengs pa bri/ nub tu tshangs pa
<p>205b.5</p>rin po che/ byang du khyab 'jug 'khor lo/ shar lhor 'dod pa'i dbang phyug gi mda' gzhu/ lho nub tu tshogs bdag gi dgra sta/ nub byang du b+h+r-ing gi ri ti'i rin po che'i sgrom/ byang shar du gzhon nu kArti ka mdung bsnams pa bri'o/ /gru chad la stobs bzang sku mdog ljang gu
<p>205b.6</p>gshol thogs pa byang du bri/ dga' ba'i dbang phyug sku mdog dmar po phyag na gshong thung ba nub phyogs su bri'o/ /nag po chen po sku mdog nag po mi sdug pa phyag na mdung rtse gsum bsnams pa/ rgyan dang cha lugs kyis brgyan pa lhor bri'o/ /seng ge'i tog phyag na
<p>205b.7</p>thod pa khrag gis bkang ba thogs pa shar lho'i gru chad la bri bar bya'o/ /sgor sgo ba bzhi bri bar bya'o/ /dkyil 'khor du 'jug pa dang dngos grub kyi rtags mthong nas mchod pa dang / rdo rje 'dzin ma'i phyag rgyas slob ma gzhug cing me tog dor ba dang / mig dbye ba
<p>206a</p>
<p>206a.1</p>dag sngags kyis btab pa'i bum pas dbang bskur zhing / sngags kyis bsnyen pa'i tshad bsgrub pa'i gnas dang / lha 'ongs nas dngos grub ster zhing gsol ba gdab pa ni bde ste ma smos so/ /phyi ma lha chen po rnams kyis 'jig rten la phan par byed
<p>206a.2</p>pa'i thabs sna tshogs 'byung ba ni bde ste ma smos so/ /lha chen po brgyad kyi dkyil 'khor gyi don bsdus pa bshad zin to/ /da ni tshe dpag med gshin rje 'joms pa'i dkyil 'khor ston te/ de ni sems can dus ma yin par 'chi bas 'jigs pa'i gnyen por
<p>206a.3</p>gsungs te/ de nas bcom ldan 'das phyag na rdo rje nyid kyis dkyil 'khor la kun du gzigs nas 'dzum pa mdzad pa dang zhes pa ni thugs yang dag pa'i ye shes las skyes pa'i phyag na rdo rje nyid kyi dkyil 'khor 'jig rten pa'i 'khor sna tshogs pa la tshe dpag med kyi dkyil
<p>206a.4</p>'khor bshad par bzhed nas/ glang po che'i lta stangs kyis kun du gzigs nas/ zhal 'dzum pa gser gyi kha dog lta bu mdzad nas 'od kyis 'jig rten gyi khams snang bar mdzad do/ /de yang ci'i phyir zhe na/ 'khor gyi dkyil 'khor de dag g.yos zhes gsungs te/ 
<p>206a.5</p>'khor gyi dkyil 'khor ni tshangs pa la sogs pa'i 'jig rten pa'i 'khor ro/ /g.yos pa ni drod de sngon gyi dge ba'i rtsa ba'i tshogs g.yos pa'o/ /yang dag par g.yos pa ni rtse mo ste/ dge ba'i rtsa ba rnam par 'phel ba'i rtse mo byung bas phyi gzung ba'i yul spangs pas
<p>206a.6</p>yang dag par g.yos so/ /yang dag par 'gul ni bzod pa ste phyi gzung ba'i yul spangs pas na 'gul/ nang 'dzin pa'i sems spong ba la zhugs pas ni yang dag par 'gul to/ /'bar rab tu 'bar ni 'jig rten chos kyi mchog ste nang 'dzin pa'i sems spong bas ni
<p>206a.7</p>'bar ro/ /sa dang por bden pa mthong bas ni rab tu 'bar ro/ /yang dag par rab tu 'bar zhing sa dang po bden pa mthong ba'i lam ste 'jig rten pa'i mtshan ma rab tu 'joms pas yang dag par rab tu 'bar ro/ /dgod rab tu yang dag par rab tu dgod ni ye shes ni
<p>206b</p>
<p>206b.1</p>dgod par byed pa'o/ /grogs byang chub kyi yan lag gis ni rab tu dgod par byed do/ /spyod pa pha rol tu phyin pas yang dag par rab tu dgod do/ /brtse rab tu brtse yang dag par rab tu brtse zhes pa ni sa bcu pa chos kyi sprin thob pas ni brtse'o/ /'bras bu sangs rgyas par
<p>206b.2</p>byed pas ni yang dag par rab tu brtse zhing zhes smos so/ /rmad kyi ya mtshan du ma 'jig rten du snang bar gyur to/ /dga' ldan gnas nas 'jig rten mi yul du babs te mdzad pa bcu gnyis kyi tshul du mngon par rdzogs par sangs rgyas pa'i tha tshig go/ /'jig rten pa'i 'khor dam
<p>206b.3</p>par 'gyur ram 'dzum pa'i don bstan par zhu ba gsol ba dang / bcom ldan 'das kyis tshe dpag tu med pa'i 'chi bdag bcom pa'i don thos sam zhes pa dang / 'khor rnams dga' nas zhu ba gsol ba dang / rtsa ba'i sngags kyi yig 'bru bshad pa ni rab tu bde ste brda phrad
<p>206b.4</p>sla'o/ /dkyil 'khor bri ba'i thabs dang / sngags mkhan bdag nyid zhugs nas lha spyan drang ba dang / bdag nyid dbang bskur zhing spyan ras gzigs bsgrubs na dngos grub kyi rtags sems nyams dga' bar 'gyur ba dang / rdo rje 'dzin ma'i phyag rgya bcings la/ slob ma
<p>206b.5</p>gzhug cing me tog dor ba dang / phreng ba la sogs pas dbang bskur ba dang / dam tshig 'bogs pa'i khyad par dang / dam nyams gsad pa'i las bya ba ni bde ste ma smos so/ /sdig pa che ba med par bsgrub pa dang / dam tshig khyad par bstan pa dang dbang bskur ba ni bde ste ma
<p>206b.6</p>bshad do/ /slob dpon mnyes pa'i yon dbul ba dang dngos grub gsol ba dang slob dpon gyis slob ma la dngos grub sbyin pa ni bde ste ma smos so/ /da ni sgrub pa'i thabs ston te/ ci'i phyir zhe na/ chos rnams thams cad dngos med par/ /sems kyis bsgom par byas
<p>206b.7</p>nas kyang / /zhes gsungs te dkyil 'khor drug po gang sgom yang gtso bo mngon byang lnga po 'dis bskyed do/ /de la dang po stong pa la mngon par byang chub pa ni lag pa mnyam gzhag bya ste/ ngag tu oM swa b+hA ba shud+d+haHsarba d+harmAHswa b+hA ba shud+d+ho\u0f85haM zhes brjod pas chos thams cad
<p>207a</p>
<p>207a.1</p>stong pa nyid du bsgom par bya'o/ /de'i ngang las byang chub kyi sems zla ba'i dkyil 'khor mngon par byang chub pa ni a las zla ba'i dkyil 'khor bsam/ A li bcu drug las zla ba'i dkyil 'khor du bsam mo/ /de nas brtan pa'i snying po ni/ oM tsit+ta
<p>207a.2</p>pra ti bed+he ka ro mi zhes brjod pas rang gi sems rang gis rig pa'o/ /rang gi sa bon de dbus su zhes so/ /yang de'i steng du snying po bsam de'i mtha' na phar kA li las zla ba'i dkyil 'khor nyis brtsegs su gyur par bsam/ de brtan par bya ba ni/ oM bo d+hi tsit+ta ut+pA da
<p>207a.3</p>ya mi zhes brjod pas ye shes kyi tshogs rdzogs so/ /yig 'bru las mngon par byang chub pa ni de'i steng du lha gang bsgom gyi snying po bsam/ de brtan pa'i snying po ni tiSh+Tha badzra zhes brjod pas brtan par bya'o/ /de las 'od 'phros 'dus pa las dam tshig gi phyag rgya la
<p>207a.4</p>bsams nas dam tshig phyag rgya yang zhes so/ /mngon par byang chub pa ni lha gang bsgom gyi phyag mtshan du gyur pa'o/ /de brtan par bya ba ni/ oM badzra At+ma ko\u0f85haM zhes pas brtan par gyur to/ /mtshan ma de la de bzhin gshegs pa'i sku gsung thugs dpag tu med par zhugs pa
<p>207a.5</p>las/ phyag rgya chen po mngon par byang chub pa ni dkyil 'khor gang bsgom gyi gtso bor gyur ba'o/ /oM sarba ta thA ga ta tA sta haM zhes brjod pas bcu gcig par sangs rgyas par gyur to/ /de nas rang gi sa bon dang lha gang bsgom gyi sngags dang / dam tshig gi phyag rgyas sku phyag
<p>207a.6</p>rgya chen po la gnas bzhir byin gyis brlab bo/ /sangs rgyas rnams kyis dbang bskur zhes so/ /de nas rigs lnga'i phyag rgyas dbang bskur ro/ /oM bud+d+ha mu dra a b+hi Shany+tsa oM spyi bor/ oM badzra mu dra a b+he Shiny+tsa hUM/ mtshog khar/ oM rat+na mu dra a b+hi Shiny+tsa tAM/ ltag pa g.yas/ 
<p>207a.7</p>oM pad+ma mu dra a b+hi Shiny+tsa hrIH/ ltag pa ru/ oM karma mu dra a b+hi Sh-iny+tsa AH/ ltag pa g.yon du'o/ /de nas dar dpyang gi dbang ni/ oM badzra pa TaM bA laM bi ni a b+hi Shiny+tsa hrIHzhes pa'o/ /de las lha'i skur bskyed de/ bsgrubs na dngos grub thob ces gsungs so/ /maN+Dal du
<p>207b</p>
<p>207b.1</p>zhugs pa'i phan yon zhu ba dang / b+ha ga bAn gyi bka' stsal pa dang / dbang bskur ba'i thabs ni bde ste ma smos so/ /tshe dpag med gshin rje 'joms pa'i dkyil 'khor bshad zin to/ /da ni zhi ba'i sbyin sreg gi las ston te/ sbyin pa ni bde ba la/ sreg pa ni nyon mongs
<p>207b.2</p>pa'o/ /de yang ci'i phyir zhe na/ lha'i bu rnams zhi zhes gsungs te/ lha'i bu zhes smos pa ni khyab pa spyir la gtang ba'i phyir ram lha'i bu gzhon nu rnams g.yeng ba che bas/ nyan cing mdun du 'dug pa'i phyir ming ni ma smos te lha'i bu rnams zhes bya ba'i tha tshig go/ /zhi
<p>207b.3</p>ba ni thugs rang bzhin gyis zhi bas nyon mongs pa'i mtshan ma zhi bar byed pa'i tha tshig ste de'i thabs ni 'di ltar yin te/ ci'i phyir zhe na/ hom khung bar ma tha ma mchog /khru gang khru do khru bzhi pa/ /zlum po nyid du byas nas ni/ /zhes gsungs te/ thab khung bar ma ni khru
<p>207b.4</p>do/ tha ma khru gang / mchog ni khru bzhi yin te gzung 'dzin rnam pa gnyis spangs pas ni khru gang du bstan la/ thabs dang shes rab rnam pa gnyis dang ldan pa'i rtags su khru do'o/ /tshad med pa bzhi dang ldan pa'i rtags khru bzhir bstan la/ dngos po'i mtha' spangs pa'i
<p>207b.5</p>rtags su ni phyi rol zlum por bya ste/ thab khung rab 'bring gi tshad las lha dgod pa'i rim pa yang che chung du bri'o/ /thab khung gi dbus su 'khor lo rtsibs brgyad dkar po cig bri/ thab kyi kha khyer la mu ran btang / mu ran la me ri btang / kha khyer la rdo rje'i ra ba btang / 
<p>207b.6</p>de'i phyi rol gyi bang rim gcig la rigs rnam pa bzhi'i phyag rgya rdo rje dang / rin po che dang / pad+ma dang rgya gram rnams bri/ de'i phyi rol la sems dpa' bcu drug bri/ de'i phyi rol snam bu la phyogs skyong bcu dang lha chen po brgyad bri/ de'i phyi rol du gza' chen po brgyad dang rgyu skar
<p>207b.7</p>gyi mtshan ma'am thig le bri/ de nas gdod sgo ba bzhi bri/ /da ni las bya ba'i thabs ston te/ de yi ming yang yungs kar gyis/ brgya phrag stong du bsres byas na/ /ngan song kun las rnam par thar/ /zhes gsungs te de ni sems can shi ba'o/ /ming ni gdags pa'i
<p>208a</p>
<p>208a.1</p>gzhi ste yungs kar dang bsres la so so'i sngags dang ming spel mar sbyin sreg bya/ rnam pa gcig tu ni sha dang rus pa dang rkang dang skra dang gos la sogs pa'i mtshan ma dang / ro bsregs pa'i thal ba la sogs pa dang / gur gum dang / tsan+dan dang / 'bras chan
<p>208a.2</p>dang / la du la sogs pa dang bsres nas las byas na ngan song las thar bar gsungs so/ /bri ba'i thabs bde ste ma smos so/ /da ni mchod pa'i khyad par ston te/ bya dang bum pa dgang ba dang / /zhes pa ni dngul gyi bya pho dang / gser gyi bum pa spos chus bkang ba dang / 
<p>208a.3</p>gtor ma dang lha bshos la sogs pa dkar por byas la gzhag pa dang / mar dang / 'o ma dang / sbrang rtsi dang / spos dang / yungs kar rnams kyang mchod rdzas su gzhag ste de ni mchod pa'i khyad par ro/ /da ni gos bstan te/ dkar po'i gos ni gon nas kyang / /zhes
<p>208a.4</p>pa ni sngags mkhan gyis dpal gyi gos dkar po gon pa dang / srad bu dkar po se ral du thogs shing las gong nas 'byung ba bzhin byas na 'grub par gsungs so/ /da ni rgyas pa'i las ston te/ de ci'i phyir zhe na/ mkhas pas rgyas pa bya dgos te/ /zhes pa ni mkhas pa
<p>208a.5</p>ni sgrub pa po cho ga dang las kyi bye brag la mkhas pa'o/ /rgyas pa ni dpal dang gzi brjid 'phel zhing rgyas pa'o/ /de ni sems can phongs pa rnams bde bar bya ba'i phyir smos te/ khru do pa'am khru bzhi pa/ /de ltar mchog ni khru brgyad pa/ /byas nas thab khung gru bzhi
<p>208a.6</p>pa'i/ /zhes gsungs te/ khru do ni thab khung gi tha tshig go/ /khru bzhi ni bang rim bzhi yod pa'i tha tshig go/ /khru brgyad ni phyi'i tshad do/ /thab khung yang khru bzhi par brkos la/ mu ran yang btang / mu ran la chu skyes kyang btang / kha khyer la rin po che'i phreng bas bskor
<p>208a.7</p>dbus su pad+ma 'dab ma brgyad bris la pad+ma'i lte bar rin po che 'bar ba'i 'od zer ser po can bri/ bang rim dang po la rigs rnam pa lnga bri/ gnyis pa la rigs kyi sems dpa' bri'o/ /gsum pa la phyogs skyong dang bkra shis bri'o/ /bzhi pa la sgo gdod/ sngags
<p>208b</p>
<p>208b.1</p>mkhan gos ser po gon nas las tshul ba zhin du byas nas/ lus can gyi tshe dang dpal dang gzi brjid dang bde ba'i longs spyod 'phel lo/ /rgyas pa'i don bshad zin to/ /da ni dbang gi las ston te/ de ni ma rungs pa dbang du bsdu ba'i phyir smos te/ de ci'i phyir zhe na/ 
<p>208b.2</p>de nas phan phyir nges pa yang / /dbang du bya ba'i las bya ste/ /zhes gsungs pas/ de nas ni rgyas pa'i rting thogs su 'byung bas so/ /phan phyir ni sems can 'dod chags can dang nyon mongs pas nyen pa la phan pa'i phyir ro/ /dbang du bya ba ni de rnams chags
<p>208b.3</p>pa'i tshul gyis dbang du bsdu zhing theg pa chen por sems bskyed pa'i tha tshig go/ /de'i thabs ni ji ltar yin zhe na/ thab khung gzhu yi dbyibs 'dra ba/ /khru gang ngam ni khru do pa/ /gru bzhir byas pa de dbus su/ /zhes pa ni/ hom gyi thab khung yang gzhu'i dbyibs ltar brko
<p>208b.4</p>bar bya ste/ thab khung tha ma khru gang 'bring khru do rab khru bzhi pa byas la/ thab khung gi dbus su pad+ma dmar po bris la/ pad+ma'i lte ba la mda' dang gzhu bcas pa yang bri/ kha khyer la yang mda' dang gzhu dmar po yang bri/ phyi rol du yang bang rim btod la bang rim
<p>208b.5</p>dang po la rigs lnga/ gnyis pa la rigs kyi sems dpa'/ de'i phyi rol du sgo gdod/ sngags mkhan yang chas gos dmar po gon/ mchod rdzas kyang me tog dmar po dang / sran ma dang / bu ram dang / shing thog dmar po dang / mar dang gur gum bsres pa dang / tsan+dan
<p>208b.6</p>dmar po'i phye ma la sogs bsreg rdzas mchod rdzas dang bsres te sbyin sreg byas na thams cad de'i mod la dbang du 'gyur ro/ /thab khung gzhu'i dbyibs 'dra bar byas pa ni zhi gnas gzhu 'dra ba dang lhag mthong mda' 'dra bas thams cad dbang du sdud pa'i rtags so/ / 
<p>208b.7</p>dbang gi las bstan zin to/ /drag po'i las ni 'dir ma gsungs so/ /de nas tshangs pa la sogs pa zhes pa nas smos ci 'tshal zhes pa'i bar gyis ni/ 'khor srung bar dam bcas pa ston/ gang zhig cho ga zhib mo zhes pa nas de bzhin gshegs pa legs
<p>209a</p>
<p>209a.1</p>par 'tshal bar bgyi'o zhes pa'i bar gyis ni cho ga zhib mo 'di gang na spyod pa bkur bar bstan/ de nas bcom ldan 'das zhes pa nas legs par sgrubs shig ces bya ba'i bar gyis ni legs par sgrubs shig pa bstan to/ /de yan chad ni cho ga'i phan
<p>209a.2</p>yon no/ /da ni rigs bzhi 'khor los sgyur ba'i dkyil 'khor ston te/ de la rigs bzhi ni rdo rje'i rigs dang rin po che'i rigs dang pad+ma dang las kyi rigs so/ /'khor lo ni bskor du btub pa'o/ /sgyur ba ni des khams gsum sgyur ba'o/ /dkyil ni chos nyid la 'khor ni phrin las
<p>209a.3</p>so/ /de yang ci'i phyir zhe na/ de nas bcom ldan 'das phyag na rdo rjes gsang sngags dang rig sngags dang snying po thams cad brtan par bya ba'i phyir nyid kyi snying po 'di bshad de zhes pa ni/ de nas ni skabs kyi rting thogs su 'byung ba yin la/ bcom pa ni nyes pa'i skyon bcom
<p>209a.4</p>pa yin la/ ldan pa ni 'jig rten pa'i dregs pa can 'dul ba'i legs pa'i yon tan dang ldan la/ 'das pa ni shes pas srid pa la mi gnas/ thugs rjes zhi ba la mi gnas pas 'das pa'o/ /phyag na rdo rje ni thugs yang dag pa'i ye shes kyi rtags rdo rje bsnams pas
<p>209a.5</p>so/ /gsang ba ni chos kyi dbyings te/ phyi rol gyi rtog pa can gyis mi rtogs pa'i phyir ro/ /sngags ni mtshan ma dang bral ba'i don to/ /rig pa ni ye shes la sngags ni des nyon mongs pa 'joms pa'o/ /snying po ni byang chub kyi sems la thams cad ni der thams cad
<p>209a.6</p>'dus pa'i phyir ro/ /brtan par bya ba ni rgyu dang 'bras bu brtan par bya ba'i tha tshig go/ /nyid kyi snying po 'di zhes pa ni phyag na rdo rje nyid kyi byang chub kyi sems kyi snying po'o/ /bshad pa ni tshig dang don bshad pa'o/ /oM b+hUM badzra pA Ni zhes pa ni/ oM ni ye shes lnga'o/ /b+hUM ni gzhal
<p>209a.7</p>yas khang gi sa bon no/ /traM ni 'dzin pa'o/ /badzra ni phyag na rdo rje'o/ /tiSh+Tha ni 'joms pa'o/ /hUM ni thugs/ oM AHhUM ni de bzhin gshegs pa'i sku gsung thugs/ oM b+hUM phaT ni rdo rje 'dzin pa'i snying po spro ba'o/ /oM di badzra hUM ni rin po che'i rigs kyi snying po'o/ /oM
<p>209b</p>
<p>209b.1</p>badzra ha sa ni pad+ma'i rigs kyi snying po'o/ /oM badzra hUM a ni las kyi rigs kyi snying po'o/ /rtsa ba'i snying po'i don bshad zin to/ /da ni dkyil 'khor gyi don ston te/ de nas de dag gi dkyil 'khor gyi don bshad de/ dkyil 'khor snga ma bzhin bris la/ /zhes pa ni de
<p>209b.2</p>dag ni sngags kyi yig 'bru gong du phyung ba'i lha de dag go/ /dkyil ni dbus kyi gtso bo la 'khor ni 'jig rten pa dang 'jig rten las 'das pa'o/ /dkyil ni dbus kyi pho brang la 'khor ni sgo dang snam bu la sogs pa'o/ /snga ma bzhin ni tshe dpag med kyi dkyil 'khor
<p>209b.3</p>ltar 'khor lo rtsibs bzhi par bri ba'i tha tshig go/ /dbus su rdo rje bri bar bya/ /yang na rdo rje sems dpa' 'am/ /kun du bzang ngam bde ba che/ /zhes pa ni dbus ni pho brang zlum po'o/ /rdo rje ni thugs yang dag pa'i ye shes kyi rdo rje rtse lnga pa bri bar smos so/ /yang
<p>209b.4</p>na ni bsnan pa'i don te rnam gcig tu na 'di ltar yang bri zhes pa'i tha tshig go/ /rdo rje sems dpa' ni thugs yang dag pa'i ye shes kyi phyag rgya'o/ /kun du bzang po sku rnam par dag pa'i phyag rgya ste kun du bzang po'o/ /bde ba chen po ni gsung bde ba chen po la mnga'
<p>209b.5</p>sgyur bas bde ba chen po'o/ /de gsum ni sku gsung thugs kyi phyag rgya las gang bris kyang mi 'gal bar gsungs so/ /spyan sngar phyag na rdo rje la/ /g.yas su phyag na rin chen bsnams/ /zhes pa ni spyan sngar ni shar phyogs kyi lce ste phyag na rdo rje sku mdog dkar po
<p>209b.6</p>phyag na rdo rje bsnams pa bri/ g.yas ni lho phyogs te nam mkha'i snying po sku mdog sngon po phyag g.yas na rin po che bsnams pa bri/ rnam par gsal ba nub phyogs bri/ /zhes pa ni/ rnam par ni spyi dang rang gi mtshan nyid do/ /gsal ba ni thugs la de gsal ba ste
<p>209b.7</p>nub phyogs su bri ba ni spyan ras gzigs dbang phyug sku mdog dkar po phyag na pad+ma bsnams pa bri/ byang gi phyogs na rgya gram bsnams/ /zhes pa ni byang phyogs rdo rje las rab sku mdog ljang gu phyag na rgya gram bsnams pa bri/ phyi rol du ni kun bskor zhing / /zhes pa ni/ phyi
<p>210a</p>
<p>210a.1</p>rol ni 'khor lo rdo rje ra bas zlum por bskor ba'i phyi rol gru chad la ni rdo rje lA s+ye sku mdog dkar mo phyag khu tshur gyis dkur rten pa'o/ /lhor mA le sku mdog sngon mo phyag na rin po che'i phreng ba 'dzin pa'o/ /nub tu dbyangs mkhan sku mdog dmar
<p>210a.2</p>mo phyag na pi wang bsnams pa/ byang du gar mkhan ma ljang gu gar mdzad pa/ shar du bdug pa ma sku mdog dkar mo phyag na bdug spos bsnams pa/ lhor me tog ma sku mdog sngon mo phyag na me tog gi gzhong bu bsnams pa/ nub tu mar me ma sku mdog dmar mo phyag na mar
<p>210a.3</p>me bsnams pa/ byang du dri chab ma sku mdog ljang gu phyag na dung por bsnams pa ste de rnams ni grwA nas rim par bskor zhing bri ba'i tha tshig go/ /sangs rgyas thams cad gzhag par bya/ /zhes pa ni sangs rgyas ni 'das pa dang da ltar gnyis pas thams cad
<p>210a.4</p>gzhag par bya ba ni gru chad kyi phyi rol du snam bu gcig byas pa la bri bar bya ba ste/ 'das pa'i sangs rgyas bdun bri bar bya ste mar me mdzad dang / 'khor ba 'jig dang / gser thub dang / 'od srungs dang / thams cad skyob dang / log par dad sel dang / shAkya
<p>210a.5</p>thub pa de'i 'khor du btang ba dang bdun no/ /de ni sprul pa'i sku cha lugs dbu reg dang zhabs rjen du bri/ phyag mtshan mi dgos pas shar nas rim par bskor ba bri/ de'i bar du da ltar bzhugs pa'i sangs rgyas lnga ste/ de ni 'khor los sgyur ba'i cha lugs su
<p>210a.6</p>bzhugs pas phyag mtshan yang bri ste rnam par snang mdzad sku mdog ser po phyag na 'khor lo bsnams pa'o/ /mi bskyod pa sku mdog dkar po phyag na rdo rje bsnams pa'o/ /rin chen 'byung ldan sku mdog sngon po phyag na rin po che bsnams pa'o/ /snang ba
<p>210a.7</p>mtha' yas sku mdog dmar po phyag na pad+ma bsnams pa'o/ /don yod grub pa sku mdog ljang gu phyag na rgya gram bsnams pa bri'o/ /de'i phyi rol du sgo gdod la shar na lcags kyu dkar po lcags kyu bsnams pa bri/ zhags pa sngon po zhags pa bsnams pa
<p>210b</p>
<p>210b.1</p>lhor bri/ lcags sgrog dmar po lcags sgrog bsnams pa nub tu bri/ dril bu ljang gu dril bu bsnams pa byang du bri/ da ni sems dpa' bcu drug bri thabs ston te de ci'i phyir zhe na/ de yi phyi rol sems dpa' rnams/ /go rims bzhin du bri bar bya/ /zhes
<p>210b.2</p>pa ni/ sems dpa' ni rigs so so la sprul pa ste bcu drug go/ /bshad pa ni kun rig nas 'byung ba dang mthun/ shar phyogs rdo rje sems dpa' sku mdog dkar po rdo rje bsnams pa'o/ /rdo rje rgyal po ser po lcags kyu bsnams pa'o/ /rdo rje chags pa dmar po
<p>210b.3</p>mda' gzhu bsnams pa'o/ /rdo rje legs pa ljang gu se gol bsnams pa shar phyogs su rim pas bri'o/ lho phyogs su rdo rje rin chen sku mdog sngon po rin po che bsnams pa'o/ /rdo rje gzi brjid dmar ser nyi ma bsnams pa'o/ /rdo rje rgyal mtshan nam mkha'i
<p>210b.4</p>mdog rgyal mtshan bsnams pa/ rdo rje bzhad pa dkar po so'i phreng ba bsnams pa/ nub tu rdo rje chos rab sku mdog dmar po phyag na pad+ma bsnams pa bri/ rdo rje rnon po sngon po ral gri bsnams pa'o/ /rdo rje 'khor lo ser po 'khor lo bsnams pa'o/ /rdo rje smra ba dmar
<p>210b.5</p>po ljags bsnams pa'o/ /byang phyogs su rdo rje las rab sku mdog ljang gu rgya gram bsnams pa bri'o/ /rdo rje srung ba ser po go cha bsnams pa'o/ /rdo rje gnod sbyin nag po mche ba bsnams pa'o/ /rdo rje khu tshur ser po khu tshur bsnams pa bri'o/ /da ni dpe med pa'i
<p>210b.6</p>byang chub sems dpa' bcu drug bri ba smos te/ de yi phyi rol sems dpa' rnams/ /zhes bya ste de ni sems dpa' bcu drug gi phyi rol gyi snam bu la'o/ /sems ni rdo rje'o/ /dpa' ba ni ye shes te mtshan ma la dpa' bas na dpe med pa rnams smos so/ /shar
<p>210b.7</p>phyogs su thugs mchog dpe med pa bzhi ste nyon mongs mun sel dang / sdug bsngal 'joms byed dang / 'khor ba rgyun gcod rnams rdo rje lcags kyu sha dag pa bsnams pa'o/ /srid pa'i mtsho sgrol phyag na 'khor lo bsnams so/ /lhor yon tan dpe med
<p>211a</p>
<p>211a.1</p>pa bzhi bri ste/ rin chen mdzod sku mdog sngon po rin chen 'bar ba bsnams pa'o/ /dge ba'i blo gros pu sti bsnams pa'o/ /bde ba'i 'byung gnas rin po che'i sgrom bsnams pa'o/ /legs pa'i tog rin po che'i mchod sdong 'bar ba
<p>211a.2</p>bsnams pa'o/ /nub tu gsung mchog dpe med pa bzhi bri ste don mthun yid 'ong sku mdog sngon po phyag na dgu po rgyud mangs bsnams pa'o/ /bde ba'i 'byung gnas rin po che'i phreng bsnams pa'o/ /the tshom yid myur pad+ma'i sdong bu bsnams pa'o/ /nga ro
<p>211a.3</p>snyan pa dung bsnams pa'o/ /byang phyogs su phrin las dpe med pa bzhi ste tshad med yon tan sku mdog ljang gu dpag bsam ljon shing bsnams pa/ dran pa'i stobs mchog zla tshes bsnams pa'o/ /thams cad kun sgrol lcags kyu/ brtson 'grus mi ldog
<p>211a.4</p>ut+pal bsnams pa bri'o/ /da ni bskal bzang bcu drug dpe med pa dang spel mar bri ba 'byung ste/ byams pa la sogs mchog chen bri/ /zhes gsungs pas/ byams pa sa bcu'i rgyal tshab yin pas sna la smos so/ /sogs kyi khongs su ni sems dpa'
<p>211a.5</p>bcu drug bsdu'o/ /shar phyogs su dpa' bar 'gro ba ral gri bsnams pa'o/ /kun du bzang po rin po che'i snye ma bsnams pa'o/ /zla 'od gzhon nu zla ba tshes pa bsnams pa'o/ /bzang skyong rin po che'i bum pa bsnams pa'o/ /lho phyogs su dra ba can gyi 'od rin po
<p>211a.6</p>che'i dra ba bsnams pa bri'o/ /nam mkha'i mdzod rin po che'i mdzod bsnams pa'o/ /rdo rje snying po rdo rje bsnams pa'o/ /'od dpag med pa rin po che 'bar ba bsnams pa'o/ /nub phyogs su ye shes tog rgyal mtshan bsnams pa'o/ /mya ngan kun 'joms ral gri
<p>211a.7</p>bsnams pa'o/ /blo gros mi zad pa pu sti bsnams pa'o/ /spobs pa brtsegs pa rdo rje bsnams pa'o/ /byang phyogs su byams pa klu shing gun+d+he bsnams pa'o/ /spos kyi glang po dung phor bsnams pa'o/ /ngan song kun 'dren lcags kyu bsnams pa'o/ /don
<p>211b</p>
<p>211b.1</p>yod grub pa rdo rje rgya gram bsnams pa bri'o/ /der sgo byas la khro bo brgyad bri ste/ mchog chen bzhi ni bri bar bya/ /zhes smos pas sgo srung yang de brgyad bri ste/ sgo srung de rnams ni phyi nang gi bgegs 'dul bas mchog go/ /gzhan yang khyad par du 'phags
<p>211b.2</p>pas spyan che zhes pa'o/ /bri ba ni shar du 'jig rten gsum snang sku mdog dkar po phyag na nyi ma bsnams pa'o/ /'jig rten gsum 'dul phyag na rtse gsum 'bar ba bsnams pa'o/ /'jig rten gsum 'jigs sku mdog sngon po phyag na thod dbyug bsnams
<p>211b.3</p>pa'o/ /'jig rten gsum mthar byed phyag na be con bsnams pa'o/ /nub tu bdud rtsi thab sbyor sku mdog dmar skya phyag na rgya gram bsnams pa'o/ /be con nag po dgra sta bsnams pa'o/ /byang du mi g.yo mgon po sku mdog ljang gu dbyug pa bsnams pa'o/ / 
<p>211b.4</p>rta mgrin pad+ma bsnams pa sgo g.yas g.yon du zung re bri'o/ /de'i phyi rim gyi snam bu la nyan thos dang rang sangs rgyas spel mar bri ste/ de ltar dge slong kun dga' sogs/ /thub rnams de yi phyi rol bri/ /zhes pas/ kun dga' bo ni zhabs 'bring yin pas sna
<p>211b.5</p>la smos te bsil yab bsnams so/ /shA ri'i bu rin po che/ maud gal gyi bu pad+ma/ rab 'byor zla tshes/ ma 'gags pa me long / 'char ka 'khor lo/ kat+yA ya na rin po che'i sgrom/ rta thul phreng ba/ nye ba 'khor bar bu/ ba glang bdag drang srong / sgra gcan
<p>211b.6</p>'dzin pad+ma'i sdong bu/ dga' bo gdu bu/ ming chen/ nor sbyin 'dzin rin po che'i rkyal bu/ gang po/ 'od srungs rin chen 'bar ba bsnams pa'o/ /thub pa rnams ni rang sangs rgyas te/ rang gi brtul zhugs dang / dam tshig dang sdom pa slob dpon med kyang rang
<p>211b.7</p>gis thub pas na thub pa rnams so/ /rang sangs rgyas 'jigs byed rdo rje/ snang brtsegs rin po che'i mdzod/ dpa' bos 'dul rdo rje/ nyon mongs gdung sel bsil yab/ shes rab mgyogs chen zla tshes/ rdzu 'phrul cher ston me 'bar ba/ nyon mongs gdung
<p>212a</p>
<p>212a.1</p>sel sgra chen dung / bse ru lta bu bsam gtan phyag rgya 'cha'/ ri bo'i rgyal po rin po che'i snye ma/ seng ge lta bu'i rdo rje/ yid myur bsil yab bsnams pa bri'o/ /de ltar lha brgya rtsa bdun 'jig rten las 'das pa la yod do/ /sgo ba ni rgyal po chen
<p>212a.2</p>po bzhi ste/ 'og nas 'byung ba bzhin bri/ de'i phyi rol gyi snam bu la/ 'jig rten pa rnams bri ste/ tshangs pa la sogs phyi rol bri/ /zhes pa ni/ phyi rol gyi snam bu la bri ste/ tshangs pa gun+d+he bsnams pa/ btsun mo tshangs ma pi wang thogs pa'o/ /mngag gzhug
<p>212a.3</p>yid du 'ong ba'i ral gri/ pho nya mngag pa ste pad+ma bsnams pa'o/ /dbang phyug tri shU la/ dka' thub bzlog ma pad+ma/ pho nya rnam par snang ba mda' gzhu/ mngag gzhug ded dpon nag po mdung thung bsnams pa'o/ /brgya byin rdo rje gdengs pa bsnams pa/ bde sogs ma rgyud
<p>212a.4</p>mangs/ mngag gzhug yid du 'ong ba ral gri/ pho nya myur ba'i shugs can rtse gsum bsnams pa'o/ /khyab 'jug 'khor lo bsnams/ btsun mo dpal ldan mo gsal shing / mngag gzhug rdo rje bde ba mche ba bsnams/ pho nya rdo rje sde dpon 'khor lo bsnams pa
<p>212a.5</p>bri ste/ de ltar bcu drug ste brgya nyi shu rtsa gsum mo/ /de'i phyi rim gyi snam bu la bri ba'i lha ston te/ gza' dang skar ma'i lha rnams dang / /zhes pa ni/ gza' ni brgyad de/ pa ba sangs me tog /phur bu pu sti/ lhag pa mchog sbyin/ zla ba ku mu ta/ sgra gcan 'dzin pad+ma'i
<p>212a.6</p>sdong bu/ mig dmar bdud rtsi'i bum pa/ nyi ma pad+ma/ spen pa dbyug to/ /rgyu skar ni/ smin drug dang / snar ma dang / mgo dang / lag dang / nab so dang / rgyal dang / skag dang / de rnams shar phyogs su bri'o/ /phyag mtshan ni rin po che'i snyan cha dang / gdu bu she
<p>212a.7</p>dag bsnams pa'o/ /lho phyogs su mchu dang / gre dang / dbo dang / me bzhi dang / nag pa dang / sa ri dang / sa ga rnams ni rin po che'i me tog bsnams pa'o/ /nub phyogs su lha mtshams dang / snron dang / snubs dang / chu stod dang / chu smad dang / byi bzhin
<p>212b</p>
<p>212b.1</p>dang / gro bzhin rnams ni pad+ma'i sdong bu she dag bsnams pa'o/ /byang phyogs su mon dre dang / mon gru dang / khrums stod dang / khrums smad dang / nam gru dang / tha skar dang / bra nye rnams ni ut+pal she dag bsnams pa'o/ /da ni rgyal po chen po bzhi rnams ston te/ 
<p>212b.2</p>rgyal po chen po bzhi rnams ni/ /zhes pa ni/ shar du yul 'khor srung pi wang / lhor 'phags skyes po ral gri/ nub tu mig mi bzang sbrul zhags/ byang du rnam thos sras ba dan bsnams pa ste/ de ltar na 'jig rten pa'i lha bzhi bcu ste/ brgya drug cu rtsa gsum
<p>212b.3</p>mo/ /da ni de'i phyi rol gyi snam bu ston te/ phyogs skyong 'jig rten skyong ba rnams/ /zhes pa ni phyogs bzhi mtshams brgyad na/ 'jig rten skyong bas phyogs skyong ngo / /brgya byin rdo rje/ gshin rje thod dbyug /chu lha sbrul zhags/ gnod sbyin be con/ me lha
<p>212b.4</p>bgrang phreng / bden bral ral gri/ rlung lha ba dan/ dbang ldan rtse gsum/ sa bdag mche zhags/ sa'i lha mo bum pa/ nyi ma pad+ma/ zla ba ku mu ta ste/ de ltar na brgya bdun cu rtsa lnga'o/ /de ni gza' dang rgyu skar gyi snam bu dang bsre'o/ /da ni phyi rol gyi snam bu'i
<p>212b.5</p>ngan song gsum gyi don ston te/ de yi phyi rol dmyal ba kun/ /zhes pa ni/ dmyal ba yang mdor bsdu na tsha grang gnyis/ nyi tshe ba dang kha 'khor ba dang gsum mo/ /tsha ba'i brgyad ni yang sos dang / thig nag dang / bsdus 'joms dang / ngu 'bod dang / ngu 'bod
<p>212b.6</p>chen po dang / tsha ba dang / rab tu tsha ba dang / mnar med pa dang brgyad do/ /grang ba'i brgyad ni/ chu bur dang / chu bur rdol ba dang / so thams thams pa dang / kyi hud zer ba dang / a chu zer ba dang / ut+pal ltar gas pa dang / pad+ma ltar gas pa dang / pad+ma ltar gas
<p>212b.7</p>pa chen po ste brgyad do/ /nyi tshe ba dang / kha 'khor gnyis te bco brgyad do/ /ming ngam brda'am thig ler bris te gzhag /'dod chags la sogs byol song 'dra/ /zhes pa ni 'dod chags phug ron dang / gti mug phag dang / zhe sdang sbrul dang / nga rgyal rtsangs
<p>213a</p>
<p>213a.1</p>pa la sogs pa bri ste/ de ltar nyi shu rtsa gnyis te/ spyir brgya dgu bcu rtsa bdun yod do/ /sgo sgor gsungs pa de bzhin du/ /zhes pa ni gong du sgo bzhi rim du gsungs pa de rnams la bya ba'i tha tshig go/ /mchod pa'i bye brag ni bde ste ma smos so/ / 
<p>213a.2</p>da ni sngags mkhan dkyil 'khor du 'jug pa'i don ston te/ de nas sngags mkhan nyid kyis ni/ /spyan drangs bdag nyid 'jug par bya/ /zhes pa ni/ de nas ni gong gi rting thogs so/ /sngags mkhan ni slob dpon te/ sngags dang / phyag rgya dang / cho ga dang / 
<p>213a.3</p>thabs kyi bye brag la mkhas pa'o/ /spyan drangs pa rnams rang bzhin gyis 'phags pa rnams spyan drangs nas gzugs brnyan la phab ste/ bdag nyid kyang dkyil 'khor du 'jug par bya'o/ /bdag nyid kyis ni dbang bskur la/ /zhes pa ni/ bdag nyid ni slob dpon
<p>213a.4</p>no/ /dbang bskur ni slob ma de'i 'og tu dbang bskur ba'i tha tshig go/ /da ni slob dpon de'i yon tan ston te/ sdom gnas dam tshig ldan pa dang / /zhes pa ni/ sdom pa ni byang chub sems dpa'i sdom pa'o/ /dam tshig ni yo ga'i dam tshig lnga'o/ /bla ma mos
<p>213a.5</p>shing mi 'jigs pa/ /zhes pa ni/ bla ma ni rdo rje slob dpon te/ mos pa ni slob ma'i sems so/ /mi 'jigs pa ni slob ma mi shes pas mi 'jigs pa'o/ /rigs bskyed skyon dang bral ba dang / /zhes pa ni/ yo ga'i rigs bzhi dang lha lnga'o/ /bskyed pa ni sems
<p>213a.6</p>bskyed pa'o/ /skyon ni sdig pa'i sems so/ /bral ba ni spangs pa'o/ /ser sna ma lus spangs 'gyur zhing / /zhes pa ni/ ser sna ni sna la yeng yeng / zil phrom phrom mo/ /spangs 'gyur ni nor la ma chags pa'o/ /yon tan mang po ldan 'gyur zhing / /zhes pa
<p>213a.7</p>ni/ yon tan dad pa dang / drang ba dang / g.yo sgyu chung ba dang / yi rang zhing gtong phod pa la sogs pa'o/ /gtong dang tshul khrims mang du thos pa dang / /zhes pa ni/ gtong ba ni rnam pa gsum ste/ nor zas gtong ba dang / yongs su gtong ba ni rgyal srid gtong
<p>213b</p>
<p>213b.1</p>ba dang / gtong ba chen po ni lus la sogs pa gtong ba'o/ /tshul ni theg pa chen po'i chos kyi tshul lo/ /khrims ni de'i don nyams su len pa'o/ /mang du thos pa ni sde snod gsum gyi don la yid ches pa'i dad pas gzhan la nyan cing thos pa'o/ /byams pa dang ni
<p>213b.2</p>snying rje'i sems/ /zhes pa ni/ byams pa ni phyogs med pa'o/ /snying rje ni mi bzod cing gzhan la phan 'dogs pa'o/ /dga' dang btang snyoms gnas pa dang / /zhes pa ni/ dga' ba ni chos bzhin can no/ /btang snyoms ni gang la yang mi gnas shing
<p>213b.3</p>ma chags par gnas pa'o/ /stong pa mtshan ma med pa'i sems/ /zhes pa ni/ stong pa ni rnam par thar pa'i mtshan ma dang bral ba'i ngang / thugs mtshan ma med pa'i sems su gnas pa'o/ /smon pa med pa'i yid ldan pa/ /zhes pa ni/ smon pa med pa ni gsum/ 
<p>213b.4</p>smon pa med pa'i rnam par thar pa las/ yid dang ldan pa ni yid kyi rnam par shes pas/ rnam par thar pa gsum dang ldan pa'i don bsgom pa'o/ /da ni slob ma gzud cing me tog dor nas/ dam tshig dbog pa'i tshig ston te/ de nas slob ma sngags 'di yis/ /zhes
<p>213b.5</p>pa ni slob ma 'og nas 'byung ba'i sngags 'dis slob ma gzhug par bya'o/ /phyi ma bde ste brda phrad sla'o/ /de nas phyag na rdo rjes so/ /zhes pa nas/ thams cad sbyin no zhes pa'i bar gyis ni/ lha bstan cing dbang bskur ba'i bye brag ste brda phrad sla'o/ /da ni sgrub pa'i
<p>213b.6</p>khyad par ston te/ de ci'i phyir zhe na/ bde bas bde ba bskyed nas ni/ /zhes gsungs te/ bde bas ni sgrub pa po phun sum tshogs pa lnga dang ldan pa'o/ /bde ba ni brtson 'grus kyi rtags bde ba 'dod pa'o/ /bskyed nas ni cho 'phrul rnam pa bzhi dang / mngon par byang
<p>213b.7</p>chub pa lnga'i sgo nas sems bskyed pa'o/ /dkyil 'khor bzhi yi dbus su ni/ /zhes pa ni/ dkyil ni chos kyi dbyings la/ 'khor ni ye shes bzhi'o/ /dbus ni dbus kyi pho brang ste/ kun du bzang po bde ba che/ /zhes pa ni/ kun du bzang po'am bde ba chen po gang
<p>214a</p>
<p>214a.1</p>yang rung ba'i rigs bzhi'i dkyil 'khor gyi dbus su sngags mkhan bdag nyid kyis bsgom par bya'o/ /de ci'i phyir zhe na/ snying gar hUM zhes pa bsams nas/ /rdo rje sems dpa' mnyam par 'gyur/ /zhes pa ni/ bdag gi snying gar ma las
<p>214a.2</p>nyi ma'i dkyil 'khor cig bsams la/ de'i dbus su ye shes kyi hUM bsams nas/ cho ga rnam pa gsum gyi tshul du spro bsdu byas la/ rdo rje 'dzin pa dang mnyam pa'i dngos grub thob bo/ /dpal ldan las rnams kun byed cing / kun du bzang po bdag nyid 'gyur/ / 
<p>214a.3</p>zhes pa ni/ dpal ldan ni lta ba dang spyod pa'i dpal dang ldan pa des bsgrub pa'i las kun byas nas kun du bzang por 'gyur zhe'o/ /hUM las sangs rgyas skur bsgyur na/ phyag na rdo rje bdag nyid 'gyur/ /zhes pa ni/ bdag nyid las kyi lha phyag na rdo rje bsgrub par bya ba'i
<p>214a.4</p>phyir/ ye shes kyi rang bzhin yi ge hUM las yi ge hUM sna tshogs spros te/ de la sangs rgyas kyi gzugs kyis gang bar bsgoms na phyag na rdo rje dang 'dra bar 'gyur ro/ /snying gar 'khor lo rab bskor nas/ /phyag na rdo rje 'dra bar 'gyur/ /zhes pa ni/ bdag gi
<p>214a.5</p>snying gar tsa ser po las gser gyi 'khor lo rtsibs brgyad pa cig bskyed do/ /rdo rje ra bas mtha' ma rab tu bskor nas/ 'khor lo'i lte bar ye shes sems dpa' mtshon gang ba cig bsgoms te/ las kyi lha'i bsnyen pa grangs mang du byas na/ phyag na rdo rje dang 'dra ba'i
<p>214a.6</p>dngos grub 'thob bo/ /rdo rje khro bo rab bsgoms te/ /snying ga'i dbus su phaT ces bya/ /hUM zhes bya ba bskor bsams nas/ /zhes pa ni/ bdag khro bo rdo rje stobs po che'i ting nge 'dzin du rab tu bsgoms te/ bdag gi snying ga'i dbus su ma las nyi ma'i
<p>214a.7</p>dkyil 'khor cig bskyed de/ de'i dbus su phaT cig bsgoms nas/ phaT kyi mtha' ma hUM gis bskor bar bsams te/ stobs po che'i bsnyen pa ci mang du byas na 'grub par 'gyur ro/ /rdo rje brtan par bdag bsgyur la/ /snying gar oM zhes bya ba yis/ / 
<p>214b</p>
<p>214b.1</p>bskor ba'i hUM dang traM ldan pas/ /zhes pa ni nam mkha'i snying po bsgrub pa'i don ched du/ rdo rje ni rig pa/ brtan pa ni ting nge 'dzin du bdag nyid bsgyur nas/ snying gar zla ba'i dkyil 'khor dbus su oM bsgoms te/ hUM dang traM gis oM gyi mtha' ma bskor te/ bsgoms
<p>214b.2</p>nas bsnyen pa byas na nam mkha'i snying po dang 'dra bar 'gyur ro/ /da ni rdo rje chos rab sgom pa ste/ rdo rje bsgoms la snying ga yi/ /dbus su traM bsam zhes bya ba/ /oM zhes bya bas bskor bsams nas/ /zhes pa ni/ bdag nyid rdo rje chos su bsgoms la/ snying gar
<p>214b.3</p>zla ba'i dkyil 'khor du yi ge traM bsams te/ oM gyis mtha' bskor nas/ bsgrubs na 'grub par 'gyur ro/ /da ni rdo rje las bsgrub ste/ 'khor lo rgya gram hUM ldan pa/ /aHzhes bya ba bskyed nas kyang / /oM zhes bya bas bskor bsams na/ /zhes pa ni
<p>214b.4</p>bdag nyid rdo rje las su bsgoms te/ bdag gi snying gar 'khor lo cig bsams la/ 'khor lo'i lte bar rdo rje rgya gram cig bsams te/ rgya gram gyi bsnol mtshams su hUM bsgoms nas/ aHzhes bya bas lha'i skur bskyed de/ oM gyis rgya gram gyi
<p>214b.5</p>mtha' bskor nas bsgrubs na 'grub par gsungs so/ /da ni las rnam pa bzhi'i bye brag bshad de/ de nas las rnams bshad bya ste/ /zhi ba dang ni rgyas pa'i las/ /de ltar dbang dang drag spyod rnams/ /zhes pa ni/ de nas ni gong gi rting thogs so/ /las ni
<p>214b.6</p>byed cing rtsol ba'o/ /rnam pa ni bye brag gi phrin las bzhi'o/ /thugs chos nyid las ma g.yos pa ni zhi ba'o/ /bde ba chen pos 'dod pa skong bas na rgyas pa'o/ /des thams cad dbang du sdud pas na dbang ngo / /des mtshan ma'i dngos po 'joms pas ni
<p>214b.7</p>drag spyod do/ /bzlas dang sbyin sreg cho ga yis/ /las rnams thams cad bya ba yin/ /zhes pa ni/ bzlas pa ni phrin las rnam pa bzhi gang byed pa'i sngags dang phyag rgya dang / ting nge 'dzin dang yo byad rnams grub na spogs pa'i cho ga byed pa'o/ /sbyin pa ni ma
<p>215a</p>
<p>215a.1</p>chags par gtong ba'o/ /sreg pa ni dngos po dang mtshan ma rnams sreg pa'o/ /cho ga ni las kyi bye brag la mkhas par bya ba yin zhes so/ /rdo rje sems dpar bdag bsgyur la/ zhi ba'i las ni brtsam bya zhing / /zhes pa ni/ bdag rdo rje sems
<p>215a.2</p>dpa'i skur bsgoms la/ gos dang kha dog dkar por byas te/ kha shar phyogs su bltas nas las byas na/ nyes pa thams cad sel bar 'gyur bar yang gsungs so/ /yang na de bzhin gshegs pa'i rigs kun du bzang po'am/ bde ba chen por bsgoms nas gong ma
<p>215a.3</p>bzhin du las byas na/ sdig can gyi sems zhi bar 'gyur ro/ /da ni rgyas pa'i las ston te/ gser 'od mdzes shing 'bar ba yis/ /rin chen 'dzin du bsams nas ni/ /zhes pa ni/ bdag rin chen 'byung ldan mdog gser 'od ltar mdzes shing 'od 'bar bar
<p>215a.4</p>bsgoms nas/ nyi ma'i gung la rgyas pa'i las byas na/ 'od ser pos gang la bya ba'i lus la bkang nas byin gyis brlabs na 'byor pa dang ldan par 'gyur ro/ /da ni dbang gi las ston te/ 'byor dang ldan pas khung bur ni/ /pad+ma 'dra bar byas nas kyang / /zhes pa
<p>215a.5</p>ni dbang ni 'byor ba phun sum tshogs pa dbang du byed pa'i thabs ston te/ khung bu'i dbus su pad+ma mkhal yon 'dra ba brkos la/ rdo rje chos rab tu bdag bsgyur nas bsgoms na 'grub par 'gyur zhes gsungs so/ /skabs 'dir drag po'i las 'byung zhes kyang
<p>215a.6</p>gsungs na/ dkyus na mi gsal/ da ni phrin las kyi thabs ston te/ 'dren pa kun du bzang po yis/ /zhi ba'i las ni rab tu bya/ /zhes gsungs pas/ nyon mongs pa'i 'khor ba las sems can 'dren pas kun du bzang po ste/ de'i ting nge 'dzin du bdag bsgoms
<p>215a.7</p>la/ zhi ba'i las ma grub na spogs pa'i cho ga bya'o/ /rdo rje rin chen rgyas pa ste/ /dbang bskur ba yang de bzhin no/ /zhes pa ni rdo rje ni zhi ba'i rang bzhin te/ de las rin chen rgyas par bsgyur la/ de la/ thams cad dbang du sgyur ba'i phyir/ /dbang bskur ba yang de bzhin
<p>215b</p>
<p>215b.1</p>no/ /zhes gsungs te/ tog gis rnam rgyal de bzhin te/ /longs spyod dbang phyug dpal mnyam med/ /ces pa ni phrin las rnam pa bzhi ni nyon mongs pa'i sdig pa rtsad nas 'byin pas na/ tog ni gzung 'dzin rnam pa gnyis las rgyal ba de bzhin du/ bdag gis phrin
<p>215b.2</p>las rnam pa bzhi'i las byas la/ 'jig rten pa'i longs spyod dang / khams gsum gyi dbang phyug dang / dpal mnyam pa med pa 'thob par 'gyur ro/ /rdo rje nyi ma'i gzi brjid dang / mdog sdug shin tu 'bar bar bya/ /zhes pa ni/ sgrub pa pos rdo rje nyi ma'am/ rdo rje
<p>215b.3</p>bzhad pa mdog sdug gnyis gsal bar bsgom pa ni 'bar bar bya zhes pa'i tha tshig go/ /bzhad cing rmad du mdzad pa yis/ /dga' mgu rangs pa'i bsam par 'gyur/ /zhes pa ni/ rdo rje bzhad par bsgoms nas de'i phrin las byas na/ yon tan rmad du mdzad pa yin
<p>215b.4</p>na/ thams cad yid dga' ba dang / sems mgu ba dang / blo rangs pa'i bsam par 'gyur ro/ /pad+ma bzhad pas tshogs kun gyi/ /rtogs mdzad sangs rgyas thams cad kyang / /zhes pa ni/ bdag nyid rdo rje chos su bsgrubs te/ pad+ma ni ma chags pa la/ bzhad pa ni phrin
<p>215b.5</p>las te/ tshogs ni mang po 'byung ba'i don to/ /rtogs mdzad ni de'i don nyams su blangs shing rtogs par byas nas/ sangs rgyas thams cad kyang mnyes na/ gzhan lta ci smos zhes bya ba'i don to/ /da ni rdo rje rnon po'i las ston te/ gzhan gyi rigs sogs tshogs mchog
<p>215b.6</p>rnams/ /rnon pos gcod pa nyid du mdzad/ /ces pa ni/ bdag nyid rdo rje rnon por bsgoms nas/ gzhan gyi rig sngags la sogs pa'i tshogs kyi mchog rnams rdo rje rnon por bsgoms pa'i mthus/ de rnams tshar gcod cing gdon yi dwags la sogs pa/ gza'
<p>215b.7</p>than rnams 'khor rtsad nas 'byin par mdzad pa ni rdo rje gsung gi las ston te/ lkugs dang lkugs pa yin pa dang / /glen mi smra dang smra bar mdzad/ /ces pa ni/ rdo rje smra bar bsgoms te/ lce'i steng du paM las pad+ma 'dab ma brgyad pa'i steng du/ nyi ma'i dkyil 'khor
<p>216a</p>
<p>216a.1</p>cig bsgoms te de'i steng du rdo rje cig bsgoms nas/ bsgrub pa'i las byas na lkugs pa rnams smra bar mdzad do/ /gal te ma rungs pa'i lce la dzaM bsgoms te/ de 'od nag po 'phros te lkugs par 'gyur ro/ /da ni rdo rje las kyi bsgrub pa ston te/ rgya
<p>216a.2</p>gram gyi ni mchod pa dang / /sems can don mdzad thams cad ston/ /zhes pa ni/ bdag rdo rje las su bsgoms nas/ phyag na rgya gram bsnams pa/ de la mchod pa bya zhing bsgoms la/ sems can gyi don mdzad pa dang / dngos grub thams cad thob par 'gyur ro/ /da
<p>216a.3</p>ni rdo rje srung ba'i las ston te/ hraM zhes bya ba 'phro mdzad cing / /rdo rje srung bas srung bar mdzad/ /ces pa ni/ bdag nyid rdo rje srung bar bsgoms te/ bdag gi snying gar hraM zhes bya ba las 'od 'phro bar bsgom zhing gang nad kyis zin pa de la spros na rdo rje srung bar 'gyur ro/ / 
<p>216a.4</p>da ni rdo rje gnod sbyin gyi las 'chad de/ hUM zhes bya ba'i so yis ni/ /rdo rje gnod sbyin nyid kyis kyang / /zhes pa ni/ bdag nyid gnod sbyin du bsgoms te/ hUM las ye shes kyi mche ba rnon po dang ldan pa bsgoms te/ rdo rje gnod sbyin gyi ting nge 'dzin gyis ni ma rungs pa rnams
<p>216a.5</p>sems ma rungs par 'gyur ro/ /ma rungs pa'i snying gar baM bsams te/ bsgoms na dug rigs la sogs pa med par 'gyur ro/ /da ni zhi ba'i las ston te/ 'od zer gsal ba'i dngos po la/ /rgyas par 'gyur bsgom byed cing / /zhes pa ni/ bdag rdo rje sems dpar
<p>216a.6</p>bsgoms te/ 'od zer dkar la gsal bas thams cad rgyas par 'gyur zhing zhi bar 'gyur ro/ /rgyas pa'i las ni/ rang gi lus ni gser btsos dang / /nyi ma gsal shar dge 'dra bar/ /zhes pa ni/ bdag nyid rin chen 'byung ldan du bsgoms nas/ kha dog ser po
<p>216a.7</p>'od 'phro bar bsgoms na thams cad rgyas par 'gyur ro/ /da ni dbang gi las ston te/ pad+ma'i sems dpa'i ting nge 'dzin gyis/ /zhes pa ni/ bdag nyid chags pa'i rang bzhin snang ba mtha' yas su bsgoms nas/ hoM las 'od zer dmar po 'phros te/ snying gar spros na
<p>216b</p>
<p>216b.1</p>'dod pa kun dbang du 'gyur ro/ /rigs bzhi 'khor los sgyur ba'i cho ga yan lag dang bcas pa bshad zin to/ /cho ga bshad pa las legs par bsngags pa dang / phyag rgya'i le'u ni bde ste brda phrad sla'o/ /phrin las rnam bzhi'i sngags kyi yig 'bru ni sa bcu drug gi
<p>216b.2</p>snying po'o/ /ba bcu drug ni nye ba'i snying po'o/ /dza bcu drug ni sku bskyed pa'i snying po'o/ /tsa bcu drug ni rtsa ba'i gsang sngags so/ /phrin las rnam bzhi gtang ba ni bde ste brda phrad sla'o/ /da ni rdo rje nyi ma me'i dkyil 'khor ston te/ de nas phyag na rdo rjes rang gi sku bor te/ 
<p>216b.3</p>rdo rje sems dpa'i chos kyi sku'i ngang du bzhugs te gnyis su med par gyur to/ /de nas rdo rje gnyis su med pa mnyam pa zhes bya ba'i ting nge 'dzin la snyoms par zhugs te zhes pa ni rdo rje ni ye shes te/ de'i don la gnyis su med pa ste/ de lta bu'i ting nge 'dzin la snyoms par
<p>216b.4</p>zhugs so/ /rdo rje sems dpa' khro bo rdo rje nyi ma me zhes bya ba'i snying po 'di zhes pa ni/ rdo rje ni yang dag pa'i ye shes so/ /sems ni thugs rje phun sum tshogs pa'o/ /dpa' ni phrin las phun sum tshogs pa'o/ /khro bo ni rang bzhin phun sum tshogs pa'o/ /rdo rje ni ye shes
<p>216b.5</p>so/ /me ni mtshan nyid do/ /snying po ni rig pa'o/ /thugs ni rig pa'i rang bzhin snying ga nas phyung zhes pa'i tshig go/ /sngags kyi don ni ma smos so/ /da ni dkyil 'khor gyi mtshan nyid bshad do/ /de nas dkyil 'khor mi bzad pa/ /zhes gsungs te/ de ni gong gi mjug sdud
<p>216b.6</p>la/ nas ni 'og gi mgo 'dren/ dkyil ni rdo rje nyi ma me la/ 'khor ni khro bo mi bzad par rab tu 'jigs pa'i drag shul dang ldan pa'o/ /che ba'i che mchog rtsibs bcu gnyis/ /zhes pa ni che ba ni 'jig rten pa'o/ /mchog ni de'i mchog rdo rje nyi ma me'o/ /rtsibs bcu gnyis
<p>216b.7</p>ni 'khor lo'i rtsibs te/ shar du 'jig rten gsum snang rdo rje bsnams pa'o/ /shar lhor 'jig rten gsum 'dul thod dbyug bsnams pa/ lhor 'jig rten gsum 'jig rdo rje rtse gsum/ lho nub tu 'jig rten mthar byed gshed kyi dgra sta/ nub tu 'jig rten gsum
<p>217a</p>
<p>217a.1</p>'jig bdud rtsi thab sbyor gyi rgya gram/ nub byang be con nag po 'khor lo/ /byang mi g.yo ba dgra sta/ byang shar rta mgrin pad+ma bsnams pa'o/ /shar gyi srin mo nag mo thod rlon bsnams pa/ lho'i rtsibs la be con nag mo dbyug to bsnams pa/ nub kyi rtsibs la mtshan
<p>217a.2</p>mo nag mo zla ba bsnams/ byang gi rtsibs la khro bo gnod sbyin nag mo rdo rje bsnams/ lha rdzas 'bar ba'i phreng bas dkrigs/ /shin tu 'bar zhing cher 'bar ba/ /zhes pa ni/ lha rdzas ni 'jig rten pa'o/ /'bar ba ni rdo rje nyi ma me'o/ /phreng ba ni thugs rdo rje las 'khor gyis
<p>217a.3</p>phreng ba ltar bskor ba'i tha tshig go/ /dkrigs pa ni rim par bri ba'i phyir smos te/ shin tu 'bar ba ni sku'o/ /cher 'bar ba ni thugs yang dag pa'i ye shes so/ /de ltar dkyil 'khor bris nas ni/ /zhes pa ni/ de ltar ni gong gi gtan tshigs de ltar sgrub pa po bdag nyid
<p>217a.4</p>kyis dkyil 'khor gyi lha rnams sgrub pa'o/ /dkyil ni rdo rje nyi ma me bzhugs te/ 'khor ni khro bo rnams kyis bskor ba bri ba ni/ sa tshon la bri ba ste/ 'khor lo'i rtsibs bcu gnyis su 'khor rnams sngon gyi smon lam gyi stobs kyis khams gsum gyi sems can la phan pa'i rtags su
<p>217a.5</p>rten 'brel bcu gnyis las bzlog ste/ thugs rje phun sum tshogs pa'i khyad par gyis mdzad pa bcu gnyis su bstan to/ /de lta bu'i gzhal med khang de'i mtshon par bya ba'i rtags su ye shes kyi khro bo rnams rim par bri ba'i thabs/ ci'i phyir zhe na/ rdo rje sems dpa'
<p>217a.6</p>gzhag par bya/ /zhes pa ni/ rdo rje ni thugs chos nyid do/ /sems dpa' ni ye shes so/ /gzhag par bya ba ni nyi ma ste/ thugs chos nyid mi 'gyur ba ste sku mdog sngo nag phyag na thabs dang shes rab kyi rdo rje dang dril bu bsnams so/ /da ni 'khor ston te ci'i phyir zhe na/ 
<p>217a.7</p>'jig rten gsum snang la sogs khro bo kun/ /zhes pa ni/ 'jig rten ni khams gsum mo/ /gsum snang ni ye shes kyi ngo bo la sogs ni 'khor dang bcas pa'o/ /khro bo ni ma rungs pa gdul ba'i gnyen po ste/ de ci'i phyir zhe na/ ma rungs snying gar
<p>217b</p>
<p>217b.1</p>bzhag nas shin tu sdigs byed cing / /zhes pa ni/ ma rungs pa ni spyod pa mi bgrungs pa'o/ /snying ga ni dran pa'i bzhi ste mnan pa'i phyir ro/ /sdigs byed cing ni/ sku'i tsham ngam gyis sdigs par byed pa'i tshul gyis gnon te/ de yang shar gyi rtsibs la 'jig rten
<p>217b.2</p>gsum snang gis lha'i dbang po brgya byin gnon to/ /shar lho'i rtsibs la 'jig rten gsum 'dul rnam par rgyal te/ me lha'i rgyal po mnan to/ /lho'i rtsibs la 'jig rten gsum 'jig ste gzhan gyis mi thub pa gshin rje gnon to/ /lho nub kyi rtsibs
<p>217b.3</p>la 'jig rten mthar byed gshin rje gshed kyis srin po gnon to/ /nub kyi rtsibs la 'jig rten gsum 'jig bdud rtsi thab sbyor gyis chu lha gnon to/ /nub byang gi rtsibs la be con nag po rlung lha gnon to/ /byang gi rtsibs la mi g.yo ba gnod sbyin gnon to/ /byang
<p>217b.4</p>shar gyi rtsibs la rta mgrin dbang ldan gnon to/ /srin mo nag mos shar gyi rtsibs la nyi ma gnon to/ /be con nag mos lho'i rtsibs la sa bdag gnon to/ /mtshan ma nag mos nub kyi rtsibs la zla ba gnon to/ /khro mo gnod sbyin nag mos byang gi rtsibs la sa'i
<p>217b.5</p>lha mo brtan ma gnon to zhe'o/ /de rnams kyi ye shes kyi khyad par gyis 'jig rten gyi mthu can dbang du bsdus nas zhabs 'og tu bcug pa'i tha tshig go/ /sku mdog gi don ni brda phrad sla'o/ /zhal ni shin tu 'jigs 'jigs lta/ /zhes pa ni/ zhal ni rnam par
<p>217b.6</p>thar pa gsum mo/ /'jigs pa ni bdud dang srin po yang 'jigs pa'o/ /'jigs par lta ba ni thugs rje'o/ /phyag ni brgya phrag du mar ldan/ /sbrul dang mi sdug gos kyis brgyan/ /zhes pa ni/ phyag ni thabs thugs rje'o/ /brgya phrag ni rnam grangs so/ /du
<p>217b.7</p>mar ldan ni phrin las so/ /sbrul ni 'khor ba zhe la gnon pa'i rgyan no/ /mi sdug pa ni thugs rje'o/ /gos kyis brgyan ni shes rab bo/ /stag lpags kyis ni smad g.yogs shing / /rgyu ma thogs shing dbu mtha' yas/ /zhes pa ni stag lpags ni phrin las so/ / 
<p>218a</p>
<p>218a.1</p>smad g.yogs gos ni bdud las rgyal ba'o/ /rgyu ma ni 'khor ba'i rgyu ma'o/ /thogs pa ni thugs rje'o/ /dbu mtha' yas ni ye shes so/ /mgo thod shas bkang phyag na bsnams/ /zhes pa ni/ mgo thod ni phyi snod kyi 'jig rten no/ /shas gang ba ni nang
<p>218a.2</p>bcud kyi sems can no/ /phyag na bsnams pa ni snod bcud thugs rjes gang bar byed pa'i tha tshig go/ /srin mo'i tshogs rnams gzhag par bya/ /zhes pa ni/ phyi rol gyi snam bu gru chad la srin mo chen mo bzhi bri ste/ 'jig rten yin pa'i phyir dang / mthu bo che dam
<p>218a.3</p>la btags pa'i phyir bri ba'i tha tshig go/ /sgo ba rnams kyang ji bzhin du/ /rang gi phyag rgya'i lag mtshan can/ /zhes pa ni/ de'i phyi rol du sgo ma lcags kyu ma dang / zhags pa dang / lcags sgrog dang / dril bu rnams kyang bri ba'i tha tshig go/ /rang gi ni so so la/ phyag
<p>218a.4</p>rgya ni mi 'da' ba dang mtshon pa'i brda'o/ /lag mtshan ni/ gru chad kyi lha mo bzhi ni shar du rak+Sha ma'i thod rlon dang / lhor in+d+ra ma'i rdo rje gdengs pa dang / nub tu phra ma na'i rin po che dang / byang du ya ba'i gdan no/ /lha'i gral rim bstan to/ /da ni bum pa'i
<p>218a.5</p>dkyil 'khor dang cha rkyen ston te/ de nas bum pa gang ba yis/ /zhes pa ni/ de ltar ni rgyan chas bum pa bcu drug /sman lnga/ 'bru lnga/ spos lnga/ rin po che lnga/ snying po lnga/ kha rgyan dang gzungs thag dang / mgul chings dang ldan par bya ste gzhag par bya'o/ /rgyan
<p>218a.6</p>chas phyi ma ni brda phrad sla'o/ /dkyil 'khor du 'jug pa ni/ de nas slob dpon bdag nyid kyang / /zhes pa ni/ dkyil 'khor bri ba'i rting thogs su/ lha la dbang mi bza' ba'i phyir/ lha'i dam tshig thob pa'i phyag rgyas bdag nyid dkyil 'khor du 'jug cing kha zas sha
<p>218a.7</p>la sogs pa'i dam tshig byin gyis brlab cing mchod pa dbul bar bya'o/ /dkyil 'khor du 'jug pa bshad zin to/ /da ni sgrub tu gnang ba ston te/ de nas 'dod ldan rnyed nas ni/ /hUM zhes bya ba bsgrub par bya/ /zhes pa ni/ de nas ni skabs kyi rting thogs so/ /'dod pa
<p>218b</p>
<p>218b.1</p>ni dngos grub 'dod la/ ldan pa ni bdag sgrub pa po skal ba dang ldan pa'o/ /rnyed ni bdag dang gnyis su med par dngos grub rnyed pa'o/ /hUM ni lha so so'i rtsa ba'i snying po rgyu ma nor ba'o/ /bsgrub par bya ba ni de las ma g.yos shing mi 'da' bar bya ba'i tha tshig go/ /sgrub
<p>218b.2</p>tu gnang ba bstan zin to/ /da ni slob ma 'jug pa ston te/ de ci'i phyir zhe na/ de nas sngags mkhan sgo sgor yang / /de nyid dran byed bsnyen par bya/ /zhes pa ni/ sngags mkhan ni gong du bsgrubs pa'i slob dpon no/ /sgo sgor ni dkyil 'khor gyi sgo bzhi'o/ /yang ni
<p>218b.3</p>bsnan pa'i tshig gi don te/ slob dpon zhugs pa'i 'og tu slob ma yang gzhug ces pa'i tha tshig go/ /de nyid ni slob ma de nyid do/ /dran byed ni dkyil 'khor dang / sngags dang / phyag rgya dang / lha dang slob dpon no/ /bsnyen par bya ba ni byang chub kyi sems dang ldan par bya
<p>218b.4</p>ba'i tha tshig go/ /de'i yon tan ni brda phrad sla'o/ /da ni dngos grub blang ba ston te/ dkyil 'khor gyi ni tshogs rnams dang / /rang gi lha yi tshogs rnams la/ /zhes pa ni/ dkyil ni dbus kyi gtso bo'o/ /'khor ni phyi rol nas bskor ba rnams so/ /tshogs rnams ni
<p>218b.5</p>ldan pa'i don to/ /rang gi lha ni bdag gang la bab pa'o/ /tshogs ni g.yog dang bcas pa'o/ /rgyud las 'byung ba'i dam tshig brjod/ /ces pa ni/ rgyud ni thugs rang bzhin gyis rgyud la gnas pas/ don ni 'di nyid breng ma chad pa dang / 'brel pa'i phyir rgyun ma chad
<p>218b.6</p>par smos so/ /'byung ba ni rgyud 'di nyid las 'byung ba'i dngos grub stsol ba'i don to/ /dam tshig ni bdag dang mi 'da' ba'i phyir dam tshig go/ /brjod pa ni gsol ba 'debs pa'i tha tshig go /da ni dkyil 'khor nas 'byung ba ston te/ de nas mchod de langs nas
<p>218b.7</p>kyang / /zhes pa ni/ dkyil 'khor gyi lha la mchod cing / dngos grub gsol zhing / dkyil 'khor las langs nas 'byung ba'i tha tshig ste/ de ci'i phyir zhe na/ tshogs spyan rdo rje sems dpa' yi/ /tshul du gnas nas 'byung bar bya/ /zhes pa ni/ tshogs ni dkyil 'khor
<p>219a</p>
<p>219a.1</p>gyi lha rnams so/ /spyan ni ye shes so/ /rdo rje ni thugs so/ /sems dpa' ni phrin las so/ /tshul du gnas pa ni gnyis su med par gnas pa'o/ /'byung bar bya ba ni slob ma yon 'bul du 'jug pa'i phyir 'byung bar bya zhes smos so/ /slob ma 'dus nas
<p>219a.2</p>yon 'bul ba ni/ de nas slob ma zhes pa ni/ snod du rung bar byin gyis brlab pa dang / /thod pa'i phyag rgya bca' ba dang / gdong g.yogs dkri ba dang / dam tshig gi chu blud pa'i sngags dang / dam tshig las mi 'da' ba'i mna' dang / dbang bskur ba'i sngags dang / dbang
<p>219a.3</p>bskur bar bya ba ni brda phrad sla'o/ /da ni de dag gi sgrub pa ston te/ de ci'i phyir zhe na/ de nas de dag sgrub pa ston te zhes pa ni/ de nas ni rting thogs so/ /de dag ni gong gi lha'o/ /sgrub pa ni gnyis su med par bsgom pa'o/ /bdag nyid khro bor snyoms zhugs te/ /des ni
<p>219a.4</p>snying gar nyi ma bsgom/ /zhes pa ni/ bdag nyid ni sgrub pa po'o/ /khro bo ni nyi ma me'o/ /snyoms zhugs ni gnyis su med par sgom pa'o/ /des ni de ltar sgrub pa des zhes bya ba'i tha tshig go/ /snying gar ni shes pa'i rang bzhin la bya'o/ /nyi ma sgom ni lha ye shes
<p>219a.5</p>sems dpa' bdag dam tshig sems dpa' la bsgom pa'i phyir ro/ /nyi ma'i dkyil 'khor gcig bsam mo/ /rang gi chos kyi yi ge las/ /khros nas yang dang yang khro zhing / /de gnyis gcig tu bsgom par bya/ /zhes pa ni/ rang gi ni sgrub pa po bdag nyid do/ /chos
<p>219a.6</p>kyi ni gong gi nyi ma'i dkyil 'khor ro/ /yi ge ni so so'i rtsa ba'i sngags so/ /khros nas yang ni sems rab tu khros nas khro bo'i tshul du dmigs pa la yang dang yang zhes smos so/ /yang khro zhing ni de las kyang khro bo'i sprul pa phyogs bcur 'phro ba'o/ /de gnyis ni lha ye shes
<p>219a.7</p>sems dpa' dang / bdag dam tshig sems dpa' gnyis so/ /gcig tu bsgom pa ni chu dang 'o ma 'dres pa'i tshul du bsgom pa'o/ /de'i yon tan phrin las rnam pa bzhi sgrub pa ni brda phrad sla'o/ /da ni ma grub na spogs pa'i cho ga ston te/ de ci'i phyir zhe na/ rdo rje sems
<p>219b</p>
<p>219b.1</p>dpa'i ting 'dzin gnas/ /khro bo dkyil 'khor bsgom par bya/ /zhes pa ni/ rdo rje ni thugs so/ /sems dpa' ni snying po byang chub bo/ /ting nge 'dzin ni de la gnyis su med par bsgom pa'o/ /khro bo ni ye shes so/ /dkyil 'khor ni nyi ma me'i dkyil 'khor ro/ / 
<p>219b.2</p>bsgom par bya ba ni bdag dang gnyis su med par sgom zhing sgrub pa'i tha tshig go/ /gdug pa'i sems kyis 'dzin byed cing / /zhes pa ni/ gdug pa ni spyod pa'o/ /sems ni de'i rang bzhin no/ /'dzin byed cing ni mi gtong bar 'dzin pa'i tha tshig go/ /mdor na dug
<p>219b.3</p>rims gdon la sogs/ /zhes pa ni/ mdor na ni rnam pa gcig tu'o/ /dug ni rang bzhin dang sbyar ba'o/ /rims ni nad sna tshogs pa'o/ /gdon la sogs ni gdon stong phrag brgyad cu la sogs pas byin gyis brlabs pa'o zhe'o/ /thabs la sogs pa 'joms byed pa/ / 
<p>219b.4</p>zhes pa ni/ thabs ni gong du gsungs pa'i bye brag go/ /'joms byed ni de 'dul ba'i gnyen po'o/ /khros nas snying las 'byung 'gyur ba ni/ khros pa ni thugs rje'o/ /snying las 'byung ba ni sems las khro bo'i sprul pa 'byung ba'o/ /bsad pa'i las ni bsam
<p>219b.5</p>par bya/ /zhes pa ni/ bsad pa ni gong gis las kyi bye brag rnams med par bsam pa'i tha tshig go/ /khros par gyur pa'i rgod ma khas/ /sha dang khrag ni 'jib byed cing / /zhes pa ni/ khros par gyur pa ni/ sems gong gi rims nad la sogs pa gdon 'byung ba'o/ / 
<p>219b.6</p>rgod ma kha ni bdag nyid rta mgrin gyi ting nge 'dzin du zhugs la/ de rnams kyis sha dang khrag 'jib cing stobs 'phrog par bsam pa dang / 'od zer gyi sprul pa sna tshogs pa thugs ka nas phyung nas/ rims nad la sogs pa rnams zhi bar 'gyur zhes gsungs te/ ma grub na
<p>219b.7</p>spogs pa'i cho ga bstan zin to/ /da ni srung ba'i cho ga ston te/ de nas hUM gi tshig bzhag la/ /rdo rje lta bu'i lus bsam zhing / /zhes pa ni/ nad pa'i lus byin gyis brlab pa'i don ched du/ bdag gi thugs ka nas ye shes kyi hUM gi tshig sna tshogs pa phyung zhing / nad pa'i
<p>220a</p>
<p>220a.1</p>lus gzhig cing bstims pa'i nad pa'i lus la 'od du zhu ste rdo rje'i ngo bor gyur par bsgom mo/ /haM gis 'khor lo'i cho ga bya/ /'od zer chu yis dbang bskur ro/ /zhes pa ni/ de ltar lus byin gyis brlabs pa'i nad pa de/ haM spros pas ye shes kyi 'khor lo'i go
<p>220a.2</p>cha bla na med par gyur te/ de'i 'od bdag gi thugs ka'i dkyil 'khor las ye shes kyi 'od zer byang chub kyi sems zla ba'i dkyil 'khor chu ltar gsher bas nad pa'i spyi bo nas dbang bskur bas nad lnga sos par byin gyis brlabs pa'i tha tshig go/ /de nas de yi ming zlos shing / / 
<p>220a.3</p>bzlas pa tshul bzhin bsam par bya/ /zhes pa ni/ de nas zhes bya ba ni rting thogs so/ /ming smos ni nad pa'o/ /bzlas pa ni phrin las rnam pa bzhi gang byed pa'i bzlas pa'o/ /tshul bzhin ni ma nor pa'o/ /bsam par bya ba ni so so'i nad rnams shAn+tiM ku ru swA hA zhes smos
<p>220a.4</p>so/ /bsrung ba'i cho ga bshad zin to/ /da ni zhi ba'i sbyin sreg ston te/ de nas/ khung bu gsum las rnam gcig tu/ /zhes pa ni khung bu gsum ni rab 'bring rnam pa gsum la bya'o/ /rnam gcig tu ni de gsum gyi kha dog dbyibs ston te/ de ci'i phyir zhe na/ zla ba rgyas
<p>220a.5</p>pa'i 'od zer 'phro 'dra la/ /zhes pa ni/ zla ba ltar ni dkar ba/ rgyas pa ltar ni zlum pa/ ye shes kyi 'od zer 'phro ba 'dra ba la/ dbyibs su smos zhes pa'i tha tshig go/ /de yang khung bu rab 'bring tha ma gsum ni blo'i khyad par dang / bsod nams kyi khyad par du smos te/ de la
<p>220a.6</p>rnam gcig tu 'od ni me 'od do/ /zer ni mu ran dang kha khyer ro/ /'phro ba ni pad+ma'i 'dab ma'o/ /de yang thugs chos nyid las ma g.yos pa ni thab khung khru gang du smos so/ /thabs dang shes rab zung du 'brel pas khru do'o/ /tshad med pa'i phrin las rnam pa bzhis 'gro
<p>220a.7</p>ba'i don mdzad pas khru bzhi'o/ /nyon mongs pa'i 'khor ba rtsad nas gcod pa'i rtags su/ dbus su 'khor lo rtsibs brgyad pa bri/ gzung 'dzin gyi skyon spangs pa'i rtags su zla ba'i dkyil 'khor bri'o/ /nyon mongs pa'i mtshan ma 'joms pa'i rtags su ye shes kyi rdo rje
<p>220b</p>
<p>220b.1</p>rtse lnga pa la ye shes kyi 'od dkar po 'phro ba bri'o/ /nyon mongs pa'i 'khor ba'i mun pa sel ba'i rtags su me 'od bri'o/ /rtog ge pa'i spyod yul ma yin pas phyi rol rdo rje ra ba zlum pos bskor ro/ /sku gsung thugs lhun gyis grub pas snam bu rim pa gsum gsum du bstan
<p>220b.2</p>par bya'o/ /nyon mongs pa'i skyon gyis ma gos pas pad+ma'i 'dab ma bri'o/ /ye shes bzhi rtogs pa'i yul yin pas phyi rol gru bzhir bya'o/ /bsdu ba'i dngos po bzhis sems can sdud pas na sgo bzhir bya'o/ /rim pa dang po la rigs bzhi'o/ /gnyis pa la sems
<p>220b.3</p>dpa'o/ /gsum pa la phyogs skyong dang lha chen po spel mar bri'o/ /sgor rgyal po chen po bzhi bri'o zhes smos so/ /rigs brgyar la sogs zur phyin cing / /zhes pa ni rigs ni lnga'o/ /brgyar dbye ba ni sku gsung thugs gsum ste/ rigs bco lnga'o/ /de la yang
<p>220b.4</p>ye shes rnam pa lnga lnga ste rigs bdun cu rtsa lnga'o/ /de la phrin las rnam pa bzhi ste rigs dgu bcu rtsa lnga'o/ /de yang thabs dang shes rab zung 'brel te/ gnyis su med pas gnyis gcig tu brtsis pas brgya tham pa'o/ /zur phyin cing ni gsal bar bya ba dang / phyogs ma nor
<p>220b.5</p>bar bya ba'i tha tshig go/ /gzhan ma cha rkyen ni brda phrad sla'o/ /me brtag pa dang / yi dam gyi lha spyan drang ba dang / mchod pa'i thabs dang bsam rgyud ni de dang 'dra ba'o/ /da ni zhi ba'i mchod pa mdor bsdus pa ston te/ de nas dkon mchog gsum la gsum/ /zhes pa ni/ theg
<p>220b.6</p>pa chen po'i chos khungs mi gsung ba'i don ched du/ sangs rgyas yab dang / dam chos yum dang / dge 'dun sras rnams la sku gsung thugs mnyes par bya ba'i phyir gsum zhes smos pa'i phyir ro/ /de bzhin du ye shes kyi zhal me lha la yang gsum mo/ /bsgrub pa'i
<p>220b.7</p>rten yin pas rdo rje sems dpa' la yang gsum mo/ /dam tshig nyams pa bskang ba'i phyir phyi ma la yang gsum mo/ /snying rje'i zhing yin pas bgegs dang 'byung po la yang gsum mo/ /yam shing bsreg pa'i thabs dang / bsnyen pa'i tshad dang / las kyi lhag chad kha bskang ba
<p>221a</p>
<p>221a.1</p>dang / slar gshegs su gsol ba dang / grub pa'i rtags dang / sdig can ma grub na grub pa'i thabs brda phrad par sla'o/ /zhi ba'i sbyin sreg gi don bsdus pa bshad zin to/ /da ni rgyas pa'i las bshad par bya ste/ gnas phun sum tshogs pa bde ste ma bkral
<p>221a.2</p>lo/ /hom khung gi tshad ni/ hom khung khru do khru bzhi pa/ /de ltar mchog ni khru brgyad pa'o/ /zhes pa ni/ gzung 'dzin rnam pa gnyis spangs pas khru do'o/ /skye gnas bzhi sbyong bas khru bzhi/ rnam par thar pa brgyad dang ldan pas khru brgyad do/ /rab 'bring de rnams kyang
<p>221a.3</p>'bangs dang blon po dang / rgyal po gsum gyi tshad du yang gsungs so/ /chung mchog bar ma rnams la gcig /ces pa ni/ chung ba ni khru do/ mchog ni khru brgyad do/ /bar ma ni khru bzhi'o/ /de rnams gang lcogs pa cig la dkyil 'khor bri zhing rgyas pa'i las bya zhes
<p>221a.4</p>pa'i tha tshig go/ /stegs bu brtsegs pa'i dkyil 'khor ni/ /zhes pa ni/ stegs bu ni sa stegs so/ /dkyil ni dbus kyi pho brang thab khung du smos pa'o/ /'khor ni de'i phyi tshad do/ /thab khung khru do/ phyi tshad ni khru brgyad de/ phrin las rnam pa bzhi dang / tshad med pa
<p>221a.5</p>bzhi ste brgyad dang ldan pa'i rtags so/ /thab khung bar ma khru bzhi'i phyi tshad ni khru bcu gnyis te/ mdzad pa bcu gnyis kyi tshul gyis rten 'brel bcu gnyis ldog pa'i don to/ /rab khru brgyad kyi phyi tshad ni khru bcu drug ste/ dmyal ba'i khams bcu drug gi gnyen po ye shes bcu
<p>221a.6</p>drug gis sbyong ba'i don to/ /mu khyud sor brgyad bcu drug gam/ /sum cu gnyis su byas pas yin/ /zhes pa ni/ thab kyi kha khyer chung ba'i tshad ni sor brgyad de/ rnam par thar pa brgyad dang ldan pa'o/ /'bring gi mu khyud sor bcu drug ni sems dpa' bcu drug gi don to/ /mchog gi
<p>221a.7</p>mu khyud ni sor sum cu rtsa gnyis te/ gnas gzhan sum cu rtsa gnyis ni shes pa sum cu rtsa gnyis kyis sbyong ba'i tha tshig go / phyi yi dkyil 'khor de yi phyed/ /zhes pa ni/ phyi ni mu khyud kyi phyi rol lo/ /'khor lo ni snam bu'i phyi rol du bskor ba'o/ /de'i phyed ni thab khung
<p>221b</p>
<p>221b.1</p>de'i phyed tsam cig phyi rol snam bu la phyi rol gcad pa'i tha tshig go/ /dkyil 'khor dbus su rin chen dang / /zhes pa ni/ dbus ni sbyang ba'i pho brang ste/ rin po che 'bar ba gser gyi 'od 'dra ba bri'o/ /phyi rol gyi mu ran la yang pad+ma dang rin po che spel ma bri'o/ /de yi dbus su brko ba
<p>221b.2</p>ni/ /legs par brtags te phyed kyi tshad/ /ces pa ni/ de'i 'og tu zhes gsungs pa ni stegs bu'o/ /dbus ni thab khung ngo / /legs par ni thig tshad la dbab pa'i tha tshig go/ /bltas pa ni gzu lums mi bya ba'i tha tshig go/ /phyed kyi tshad ni thab khung gi phyed tshad
<p>221b.3</p>gcig nang du brko ba'o/ /khru bzhi pa'am khru brgyad pa/ /yang na dpal skyes pad+ma 'dra/ /zhes pa ni/ phyi'i dbyibs te ye shes bzhi'i rtogs pa'i yul yin pas phyi rol khru bzhi par bya'o/ /de thab khung chung tshad kyi phyi rol gyi dbyibs so/ /thab khung 'bring gi dbyibs ni
<p>221b.4</p>zur brgyad par bya ste/ tshad med pa bzhi dang bsdu ba'i dngos po bzhis 'gro ba'i don mdzad pa'i rtags so/ /yang na ni chung 'bring gnyis la bsnan pa'i rtags so/ /dpal skyes ni bsod nams rab kyis bya ba'i tha tshig go/ /pad+ma 'dra ni pad+ma gyes pa ltar che ba'i dbyibs
<p>221b.5</p>zlum por bya ba'i tha tshig go/ /tshon gyis bris pa'i thab ni brda phrad sla'o/ /rim gnyis yang na rim bzhi'am/ /yang na rim pa brgyad ldan par/ /zhes pa ni/ rim gnyis ni 'jig rten pa dang / 'jig rten las 'das pa'i snam bu gnyis su bya'o/ /yang na ni bsnan te/ 
<p>221b.6</p>rim pa bzhir smos te/ 'jig rten pa'i snam bu gnyis dang / 'jig rten las 'das pa'i gnyis te bzhi'o/ /rim pa brgyad ni me ri dang rdo rje ra ba dang / mchod snam dang / sgo snam bzhi ste/ brgyad dang ldan par bya zhes smos te/ so so'i phyag mtshan dang ldan par bri'o/ /rgyan
<p>221b.7</p>chas ni brda phrad sla'o/ /las dang bya ba'i thabs ni/ byang phyogs kha bltas 'dug nas ni/ /'jig rten gsum 'dul khro bo ni/ /zhes pa ni/ gnod sbyin gyi gter sgrub pa'i phyir byang phyogs su kha lta'o/ /dngos grub mi nyams par bya ba'i phyir ni 'dug nas zhes smos
<p>222a</p>
<p>222a.1</p>so/ /'jig rten gsum 'dul khro bo ni/ /zhes pa ni/ 'jig rten gsum ni bde ba bsgrub pa'i phyir na/ trai lo kya bi dza ya'i khro bo'i ting nge 'dzin du sgom pa smos so/ /nyid kyi rnal 'byor rjes dran zhing / /lha yi yid bzhin nor rgyal mtshan/ /zhes pa ni/ nyid kyi ni
<p>222a.2</p>lha'o/ /don dam par chos nyid dang ye shes rnal 'byor rjes su dran pa dang / kun rdzob tu lha ye shes sems dpa' dang / bdag dam tshig sems dpa' rjes su dran zhing sgom pas lha'i yid bzhin gyi bde ba'o/ /nor dang rgyal mtshan ni bdud las rgyal ba'i rtags thob pa'o/ /gter
<p>222a.3</p>sgrub pa'i yon tan ni bde ste brda phrad sla'o/ /da ni gang bya ba'i dmigs ston te/ rgyal bar bya phyir de ming nas/ /zhes pa ni/ gang nor zad pa de nor spel ba'i phyir/ 'jig rten gsum 'dul la sogs pa lha so so'i sngags dang / de'i ming spel la puSh+TiM ku ru zhes
<p>222a.4</p>grangs kyi bsnyen pa gzhung bzhin du byas na 'grub ce'o/ /sbyin sreg bya ba'i bsam rgyud yan lag dang bcas pa dang / yam shing cho ga dang bcas pa dang / me lha spyan drangs nas sbyin sreg bya ba dang / sngags mkhan khro bo'i ting nge 'dzin du bzhugs nas sbyin sreg dang / gnyen
<p>222a.5</p>po'i yon tan ni brda phrad sla'o/ /rgyas pa'i las mdor bsdus pa bshad zin to/ /da ni dbang gi las ston te/ dbang ni chags pa'i sems kyis sam/ ye shes kyis chos nyid la dbang sgyur ba dang / thugs rjes 'gro ba la dbang sgyur bas dbang ngo / /de mi gtong zhing 'dzin
<p>222a.6</p>pas na chags pa'o/ /de gnyis su med par sgom dgos pas na/ sems kyis sam zhes gsungs te/ de ni chags pa'i yul chags pa'i sems kyis bya ba'i tha tshig go/ /gang du bya ba'i gnas ni bde ste brda phrad sla'o/ /da ni ji ltar bya ba'i thabs ston te/ der ni stegs bu khru
<p>222a.7</p>brgyad dam/ de ltar bcu gnyis bcu drug rnams/ /zhes pa ni der ni gzhung nas 'byung ba'i gnas so/ /stegs bu ni sa stegs so/ /khru brgyad ni hom khung chung ba'i phyi tshad de/ lta ba log pa brgyad 'dul ba'i gnyen por gsungs so/ /bcu gnyis ni hom khung 'bring
<p>222b</p>
<p>222b.1</p>gi phyi tshad de/ rten 'brel bcu gnyis lugs las bzlog pa'i rtags so/ /bcu drug ni hom khung rab kyi phyi'i tshad de/ sdug bsngal rab kyi mthar thug pa/ dmyal khams bcu drug thugs rjes dbang du sdud cing 'dul ba'i gnyen por gsungs so/ /hom khung
<p>222b.2</p>dkyil 'khor bya ba ni/ /khru gang yang na khru do'am/ /de ltar khru ni bzhi par bya/ /zhes pa ni/ hom khung gi dbus kyi pho brang ste thab khung ngo / /dkyil ni tshad ma nor ba'i rtags so/ /'khor ni phyi'i tshad gong ma la bya zhes pa'i tha tshig go/ /khru gang ni stegs bu khru brgyad kyi thab khung
<p>222b.3</p>ste/ chos nyid du la 'da' bas khru gang ngo / /khru do ni bcu khru bcu gnyis kyi thab khung gi tshad de/ thabs dang shes rab gnyis su med pas mtha' gnyis la dbang sgyur ba'i rtags su khru dor bstan to/ /khru bzhi ni khru bcu drug gi thab khung gi tshad de/ bsdu ba'i dngos po bzhis dmyal
<p>222b.4</p>khams bcu drug sdud pas na khru bzhi smos so/ /gzhu 'dra ba dang pad+ma dang / /zhes pa ni/ zhi gnas gzhu 'dra bas dbang du sdud pa'i don ched du ni gzhu'i dbyibs 'dra bar smos so/ /chags pa'i tshul gyis chags pa dbang du sdud pa'i don ched du pad+ma 'dra ste/ 'dab ma mkhal yon
<p>222b.5</p>du 'dug pas de'i tshul du brko'o/ /thugs rtse gcig pa'i sgo nas dbang du sdud pa'i don ched du/ yang na rdo rje 'dra bar bya/ /zhes pa ni/ rdo rje rtse gcig pa'i tshul du brko ste/ sna gnyis phra la dkyil sbom la 'bur ba'i tha tshig go/ /mda' 'dra zla ba kham pa'am/ /zhes pa
<p>222b.6</p>ni/ lhag mthong mda' dang 'dra bas don dbang du sdud cing 'bigs pa'i phyir na mda' zhes smos so/ /mde'u ste'u kha ltar sog kar thab khung brko ba'i tha tshig go/ /zla ba yar gyi ngo bzhin du thugs rjes 'gro ba'i don la 'phel zhing dbang sdud pa'i don ched du zla gam 'dra ste tshes
<p>222b.7</p>brgyad pa'i tshul lo/ /nang gi thab khung bzhin du phyi rol gyi tshad kyang de bzhin du bya'o/ /rnam pa gcig tu na de rnams kyang rgyan chas su shes par bya ste/ de ci'i phyir zhe na/ thab khung nang du pad+ma bri/ /zhes pa ni/ thab khung nang du pad+ma 'dab ma brgyad pa cig bri ste/ pad+ma dang zhes par
<p>223a</p>
<p>223a.1</p>sbyar ro/ /de'i steng du mda' bcas gzhu ste/ pad+ma de'i steng du mda' sgro shar du bcug pa mde'u rtse nub tu blta ba bri ste/ gzhu 'dra dang / mda' dang zhes pa dang sbyar ro/ /gzhu yi dbus su rdo rje nyid/ /ces pa ni/ mda'i stong rdo rje lta bu nyid du ldan pas na/ yang na rdo rje 'dra ba
<p>223a.2</p>dang sbyar ro/ /zla ba ni phyi'i gzugs su shes par bya/ phyi ma ni rgyan chas te/ 'og gi don gong du sbyar zhing shes par bya'o/ /mda' dang 'dra zhes pa ni rgyan chas de lta bu'i tha tshig tu bri ba'i phyir ro/ /zheng du chu yi phyed kyi tshad/ /ces pa ni/ zheng ni glo'i dkyil tshad do/ /chu ni zla gam
<p>223a.3</p>gyi sna re re'i tshad do/ /phyed tshad ni sna'i phyed tshad gcig zheng du bya ba'i tha tshig go/ /zheng gi tshad kyi phyed tshad du/ /hom khung zabs su brko bar bya/ /zhes pa ni zheng phyed mar btang ba'i phyed tshad gcig nang du zabs su brko ba'i tha tshig go/ /mu khyud sor ni bzhi par bya/ /nyis
<p>223a.4</p>'gyur ba ni nyis 'gyur bya/ /zhes pa ni/ mu khyud ni kha khyer ro/ /sor bzhi ni ye shes bzhi'i rang bzhin te/ khru brgyad pa'i kha khyer ro/ /de ni chung tshad do/ /nyis 'gyur ni 'bring khru bcu gnyis pa'i kha khyer gyi tshad do/ /sor bzhi nyis 'gyur du bya ni sor brgyad de/ 'phags pa'i
<p>223a.5</p>lam yan lag brgyad pa la dgod pa'i rtags so/ /nyis 'gyur bya ni khru bcu drug pa rab kyi kha khyer gyi tshad de/ brgyad las nyis 'gyur ro/ /bcu drug ste sems dpa' bcu drug gis 'gro ba'i don rgyas par mdzad pa'i rtags so/ /hom bya ba'i thabs bstan to/ /yam shing dang / 
<p>223a.6</p>mchod rdzas dang / kha dog dang / lha bri ba'i thabs dang / sngags mkhan kha gang phyogs su lta ba ni brda phrad sla'o/ /da ni bsam rgyud bstan te/ pad+ma dmar po'i gdan bsam par/ /rab chags phyag na pad+ma bsnams/ /zhes pa ni/ pad+ma ni chags pa'i don te/ chags pa'i tshul gyis
<p>223a.7</p>don mdzad pa'o/ /dmar ba ni kha dog ste ma gos pa'i tha tshig go/ /gdan ni bzhugs pa ste/ thugs rje'i rtags so/ /bsam pa la ni spyan ras gzigs dbang phyug sku mdog dmar ba dbu la tshe dpag med bzhugs par bsgom zhe'o/ /rab ni ye shes te gzung 'dzin spangs
<p>223b</p>
<p>223b.1</p>pa'i rab bo/ /chags ni thugs rje ste/ 'khor ba'i gnas na bzhugs pa'o/ /phyag ni g.yas so/ /bsam pa la pad+ma ni rang rtags thugs ka na 'dzin pa'i tha tshig go/ /g.yon du rdo rje chags pa la/ /zhes pa ni/ bdag nyid las kyi lha de ltar bsgoms pa'i g.yon du rdo rje
<p>223b.2</p>chags pa zhi gnas dang lhag mthong gi mda' gzhu 'gengs par bsgom mo/ /bdag gi g.yas phyogs su kun du bzang po bde ba chen po rdo rje sems dpa' ste phyag na rdo rje thugs kar 'dzin par bsgom mo/ /bdag gi dbus su ni/ badzra tIk+Sh+Na d+hIHrmongs byed ma ste/ sku mdog dmar
<p>223b.3</p>mo phyag na chu srin gyi rgyal mtshan 'dzin pa sgom mo/ /badzra kI li kI li ni/ sku mdog dmar mo phyag na mda' gzhu 'gengs pa dag dang / rdo rje chags pa bsgom pa'i bar du bsgom mo/ /bdag gi rgyab badzra lA s+ye sku mdog dmar mo phyag ni 'khyud pa'i tshul du sgom mo/ /thab khung du
<p>223b.4</p>me lha dam tshig sems dpa' sku mdog dmar ser du 'dug pa/ phyag rnam pa bzhi dang ldan te/ g.yas dang po mda' 'dzin pa/ g.yon dang po gzhu thogs nas ltong rgyud sbyar te/ g.yas g.yon tha ma pad+ma bsnams par bsgoms te/ bdag nyid de ltar las kyi lha'i ting nge 'dzin du
<p>223b.5</p>zhugs nas/ dzaHlcags kyus ni thugs dam bskul/ hUM zhags pas ni mdun gyi bar snang la spyan drangs/ baM lcags sgrog gis gnyis su med par spyan drangs/ hoHdril bus brtan par bzhugs/ de nas lha ye shes sems dpa' la chags pa'i tshul gyis mchod pa 'bul
<p>223b.6</p>ba'i phyir/ bdag gi spyi bos zhabs kyi drung du gtugs la/ ting nge 'dzin gnyis su med pa'i sbyor ba la snyoms par zhugs te/ las gang byed pa'i lha de'i rtsa ba'i sngags dang / las bya ba'i dmigs pa de'i ming spel zhing rtsa ba'i sngags dam bca' ba bzhin ba shaM ku ru zhes brjod
<p>223b.7</p>cing / sbyin sreg byas na thams cad dbang du 'gyur ro/ /de ltar byas pa'i 'og tu 'phags pa slar gshegs su gsol ba dang / lus srung ba la sogs pa tshul bzhin du bya'o/ /dbang gi sbyin sreg gi don mdor bsdus pa bstan zin to/ /dkyil 'khor gyi bdag po chen po rgyud kyi
<p>224a</p>
<p>224a.1</p>ston pa la/ 'khor 'jig rten pa rnams kyi dkyil 'khor dang / sbyin sreg dang / las kyi bye brag dang / sngags dang phyag rgya la sogs pa la dga' nas bstod pa ston te/ de yang sku gsung thugs gsang ba'i bdag po mtshan brgya rtsa brgyad pas bstod pa byed de/ de la
<p>224a.2</p>tshig bdun cu'i tshigs su bcad pa'i sh+lau ka phyed dang bco brgyad yod de/ de la mtshan brgya rtsa brgyad du dbye ba ni mtshan re re nas phye ste bstan pas na/ 'bru rnams dkrol ba'i rim pa nas grangs brgya rtsa brgyad du phye ste bstan par shes par bya'o/ /da ni stong pa'i don ston te/ de nas brgya
<p>224a.3</p>byin tshangs pa la sogs zhes 'byung bas ni/ de ni gong ma'i dbang gis dkyil 'khor gyi mjug sdud la/ nas ni 'og gi bstod pa'i mgo 'dren no/ /brgya byin dang tshangs pa smos pa ni/ 'khor gyi gtso bo yin pa'i phyir smos so/ /brgya byin ni yon bdag yin pas sna la smos so/ / 
<p>224a.4</p>tshangs pa ni chos kyi 'khor lo bskul ba yin pas de'i 'og tu smos so/ /sogs kyi khongs su ni brgya byin gyi 'khor du 'dod khams na gnas pa rnams bsdu'o/ /tshangs pa'i 'khor du ni gzugs khams na gnas pa rnams sdud pas na la sogs lha zhes bya'o/ /phyag 'tshal yang
<p>224a.5</p>dang yang du ni/ /zhes pa ni/ de rnams kyi lus kyis ni phyag dang skor ba byed/ ngag gis tshig snyan pa'i sgo nas mtshan brgya rtsa brgyad pa'i sgo nas bstod do/ /sems kyis ni yon tan gyi sgo nas dmigs te dga' ba bskyed nas gnas pa'i don to/ /rin chen bdug pa sogs mchog
<p>224a.6</p>gis/ /zhes pa ni/ rin po che rnam pa sna tshogs pa rnams kyi gdugs te/ rang bzhin gyi bzo bo'i bsod nams kyi khyad par gyis byas pa dang / lha'i ting nge 'dzin gyi ngo bo las sprul pa shin tu mdzes khyab nam mkha' dang mnyam pa rnam par spras shing grub pas na gdugs mchog go/ /mchod
<p>224a.7</p>pa sna tshogs byas nas kyang / /zhes pa ni/ mchod pa yang rnam pa gsum ste/ kun rdzob rdzas kyi mchod pa sna tshogs pa dang / 'dod pa'i yon tan ye shes kyi lha mo'i mchod pa sna tshogs pa dang / sgrub pa rtse gcig pa dad pa'i mchod pa sna tshogs pa dang ldan pa'i sgo nas byed pa'o/ / 
<p>224b</p>
<p>224b.1</p>phyag na rdo rje rgyal ba'i spyan/ /zhes pa ni/ ye shes kyi rtags phyag na rdo rje bsnams pas phyag na rdo rje'o/ /nyon mongs pa las rgyal bas na rgyal zhes so/ /ye shes kyi chos nyid kyi don la gzigs pas na spyan no/ /rnam gcig tu ni spyi dang rang gi mtshan nyid ma 'dres par gzigs zhes
<p>224b.2</p>bya'o/ /dga' ba'i bsam pas stod byed pa/ /zhes pa ni/ dga' ba ni yid de chos bstan pa dang / yon tan gyi khyad par la dga' ba'o/ /bsam pa ni ting nge 'dzin te rtse gcig pa'i ting nge 'dzin gyi sgo nas bsam pa'o/ /bstod pa ni yon tan te/ che ba'i yon tan brgya rtsa brgyad kyi sgo
<p>224b.3</p>nas stod pa byed pa'o/ /da ni mtshan brgya rtsa brgyad kyi don 'bru gnyer zhib par bstan te/ sangs rgyas kun pas sngar sangs rgyas/ /zhes pa ni/ sangs rgyas ni dus gsum gyi bde bar gshegs pa la bya ste/ de kun bas sngar sangs rgyas te/ phyag na rdo rje ni thugs yang dag pa'i
<p>224b.4</p>ye shes te/ de bzhin gshegs pa rnams mngon par rdzogs par sangs rgyas pa yang / thugs rdo rje lta bu la brten nas sangs rgyas par byed pas na/ 'bras bu'i ming la btags pas na/ /sangs rgyas kun bas sngar sangs rgyas/ /zhes bya'o/ /mi shes dri ma kun bcom pa/ /zhes pa
<p>224b.5</p>ni/ mi shes pa ma rig pa ste/ rgyu dang 'bras bu'i don mi shes pa'o/ /dri ma ni sems la bag chags sgom par byed pas na/ sems rmongs par byed pa'i dri mar gyur pas na dri ma'o/ /kun bcom ni mos pa spyod pa'i skabs su des gzung 'dzin du gyur pas te/ so so'i kun du rtog pa'i
<p>224b.6</p>shes rab kyis bcom/ mthong ba'i lam dang bsgom pa'i lam du nyon mongs pa ste/ chos dang gang zag la bdag med pa'i ye shes kyis bcom pa'i don to/ /rdo rje zhes pa ni/ dper na rdo rjes thams cad 'joms pa dang 'dra bas na thugs mkhyen pa'i ye shes kyi dngos po dang mtshan ma bcom
<p>224b.7</p>pas na rdo rje'o/ /rdo rje 'dzin rgyal po zhes pa ni/ mkhyen pa'i thugs rdo rje lta bu la mnga' brnyes pas na/ rdo rje 'dzin rgyal ni mtshan ma thams cad 'joms pas na mtshan ma las rgyal lo/ /de ni rdo rje 'dzin rgyal lo/ /rdo rje rdo rje rdo rje 'dzin/ /zhes pa ni/ rdo rje gsum smos pa ni/ sku rdo rje
<p>225a</p>
<p>225a.1</p>ltar sra ba/ thugs rdo rje ltar mi 'gyur ba/ gsung rdo rje ltar bden pa'i tshig mi slu'o/ /'dzin ni sku gsung thugs rdo rje lta bu las mi 'da' bar 'dzin pa'o/ /rdo rje sku ste zhes pa ni chos kyi sku rdo rje ltar 'dus ma byas pas mtshan mas mi 'gyur ba'i phyir smos so/ /sku che ba zhes
<p>225a.2</p>pa ni longs spyod rdzogs pa'i sku mtshan dang dpe byad du ldan pa'i sku ste/ dngos po thams cad kyi gtso bor gyur pas na sku che ba smos so/ /rdo rje yan lag ces pa ni sprul pa'i sku ste/ rdo rje lta bur mi 'gyur bas rdo rje mchog yan lag ni mang ba'i don te/ sprul pa las thugs rje'i mthu bas
<p>225a.3</p>lha dang klu dang gnod sbyin dang mi la sogs pa la so so'i lag na rdo rje zhes grags pa'o/ /rdo rje mchog ni zhes pa ni sku gsum la spyir sbyar te/ chos kyi sku las mi 'gyur ba'i rdo rje mchog go/ /longs spyod rdzogs pa'i sku ni mi nyams pas rdo rje ste/ ting nge 'dzin rgyun mi 'chad pa'i mchog ste
<p>225a.4</p>thugs rje phun sum tshogs pas mchog /rdo rje 'bar ba zhes bya ba ni/ rdo rje thugs te mtshan mas mi 'gyur ba'o/ /'bar ba ni phrin las te 'gro ba'i don du sprul pas nyon mongs pa la 'bar ba'o/ /cher 'bar ba ni thugs rje phun sum tshogs pa ste/ khams gsum gyi sems can rnams kyi las
<p>225a.5</p>dang nyon mongs pa la ye shes kyi 'od 'bar bas mtshan ma rnams sreg par mdzad pas na cher 'bar ba'o/ /rdo rje shugs chen zhes pa ni rnam par mi rtog pa'i ye shes rdo rje lta bu'i shugs dang ldan pas ni thugs rje phun sum tshogs pa 'byung ste/ ci'i phyir zhe na/ shugs che ba zhes smos pa na/ rnam par
<p>225a.6</p>mi rtog pa la brten pa'i stobs kyis dag pa 'jig rten pa'i ye shes 'gro ba'i don du thugs rje sprul pa sgyu ma ltar sna tshogs su ston pas na 'gro ba'i don byed pa'i byin gyis brlabs pa'i shugs dang ldan pa'o/ /de ni shugs che ba ste rdo rje shugs che ba'o/ /rdo rje mtshon cha zhes pa ni thugs rdo rje
<p>225a.7</p>ltar mi 'gyur ba'i rang bzhin las phrin las mtshon cha lta bus rgol ba rnams 'dul ba'i don to/ /mtshon cha che zhes pa ni/ dper na mtshon gyis gcod pa dang 'dra bar nyon mongs pa rtsad nas gcod pa'i don ched ni bdud kyi dmag 'dul bas che ba'o/ /phyag na rdo rje phyag chen po/ /zhes
<p>225b</p>
<p>225b.1</p>pa ni/ phyag na ye shes kyi rdo rje bsnams te/ nyon mongs pa rnams ye shes kyi phyag gis 'byin par mdzad pas sam 'dul bar mdzad pas phyag rgya chen po'o/ /rdo rje mda' ste rab 'bigs pa/ /zhes pa ni/ thugs las rdo rje chags par sprul te/ ye shes rdo rje lta bu'i mdas nyon mongs
<p>225b.2</p>pa rnams 'bigs shing med par mdzad pa'am/ don mthong bar mdzad pa'i phyir smos so/ /rdo rje rnon po zhes pa ni/ 'dul ba'i dbang du rdo rje rnon po lta bur sku sprul te/ khams gsum rnams ye shes kyi ral gri rnon pos gcod cing zad par mdzad pa'i phyir ro/ /rno ba che zhes pa ni rdo rje 'khor lo
<p>225b.3</p>lta bur bstan te/ phrin las kyi 'khor lo gcod byed rno bas skye zhing rtsad nas gcod pa'i tha tshig yin pas na rno ba che'o/ /che ba'i che ba zhes pa ni/ 'jig rten pa rnams kyi che ba 'dod khams kyi dbang phyug chen po'o/ /de'i che ba ni sangs rgyas bcom ldan 'das lags pa zhes pa'i
<p>225b.4</p>tha tshig go/ /rgya mtsho chen po zhes pa ni/ dper na rgya mtsho ni sus kyang gting mi rtogs pa dang 'dra bar thugs kyi dgongs rlabs gzhan gyis mi rtogs pas na rgya mtsho che'o/ /rdo rje pad+mo zhes pa ni/ thugs rje sprul pa rdo rje chos rab lta bur sku sprul te nyon mongs pas ma gos pas na pad+ma bsnams
<p>225b.5</p>te 'khor bas ma gos pa'i don to/ /byang chub che zhes pa ni thugs mtshan ma dang bral bar byas la ye shes kyis shes bya la chub ste/ phrin las dang thugs rje gzhan pas che bas na byang chub che'o/ /byang chub sangs rgyas rang 'byung ba/ /zhes pa ni/ thugs rnam par dag pa'i
<p>225b.6</p>byang chub sems dpas 'bras bu bla na med pa'i sangs rgyas 'byung ba'i phyir ro/ /rdo rje rgya chen zhes pa ni/ thugs rdo rje ltar mi 'gyur bas rgya che ste/ gzhan gyis mi rtogs shing rig par dka' ba'i tha tshig go/ /rgya chen te zhes pa ni/ dper na nam mkha' rgya che ste tshad dpag tu med
<p>225b.7</p>pa'o/ /de bzhin du thugs mtshan ma med pas ni phyi rol pa rnams kyis dpag cing gzhal du mi btub pa'o/ /rdo rje sgyu ma zhes pa ni/ thugs rdo rje ni sgyu ma ltar sna tshogs su ston pa'i tha tshig go/ /rnal 'byor zhes pa ni/ chos nyid rtogs pas rnal 'byor rig pas phyin ci ma log par
<p>226a</p>
<p>226a.1</p>mkhyen pas so/ /rdo rje rgyu ste zhes pa ni/ thugs rdo rje lta bu ni 'bras bu sangs rgyas kyi rgyu ste myur du thob par byed pas so/ /gnod sbyin che zhes pa ni/ phrin las ni rdo rje gnod sbyin du bstan te/ nyon mongs pa'i gnod pa la bde ba sbyin pa'i don to/ /rdo rje pad+ma zhes pa ni
<p>226a.2</p>pad+ma 'dam gyis ma gos par 'dam dang 'brel pa ltar thugs rjes 'khor bar rol kyang skyon gyis ma gos pa'i don to/ /rnam sbyong ba zhes pa ni nyon mongs pa rnams thugs rje phun sum tshogs pas rnam par sbyong ba'i phyir ro/ /rdo rje khro bo zhes pa ni/ thugs rjes bdud dang srin po
<p>226a.3</p>rnams 'dul ba'i phyir na/ 'dul ba'i dbang du khams gsum rnam par rgyal ba'i skur sprul ba'i don to/ /ma rungs che zhes pa ni phrin las des bdud dang ma rungs pa 'dul ba'i phyir na spyod pa drag po'i sgo nas mdzad pa'o/ /rdo rje dgra ste 'joms pa'i gtso/ /zhes pa ni/ bdud
<p>226a.4</p>kyi rgyal po'i dgra sta phrogs nas nyid kyis bdud rnams 'joms par mdzad do/ /rdo rje 'jig pa zhes pa ni thugs rdo rje lta bus nyon mongs pa thams cad 'jig par mdzad pa'i don to/ /bsrung ba zhes pa ni/ phrin las rdo rje bsrung ba ltar bstan nas sems can rnams rtag tu srung bar
<p>226a.5</p>mdzad do/ /rdo rje lcags kyu zhes pa ni nyon mongs pa'i rdzing nas sems can rnams drang ba'i phyir dang / rdo rje lcags kyu ltar yang 'dul ba'i dbang du bstan to/ /don yod byed ces pa ni phrin las don yod par bstan pa'i phyir na rdo rje las su bstan te don yod par bstan pa'i tha tshig go/ / 
<p>226a.6</p>rdo rje ro langs ro langs che/ /zhes pa ni/ thugs rdo rjes shi pa sos par mdzad pa'i phyir na ro langs chen por sku sprul nas ro langs grub pa rnams 'dul bar mdzad pas na ro langs che'o/ /rdo rje srin po za ba'o/ /zhes pa ni/ phrin las rdo rje srin por bstan te/ nyon mongs pa'i mtshan ma za
<p>226a.7</p>bar mdzad pa'i tha tshig go/ /rdo rje gnod sbyin zhes pa ni/ thugs rjes gnod sbyin du sku sprul nas 'gro ba'i don mdzad pa'i tha tshig go/ /gnod sbyin che zhes pa ni/ res 'ga' ni gnod sbyin chen po kun du bzang por yang sku ston pas na gnod sbyin che'o/ /rdo rje gdon te zhes pa ni/ 
<p>226b</p>
<p>226b.1</p>ye shes rdo rje dang 'dra bas gdon stong phrag brgyad cu zad par mdzad pas rlog par mdzad pa'i tha tshig go/ /gdon che mchog ces pa ni/ res 'ga' gdon gyi nang du yang phyag na rdo rjer bstan nas/ gdon 'dul bas na gdon che mchog ste/ gdon gyi mchog rgyal ba'o/ / 
<p>226b.2</p>rdo rje 'jigs byed ces pa ni/ thugs rjes 'jigs byed gshin rje gshed du bstan nas/ gshin rje rnams 'joms par mdzad do/ /dga' byed drag po ste zhes pa ni/ thugs rjes thams cad dga' bar byed cing phrin las drags po ni bdud rnams spa bkong bar mdzad do/ /rdo rje
<p>226b.3</p>'jigs byed sngangs byed pa ni rdo rje lta bu'i phrin las kyis thams cad la sku 'jigs par bstan pas/ thams cad sems rab tu sngangs bar bka' nyan pa'i tshul gyi tha tshig go/ /sgrub dka' bsgrubs pa legs pa ste/ /zhes pa ni/ skyes bu chen pos ni sngon so so skye bo sgrub
<p>226b.4</p>dka' ba las rab tu bsgrubs pas 'bras bu legs pa thob ces pa'i don to/ /rdo rje legs pa zhes pa ni phrin las rdo rje legs par bstan nas/ rdo rje dga' bas zhes pa ni 'gro ba 'dul ba dang / chos nyid las mi g.yos pa'i thabs dang ldan pas na dga' ba ste/ thugs rje dang ldan
<p>226b.5</p>pa'i tha tshig go/ /dga' ba che zhes pa ni de bzhin gshegs pa'i sku gsung thugs kyis dbang bsgyur nas dga' ba chen po mnyes pa'i don to/ /dga' ba'i rdo rje zhes pa ni de'i tshe thams cad dang ldan pa'i 'khor rnams dga' bar bya ba'i phyir na/ rdo rje gsor bar thams cad g.yos
<p>226b.6</p>nas a la la zhes brjod pa'i don to/ /dbang byed pa zhes pa ni/ 'jig rten thams cad dus gcig tu dbang du bsdu ba'i don to/ /'od sdug pas ni sdug pa che/ /zhes pa ni/ 'od ni ye shes kyi kha dog rnam pa lnga las sdug pa mdzes par snang ba ste/ sdug pa che ni des 'jig rten gyi
<p>226b.7</p>khams thams cad ma lus par snang bar mdzad pa'i sdug pa chen po dang ldan pa'i don to/ /nam mkha' dang ni mnyam pa'o/ /zhes pa ni/ phrin las nam mkha' dang mnyam pa dang / mkhyen pa nam mkha' dang mnyam pa'o/ /re ba thams cad rdzogs par mdzad/ /ces pa ni/ 
<p>227a</p>
<p>227a.1</p>sems can rnams kyi re ba thams cad thugs rjes rdzogs par mdzad pa'i don to/ /rdo rje dbang bskur zhes pa ni dus gsum gyi sangs rgyas rnams kyis thugs rdo rje lta bu'i dbang bskur ba'i don to/ /rin chen mchog ces pa ni sems can gyi 'dod pa skong ba'i phyir na/ rdo rje
<p>227a.2</p>rin chen du bstan pas ni rig chen mchog go/ /rdo rje rgyal mtshan zhes pa ni/ phrin las rdo rje rgyal mtshan du bstan nas nyon mongs pa las rgyal bar mdzad pa'o/ /yon tan gtso zhes pa ni che ba'i yon tan sna tshogs pas 'gro ba'i gtso bor gyur ba'i don to/ /rdo rje ye shes zhes pa ni/ 
<p>227a.3</p>ye shes rdo rje lta bus nyon mongs pa thams cad 'joms par byed pa'o/ /ye shes che zhes pa ni/ ye shes rnam pa lnga la mnga' brnyes pas na/ de bzhin gshegs pa'i thugs mnga' bas na ye shes che'o/ /rig sngags bye ba'i tshogs kyis mchod/ /ces pa ni// rig sngags
<p>227a.4</p>'chang grub pa mthu dang byin rlabs can bye ba snyed kyis kyang rab tu mchod par gyur ba'i don to/ /ha la ha la nag po che/ /zhes pa ni/ sems can gyi phyi nang gi dug ha la ha la yang zhal du rngub cing gsol bas bdud rtsir 'gyur ro/ /sgra che zhing zhes pa ni thugs rje chen po gsung gi sgra skad chen
<p>227a.5</p>pos thams cad zil gyis gnon par mdzad pas na sgra che zhing ngo / /'joms pa can zhes pa ni/ thugs rjes 'joms pa'i dbang phyug mar sku sprul nas sems can rnams kyi 'dod chags rnams zhi bar mdzad pa'i don to/ /rdo rje 'dod pa zhes pa ni/ de bzhin gshegs pa
<p>227a.6</p>thams cad kyi phrin las mdzad pa rnams 'dod pa bzhin du grub par mdzad pa'o/ /'dod pa che zhes pa ni/ 'dod pa ni chos nyid las che ba ye shes kyis mnga' brnyes pa'i don to/ /rtog pa'i dus ngan rnam 'joms pa/ /zhes pa ni/ phyi gzung bar rtog pa dang / nang 'dzin
<p>227a.7</p>par rtog pa dang / chos tsam du rtog pa dang / gang zag tu rtog pa la sogs pa rtog pa brgya rtsa brgyad la sogs pa ma lus par spangs pa'i don to/ /dus ngan ni lnga'i tha ma'o/ /rnam par 'joms pa ni nyon mongs pa ye shes kyis 'joms pa la/ dus ngan ni thugs rjes 'joms pa'i
<p>227b</p>
<p>227b.1</p>don to/ /skad cig g.yo bas the tshom gcod/ /ces pa ni/ sems can rnams kyi sems kyi rgyud la yod pa'i the tshom g.yo ba rnams dus gcig tu 'joms par mdzad do/ /glog bzhin zhal gyi ljags las 'phro/ /zhes pa ni/ dper na glog rgyu ba bzhin du ma mgyogs
<p>227b.2</p>pas kun du thos par 'phro zhes pa'i don to/ /rdo rje me ste ma rungs 'dul/ /zhes pa ni/ ye shes rdo rje lta bu las thugs rje phun sum tshogs pa'i me stag 'phro ba ni ma rungs pa sngangs su 'jug pas zhal nas 'byung ba'i don to/ /drag po rab snang zhes pa ni phrin las zhi bas mi 'dul
<p>227b.3</p>ba la/ drag por rab tu snang bar mdzad pa'i don to/ /snang mdzad pa zhes pa ni/ sku gsung thugs kyi phrin las rnam par snang mdzad kyis sems can rnams sgrol bar mdzad pa'i don to/ /nyi ma stong gis gdungs pa'i zhal/ /zhes pa ni/ dper na nyi ma stong gis gdungs pa'i dngos po
<p>227b.4</p>thams cad me 'bar ba dang 'dra bar rnam par thar pa'i ye shes kyi zhal nas mtshan ma rnams bsreg pa'i ye shes kyi me 'byung bas nyon mongs pa bud shing dang 'dra ba bsreg cing stongs par mdzad pa'i don to/ /spyan dmar 'jigs par mdzad pa po/ /zhes pa ni/ spyan ni ye
<p>227b.5</p>shes te thams cad gzigs pa'o/ /dmar ba ni thugs rje ste/ mtshan mas ma gos pa'i don to/ /thugs rje'i 'jigs tshul thabs kyi byin rlabs kyis ni/ phrin las kyis gzigs par thams cad 'jigs par mdzad do/ /khro bo du ma 'od bzhin 'phro/ /zhes pa ni/ 
<p>227b.6</p>thugs rnam par dag pa'i rang bzhin las/ ye shes kyi khro bo sna tshogs rnams 'jig rten gang bar 'phro ba'i don to/ /phyag rnams du mas mtshon cha brgya/ /zhes pa ni/ khro bo de rnams 'dul ba'i dbang du/ kun du sku sna tshogs pa la phyag sna tshogs par bstan te/ phyag de
<p>227b.7</p>rnams na ye shes kyi mtshon cha sna tshogs pa 'dul ba'i dbang du bsnams she'o/ /du ma'i zhal te zhes pa ni/ sku de rnams las yang kun du sku bsam gyis mi khyab par bstan te/ de re re yang kun du zhal bsam gyis mi khyab par sna tshogs pa rab tu ston pa'i phyir ro/ /sku yang
<p>228a</p>
<p>228a.1</p>ston zhes pa ni/ sku de rnams 'gro ba rigs drug tu gtogs pa'i sems can rnams la so so'i gtso bo ni tshul tha dad ba'i skur bstan to/ /'khyil zhing zhes pa ni/ thugs rjes 'gro ba de bla na med pa'i byang chub tu dgod pas kyang 'khyil zhing la/ rnam gcig tu dbu skra
<p>228a.2</p>'khyil par bstan te/ thugs chos nyid las ma g.yos pa'i rtags so/ /rgyan yang 'khyil pa la zhes pa ni/ sku'i rgyan rnams sku la 'khyil par bstan te/ khams gsum dbang du sdud pa'i don to/ /sems dpa'i chos la sku mi mnga'/ /zhes pa ni/ ye shes rnam
<p>228a.3</p>par dag pa'i chos nyid la sems dpas ni chos pa ste/ chos ni dngos po can te de dang bral bas na dngos po'i sku med ces pa'i don to/ /rnam par rtog pa ma lus spangs/ /zhes pa ni/ phyi gzung bar rtog pa dang / nang 'dzin par rtog pa dang / chos tsam du rtog pa dang / gang zag du rtog pa la sogs par rtog
<p>228a.4</p>pas brgya rtsa brgyad la sogs par ma lus par spangs pa'i don to/ /ma rig 'joms pa'i tshangs pa ste/ /zhes pa ni lta ba la log pa thams cad kyi gzhi ni ma rig pa ste/ ma rig pas bdag tu rmongs pa'i ngo bo tshangs pa chen po 'jig rten mes po yang 'joms par byed pa'i tha tshig
<p>228a.5</p>go/ /'dod chags zhe sdang dri mthar mdzad/ /ces pa 'dod chags dag par bsgoms pas na gsung grub/ /zhe sdang dag par bsgoms pas na thugs grub/ gti mug dag par bsgoms pas ni sku grub bo/ /rnam gcig tu dug gsum dri ma'i rang bzhin te/ 'dod chags la mi sdug pa
<p>228a.6</p>bsgoms/ zhe sdang gi gnyen por byams pa bsgoms/ gti mug gi gnyen por rten cing 'brel par 'byung ba bsgoms pas nyon mongs pa'i dri ma las thar bar gsungs so/ /sgyu ma gtogs 'dod ces pa ni lha chen po khyab 'jug ni sgyu ma ltar sna tshogs par kun du khyab par phyin
<p>228a.7</p>cing kun du 'jug pas gtogs 'dod che bas na/ gtogs 'dod ces gsungs pas na de yang 'dul bar mdzad do bar bstan to/ /rdo rje can zhes pa ni/ dper na rgad po 'khar ba can zer ba ltar thugs rdo rje lta bu la mnga' brnyes pa'i phyir ro/ /rnam gcig tu 'jig rten na rdo rje
<p>228b</p>
<p>228b.1</p>can gyi rigs ma rungs pa rnams 'dul bas kyang de skad bstan to/ /rtse gsum zhes pa ni sku gsung thugs lhun gyis grub pa'i rtags su ye shes kyi rdo rje rtse gsum bsnams par 'dod/ rtse gsum 'chang ba 'phrog pa ni/ /zhes pa lha dbang phyug chen po'i rtse gsum 'chang ba 'phrogs
<p>228b.2</p>nas phyag na bsnams she'o/ /'dod chags zhe sdang gti mug che/ /zhes pa ni/ 'dod chags che ba ni chos nyid kyi don la chags pa dang 'gro ba'i don la chags pa'i don to/ /zhe sdang ni thugs rje ste nyon mongs pa'i rgyu la zhe sdang ba dang / chos nyid kyang ngang du gnas pas na mtshan
<p>228b.3</p>ma la zhe sdang ba'o/ /gti mug ni blang dor med pa ste 'gro ba'i don la blang dor med par mdzad pa dang / chos nyid dmigs pas na gang la yang mi gnas pas na chen po'o zhes pa'i don to/ /srid dang srid min rnam sbyong ba/ /zhes pa ni/ srid pa ni 'khor ba ste thugs rjes sbyong la/ mi
<p>228b.4</p>srid pa ni mya ngan las 'das pa ste ye shes kyis sbyong zhes pa'i don to/ /zhi zhing dul ba zhes pa ni/ /zhi ba ni chos nyid la/ dul ba ni ye shes te/ chos nyid dang ye shes 'brel ba'i don to/ /dga' ba che zhes pa'i thugs rjes ni sems can dag par byed la/ shes rab kyis ni chos
<p>228b.5</p>nyid dag par gzigs pa'i don to/ /sangs rgyas zhes pa ni nyon mongs pa spangs pas sangs la/ shes bya la ye shes kyis khyab pas ni rgyas pa'o/ /sangs rgyas rab rtogs pa zhes pa ni/ dus gsum gyi sangs rgyas rnams kyi dgongs pa mi mkhyen pa mi mnga' ba'i phyir ro/ /sangs
<p>228b.6</p>rgyas bdag nyid ces pa ni/ dus gsum gyi sangs rgyas kun gyi sku gsung thugs kyi bdag nyid du gyur bas na bdag nyid do/ /sangs rgyas sku zhes pa ni/ de bzhin gshegs pa thams cad kyi sku'i bdag nyid du gyur pa sku la rgol ba'i bgegs rnams rab tu 'dul bar mdzad pa
<p>228b.7</p>dang sku'i phrin las kyi ngo bor gyur pas so/ /rdo rje rab skyes zhes pa ni/ gsung rdo rje lta bur rab tu skyes par gyur bas 'gro ba'i rgyud dgrol ba dang / gsung la mnga' brnyes pa'i phyir ro/ /rdo rje sems dpa' zhes pa ni/ rdo rje sems dpa'i thugs rnam par dag pa la rab tu mnga'
<p>229a</p>
<p>229a.1</p>brnyes pa'i phyir na rdo rje sems dpa'o/ /kun du bzang po zhes pa ni/ gnod sbyin rnams kun du bzang pos 'dul bar mdzad pas na/ 'dul ba'i dbang du ni bstan nas gnod sbyin gyi bdag po chen por bstan to/ /cher bzang po zhes pa ni/ sems can rnams
<p>229a.2</p>kyi nor rnams bsgrub par bya ba'i phyir na gang ba bzang po btul nas nor gyis gang bar mdzad pas de'i bdag por gyur pas ni cher bzang zhes bya'o/ /mtshan bzang dam pas rnam par brgyan/ /zhes pa ni/ mtshan sum cu rtsa gnyis dang / dpe byad bzang po brgyad cu la mnga' brnyes
<p>229a.3</p>pas na mtshan bzang dam pa ste/ gzhan las 'phags pa'i thun mong ma yin pas na dam pa'o/ /rnam par brgyan ni 'dul pa'i dbang du thun mong gi mtshan gyis ni brgyan pa'i sku brgyad pa/ thun mong ma yin pas ni thugs rab tu brgyan par mdzad pa'o/ /khams gsum bdag nyid che
<p>229a.4</p>zhes pa ni/ khams gsum gyi bdag nyid chen por thugs rjes bstan nas/ bdag cag 'jig rten pa rnams kyi mnga' bdag mdzad cing 'khor gyi gtso bor gyur ba'i don to/ /khyab pa po zhes pa ni srid pa gsum du yang thugs rje dang phrin las kyis khyab par gyur pas na/ kun du yang
<p>229a.5</p>lag na rdo rje zhes grags par mdzad pa'i phyir ro/ /thams cad rdo rje zhes pa ni sangs rgyas kyi zhing ma lus pa thams cad du phyag na rdo rjer bstan nas de'i bstan pa la gnod pa'i bdud la sogs pa rnams 'dul bar mdzad pa na'am/ bstan pa rdo rje lta bu'i sgo nas 'dul bar mdzad pa'i
<p>229a.6</p>phyir/ bdag nyid gtsang zhes pa ni srid pa gsum gyi bdag nyid du gyur kyang ni nyon mongs pa'i sgrib pa dang / shes bya'i sgrib pa rnams spangs pas kyang gtsang ngo / /rnam pa gcig tu dus gsum gyi sangs rgyas rnams kyi rang bzhin nam bdag nyid du gyur pas na mi mthun pa'i skyon rnam pa
<p>229a.7</p>thams cad dang bral bas na bdag nyid gtsang zhes pa'i don to/ /mtshan brgya rtsa brgyad pa phye nas bshad zin to/ /da ni rgyud kyi don 'di gzung ba ston te/ de ci'i phyir zhe na/ gang gis 'di bris bklags 'gyur ram/ /zhes pa ni/ khyab pa spyi'i tshig gam/ chos la phyogs su bsdus
<p>229b</p>
<p>229b.1</p>pa ste su yang rung zhes pa'i don to/ /des rgyud kyi don 'di yi ge la bris nas/ bdag gis ni 'chang ba'am/ gzhan la bris nas sbyin pa'am/ bris pa rnams bdag gis klog gam/ gzhan klog tu 'jug pa'am/ rgyun du yi dam du klog tu 'jug bar bgyi zhes pa'i don to/ /rtag
<p>229b.2</p>tu de don bcang byed dam/ /zhes pa ni dus rtag tu don blo la 'chang ba'am/ tshig glegs bam la 'chang bar byed pa'i don to/ /dran nas nyan par byed kyang rung / /zhes pa ni/ de la dran pa ni lhag mthong gi shes rab kyis rgyud kyi don nyan pa dang / nyan pa'i don bsam zhing sgom par byed kyang
<p>229b.3</p>rung ste/ da ni de bzhin gshegs pa'i rigs su 'gyur ba'i don to/ /de yang ci'i phyir zhe na/ phyag na rdo rje 'dra bar 'gyur/ /zhes 'byung bas na/ rgyud 'di nyid ni phyag na rdo rje'i thugs kyi rgyud la rab tu gnas pas gang gi 'di nyid nyams su blangs nas/ de yang phyag na rdo rje dang
<p>229b.4</p>'dra bar 'gyur te/ de ci'i phyir zhe na/ rgyud 'di rtogs pa'i sgo nas thob par 'gyur ba'i rgyu yin pas smos so/ /da ni rgyud 'di gsungs pa la 'khor rnams dga' ba ston te/ de yang ci'i phyir zhe na/ bcom ldan 'das kyis de skad ces bka' stsal pa dang zhes 'byung bas/ bcom ldan
<p>229b.5</p>'das ni shAkya thub pa ste/ de ci'i phyir zhe na/ de'i bstan pa yin pas gtso bor rab tu smos so/ /de skad ces bka' stsal pa dang zhes pa ni/ rgyud 'di'i don te de skad ces par sbyar te/ de yang ji ltar gsungs na/ gleng gzhi dang mdo bshad pa gnyis su gsungs so/ /gleng gzhi
<p>229b.6</p>la yang gnyis te/ phun sum tshogs pa'i gleng gzhi dang / khyad par gyi gleng gzhi gnyis su gsungs so/ /phun sum tshogs pa'i gleng gzhi yang lngar gsungs so/ /de yang ston pa dang / 'khor dang / gnas dang / sdud pa po dang dus dang rnam pa lngar gsungs so/ /khyad par ni
<p>229b.7</p>rnam pa gnyis te/ ston pas gleng bslang ba dang / 'khor gyis gleng bslang ba'o/ /mdo'i don bshad pa la yang don rnam pa gnyis su gsungs te/ de yang dkyil 'khor dang sbyin sreg go/ /de yang thugs rnam par mi rtog pa'i ngang du gnas kyang kun rdzob tu phrin las sna tshogs su mdzad
<p>230a</p>
<p>230a.1</p>pas na dkyil 'khor du bstan to/ /phyin ci log gi nyon mongs pa'i mtshan ma sreg pa'i phyir na hom du bstan te bka' stsal to/ /de yang dkyil 'khor la rnam pa gnyis su bka' stsal te/ 'jig rten las 'das pa don dam par mi 'gal bar bka' stsal ba
<p>230a.2</p>dang / 'jig rten pa kun rdzob kyi bden par bka' stsal lo/ /de la 'jig rten las 'das pa la yang rnam pa drug ste/ de yang thams cad byang chub sems kyi rang bzhin du/ nyon mongs pa'i sems can thugs rje'i zhing yin pas na/ kun rig rtsa ba'i dkyil 'khor bka' stsal to/ / 
<p>230a.3</p>thugs rnam par dag pas sprul ba phyung nas ngan song sbyong ba'i phyir na gtsug tor brgyad gsungs so/ /sems can 'chi ba ni sngon gyi las yin pas na de sbyang ba'i phyir na tshe dpag med las kyi sgrib pa rgyun gcod pa'i dkyil 'khor bka' stsal to/ /sems can rnams 'phral gyi rkyen
<p>230a.4</p>gyis 'chi bas ni/ de bzlog pa'i phyir tshe dpag med bka' stsal te/ sems can gyi don mdzad pa'i phrin las su ni rigs bzhi'i 'khor los sgyur ba gsungs so/ /ma rungs pa zhi bas mi 'dul ba rnams drag po'i sgo nas 'dul dgos pas na/ khro bo rdo rje nyi ma me'i dkyil 'khor bka'
<p>230a.5</p>stsal to/ /'jig rten pa yang rnam pa drug tu bka' stsal te/ 'jig rten pa so so rang rang gi maN+Dal mdongs gsol du phul bas na/ de la ston par dgyis nas/ rgyal po chen po bzhi'i so so'i bgegs rnams zhi bar bya ba'i phyir na/ rgyal po chen po bzhi'i dkyil 'khor bka'
<p>230a.6</p>stsal to/ /gdon stong phrag brgyad cu rtsa bzhi zhi bar bya ba'i phyir na/ phyogs skyong ba bcu'i dkyil 'khor bka' stsal to/ /gza' skar mi mthun pa zhi bar bya ba'i phyir gza' brgyad kyi dkyil 'khor bka' stsal to/ /sems can rnams las bdag gi gdon zhi bar bya ba'i phyir na
<p>230a.7</p>klu brgyad kyi dkyil 'khor bka' stsal to/ /lha gdon rnams gdul bar bya ba'i phyir ni 'jigs byed brgyad kyi dkyil 'khor bka' stsal to/ /sems can rnams kyi lha mi dga' ba'i gnod pa zhi bar bya ba'i phyir na lha chen po brgyad kyi dkyil 'khor bka' stsal to/ /sbyin sreg la yang rnam
<p>230b</p>
<p>230b.1</p>pa gnyis te/ ro'i hom dang phrin las rnam pa bzhi'i hom mo/ /de la yang nyon mongs pa'i dngos po gdos pa dang bral ba'i phyir na/ ro'i sbyin sreg bka' stsal to/ /de yang thugs chos nyid las ma g.yos pas na/ zhi ba'i sbyin sreg bka' stsal to/ /'dod pa phun sum tshogs pa
<p>230b.2</p>bsgrub pa'i phyir na rgyas pa'i sbyin sreg bka' stsal to/ /khams gsum thams cad dbang du sdud pa'i phyir na dbang gi sbyin sreg bka' stsal to/ /ma rungs pa dregs pa can 'dul ba'i phyir na drag po'i hom bka' stsal to/ /phyi ma'i cho ga yan lag ni dkyil 'khor dang hom rnams ma
<p>230b.3</p>grub na/ cho ga spobs par bya'o zhes bka' stsal to/ /rgyud kyi don de ltar bcom ldan 'das kyis bka' stsal na/ de skad ces bka' stsal pa dang zhes smos so/ /da ni 'khor rnams rab tu dga' ba ston te/ de ci'i phyir zhe na/ bcom ldan 'das kyis kyang mya ngan las 'das pa'i
<p>230b.4</p>bstan pa'i zhabs su yang / de skad ces gyis shig ces kun dga' bo la gdams so/ /de nas brgya byin dang zhes pa ni mgo brgya btang zhing / mchod sbyin brgya btang ba dang / dang po'i yon bdag dang / gnas kyi bdag po yin pas sna la smos so/ /tshangs pa la sogs pa'i
<p>230b.5</p>'khor zhes pa ni/ nyon mongs pa las tshangs par mdzad pa dang / 'jig rten pa'i mes po yin pas de'i 'og tu smos so/ /sogs kyi khongs su ni so so'i btsun mo dang bcas pa'i tha tshig go/ /'khor la sogs pa ni brgya byin sum cu rtsa gsum dang bcas pa dang / tshangs pa tshangs
<p>230b.6</p>ris lha dang bcas pa dang zhes pa'i tha tshig go/ /lha dang ni dbang phyug chen po ma hA de ba la sogs lha 'dus pa rnams so/ /mi dang ni mos pa spyod pa'i sa la mir gnas pa rnams so/ /lha ma yin dang ni/ lha ma yin gyi rgyal po sgra gcan la sogs pa rnams dang / dri za dang ni zur phud lnga pa
<p>230b.7</p>la sogs pa'o/ /gnod sbyin dang sde dpon pany+tsi ka la sogs pa'o/ /srin po la sogs pa ni/ lang ka mgrin bcu la sogs pa'i 'khor rnams so/ /bcom ldan 'das kyis gsungs pa la/ /zhes pa ni/ rgyud kyi don thugs rnam par dag pa'i ngang la gnas pa/ zhal gyi
<p>231a</p>
<p>231a.1</p>dkyil 'khor nas tshangs pa'i gsung gis don dang tshig tu ldan par gsungs she'o/ /mngon par dga' ste zhes pa ni/ don la dga' ba dang / phrin las ngan song rnam par sbyangs pa la mngon par dga' ba'o/ /rjes su yi rang ngo zhes pa ni/ rgyud kyi don la
<p>231a.2</p>rjes su yi rang ba dang / cho 'phrul gyi bya ba dang / phrin las kyi spyod pa la rjes su yi rang ba'o/ /blo dman rnams la phan gdags phyir/ /rgyud kyi 'bru 'grel gsal bar bkrol/ /mkhas pa rnams kyis bzod pa mdzod/ /kun gyis don rtogs bde legs smon/ /don gyi
<p>231a.3</p>'bru 'grel slob dpon sangs rgyas gsang bas mdzad pa rdzogs so/ /[ ]@##/ /rgya gar skad du/ Ar+ya sarba durga ti pa ri sho d+ha ne te dzo rA dzA nA ma kalpa rA dza s+ya TI kA/ bod skad du/ 'phags pa ngan song thams cad yongs su sbyong pa gzi brjid kyi rgyal po zhes bya ba
<p>231a.4</p>cho ga zhib mo'i rgyal po chen po'i rgya cher 'grel ba/ dkon mchog gsum la phyag 'tshal lo/ /dpal rdo rje sems dpa' la phyag 'tshal lo/ /dpal lha mo skul byed ma la phyag 'tshal lo/ /gang gis thugs rje dpag med dang / /shes rab dpag med stobs kyis ni/ /'gro ba
<p>231a.5</p>phongs pa kun skyob pa/ /bsam yas mthu mnga' der bdag 'dud/ /'gro ba'i ngan 'gro ma lus zad mdzad mtho ris bde stsol ba/ /gang 'dir rdo rje'i rigs 'khrungs de la'ang rab tu dang bas phyag 'tshal te/ /dpal ldan rgyud chen cho ga mang po'i rin chen mdzod gyur pa/ /ngan song
<p>231a.6</p>kun sbyong zhes bya 'di ni bdag gis 'bad pas dbye/ /rgyud chen rab zab mtsho chen 'dra ba 'di la bdag 'dra'i blos/ /gting dpag rab tu dka' zhing 'khrul ba'i dgra tshogs rab mang yang / /rang gis dad dang dman pa'i mi rnams dga' ba bskyed pa'i phyir/ /gzhung gi rgya mtshor
<p>231a.7</p>bdag 'jug 'di la brtser ldan rnams kyis skyobs/ deng sang 'gro rnams shes rab zhan cing mngon pa'i nga rgyal ldan/ /de dag rnams kyis rin chen rgyud 'di ma rungs byas par mthong / /de phyir log par smra ba tshar gcod mkhas pa dga' skyed 'di/ /blo ldan lung dang rigs pas
<p>231b</p>
<p>231b.1</p>'jal rnams gus pas nyon/ /de la yang dag par rdzogs pa'i sangs rgyas rnams ni/ brgya lam na res 'ga' zhig 'jig rten du 'byung ba ni shing u du m+bA ra'i me tog dang 'dra ste/ ji skad du rnam par snang mdzad mngon par byang chub pa'i rgyud las gsungs pa/ 'jig rten du ni kun
<p>231b.2</p>mkhyen rnams/ /u du m+WA ra'i me tog bzhin/ /brgya lam na ni lan 'ga' zhig /'byung 'gyur yang na mi 'byung ngo / /zhes so/ /de bzhin du 'phags pa gzhi thams cad yod par smra ba'i sde pa'i so sor thar pa'i mdo las kyang / sangs rgyas zhes bya'i sgra 'di yang / /'jig rten dag na rab
<p>231b.3</p>tu dkon/ /zhes gsungs so/ /brgya lam na 'byung ba'i dus ni bzhi ste/ rdzogs ldan gyi dus dang / gnyis ldan gyi dus dang / gsum ldan gyi dus dang / rtsod pa'i dus so/ /de la bdag cag gi bla ma yang dag par rdzogs pa'i sangs rgyas shAkya'i skyes mchog 'di ni thugs rje chen pos bskul ba'i smon
<p>231b.4</p>lam gyi mthus/ snyigs ma lnga dang ldan pa'i rtsod pa'i dus su 'dam gyi pad+ma bzhin du 'byung ste/ ji skad du 'phags pa lang kar gshegs pa las/ nga dang gzhan dag byas dus de/ /shAkya seng ge rtsod pa'i dus/ /zhes gsungs so/ /rtsod pa'i dus 'di ni lta ba'i snyigs ma la
<p>231b.5</p>gnas pas/ lta ba tha dad pa drug cu rtsa gnyis kyis glags pa yin pa'i phyir/ theg pa sna tshogs pas gdul bya dag 'dul gyi/ rdzogs ldan la sogs pa'i dus kyi sems can ltar/ theg pa gcig gis ni 'dul bar mi nus te/ rta cang shes dang / dmu rgod dag lta bu'o/ / 
<p>231b.6</p>de'i phyir yang dag par rdzogs pa'i sangs rgyas kyis/ mdo sde dang gsang sngags kyi lam ston pa'i gzhung rab tu mang po gsungs la/ 'jig rten pa'i lam gyi ngo bo bstan pa'i gzhung yang rab tu rgya cher gsungs mod kyi/ de dag gis 'dul ba ma yin pa lha'i bu nor bu dri ma med
<p>231b.7</p>pa la sogs pa'i ched du/ yang 'phags pa ngan song thams cad yongs su sbyong ba zhes bya ba'i rgyud kyi rgyal po chen po 'di sum cu rtsa gsum gyi gnas su dga' ba'i tshal der gsungs so/ /der gsungs pa'i rgyud 'di ni dbang po'i rim pa gsum gyis nyan pa la sogs par
<p>232a</p>
<p>232a.1</p>byed de/ 'di ltar sngon gyi byed pas kyang dbang po tha dad de/ nye rgyal dang pang nas skyes lta bu mgo smos pas go ba dang 'phags pa cang shes kauN+Di n+ya la sogs pa'i lnga sde bzang po la sogs pa don rnam par phye bas go ba dang / sa nu la sogs pa don rnam par spros pas
<p>232a.2</p>go ba dag dang / 'phags pa lam bstan la sogs pa tshig lhur len pa'i gang zag dag srid pa'i phyir ro/ /rkyen gyis kyang de tha dad de/ ji skad du/ ma ga d+hA pa zur gyis go/ /ko sa la pa yig phyed kyis/ /pany+tsa la pa brjod na shes/ /nub mi ma smras ni shes so/ /zhes brjod pa lta
<p>232a.3</p>bu ste/ de'i phyir dbang po rno ba dang 'bring dang / dbang po rtul po de dag gi dbang du byas te/ rgyud 'di tshul gsum gyis bshad par bya'o/ /mgo smos bas go ba'i dbang du byas te/ don dang ldan pa'i mtshan rnam par gzhag pa dang / don rnam par phye bas go ba'i dbang du byas te/ 
<p>232a.4</p>rgyud kyi don rnam par dbye ba dang / rnam par spros pas go ba'i dbang du byas te/ yan lag lngas gzhung bshad pa'o/ /tshig la 'chi bdag kyang / thugs rje'i dbang gis mtshan 'dzin pa la sogs pas sbyor bar dgongs pa nyid ji lta bar yul du byas pa'o/ /ji skad du/ mkhas
<p>232a.5</p>pa 'jig rten 'das sam mya ngan 'das kyang rung / /chos nyid skyon med chos rnams ston pa 'di gnas te/ /byang chub sems dpa' de bzhin nyid 'di rjes su rtogs/ /de'i phyir de bzhin gshegs shes sangs rgyas mtshan gsol to/ /zhes gsungs pa dang / gzhan yang / 
<p>232a.6</p>'du shes tsam yang spangs pa'i phyir/ /rang gi ngo bor bstan du med/ /ye shes rang gcig ces bya ba/ /'di ni de bzhin gshegs shes bya/ /zhes gsungs te/ de bas na tshig 'di gnyis kyis ni me long lta bu'i ye shes bstan la/ ye shes de yi mtshan nyid ni/ /mdo sde'i rgyan
<p>232a.7</p>las ji skad du/ /me long ye shes mi g.yo ste/ ye shes gsum po de la brten/ /mnyam pa nyid dang so sor rtog /bya ba grub pa kho na'o/ /me long ye shes nga yi med/ /yongs su ma chad rtag tu ldan/ /shes bya kun la ma rmongs la/ /rtag tu de la mngon phogs min/ /ye shes kun gyi rgyu mtshan phyir/ /ye shes
<p>232b</p>
<p>232b.1</p>'byung gnas chen po 'dra/ /longs spyod rdzogs pa'i sangs rgyas nyid/ /ye shes gzugs brnyan 'byung phyir te/ /zhes so/ /de'i phyir yang dag par rdzogs pa'i sangs rgyas kyi ye shes ni chos kyi dbyings dang dbyer med pa'i tshul gyis yul du mdzad la/ kun rdzob pa'i dngos po ji
<p>232b.2</p>ltar snang ba yang skad cig la ma lus par snang zhing snang ba la mngon du phyogs pa yang med de/ de'i phyir sangs rgyas kyi yul bsam gyis mi khyab pa'o/ /gal te ye shes 'di de lta bu ma yin du zin na/ /rnam pa thams cad mkhyen pa ma yin par 'gyur la/ ye shes 'di lta bu sgyu ma tsam du
<p>232b.3</p>mi gnas ni/ gal te bdag gcig med du zin na ni/ de yi spyod yul zhi ba stong pa'ang med/ /rang 'byung rdul rnams shin tu bsal ba yi/ /bder gshegs rnams kyi sku yang ji ltar 'byung / /zhes 'phags pa sdong po bkod pa las gsungs pa'i nyes par 'gyur ro/ /bskal pa
<p>232b.4</p>mang por de lta bur goms par byas pa'i phyir/ rgyu'i byed pa'i mthu las rjes su dpag par bya'o/ /dgra bcom pa zhes bya ba ni/ gzung ba dang 'dzin pa la sogs pa'i rnam par rtog pa byang chub sems dpa' rnams kyi lam skye ba'i bar chad ji snyed pa ni dgra zhes bya ste/ dgra dang chos
<p>232b.5</p>mthun pa'i phyir ro/ /ye shes gang gis spangs pa de ni bcom pa ste/ 'dis ni mnyam pa nyid kyi ye shes bstan la/ ye shes de'i mtshan nyid kyang / mdo sde rgyan las/ bsgom pa dag pas sems can la/ /mnyam pa nyid kyi ye shes 'dod/ /mi gnas zhi bar zhugs pa ni/ / 
<p>232b.6</p>mnyam nyid ye shes yin par 'dod/ /dus rnams kun du byams pa dang / /thugs rje chen po dag dang ldan/ /sems can rnams la mos pa bzhin/ /sangs rgyas sku ni nges par ston/ /zhes gsungs so/ /yang na ye shes 'di dang ldan pa ni mchod par bya ba yin pas na/ a
<p>232b.7</p>ra had ces bya ba ni mchod par bya ba'am/ yang na ye shes 'di dang ldan pa ni chos kyi rgyal por 'os na a ra had ces bya ba ni 'os pa'o/ /yang dag pa'i sangs rgyas zhes bya ba la/ chos rnams kyi dngos po ji lta ba bzhin du mkhyen pa la yang dag par ro/ /saM zhes bya ba ni saM pur+Na
<p>233a</p>
<p>233a.1</p>ste rdzogs par ro/ /de'i phyir saM ni chos rnams kyi dngos po ji snyed pa mkhyen par ro/ /sangs rgyas zhes bya ba ni/ rab tu rtogs pa ste skyes bu legs par sad pa bzhin no/ /de'i phyir yang dag par zhes bya ba dang rdzogs par zhes bya ba ni sangs rgyas zhes bya ba
<p>233a.2</p>'di nyid 'chad pa'o/ /yang na sangs rgyas zhes bya ba ni/ rab tu rgyas pa ste/ me tog pad+ma rab tu rgyas pa lta bu'o/ /'dis ni so sor rtog pa'i ye shes bstan te/ ye shes de'i mtshan nyid ni mdo sde rgyan de nyid las/ so sor rtog pa'i ye shes ni/ /shes bya kun la rtag
<p>233a.3</p>mi thogs/ /ting nge 'dzin dang gzungs rnams kyi/ /gter dang 'dra ba kho na yin/ /'khor gyi dkyil 'khor rnams su ni/ /'byor pa thams cad ston mdzad pa/ /the tshom thams cad gcod pa yin/ /chos chen char ni rab tu 'bebs/ /zhes gsungs so/ /ngan song thams
<p>233a.4</p>cad yongs su sbyong ba zhes bya ba la/ ngan song ni dmyal ba dang dud 'gro dang yi dwags rnams so/ /thams cad ces bya ba ni ma lus par ro/ /yongs su zhes bya ba ni mthar thug par ro/ /sbyong ba zhes bya ba ni/ rgyu dang 'bras bu'i bdag nyid dag par bya ste/ ji skad du 'di nyid las/ 
<p>233a.5</p>ngan song gi rgyud thams cad yongs su sbyong ba zhes bya ba'i ting nge 'dzin la snyoms par zhugs nas zhes bya ba la sogs pa gsungs so/ /'dis ni bya ba grub pa'i ye shes bstan te/ ye shes de'i mtshan nyid kyang mdo sde rgyan nyid las/ bya ba grub pa'i ye shes ni/ /khams rnams kun
<p>233a.6</p>du sna tshogs shing / /dpag med bsam yas sprul pa yis/ /sems can kun don sgrub pa'o/ /sangs rgyas sprul pa der rtag tu/ /mdzad pa grub pa'i bye brag dang / /grangs dang zhing gi rnam kun du/ /bsam mi khyab par shes par bya/ /zhes gsungs la/ ye shes bzhi char gyi
<p>233a.7</p>don bsdus pa yang / de nyid las/ 'dzin pa'i phyir dang sems mnyam phyir/ /yang dag chos rab ston phyir dang / /bya ba grub pa nyid kyi phyir/ /ye shes bzhi po yang dag 'byung / /zhes gsungs so/ /ye shes de dag bdag nyid gcig tu gyur pa ni gzi brjid kyi rgyal po zhes
<p>233b</p>
<p>233b.1</p>bya ste/ shin tu rnam par dag pa'i chos kyi dbyings chung zad kyang dbye ba med pa'i phyir ro/ /de'i phyir chos kyi dbyings de nyid tha dad pa'i chos rnams zil gyis gnon pa'i mchog yin pas ming de skad ces bya'o/ /ye shes de dag gi rang bzhin gyi gzugs kyi sku ni/ 'dir phyir mi rtog pa'i phyir
<p>233b.2</p>bzlog pas bstan pa'am rtog pa zhes bya ste/ gdul bya rnams kyis de la kha dog dang dbyibs mtshan ma mang por rtogs pas so/ /de ltar yang 'phags pa de kho na nyid 'dus pa'i rgyud phyi ma'i phyi ma las/ sangs rgyas rnams kyi ye shes ni/ /rtag tu rnam mi rtog las byung / /mi
<p>233b.3</p>rtog pa yi ye shes la/ /de phyir rtog pa zhes brjod do/ /zhes bya ba la sogs pa dang / mi rtog gang la rtog nyid du/ /brtags pas rtog las byung ba ni/ /rdo rje sems dpa' sems dpa' che/ /de phyir rtog pa zhes brjod do/ /zhes bya ba la sogs pa gsungs so/ /de ltar na
<p>233b.4</p>'bras bu'i rgyud bstan te/ rgyu de'i 'bras bu'i rgyud bstan to/ /rgyu de'i 'bras bu de rkyen gang gis bskyed ces phyogs snga ma la/ rtog pa zhes bya ba la bzlas nas brjod de/ kalpa ti kalpa zhes bstan pa'i dbang gis/ dam tshig dang dbang dang bsnyen pa dang sgrub pa zhes bya ba'i tshogs
<p>233b.5</p>kyi bdag nyid lam zhes bya ba ni/ 'dir rtog pa zhes bya ba'i sgras brjod la/ de bas na 'dir rtog pa zhes bya bas ni/ cho ga rgyas pa nyid bstan la/ cho ga rgyas pa'i ngo bo dam tshig la sogs pa yan lag bzhi ni/ 'dir sangs rgyas nyid kyi thabs te/ de bas na kalpa zhes bya ba
<p>233b.6</p>ni/ bi d+hi bi d+ha ra zhes bya ba'i tha tshig go/ /'di ni thabs kyi rgyud do/ /de ltar na dbang po rnon po dag la rgyu dang 'bras bu dang thabs kyi rgyud kyi mtshan tsam zhig bstan pa byas pa'o/ /da ni bsdus pa'i don rnam par dbye ba dang / rnam par spros te bshad pa la 'jug par bya ste/ 
<p>233b.7</p>de lta 'di skad bdag gis zhes bya ba nas brtsams te/ mngon par dga' ste rjes su yi rang ngo zhes bya ba'i mthar thug pa'i rgyud kyi don ma lus pa ni/ dgos pa dang bsdus pa'i don/ tshig gi don dang / mtshams sbyar ba dang / brgal ba'i lan rnams kyis legs par
<p>234a</p>
<p>234a.1</p>bshad par bya'o/ /de yang 'dir ming dang tshig dang yi ge'i tshogs su snang ba rnam par shes pa bstan/ chos kyi ngo bo nyid brjod par byed pa'o/ /des bstan par bya ba'i don ma lus pa ni brjod par bya ba'o/ /de dag rgyu 'bras kyi bdag nyid kyis gnas pa ni 'brel pa
<p>234a.2</p>ste/ 'brel pas don blos rtogs pa ni dgos pa'o/ /ngan song la sogs pa dang bral ba nas brtsams te/ mi gnas pa'i mya ngan las 'das pa thob pa'i bar du dgos pa'i dgos pa'o/ /de lta na 'dir ni 'jug par rung ba nyid du ston to/ /de yang bcom ldan 'das de bzhin
<p>234a.3</p>gshegs pa dgra bcom pa zhes bya ba la sogs pa'i mtshan yon tan dang ldan pas brjod par bya ba dang / dgos pa'i dgos pa dngos su brjod cing 'brel pa la sogs pa yang don gyis drang bar bya'o/ /da ni bsdus pa'i don bstan par bya ste/ de yang rgyud kyi rgyal po 'di la glegs bam mi
<p>234a.4</p>mthun pa mthong zhing / gtsug lag dang rig pa'i bstan bcos sngon byung ba gzhan la yang de ltar snang ba ni klog pa'i slob dpon la sogs pas rab tu nyams par zad do/ /de las 'dir ni glegs bam bar ma'i dbang du byas pa ste/ de la bsdus pa'i don ni rnam pa bzhi'o/ /ji lta
<p>234a.5</p>zhe na 'di skad bdag gis zhes bya ba nas brtsams te/ bzhugs te bya ba'i bar gyis ni gleng gzhi bstan to/ /ngan song gi rgyud thams cad ces bya ba nas brtsams te/ gang de bzhin gshegs pa rnams kyis 'dul bar mi 'gyur ba ni ma yin no zhes bya ba'i bar gyis ni gleng bslang ba bstan to/ / 
<p>234a.6</p>de nas lha rnams kyi dbang po brgya byin stan las langs nas zhes bya ba nas brtsams te/ phyag na rdo rje 'dra bar 'gyur/ /zhes bya ba'i bar gyis ni yongs su shes par bya ba rgyud kyi dngos po bstan to/ /bcom ldan 'das kyis de skad ces bka' stsal pa dang zhes bya ba nas brtsams te/ mngon
<p>234a.7</p>par dga' ste rjes su yi rang ngo zhes bya ba'i bar gyis ni/ mngon par bstod pa bstan pa'o/ /da ni bsdus pa'i don de dag zhib tu brjod par bya ste/ blo dang ldan pa rnams kyis bla ma'i gdams ngag ston te/ rgyud kyi rgyal po dang sbyar bar bya'o/ /de la gleng gzhi gang yin pa ni/ sdud pa po dang / 
<p>234b</p>
<p>234b.1</p>dus dang / bstan pa dang / ston pa dang / gnas dang / 'khor dang / mchod pa brnyes pa dang / zhus pas phun sum tshogs pa'o/ /gleng bslang ba gang yin pa de yang bcom ldan 'das kyis nye bar 'jug pa dang / lha rnams kyis yang dag par bstan pa zhus pa'i dbye ba rnam pa gnyis su 'gyur ro/ / 
<p>234b.2</p>rgyud kyi ngo bo gang yin pa de yang 'di rtsa ba dang phyi ma'i bye brag gis gnyis su bstan cing rtsa ba'i rgyud gang yin pa der ni/ rtsa ba'i dkyil 'khor chen po cho ga rab tu rgya cher bstan pa'i phan yon dang / /rtog pa yang dag par gzung bar bstan pa dang bcas pa'o/ /rtog pa phyi ma gang yin pa der
<p>234b.3</p>yang sngar ji ltar bstan pa'i bcom ldan 'das rdo rje gtsug tor rnams kyi dkyil 'khor dang / yang bcom ldan 'das tshe tshad med pa'i dkyil 'khor nas brtsams te/ gang yang lha'i bdag po bcom ldan 'das phyag na rdo rje mtha' yas kyi rang bzhin gyi dkyil 'khor bstan pa'i mthar thug
<p>234b.4</p>pa'o/ /rtog pa phyi ma las byung ba'i rang bzhin phyi ma'i phyi ma der ni/ ma lus par mdor bsdus pa'i rang bzhin dkyil 'khor chen po gnyis dang / gang dag rtsa ba dang / phyi ma'i dum bu dag tu ma bstan pa'i brjod par bya ba/ las kyi tshogs dang / phyag rgya dang / gsang sngags dang / 
<p>234b.5</p>zhi ba la sogs pa'i rol mo'i cha byad brdung ba rnams dang / 'byung bar 'gyur ba'i slob ma gang dag dkyil 'khor du 'jug pa'am/ yang gang dag rgyud kyi rgyal po 'di nyan pa don du gnyer ba de dag la legs par bslab pa dang sngar ji ltar bstan pa'i dbang gis rtog pa khyad par can skyes
<p>234b.6</p>pa'i dbang las byas pa shes pa'i ngo bor bstan pas/ lan du mchod pa'i bdag nyid ni/ /de nas brgya byin zhes pa la sogs pas bstod pa mchod pa sngon du 'gro ba bstan te/ de ltar na rnam par dbye ba'i rim pa/ gleng gzhi dang / gleng bslang ba dang / rtsa ba'i rgyud dang / rgyud phyi ma dang / 
<p>234b.7</p>phyi ma'i phyi ma dang / mngon par bstod pa ni 'di'i lus zhes bya'o/ /de la ston pa po la mngon par bstod pa ni/ gang gis bstod pa dang / ji ltar bstod pa dang / gang la bstod pa dang / sems kyi khyad par gang gis bstod pa dang / yon tan ji lta bus bstod pa dang / bstod
<p>235a</p>
<p>235a.1</p>pa'i yon tan bstan pa'o/ /de la yon tan ji lta bus bstod pa ni/ 'jig rten dang 'jig rten las 'das pa'am/ mi slob pa dang slob pa'am/ spangs pa dang brnyes pa'am/ bdag dang gzhan gyi don gyi dbang gis bstod pa byas la/ rgyas par ni ci
<p>235a.2</p>rigs par shes par bya'i/ tshig mangs pas 'jigs pa'i phyir 'dir ma brjod do/ /de las kha cig na re rdo rje khro bo la sogs pa'i dkyil 'khor du/ ci'i phyir drag shul spyad pa ma gsungs she na/ thugs rje'i dbang gis so zhes zer te/ de ltar na sngar bstan pa ji ltar drang / 
<p>235a.3</p>kha cig na re sdud pa pos thugs brtse bas ma bsdus so zhes zer te/ de yang nyes pa snga ma bzhin no/ /bdag gis ni de'i lan sngar btab zin to/ /de ltar bsdus pa'i don bstan nas/ tshig gi don dang / mtshams sbyar ba dang / brgal ba'i lan dag ni gang dang gang du bab pa de
<p>235a.4</p>nyid rjod par byed do/ /chos yang dag par bsdu ba la 'di skad bdag gis zhes bya ba la sogs pa nges pa skyed pa sbyin dgos pa'am/ rtag tu rgyud la sogs pa la/ ston pa la sogs pa yid ches pas byed pa sbyin dgos pas na/ gleng gzhi ste/ de yang 'dir sdud pa pos
<p>235a.5</p>bdag nyid ji lta ba bzhin dam bcas pas tshad mar gyur pa dang / ston pa'i mngon sum gyi slob mar gyur pa dang / nga rgyal spangs pa dang / thos pa che bar bstan pa'i phyir/ 'di skad bdag gis thos pa'i dus gcig na zhes bya ba smos so/ /dus phun sum tshogs pa yang / dus
<p>235a.6</p>gcig na zhes bya bas bstan te/ ji lta zhe na dper na dpyid kyi dus rnams kyi mchog tu gzhag pa ni/ shing la sogs pa rnams rang rang gi myu gu la sogs pa rnams skyed par phyogs shing gso ba'i dus can yid dga' bar byed pa'i dbang gis yin pa ltar/ bde ba'i myu gu skyed par byed
<p>235a.7</p>pa'i rgyud dpag bsam gyi shing chen po myu gu lta bu'i 'byung ba'i dus de yang dus gzhan pas mchog nyid de/ de'i phyir 'gran zla med pa'i don gyis na/ dus gcig na zhes bya ba ni/ dus gcig pu na zhes zla med pa'i tshig tu sbyar ro/ /'di zla ba dang / tshes grangs dang / snga blo la
<p>235b</p>
<p>235b.1</p>sogs pa'i nges pa ci'i phyir mi smos/ gzhan du na gnas kyang sum cu rtsa gsum mam lha yul na zhes pa tsam smos par rigs so zhe na/ rtsod 'gyur mtshams 'phra mi mthun dang / /mchog tu bstan la mi rigs phyir/ /dus ni gnas ltar nges min nam/ /gnas kyang dus dang 'dra
<p>235b.2</p>bar mthong / /zhes gzhan dag tu bstan pa kho nar zad do/ /de bzhin du dus gcig na zhes bya ba 'dis ni/ shin tu dkon pa'i ngo bo nyid kyis/ chos dkon mchog 'di ni bstan pa gzhan nas mchog tu yang dkon te/ bcom ldan 'das mi yul du lo brgyad cu rtsa gcig 'tsho ba
<p>235b.3</p>las/ 'di ni dus gcig gi tshe kho na zhig gsungs kyi/ yang dang yang du ni ma yin te/ ji skad du/ 'jig rten du ni kun mkhyen rnams/ /u dum+WA ra'i me tog bzhin/ /brgya lam na ni lan 'ga' zhig/ /byung 'gyur yang na mi 'byung ngo / /gsang sngags spyod pa'i tshul 'byung ba/ / 
<p>235b.4</p>de bas kyang ni shin tu dkon/ /zhes gsungs te/ de bas na dus gcig na zhes bya ba ni/ rnyed par dka' ba bstan la de bzhin du don chen po byed pa nyid dang / snang bar byed pa nyid dang / rin che ba nyid dang / gnod pa 'joms pa nyid dag kyang 'dis mtshon par bya ba nyid do/ /de bas na 'di
<p>235b.5</p>skad bdag gis thos pa'i dus gcig na zhes bya bas ni rab tu yang 'jug par bya ba nyid du ston te 'og ma rnams kyang de bzhin no/ /bcom ldan 'das zhes bya ba ni/ /bdud bcom shes ldan ye shes ldan/ /'jigs bral srid dang zhi ba bral/ /srid 'gro las 'das gang yin 'di/ / 
<p>235b.6</p>bcom ldan 'das zhes nges pa brjod/ /ces ji skad bshad pa lta bu'o/ /de bzhin du tshangs pa chen po zhes bya ba yang 'di drangs te/ 'di chen po'i chen po'am/ cher bsil bar 'gyur bas na tshangs pa chen po'o/ /'di nyid gang zhe na/ rje btsun shAkya thub pa nyid yin te/ 
<p>235b.7</p>ji ltar rdo rje gtsug tor gyi dkyil 'khor 'byung ba rtsom pa dang / dpa' bo gdan las bzhengs nas ni/ /dgyes shing rdo rje gsor nas kyang / /shAkya'i bdag po dgyes mdzad pa/ /thub pa'i gtso la phyag 'tshal nas/ /zhes gsungs pas so/ /'o na 'dir rtsa ba'i rgyud kyi
<p>236a</p>
<p>236a.1</p>dkyil 'khor gyi bdag po bcom ldan 'das rnam par snang mdzad nyid ci'i phyir ston pa por mi brjod ce na/ 'dzam bu'i gling la sogs pa'i 'dod pa'i mi slob pa dang / 'jig rten pa dang 'jig rten las 'das pa rnams te/ mtshan nyid 'di dag las gzhan pa'i
<p>236a.2</p>lha rnams las/ 'di rnams mchog tu 'gyur bas na 'dir drug pa'i mang po'i tshig bsdu ba'o/ /'di la kha cig ni bsdu ba gzhan brda sprod pa ltar 'dod de/ sgra rnams ni don gyi mthus nus pa gcig tu med do/ /de la dkyil 'khor bcu gnyis ni gang dag de rnams su gtogs pa'i
<p>236a.3</p>lha rnams ni gang rnams she na/ rab tu rgyas pa la dga' ba'i sgrub pa po dang / slob dpon dang / slob ma dag gi phyir/ rtsa ba'i rgyud du gzhag pa'i bcom ldan 'das thams cad rig pa'i dkyil 'khor ni rtsa ba'i dkyil 'khor te dang po'o/ /gang dag mos pa dman pa'am/ 
<p>236a.4</p>lag mi bzo ba'am/ 'byor ba chung ba la sogs pa'i slob ma la sogs pa'i tshad du ni/ dkyil 'khor gnyis pa rdo rje gtsug tor zhes bya ba gsungs pa'o/ /gang dag rnam par smin pa las byung ba'i 'chi ba dang / dus ma yin pa'i 'chi ba bzlog pa dag gi ched du/ snga ma gnyis
<p>236a.5</p>las gzhan pa'i dkyil 'khor tshe dpag tu med pa 'byung ba zhes bya ba gsungs so/ /de nas yang gdul bya dman pa la mos pa rin po cher bor nas mching bu'i nor bu len pa lta bu de dag gi ched du/ 'jig rten pa'i lha'i dkyil 'khor drug gsungs te/ de yang dang po ni rgyal po chen
<p>236a.6</p>po bzhi'i dkyil 'khor ro/ /de nas phyogs skyong ba'i dkyil 'khor ro/ /de nas gza' chen po dag gi dkyil 'khor ro/ /de nas klu chen po dag gi dkyil 'khor ro/ /de nas 'jigs byed chen po'i dkyil 'khor ro/ /de nas lha chen po rnams kyi dkyil 'khor ro/ /de nas ni
<p>236a.7</p>'jig rten las 'das pa'i dkyil 'khor gsum ste/ kha cig las dang rnam par smin pa las byung ba'i 'chi ba'am/ dus ma yin par 'chi ba las thar bar 'dod pa bde bzhin gshegs pa tshe mtha' yas la dad pa de dag gi phyir ni/ tshe dpag tu med pa 'byung ba gnyis pa de bzhin
<p>236b</p>
<p>236b.1</p>gshegs pas bdag po mdzad pa'i dkyil 'khor gsungs so/ /de dag ni rgyud phyi mar gyur pa'i dkyil 'khor dgu'o/ /de nas ni rtsa ba dang phyi ma'i rtog par ma gsungs pa'i cho ga lhag ma rnams bstan pa/ rgyud phyi ma'i phyi mar rigs ma lus pa bsdus pa'i bdag nyid kun tu
<p>236b.2</p>bzang po la sogs pa gtso bor byas pa bzhi pa'i mchog bsdus pa'i dkyil 'khor dang / shin tu 'jigs par byed pa khro bo'i dkyil 'khor nyi ma me rdo rje zhes bya ba gnyis gsungs so/ /de la kha cig na re dkyil 'khor bcu gnyis po 'di dag gi go rims nges par brjod dgos la/ 
<p>236b.3</p>'jig rten las 'das pa'i dkyil 'khor gsum gyi sngon du 'jig rten pa'i dkyil 'khor drug bstan pa'i sgrub par byed pa yang brjod dgos so zhes zer te/ dkyil 'khor chen po ni 'dir rtsa ba'i dkyil 'khor yin pas thog mar brjod par rigs la/ nus pa dman pa dag gi ched
<p>236b.4</p>du dkyil 'khor chen po nyid bsdus te bstan pa ni rdo rje gtsug tor yin no/ /dkyil 'khor lhag ma bcu ni/ de ltar gzhag pa la gnod pa med pa nyid go rims nges pa'i rgyu mtshan ni mtshan nyid yin no/ /'jig rten pa'i dkyil 'khor sngon du brjod pa ci'i phyir zhes zer ba yang de
<p>236b.5</p>dag sngags dbul ba'i bsam pa de ltar skyes pa nyid kyi rgyu mtshan te/ gzhan ci zhig dgos 'di dag 'jig rten las 'das par gzhag pa yang gnod pa ci zhig yod/ gzhan yang 'dri ba 'di la ni mtha' med par 'gyur te/ 'dir ming po gsum gyi dkyil 'khor la sogs pa yang
<p>236b.6</p>ci'i phyir ma bstan/ lha 'di dag gi sngags dang phyag rgya rnams gzhan yang yod na 'di ltar ston pa ci'i phyir zhes bya ba la sogs pa'i glags su 'gyur ro/ /de'i phyir de ni don med pa'i rtog pa tshegs dang bcas par gzhag par bya'o/ /gal te nges par byed pa'i sgrub par byed pa
<p>236b.7</p>nus na su zhig 'gog pas smra la rag go/ /da ni lha rnams brjod de/ de la rtsa ba'i dkyil 'khor gyi dbus su seng ge brgyad phyogs su bltas pa'i steng du pad+ma'i rgyal po seng ge'i dbus kyi sa las 'thon pa'i 'dab ma sna tshogs seng ge rnams khebs pa'i 'dab ma'i bar nas rdo rje rtse
<p>237a</p>
<p>237a.1</p>mo lnga pa brgyad 'dab ma ltar 'thon pa'i lte bar zla ba'i dkyil 'khor chen po'i dbus su rje btsun thams cad rig pa/ zhal thams cad du tha le ba/ sku mdog dkar po ting nge 'dzin gyi phyag rgya 'khor lo rtsibs brgyad pa'i mtshan ma 'chang ba 'khor los sgyur ba'i
<p>237a.2</p>rgyal po ltar sku brgyan pa/ mtshan dang dpe byad 'bar ba/ 'od zer tshad med pa lnga lang long du 'khrugs pa'i dbus na skyil mo krung du bzhugs pa dar dkar po la'i stod g.yogs dang smad g.yogs bsnams pa spyan yid tsam 'dzum pa 'di lta bur bzhugs pa'o/ /shar du glang po
<p>237a.3</p>che gnyis kyi steng du pad+ma rdo rje dang bral ba'i steng gi zla ba la/ rje btsun ngan song thams cad yongs su sbyong ba'i rgyal po sku mdog dkar po ting nge 'dzin gyi phyag rgya rdo rje dkar po rtse lnga pas mtshan pa 'dzin pa'o/ /lhor ni rje btsun rin chen sku mdog sngon po phyag g.yas g.yon mchog sbyin
<p>237a.4</p>dang ting nge 'dzin du mdzad pa la rin po che margata cha dgu pas phyag g.yon pa mtshan pa/ rta gnyis kyi steng du pad+ma rdo rje dang bral ba'i zla ba la bzhugs pa'o/ /nub tu ni rje btsun shAkya thub pa gser btso ma lta bur gsal ba/ phyag g.yas mchog sbyin nam ting nge 'dzin la/ phyag g.yon
<p>237a.5</p>pa'i mthil na lhung bzed 'dzin pa/ rma bya gnyis kyi steng gi pad+ma rdo rje dang bral ba la bzhugs pa'o/ /byang du rje btsun me tog kun du rgyas pa rin po che margata lta bu/ phyag g.yas pa skyabs sbyin pa g.yon pa ting nge 'dzin du gnas pa'i dbus na rdo rje kun du rtse 'dzin pa/ nam mkha' lding
<p>237a.6</p>gnyis kyi steng gi pad+ma rdo rje dang bral ba la bzhugs pa ste/ sangs rgyas bzhi po 'di rnams dge slong gi cha lugs ngur smrig dmar po gser gyi ngang ris can tshul du shis par bsnams pa/ rdo rje skyil mo krung du bzhugs pa'o/ /kha cig na re lnga char dge slong gi cha lugs sam/ 
<p>237a.7</p>yang na 'khor los sgyur ba'i rgyal po ltar bya'i/ khyim na gnas pa'i 'khor du rab tu byung ba'i cha lugs su byas pa gnas pa ni rab tu mi bsngags pa'i phyir ro zhes zer ro/ /shar lho dang / lho nub dang / nub byang dang / byang shar du ni/ spyan dang bdag nyid mA ma kI dang gos dkar
<p>237b</p>
<p>237b.1</p>mo dang sgrol ma/ lha'i rgyal po'i btsun mo'am bud med rin chen ltar bcas pa lo bcu drug lon pa/ mdog dkar po dang / sngon po dang / dmar po dang / ljang gu dag la/ g.yas pa rnams na mig gi 'bras bu dang / rdo rje rtse lnga dang / pad+ma dang / ut+pal rang rang gi mdog dang 'dra
<p>237b.2</p>ba 'dzin pa/ g.yon pa rnams mchog sbyin pa/ gtso bo la mngon du bltas pa/ pad+ma sna tshogs pa'i zla ba la sems dpa'i skyil mo krung gis 'khod pa ste/ 'di ni snying po rim pa'o/ /de nas 'khor lo rtsibs bcu drug la/ shar nas brtsams te rdo rje sems dpa' nas rdo rje khu tshur
<p>237b.3</p>gyi bar du/ shar phyogs pa bzhi ni dkar ba/ lho phyogs pa bzhi ni sngo ba/ nub phyogs pa bzhi ni dmar ba/ byang phyogs pa bzhi ni ljang ba/ g.yas rnams na/ rdo rje lcags kyu mda' gzhu dang / /rin chen nyi ma rgyal mtshan mdzub/ /pad+mo ral gri 'khor lo ljags/ /las dang
<p>237b.4</p>'jigs byed go cha bcangs/ /zhes bya ba rnams 'dzin pa/ g.yon pa rnams ting nge 'dzin du gnas pa'am/ yang na lag pa gnyis kas rang rang gi mtshan ma 'dzin par brtson pa/ sna tshogs pad+ma'i zla ba la sogs par skyil mo krung gis 'khod pa/ 'khor los sgyur ba'i bu thu bo brgyan
<p>237b.5</p>ltar/ dar la ba bcing bcas pa rab tu dpa' zhing spro spro ltar gnas so/ /de nas rtsibs mchan gyi shar lho dang / lho nub dang / nub byang dang / byang shar du sna tshogs pad+ma'i zla ba rnams la/ dkar ba dang / sngo ba dang / dmar ba dang / ljang gu'i mdog can lag na rdo rje rtse lnga pa dang / 
<p>237b.6</p>rin po che'i phreng ba dang / pi wang dang / gar gyi lag pa can sgeg mo la sogs pa bzhi sems dpa'i skyil mo krung la na tshod la sogs pa spyan la sogs pa lta bu'o/ /de nas gru chad bzhi la shar lho nas brtsams te/ me tog la sogs pa bzhi ste/ lag na me tog gi gzhong bu dang / pog
<p>237b.7</p>phor dang / dri'i dung phor dang / mar me'i mchod sdong 'dzin pa/ stan dang mdog dang na tshod la sogs pa spyan la sogs pa lta bu bzhin no/ /de nas sgo bzhir sna tshogs pad+ma'i zla ba bzhi la shar nas brtsams te/ lcags kyu ma la sogs pa mdog spyan la sogs pa dang 'dra ba/ rab tu khro ba mig
<p>238a</p>
<p>238a.1</p>gsum pa zlum zhing 'bur ba/ stag gi pags pa dang / sbrul gdug pas brgyan pa/ g.yon brkyang bas gnas pa/ bgegs chen po la rnam par 'tshe zhing khang pa brtsegs ma'i sgor srung ba la mngon par brtson pa/ lag pa g.yas rnams lcags kyu dang / zhags pa
<p>238a.2</p>dang / lcags sgrog dang / dril bu 'dzin pa/ g.yon pa rnams bgegs ma rungs pa la bsdigs pa'o/ /kha cig na re 'di rnams kyang zhi ba'i sku can no zhes zer ro/ /de ni mi rigs te/ rgyud phyi ma las/ sgo ba rnams kyang khros pa la/ /khros pa'i dbang du gyur par bris/ /zhes
<p>238a.3</p>gsungs pa ni kun du drang bar rigs pa'i phyir ro/ /de nas shar phyogs kyi khyams la byang shar nas brtsams te/ pad+ma sna tshogs pa'i lte ba'i zla ba la byams pa dang / 'jam dpal dang / spos kyi glang po che dang / ye shes tog rnams dkar po rdo rje 'dzin pa'o/ /'dir bskal pa bzang
<p>238a.4</p>po pa rnams thams cad kyang pad+ma dang zla ba la gnas par brtag go/ /de nas sgo khyud kyi rtsar pad+ma'i zla ba la 'phags pa gshin rje gshed sngon po g.yon brkyang bas ma he la brdzis pa/ g.yas na be con gdengs pa/ g.yon sdigs mdzub can spyan gsum pa rab tu khros pa stag pags dang / thod
<p>238a.5</p>pa dang / sbrul gyis brgyan pa/ hUM gi nga ros skrag par byed pa me'i 'od 'phro ba ste/ khro bo lhag ma rnams kyang cha lugs de dang 'dra'o/ /de nas sgo khyud cig ngos kyi rtsa nas bzung ste/ pad+ma'i 'dab ma re re ba drug la dang por rang sangs rgyas 'jigs med dang snang ba la sogs pa'o/ /de nas
<p>238a.6</p>'phags pa nyan thos kauN+Di n+ya dang / shA ri'i bu dang / maud gal gyi bu dang 'od srungs rnams so/ /de bzhin du lho phyogs su ni byang chub sems dpa' bzang skyong dang / blo gros rgya mtsho dang / blo gros mi zad pa dang / spobs pa brtsegs pa dang / khro bo gzhan gyis mi thub pa
<p>238a.7</p>dang / rang sangs rgyas dpa' bo 'dul ba dang / gdung ba sel ba dang / 'phags pa nyan thos rab 'byor dang / kun dga' bo dang / gyad bu nor dang / 'char ka rnams bri'o/ /nub phyogs su ni byang chub sems dpa' mthu chen thob pa dang / ngan song thams cad spong dang / 
<p>238b</p>
<p>238b.1</p>mya ngan gyi mun pa thams cad nges par 'joms pa'i blo gros dang / dra ba can gyi 'od dang / khro bo chen po rta mgrin dang / rang sangs rgyas shes rab mgyogs chen dang / dug gsum sel ba dang / 'phags pa nyan thos chu klung 'od srungs dang / lteng rgyas 'od srungs dang / sgra
<p>238b.2</p>gcan 'dzin dang / nye ba 'khor rnams so/ /byang phyogs su byang chub sems dpa' zla 'od dang / 'od dpag med dang / nam mkha'i mdzod dang / sgrib pa thams cad rnam par sel ba dang / khro bo chen po bdud rtsi 'khyil pa dang / rang rgyal smra ba chen po dang / 'jigs med seng ge
<p>238b.3</p>dang / 'phags pa nyan thos ga ya 'od srungs dang / ba lang bdag dang ma 'gags pa dang / dga' bo rnams so/ /de ltar lho phyogs pa ma lus pa sngon po'o/ /nub phyogs pa dmar po'o/ /byang phyogs pa ljang gu'o/ /'phags pa nyan thos rnams ni lhung bzed lag pa gnyis
<p>238b.4</p>kyis lte bar 'dzin pa'o/ /rang sangs rgyas rnams ni ting nge 'dzin gyi phyag rgya'o/ /byang chub sems dpa' rnams rin po che pad+ma dang rdo rje sna tshogs pa'o/ /khro bo lhag ma gsum ni ral gri dang / pad+ma dang / rdo rje g.yas na 'dzin pa'o/ /g.yon rnams sdigs mdzub kyis bgegs la
<p>238b.5</p>bsdigs pa'o/ /'di ni phyi'i dkyil 'khor la gnas pa'i lha rnams so/ /de nas phyi rol gyi rim pa dang po la/ shar du brgya byin ser po rin po che'i go rgyan can/ sa srung dkar po la zhon pa/ g.yas pas rang gi rdo rje 'dzin pa/ g.yon pas mchog sbyin pa de la sogs
<p>238b.6</p>pa'i 'khor gyis bskor ba'o/ /lhor tshangs pa dkar po ngang pa la zhon pa gdong bzhi pa g.yas na phreng ba dang bdug spos kyi yu ba nas 'dzin pa/ g.yon pad+ma dang spyi blugs 'dzin pa/ shi ri dang dbyangs can ma dang shAn+ta la sogs pas bskor ba'o/ /nub tu khyab 'jug nag po rin po che'i cod
<p>238b.7</p>pan can nam mkha' lding la zhon pa/ nub tu lha ma yin dang nam mkha' lding dang klu chen dkar po sbrul mgo bdun bdun gyi gdengs ka byas pa/ pad+ma dkar po'am sbrul gnyis 'khril ba la 'dug pa/ ut+pal g.yon na 'dzin pa/ g.yas mchog sbyin pa/ chung ma sbrul mgo gsum pas
<p>239a</p>
<p>239a.1</p>mgul nas 'khyud pa/ 'khor los sgyur ba chas pa lta bu'o/ /yang na mtha' yas ser po rin po che 'dzin pa/ 'jog po ser po ut+pal 'dzin pa/ stobs kyi rgyu sngon po sprin 'dzin pa/ rigs ldan dkar po rin po che'i sdong bu 'dzin pa/ nor rgyas kyi bu ser po rin
<p>239a.2</p>po che'i phreng ba 'dzin pa/ dung skyong ljang gu dung 'dzin pa/ pad+ma dkar po pad+ma 'dzin pa/ chu lha dkar po zhags pa 'dzin pa dag dang / dga' bo dang / nye dga' dkar po de dag dang 'dra ba las/ sprin 'dzin pa gnyis dang / klu'i rigs lnga dang / gsang ba rnams so/ /byang du ni gnod
<p>239a.3</p>sbyin rnams so/ /de nas rang rang gi phyogs kyi bdag po 'khor dang bcas pa'o/ /de nas rim pa gsum pa la/ shar du pa ba sangs dmar po rgyan thams cad kyis brgyan pa lag pa na ku mu da thogs pa'o/ /lhor phur bu mdog dkar po zla ba la gnas pa/ dar la ser po'i stod g.yogs
<p>239a.4</p>bgos pa/ g.yon pa glegs bam thogs pa/ g.yas pa chos 'chad pa 'dra ba'o/ /nub tu zla ba dkar po ngang pa la zhon pa/ lag na pad+ma thogs pa/ drung na bud med rnga yab thogs pa'o/ /byang na gza' lag rgyan thams cad kyis brgyan pa/ g.yon na ut+pal thogs pa/ g.yas
<p>239a.5</p>dam pa sbyin pa'o/ /shar lhor mig dmar dkar po byis pa'i gzugs can g.yas g.yon mchog sbyin can no/ /lho nub tu nyi ma snga ma bzhin no/ /nub byang du spen pa nag po gos dmar po bgos pa lag na ral gri thogs pa'o/ /lho nub bam byang gi stod du/ sgra gcan dud
<p>239a.6</p>ka dmar nag lte ba man chad sbrul/ lte ba yan chad skyes pa/ gdong phal che ba/ sma ra dang ag tshom 'bar ba skra gyen du brdzes pa 'jig rten gsum za bar byed pa/ mche ba bzhi pa brang gi g.yon phyogs su thal mo sbyor ba'o/ /de nas phyogs kyi gza' re re rtsa na rang gi 'khor rgyu skar
<p>239a.7</p>bdun bdun gnas pa ni/ shar phyogs na smin drug dmar po bum pa'i steng na 'dug pa/ snar ma ljang gu khyu mchog dkar po la zhon pa dang / mgo ser po ri dwags sha ba la zhon pa dang / lag dmar po sbrul 'khyil pa la zhon pa dang / nab so ser po pad+ma la 'khod pa dang / rgyal ljang gu
<p>239b</p>
<p>239b.1</p>bum pa la gnas pa dang / skag ljang gu pho rog chen po la zhon pa rnams so/ /lho phyogs na mchu ser po ma he la zhon pa dang / gre dkar po pad+ma la 'khod pa dang / dbo ljang ser rin po che'i khri la 'dug pa dang / me bzhi ser po glang po che la 'khod pa dang / nag pa ljang gu rma bya la zhon pa
<p>239b.2</p>dang / sa ri dmar po srad bu la gnas pa dang / sa ga ljang gu ra skyes dkar po la zhon pa rnams so/ /nub phyogs na gnas pa rnams ni/ lha mtshams ser po bya rog dkar po la zhon pa dang / snron dmar po stan nang tshangs can la 'khod pa dang / snrubs ljang gu rus sbal la 'khod pa
<p>239b.3</p>dang / chu stod ser po la phug la gnas pa dang / chu smad ljang gu mi la zhon pa dang / byi bzhin ser po stan nang tshangs can la 'khod pa dang / gro bzhin ser por bal gyi skon bu la 'khod pa rnams so/ /byang phyogs na gnas pa rnams ni/ mon gru dmar po stan nang tshangs can la 'khod
<p>239b.4</p>pa dang / mon gre ljang gu khyu mchog dkar po la zhon pa dang / khrums stod ljang gu gser gyi khri la 'khod pa dang / khrums smad ser po gser gyi khri la 'khod pa dang / nam gru dmar po rta la zhon pa dang / tha skar ljang gu mi la zhon pa dang / bra nye sngon po 'khor lo'i steng na 'khod pa rnams te/ 
<p>239b.5</p>'dir 'di dag 'od zer kha dog lnga pas bskor ba thal mo sbyar ba'am/ ji ltar dga' ba'i lag ca 'dzin pa rnams so/ /rim pa bzhi pa las shar la sogs pa'i phyogs bzhir sa dang chu dang me dang rlung gi lha dpag tu med pa dang / mtshams rnam pa bzhir khyim dang ri dang lo tog gi lha dag dang / 
<p>239b.6</p>sprin dang shing dang / kun dga' ra ba'i lha dag dang / nags dang chu klung dang / sman gyi lha dag dang / rgya mtsho dang / dur khrod dang / grong khyer gyi lha dpag tu med pa shar lho la sogs par kha dog dang / dbyibs dang / lag ca sna tshogs par gnas pa'o/ /'dir dkyil 'khor chen por
<p>239b.7</p>gsungs pa tsam zhig smos su zad de/ rnal 'byor pa'i rnal 'byor gyi dus dang / chos bstan pa'i tshe ni 'khor dpag tu med pa 'dus par shes par byas te/ ji skad du/ 'phags pa rdo rje gtsug tor las/ /gsang sngags la sogs ldan pa yi/ /rig sngags khro bo mang po kun/ / 
<p>240a</p>
<p>240a.1</p>rgyal ba'i sku la mngon phyogs par/ /bsam gtan ngoms phyir rtag tu gnas/ /zhes gsungs so/ /dkyil 'khor thams cad du sangs rgyas dang byang chub sems dpa' rnams ni tshogs yongs su rdzogs pas pad+ma dang zla ba'am/ nyi ma la bzhugs par bya la/ 
<p>240a.2</p>'phags pa nyan thos dang rang sangs rgyas rnams ni ye shes dang tshogs phyogs gcig pa yin pa'i phyir/ de dag ni pad+ma 'dab ma ya re zhig la 'khod par bya zhing tshangs pa la sogs pa 'jig rten pa'i lha de dag ni/ tshogs ma lus par bsags par 'dod cing / khams gsum la chags
<p>240a.3</p>pa dang bral ba'i phyir pad+ma dmar po la 'khod par bya la/ 'jig rten pa phal pa rnams ni yon tan de dag dang yang mi ldan pas rang gi stan smos pa med na/ sa nyid la 'khod par bya ste/ ji skad du rnam par snang mdzad mngon par rdzogs par byang chub pa las gsungs pa/ sangs rgyas rnams
<p>240a.4</p>ni thams cad dang / /de sras blo can rnams kyi gdan/ /pad+ma yid las 'byung ba'i mchog /bkra shis 'jig rten rnams kyis bsngags/ /rang sangs rgyas dang dgra bcom pa/ /phyogs gcig shes rab gang grags pa/ /de dag stan du shes par bya/ /pad+ma las byung 'dab ma
<p>240a.5</p>pa'o/ /'jig rten gyi ni lha rnams gang / /tshangs sogs pa yi 'jig rten grags/ /de dag stan ni pad+ma dmar/ /rgyal po rnams kyis bsngags pa'o/ /phal pa rnams ni ci rigs par/ /sa yi bye brag dag la bsam/ /zhes so/ /de bzhin du gang du kha dog dang dbyibs dang / 
<p>240a.6</p>tshad nges par ma gsungs pa der/ rang gi yid la ji ltar dga' bar bsgom par bya'i 'di lung gsal po med do zhes yid gnyis mi bya ste/ de ltar yang rnam par snang mdzad mngon par rdzogs par byang chub pa de nyid las/ gzugs ni gnyis su shes par bya/ /bud med dag ni skyes
<p>240a.7</p>pa nyid/ /yang na kun du thams cad kyi/ /kha dog dbyibs dang gzugs rnams te/ /bsam pas ye shes las byung bas/ /de bas de rnams bsam yas te/ /ye shes mkhyen pa'i ye shes ni/ /sems can don phyir tha dad gyur/ /yid kyi rgya ni ji tsam par/ /stan dang phyag rgya
<p>240b</p>
<p>240b.1</p>dag dang ni/ /lha yi tshad kyang go rims bzhin/ /de tsam du ni shes par bya/ /zhes gsungs so/ /rim pa bzhi po de nyid la sngags pa de'i snying rje rab tu bskyed pa dang bcom ldan 'das khams gsum rnam par rgyal bas ngan 'gro bkug par ston pa'i bdag nyid/ shar du sems can dmyal
<p>240b.2</p>ba rnams dang / lhor dud 'gro rnams dang / nub tu yi dwags rnams dang / byang du phug ron dkar po dang / sbrul nag po dang / rtsangs pa nag po dang / phag rnams las phag gis gsum po za ba ltar gnas par shes par bya'o/ /de ltar rtsa ba'i dkyil 'khor gyi lha rnams bstan
<p>240b.3</p>nas/ da ni rdo rje gtsug tor gyi lha rnams ston te/ dbus su ni rje btsun dam pa shAkya thub pa gser btso ma lta bu phyag g.yas g.yon dag mchog sbyin dang / ting nge 'dzin mdzad pa/ dge slong gi cha lugs can seng ge khri'i pad+ma dang zla bas brgyan pa la rdo rje skyil krung gis bzhugs pa'o/ / 
<p>240b.4</p>shar gyi rtsibs la phyag na rdo rje mdog ljang gu dpa' bo g.yas dang g.yon na rdo rje dang dril bu 'dzin pa'o/ /lhor rgyal ba'i gtsug tor mdog sngo bsangs la/ phyag g.yas g.yon rdo rje dang rgyal mtshan 'dzin pa'o/ /nub tu 'khor los sgyur ba mdog ser po phyag gnyis na gser gyi
<p>240b.5</p>'khor lo rtsibs brgyad pa 'dzin pa'o/ /byang du rnam par rgyal ba mdog ser po phyag g.yas g.yon gnyis na dam pa sbyin pa dang / pad+ma gtsug tor gyis mtshan pa can no/ /shar lhor gzi brjid kyi phung po mdog dmar skya la phyag gnyis nyi ma rin po ches mtshan pa 'dzin pa'o/ /lho nub tu rnam
<p>240b.6</p>par 'joms pa mdog sngo bsangs phyag g.yas g.yon be con dang sdigs mdzub 'dzin pa'o/ /nub byang du rnam par 'thor ba mdog dmar ba phyag g.yas g.yon na ral gri dang sdigs mdzub can no/ /byang shar du gdugs dkar po can mdog dkar po/ phyag gnyis gdugs dkar po
<p>240b.7</p>gser gyi yu ba can 'dzin pa ste/ 'di dag ni rdo rje sems dpa' la sogs pa'i cha lugs bshad pa dang 'dra ba las rgyal ba'i rigs 'ba' zhig yin pas na gtsug tor gyi ming gis mtshan pa'o/ /lha lhag ma rnams ni sngon bzhin no/ /phyag na rdo rje tshe dpag tu med pa'i dkyil 'khor
<p>241a</p>
<p>241a.1</p>du ni dbus su phyag na rdo rje sku mdog dkar po/ phyag gnyis rdo rje dang dril bu thugs kar 'dzin pa dpa' bo'i cha byad can rgyan ma lus pas brgyan pa'o/ /phyogs bzhir rgyal po bzhi 'khor los sgyur ba'i cha lugs can te/ rtsa ba'i dkyil 'khor du ji skad du bshad
<p>241a.2</p>pa las/ 'dir gdan pad+ma dang zla ba 'ba' zhig la lhag ma ni snga ma bzhin no/ /rgyal po chen po bzhi la sogs pa'i dkyil 'khor gyi bdag po khams gsum rnam par rgyal ba ni/ ji ltar rdo rje gtsug tor du bstan pa'i phyag na rdo rje nyid las cung zad khro ba'i ngang tshul can nam/ yang na
<p>241a.3</p>hUM gi phyag rgya rdo rje dang dril bu bcang bar bya'o/ /phyogs lhag ma ni bshad zin to/ /phyogs skyong ba'i dkyil 'khor du yang de bzhin te lhag ma ni bshad zin la/ cung zad du ni nyi ma dang phyag gnyis mdun du shar stod dang shar smad du'o/ /gza'i dkyil 'khor du yang de bzhin te/ lhag
<p>241a.4</p>ma rnams bshad zin to/ /klu chen po rnams kyi dkyil 'khor du yang de bzhin te/ lhag ma rnams ni bshad zin to/ /'jigs byed chen po rnams kyi dkyil 'khor du ni/ dbus su khams gsum rnam par rgyal ba de nyid 'phags pa de kho na 'dus pa'i rgyud las/ ut+pal cher sngo
<p>241a.5</p>'tsher ba'i mdog /rdo rje hUM mdzad bsdus pa ni/ /khro dang bcas par 'dzum pa'i zhal/ /g.yon brkyang tshul du gnas pa ste/ /'bar ba'i phreng bas 'khrigs pa'i 'od/ /g.yon pa'i zhabs kyi mthil gyis ni/ /dbang phyug chen po mnan par bya/ /g.yas pa'i zhabs kyis dka'
<p>241a.6</p>zlog gi/ /nu ma'i steng du gnon pa bri/ /zhes gsungs pa gnas pa ste/ 'di ni rab tu drag po'i dkyil 'khor yin pa'i phyir ro/ /de'i mdun du ni 'jigs byed chen po ste khyu mchog la zhon pa nag po g.yas dang g.yon rtse gsum dang cang te'u thogs pa rab tu 'jigs su rung
<p>241a.7</p>ba/ 'jigs byed ma de dang 'dra ba dang bcas pa'o/ /lhor khyab 'jug mthing ga /g.yas dang g.yon na 'khor lo dbyug pa can nam mkha' lding la zhon pa/ nub tu tshangs pa ngang pa la zhon pa gdong bzhi pa g.yas dang g.yon na spyi blugs dang bgrang phreng can no/ /shar du dbang po dkar
<p>241b</p>
<p>241b.1</p>po sa srung gi bu la zhon pa'o/ /rdo rje dang sdigs mdzub g.yas dang g.yon pas 'dzin pa'o/ /byang shar du tshogs kyi bdag po dmar ba glang po'i gdong can dgra sta dang / la phug g.yas dang g.yon na 'dzin pa byi ba la zhon pa'o/ /byang du lus ngan sngon po rta la zhon pa ne'u le dang rin po
<p>241b.2</p>che'i dbyug to 'dzin pa'o/ /nub byang du b+h+r-ing+gi ri ti lus sha med pa/ keng rus su gnas pa g.yas dang g.yon na phreng ba dang ting nge 'dzin du gnas pa'o/ /lho nub tu gshin rje nag po be con dang / sdigs mdzub g.yas dang g.yon na 'dzin pa'o/ /'dir khyab 'jug la sogs pa thams cad
<p>241b.3</p>kyang rang rang gi phyogs 'dra ba'am/ yang ci dga' ba'i chung ma rnams kyi mgul nas 'khyud pa thams cad kyang rab tu 'jigs pa'i gzugs can du gnas pa'o/ /lhag ma ni snga ma bzhin no/ /lha chen po rnams kyi dkyil 'khor du dbus su snga ma bzhin no/ /shar du lha chen po dkar
<p>241b.4</p>po mig gsum pa/ g.yas dag na tri shU la dang khri rkang 'dzin pa/ g.yon dag na thod pa 'dzin pa/ zla ba phyed pa dang thod pas mgo la mtshan pa khyu mchog la zhon pa'o/ /lhor dbang po ljang sngon sa srung gi bu la zhon pa g.yas dang g.yon dag rdo rje rtse gsum pa dang mchog sbyin no/ /nub
<p>241b.5</p>tu tshangs pa dmar po g.yas dag na pad+ma dang tri shU la 'dzin pa'o/ /g.yon dag na phreng ba dang dbyug pa 'dzin pa ngang pa la gnas pa'o/ /byang du khyab 'jug sngon po g.yas dag na 'khor lo dang dung 'dzin pa/ g.yon dag na rdo rje dang dbyug pa can nam mkha' lding la zhon pa/ byang shar
<p>241b.6</p>du tshogs kyi bdag po dmar skya g.yas dag na dgra sta dang la phug /g.yon dag na la du can byi ba la zhon pa'o/ /shar lhor 'dod pa'i lha dmar po mda' dang gzhu thogs pa'o/ /nub byang du b+h+r-ing+gi ri ti dkar po g.yas na tri shU la/ g.yon na nor bu can no/ /lho nub tu smin drug gi bu
<p>241b.7</p>mgo gsum pa lag gnyis mdung thogs pa'o/ /phyi rol du shar du nag po chen po mig bgrad pa thor tshugs can zla ba tshes pa dang thod pa skam pos mgo la mtshan pa'o/ /lag pa g.yas dang g.yon dang po gnyis na nyi ma dang zla ba 'dzin pa/ 'og ma gnyis rtse gsum pas mtshan
<p>242a</p>
<p>242a.1</p>pa/ seng ge'i khri la sku rten bcas te 'khod pa/ stag lpags kyis smad dkris pa mtshan bgreng ba'am/ yang na lag pa drug pa las g.yas g.yon tha ma seng ge dang khrag gis bkang ba'i thod pa 'dzin pa'o/ /lhor ni stobs bzangs ljang ser sdang mig tu lta ba dang lag pa
<p>242a.2</p>gnyis tri shU la'am bshol thogs pa'o/ /nub tu dge ba'i dbang phyug ste kha dog dmar ba gsus pa che ba nag po chen po'i mtshan ma can no/ /byang du ni stobs chen te stobs bzangs lta bu las 'khor lo thogs pa lta bu'o/ /'di ltar yang rang 'dra ba'i chung mas mgul nas
<p>242a.3</p>'khyud pa'o/ /kha cig na re 'jig rten pa'i dkyil 'khor 'di dag gi lhag ma lus pa rang rang dang 'dra ba'i chung mas 'khyud pa'o zhes zer ro/ /lhag ma rnams ni snga ma bzhin no/ /de bzhin gshegs pa tshe dpag tu med pa'i dkyil 'khor ni dbus su bcom ldan 'das tshe
<p>242a.4</p>mtha' yas sku mdog dkar po phyag g.yon dang g.yas gnyis ting nge 'dzin dang skyabs sbyin mdzad pa/ 'khor los sgyur ba'i rgyal po chas pa lta bu'o/ /shar du phyag na rdo rje sngon bzhin te ljang gu'am dkar po/ byang du khro bo rnam par rgyal ba mdog sngo smug g.yon pa sdigs mdzub
<p>242a.5</p>can/ g.yas rdo rje kun du rtse gdengs pa'o/ /g.yas su 'phags pa nam mkha'i snying po phyag g.yas g.yon dag na ral gri dang rin po che 'dzin pa/ nub tu 'phags pa 'jig rten dbang phyug dmar po phyag g.yon pas pad+ma'i yu ba nas 'dzin cing g.yas pas thugs kar
<p>242a.6</p>'byed pa'o/ /lhag ma rnams ni sngon bzhin no/ /de nas rgyud phyi ma'i phyi mar kun du bzang po la sogs pa'i dkyil 'khor du ni/ dbus su phyag na rdo rje sngon bshad pa lta bu'am/ khams gsum rnam par rgyal ba sngon bshad pa lta bu'o/ /yang na rdo rje sems dpa' rdo rje dang dril
<p>242a.7</p>bu thugs kar 'dzin pa mdog dkar ba bsam/ kun du bzang po ting nge 'dzin gyi phyag na rdo rje rin po ches mtshan pa'am/ bde ba chen po dmar ba phyag dang po na rdo rje dang dril bu 'dzin pa/ phyag 'og ma gnyis na mda' gzhu 'gengs pa dag gang yang rung ba'o/ /mdun du phyag na
<p>242b</p>
<p>242b.1</p>rdo rje ste ljang gu la sngon bzhin no/ /g.yas dang nub dang byang du rdo rje rin chen dang / rdo rje chos dang rdo rje las rnams sngon bzhin no/ /rim pa gnyis pa las sangs rgyas rnam par gzigs dang / thams cad skyob dang / gtsug tor can dang / 'khor ba 'jig dang / gser thub dang / 
<p>242b.2</p>'od srungs dang / mar me mdzad dang / shAkya'i tog dag shar nas brtsams te/ dge slong gi cha byad can spyod lam mdzes pa gser btso ma'i mdog can mnyam pa'i skyil krung la ting nge 'dzin gyi phyag rgya can no/ /rim pa gsum pa la rdo rje sems dpa' la sogs pa sngon bzhin no/ / 
<p>242b.3</p>rim pa bzhi pa la byams pa la sogs pa sngon bzhin no/ /rim pa lnga pa la nyan thos dang rang sangs rgyas rnams sngon bzhin no/ /rim pa drug pa la lha chen po bzhi dang / rgyal po chen po bzhi dang phyogs skyong ba bcu gcig ste sngon bzhin no/ /rim pa bdun pa la gza' dang rgyu skar
<p>242b.4</p>dang / sa'i lha nas phag gi bar du ste sngon bzhin no/ /rdo rje khro bo'i dkyil 'khor du ni/ dbus su khro bo me'i nyi ma 'jigs byed kyi dkyil 'khor bdag po lta bu'o/ /'jig rten gsum snang ni sngon po g.yas dang g.yon rdo rje rtse lnga pa dang nyi ma 'dzin pa'o/ /'jig rten
<p>242b.5</p>gsum 'dul ni ser po g.yas dang g.yon na ral gri dang sdigs mdzub bo/ /'jig rten gsum 'joms ni dmar po g.yas dang g.yon na dgra sta dang sdigs mdzub bo/ /'jig rten gsum 'ching ni lcags kyu dang lcags sgrog go/ /rdo rje bdud rtsi ni sngo ba phyag gnyis dpung par
<p>242b.6</p>bsnol ba'o/ /dbyug pa sngon po ni sngo skya g.yas dang g.yon na be con dang sdigs mdzub zhags pa can no/ /mi g.yo ba ni smug nag g.yas g.yon rdo rje dang sdigs mdzub can no/ /rta mgrin dmar po g.yas g.yon be con dang sdigs mdzub can no/ /dus kyi lcags kyu ni dkar ba g.yas
<p>242b.7</p>g.yon lcags kyu dang sdigs mdzub ste/ 'og ma dag gis kyang g.yon pa rnams sdigs mdzub bo/ /dus kyi zhags pa sngon po g.yas na zhags pa can no/ /dus kyi 'ching ba dmar ba lcags sgrog can no/ /dus kyi chags pa ljang gu g.yas dril bu'o/ /dus kyi srin po ni
<p>243a</p>
<p>243a.1</p>nag po g.yas g.yon be con dang sdigs mdzub can no/ /dus kyi dbyig pa ni smug nag g.yas g.yon be con dang sdigs mdzub bo/ /dus kyi gnod sbyin mo ni smug nag g.yas g.yon mche ba dang skyabs sbyin can no/ /dus kyi mtshan mo ni nag mo g.yon dgra sta
<p>243a.2</p>dang sdigs mdzub can no/ /'di rnams kyis ji lta ba 'dod pa'i ma rungs pa rnams g.yon brkyang bas brdzis pa la/ g.yon pas sna tshogs pad+ma'i nyi ma mnan pa ste/ shar gyi rtsibs nas gzung ste'o/ /dus kyi srin mo la sogs pa ni lha'i snam bu'i gra bzhir shar lho nas brtsams te'o/ / 
<p>243a.3</p>yang na phyag ni brgya phrag du mar ldan zhing bya ba dang / rgyu ma thogs shing dbu mtha' yas/ /zhes gsungs pas/ dbyibs nges pa ci zhig bya ste/ blo la ji ltar nus pa'i dbu dang phyag dang cha lugs mi bzad par bsgom zhing bri bar bya'o/ /kha cig dgod pa gzhan du byed pa ni mi rigs te/ 
<p>243a.4</p>che ba'i cho ga ste/ rtsibs bcu gnyis zhes gsungs pa'i phyir ro/ /de bzhin du dbyibs nges pa yang bsal zin to/ /sgo skyong rnams ni sngon bzhin no/ /de ltar lha'i tshogs 'di snyed kyi gnas su gyur pa'i phyir/ /lha'i mchog thams cad kyi dga' ba'i tshal yid du 'ong ba zhes bya
<p>243a.5</p>ba gsungs te/ bcom ldan 'das thugs rje chen pos 'gro ba la phan pa'i phyir zhugs pa ni kha dog dang dbyibs dang / rang bzhin spyod lam dang / skyes pa dang bud med dang / 'gro ba rigs sna tshogs su snang bas ji ltar rigs par 'gro ba rnams 'dul bar mdzad pa ste/ ji skad
<p>243a.6</p>du zla gsang thig le zhes bya ba rnal 'byor gyi rgyud las kyang / res 'ga' 'dod dbang rgyal po ste/ /res 'ga' 'dod pa rgyab kyis phyogs/ /res 'ga' zhi ba res 'ga' drag /res 'ga' gdon chen bgegs mdzad de/ /de la sogs te mtha' yas pa/ /phyag rgya 'di yis rgyas
<p>243a.7</p>btab pas/ /ci dga' dngos grub 'dod pa la/ /bdag gi ngo bor ston par byed/ /ces gsungs te/ de'i phyir yang dag par na bcom ldan 'das nyid 'khor phun sum tshogs par yang snang ste/ 'chad pa por ste de ni chos so/ /rang yon tan ldan pas nyan pa'ang nga zhes
<p>243b</p>
<p>243b.1</p>gsungs pa lta bu'o/ /de ltar lha'i mchog thams cad ces bya ba'i bshad pa mchog ma brjod nas/ da ni yang tha mal pa nyid la 'jug par bya ste/ lha rnams nyid mchog yin la de rnams thams cad dga' ba'i tshal lam/ yang na sum cu rtsa gsum gyi lha rnams kyi nang na mchog
<p>243b.2</p>ni dga' ba'i tshal na gnas pa rnams te/ de rtag tu yid dga' ba'i phyir ro/ /ci de rnams la yang tha dad pa yod dam zhe na/ los kyang ste sum cu rtsa gsum zhes bya ba nyid kyang chos bzang na gnas pa la sogs pa sum cu rtsa gsum nyid/ 'phags pa dam pa'i chos dran pa nye
<p>243b.3</p>bar gzhag pa las gsungs pa ni bstan bcos las grags pa yin/ drag po bcu gcig la sogs pa sum cu rtsa gsum ni/ 'jig rten la grags pa'o/ /dga' ba'i tshal zhes bya ba ni/ grong khyer chen po blta na sdug ces bya ba'i byang phyogs dpag tshad nyi shu 'das pa na/ skyed
<p>243b.4</p>mos tshal dga' ba zhes bya ba chur dpag tshad nyis brgya lnga bcu/ rgyar dpag tshad nyis brgya lnga bcu/ mtha' skor du dpag tshad stong yod pa ste/ gser gyi ra bas bskor ba bla gab can/ 'dod pa thams cad sbyor ba/ bdud rtsi rnam pa bzhi dang / shing dang rdzing dang / me tog phun
<p>243b.5</p>sum tshogs pa/ gser gyi bye ma bdal ba yod de/ de bas na yid du 'ong ba zhes bya ba nas/ lha dang lha'i bu mo sna tshogs pa rnam par rtse ba zhes bya ba'i bar du smos pa yin no/ /de ltar na dga' ba'i tshal ni ha cang ches la/ 'khor dang bcas pa bcom ldan 'das rab tu yang rgya
<p>243b.6</p>che ba ji ltar 'dzin nus she na/ de ni sangs rgyas kyi byin gyi rlabs kyis bsnyung gi rtse tsam gyi sa phyogs kyang rab tu yangs la yid du 'ong bar 'gyur zhing / rgyal ba zhi bar gshegs nas ni dman zhing kho re chung bar 'gyur te/ ji skad du 'phags pa sdong po bkod pa las/ gang tshe rgyal
<p>243b.7</p>ba mya ngan 'das gyur pa/ /de tshe de yi zhing rnams 'grib par 'gyur/ /zhing gi rgya mtsho de yang nyon mongs ldan/ /sems can rnams kyang kun nas nyon mongs 'gyur/ /zhes gsungs la/ yang gzhan du gsungs pa/ skra tsam khyon la sangs rgyas mang po ni/ /gang+gA'i klung gi
<p>244a</p>
<p>244a.1</p>bye ma ji snyed pa/ /rgyal ba de rnams zhing yang de snyed de/ /de yang skal ba mi mnyam mtshan nyid bcas/ /skra tsam khyon 'dir 'gro ba lngar gtogs pa/ /dmyal ba rnams dang dud 'gro'i 'gro ba dang / /gshin rje'i 'jig rten lha dang mi rnams kyang / /dogs pa dag
<p>244a.2</p>dang nye bar gtser ba'ang med/ /de ltar rgyal ba'i chos de bsam mi khyab/ /ces so/ /de bas na 'phags pa sdom pa gsum bstan pa las/ ri'i rgyal po bya rgod kyi phung po de ni mtho ba zlum pa gnas 'phang dang rgyar yangs pa zhes bya ba la sogs pa bstan pa yang sdud pa pos legs
<p>244a.3</p>par smras pa ste/ ri de yang sangs rgyas bzhugs shing 'tsho ba de na de ltar bden la/ deng sang na ni ri rab tu chung bar snang bas so/ /yang chos thams cad gzugs brnyan ltar ma shes shing / bsod nams ma byas pa la dman zhing tha gru chung la/ de dag bsod nams byas pa
<p>244a.4</p>dang / chos thams cad gzugs brnyan ltar shes pa dag la/ rab tu yangs shing bzang la 'byor bar snang ba ni/ ji ltar 'phags pa dri ma med par grags pas bstan pa zhes bya ba'i mdo las/ tshangs pa ral pa can gyis/ 'phags pa shA ri'i bu la smras pa/ btsun pa shA ri'i
<p>244a.5</p>bu de bzhin gshegs pa'i sangs rgyas kyi zhing 'di yongs su ma dag go zhes ma zer cig /btsun pa shA ri'i bu bcom ldan 'das kyi sangs rgyas kyi zhing yongs su dag pa 'di lta ste/ dper na btsun pa shA ri'i bu gzhan 'phrul dbang byed kyi lha'i gnas bkod pa bzhin du/ bcom ldan
<p>244a.6</p>'das shAkya thub pa'i sangs rgyas kyi zhing bkod pa yang nged kyis de 'dra bar mthong ngo zhes gsungs pa lta bu'o/ /de ltar na dga' ba'i tshal de'i me tog la sogs pa ma lus pa bcom ldan 'das kyi byin gyi rlabs yin nam zhe na/ lha de dag gi rang gi las las byung ba yang yod de/ 
<p>244a.7</p>ji skad du 'phags pa kun nas sgo'i le'u zhes bya ba'i mdo las/ rnam rtog dge las byung ba yi/ /las dge'i 'bras bu lha rnams te/ /rab tu dang ba'i yid kyis ni/ /mdzes pa'i lha rnams mngon par 'grub/ /gzhal med khang pa nyams dga' ba/ /de dag gzhan sus byas pa
<p>244b</p>
<p>244b.1</p>min/ /me tog man+dA ra ba yang / /de dag gzhan sus bskyed pa min/ /sgyu ma'i las las kun 'byung ste/ /byung ba rnams kyang bsam du med/ /ces gsungs pas/ de la yid du 'ong ba zhes bya ba ni mdor bstan pa yin la/ rnam par rtsen pa zhes bya ba'i bar du lhag ma rnams
<p>244b.2</p>kyis ni rgyas par bstan pa'o/ /de la nor bu dang gser gyi zhing zhes bya ba la nor bu ni/ pad+ma rA ga la sogs pa'o/ /gser ni gser dang sa le sbram mo/ /shing ni a mra la sogs pa'i ljon pa'o/ /de dag kyang rab tu yid du 'ong ba'i yal ga dang / lcug mar bcas pa dang zhes
<p>244b.3</p>bya ba ste/ yal ga ni rang gi yal ga dang yal ga phre'u yin la/ lcug ma ni sdong po gcig las grub cing gsar bur 'thon pa/ yan lag med pa'i ldum bu rnams so/ /de yang gser gyi shing rnams kyi yan lag ni nor bu lcug ma'i dngul/ nor bu'i shing rnams ni yal ga ni
<p>244b.4</p>gser/ lcug ma ni be+e DUr+ya zhes bya ba la sogs pa mdo sde gang dag lha'i yul gyi bde ba ston pa de dag las rgyas par drang ngo / /shing gel pa dang zhes bya ba la/ shing gang zhig rang bzhin gyis phra zhing drung rab tu stug pa/ me tog dang 'bras bu rab tu rgyas pas rang gi lcug ma'i rtse
<p>244b.5</p>mo g.yur za ba/ ched du bris pa ltar gnas pa de dag ni/ shing gel pa ste ji ltar rgun shing rab tu smin pa dag bzhin te/ ji skad du slob dpon zhi ba'i lha'i zhal snga nas/ shing gang 'bras bzang yal ga 'dud pa dang / /zhes smos pa lta bu'o/ /sman dang zhes bya ba ni/ lha yul gyi
<p>244b.6</p>shing gel pa la sogs pa de dag gi rtsa ba dang / 'bras bu dang / lo ma la sogs pa ji snyed pa de dag ni sman yin te/ lha rnams yid rab tu dul ba'i dbang las gnas der smin pa'i rtsa la sogs pa ni dug med pa 'jam pa reg na bde ba gnod pa med pa dag yin te/ de yang srog gcod
<p>244b.7</p>pa gnod sems dang bcas te spangs pa'i rgyu las grub pa'o/ /me tog ka ma la dang zhes bya ba la sogs pa ni go sla'o/ /sogs pa sna tshogs pa dang zhes bya ba ni/ 'jig rten gyi khams gzhan gyi me tog byang chub sems dpa' rnams kyi 'ongs pa dang / sprul pa las byung ba
<p>245a</p>
<p>245a.1</p>la sogs pa bsdu'o/ /dpag bsam gyi shing gis mdzes par byas shing zhes bya ba la/ rang gi rtog pa dang rjes su mthun pa'i 'dod pa ster ba'i shing dkar po dang / ser po dang / dmar po dang / sngon po bzhi'i phreng bas nyams dga' shing mdzes par byas so/ /rgyan sna
<p>245a.2</p>tshogs kyis brgyan pa zhes bya ba ni/ zla ba kham pa lta bu dang / me long dang / rgyan mdongs lta bu dang / gzhan yang rgyan snang ba dang mi snang ba rab tu mang pos spras pa'o/ /bya mang po sna tshogs skad 'byin pa zhes bya ba la/ ngang pa dang bzhad la sogs pa rin po che'i 'dab ma dang / mchu sder
<p>245a.3</p>can ri mor bris pa ltar mdzes pa/ lha rnams yid du dga' ba der 'debs pa'i bzhon par gyur pa/ yid du 'thad cing rnar snyan pa'i tshigs su bcad pas lha rnams la gdams pa smra ba/ lha'i longs spyod la mtshungs par spyod pa/ tshul khrims dang bral bas dud 'gro'i 'gro bar
<p>245a.4</p>'gyur ba/ bde ba'i dbang po las mtho ris par bgrang ba'i bya de rnams kyis yid du dga' bar byas rnga dang cang te'u dang / kerko dang / gling bu dang / rnga mo che la sogs pa'i sgra bsgrags pa zhes bya ba la/ kerko ni 'jig rten na di mug kha zhes grags pa'i rnga'o/ /lhag ma ni go sla ste/ de
<p>245a.5</p>dag kyang kha cig ni yid las byung ba/ kha cig ni dpag bsam gyi shing las byung ba/ kha cig ni ched du byas pa dag ste/ yid las byung ba dag ni gzugs med pa sgra tsam grag pa/ lha rnams bag med pa las bzlog pa'i tshigs su bcad pa mang po sgrogs pa/ phal cher brgya byin
<p>245a.6</p>gyi yid las byung ba yin te/ rgya cher ni 'phags pa dam pa'i chos dran pa nye bar gzhag pa la sogs pa lha yul gyi bde ba rgyas par ston pa'i mdo sde rnams las drang ngo / /brgya byin dang tshangs pa la sogs pa lha dang lha'i bu mo mang po sna tshogs rnam par rtse ba zhes bya ba la/ 'dis
<p>245a.7</p>mchod sbyin brgya byin pa'am/ rang gi srid thub pas na brgya byin te/ lha'i sde dpon rgyun du zhugs pa srid pa lan bdun pa 'phags pa'i khongs su gtogs pa dang / tshangs pa zhes bya ba rang gi sa las gzhan pa bas che ba'am/ 'dod pa'i 'dod chags kyi gdung ba zhi bas bsil
<p>245b</p>
<p>245b.1</p>bar 'gyur bas tshangs pa ste de dang / sogs pa zhes smos pa ni lha'i sde dpon tsan+dan dang / lha chen po dang khyab 'jug dang / smin drug gzhon nu la sogs pa gang dag dbang che bar grags pa rnams dang / gzhan yang lha dang lha'i bu mo sna tshogs pa zhes bya ba la/ 'di dag ni mdzes pa
<p>245b.2</p>dang ldan pa ste/ de yang 'dod pa'i khams pa yin pas na/ pho dang mo'i dbang po dang ldan pa/ na tshod dang / bong sa dang ming dang / dbyibs sna tshogs pa de rnams bgad pa dang / chu la rkyal ba dang / me tog 'phen pa dang / khrus byed pa la sogs pa byis pa'i spyod pa grangs med pas
<p>245b.3</p>mngon par rtse zhing dal bar gyur gyi bar du yongs su mi gtong bas na/ khyad par du rtse ba ni/ rnam par rtse ba zhes bya ste/ lha rnams ni bag med pa'i dbang las rtsed mo la rab tu zhugs pas/ sngon nye gnas su gyur pa'i lha'i bu zhig gis 'phags pa maud gal gyi bu mkhan por gyur pa
<p>245b.4</p>sor mo bsgrengs pa'i gus pa la mchog tu smras so zhes gsungs pa lta bu'o/ /'o na ci'i phyir rgyud kyi rgyal po 'di dag dga' ba'i tshal der gsungs she na/ nor bu dri ma med pa la phan gdags par bzhed pas de'i 'phel bar gyur pa'i gnas der bshad par shes par bya'o/ /de yang zhu
<p>245b.5</p>bar gyur pa'i rkyen du gzigs nas 'dzam bu'i gling nas der gshegs pa ltar bstan pa ste/ rab tu thugs rje che ba'i phyir ro/ /kha cig na re rgyud 'di mchog yin pa'i phyir gnas mchog tu gsungs so zhes zer te/ de ltar na 'di gzhan 'phrul dbang byed la sogs par ci'i phyir mi
<p>245b.6</p>gsungs so/ /sum cu rtsa gsum gyi ris ni lha'i ris gong ma gong ma'i drung na phyag dar gyi phung po dang 'dra'o zhes 'phags pa rgya cher rol pa las gsungs te/ de bas na de ni mi rigs so/ /sangs rgyas dang byang chub sems dpa' thams cad kyis byin gyis brlabs pa na zhes bya ba ni/ de
<p>245b.7</p>dag gis lhag par brten cing longs spyad pa nyid kyi byin gyis brlabs pa ste/ ji skad du/ yon tan gang dag rgyan ltar dam pa ni/ /gang dang gang du skyes par gyur pa dag /de dag de ni bkra shis ldan bshad de/ /'bab stegs de yin dka' thub gnas de yin/ /zhes bshad
<p>246a</p>
<p>246a.1</p>pa dang / yang gsungs pa/ gnas gang dag tu 'gro ba'o/ /mig gis rtag par khyod mthong zhing / /gang zhig khyod kyi zhal lta ba/ /'jig rten de nyid bsod nams ldan/ /zhes nges par gnas kyang byin gyis brlabs par zur gyis bstan par 'gyur ro/ /'dir
<p>246a.2</p>gzugs bor na byin gyis brlabs pa zhes bya ba yang / sa phyogs de rdo rje ltar sra zhing 'jig pa'i mes kyang mi gnon la/ de na gnas pa rnams la bdud dang bdud kyi ris pa'i yi dwags la sogs pas mi tshugs par byas pa/ dus rab tu ring po'i bar du yang dngos grub 'byung ba'i
<p>246a.3</p>gnas su byin gyis brlabs pa byas pa ste/ de yang 'phags pa rab tu grub par byed pa las ji skad du gsungs pa/ de nas gzhan yang bshad pa ni/ bsgrub pa'i gnas kyi mtshan nyid de/ /gang gi yul du gnas na ni/ /dngos grub myur du thob 'gyur ba'o/ /gang du bdud bzhi
<p>246a.4</p>btul nas ni/ /bcom ldan mngon par sangs rgyas la/ /dngos grub mang po kun gyi mchog /rmad byung go 'phang thob gyur pa/ /chu bo nai rany+dza na'i 'gram/ /yid du 'ong zhing 'tshe med pa/ /dngos grub zhing ni dam pa ste/ /bcom ldan 'das ni nyid kyis gsungs/ /der ni bdud
<p>246a.5</p>rnams mang pos kyang / /gnod par bya bar mi nus te/ /de bas der ni las rnams kun/ /sgrub pa pos ni bsgrim ste brtsams/ /gang du chos rnams bstan pa dang / /thub pa zhi bar gyur pa dang / /dam pa smin par bya ba'i phyir/ /skye ba gang du bstan pa yi/ /gnas de rnams su
<p>246a.6</p>dngos grub ni/ /rnam pa gsum dag kun du bstan/ /nges shing myur la rgya che zhing / /bgegs med par yang der 'gyur ro/ /bsod nams can gyi gnas rnams gang / /sangs rgyas rnams dang de'i slob ma/ /bskal pa chen po bzhugs bzhugs pa/ /de dag tu yang
<p>246a.7</p>'grub par bsgrags/ /zhes so/ /de'i phyogs gang du yang bzhugs pa de lhag par yon tan dang ldan par gnas pas/ sangs rgyas dang byang chub sems dpa' phyir mi ldog pa rnams kyis byin gyis brlabs pa'o/ /gal te byin gyis rlob pa po nyid kyi don ma rtogs so zhe na/ 
<p>246b</p>
<p>246b.1</p>de'i phyir sangs rgyas zhes bya ba ni ji skad du/ gang gis sa bcu bsgrubs nas ni/ /dbang bcu legs rtogs khong du chud/ /stong pa sgyu ma 'dra ba'i chos/ /rnam pa thams cad mkhyen cing 'dir/ /'jig rten kun gyi tshul mkhyen pa/ /sangs rgyas zhes ni bya ba yin/ /zhes gsungs
<p>246b.2</p>so/ /byang chub sems dpa' zhes bya ba ni bshad zin to/ /brgya byin dang zhes bya ba nas/ phyir mi ldog pa'i byang chub sems dpa'i dge 'dun mtha' thug pa med pa rnams kyis zhes bya ba'i bar gyis ni/ 'jig rten dang 'jig rten las 'das pa'i 'khor mchog bstan to/ /tshig
<p>246b.3</p>gi don ni 'di lta ste/ brgya byin dang tshangs pa zhes bya ba ni/ snga ma bshad pa lta bu'o/ /lha dang zhes bya ba la/ rnam rtog dge las byung ba yi/ /las dge'i 'bras bu lha rnams te/ /rab tu dang ba'i yid kyis ni/ /mdzes pa'i lha rnams mngon par grub/ /gzhal med
<p>246b.4</p>khang pa nyams dga' ba/ /de dag gzhan sus byas pa min/ /me tog man+dA ra ba yang / /de dag gzhan sus bskyed pa min/ /sgyu ma'i las lam kun 'byung bas/ /'byung ba rnams kyang bsam du med/ /bzang por snang ba'i be+e DUr+ya/ /log par sgrub pa rnams
<p>246b.5</p>kyang brdzun/ /yang dag min las kun bskyed pas/ /lha rnams brdzun par shes pas na/ /ting 'dzin zhi ba brjod pa ni/ /lha yi gzugs kyis bstan pa yin/ /zhes so/ /rig 'dzin zhes bya ba la/ gsang sngags la sogs pa'i mthus nam mkha' la 'gro bar nus pa rig sngags
<p>246b.6</p>kyi thabs 'dzin par 'dod pa thams cad 'byor pa ni rig 'dzin te/ ji skad du 'phags pa rab tu grub par byed pa las gsungs pa/ blo can grub nas nam mkha' la/ /ci bde bar ni 'gro bar bya/ /grub pa rnams dang lhan cig tu/ /'o na cis kyang mi tshugs 'gyur/ /pha rol
<p>246b.7</p>gnod pa byed pa ni/ /sdang ba rnams kyis yongs mi tshugs/ /rtag tu bdag gi lha nyid ni/ /yid kyis yongs su bzlas par bya/ /bdag gi grub pa'i rdzas la yang / /rtag tu dran zhing blta bar bya/ /rig sngags rgyal po bzlas nas ni/ /sgrub pa rnams kyis mchod par 'gyur/ / 
<p>247a</p>
<p>247a.1</p>rigs kyi rig sngags bzlas na ni/ /grub pa 'jigs pa kun las thar/ /phan tshun dag tu mthong na ni/ /dam tshig rigs kyi phyag rgya dang / /grub pa'i rdzas kyang bstan pa dang / /mkhas pa legs par smras par bya/ /legs par 'ongs sam bde'am zhes/ / 
<p>247a.2</p>thog mar mthong nas mngon par brjod/ /gang nas 'ongs zhes zer na yang / /dri ba'i lan ni gdab par bya/ /lha yi gnas ni thams cad dang / /shing gcig lam ni bzhi mdo dang / /dka' thub nags dang byin can nas/ /mchod sbyin gnas dang bram ze'i gnas/ /mu stegs
<p>247a.3</p>la sogs grub pa des/ /nam yang 'da' bar mi bya'o/ /nga rgyal gyis ni 'das gyur na/ /'khrugs nas mod la lhung bar 'gyur/ /bag med dam tshig nyams na ni/ /rig sngags rgyal po yid kyis bzlas/ /lhung ngam ltung bar gyur kyang rung / /de nas de ma thag tu ldang / / 
<p>247a.4</p>nam mkha' dag la gzugs med pa'i/ /'phrul gyi mig can lam rnams ni/ /rab tu grub pa dag gis rig /rnal 'byor can rnams 'gro ba bzhin/ /de las 'gro ba 'ong ba dag /sngon chad sprul pa'i lam nas 'gro/ /bsod nams dbang gis gnas pa'i phyir/ /khyim yang
<p>247a.5</p>ji ltar 'dod pa 'byung / /kun du ljon shing mang por ldan/ /bya rnams du ma phan tshun rgyu/ /lha yi bud med rgyu ba yi/ /rgyan gyi sgra ni rab tu grags/ /de yi glu gar sil snyan gyi/ /mngon par dga' ba'i yon tan gsal/ /me tog bzang po'i bsrung gis khyab/ /mar me'i 'od ni
<p>247a.6</p>rab tu gsal/ /gang dang gang du kun brtags pa/ /der ni dpag bsam ljon shing che/ /'dod pa thams cad kun 'byor pa/ /rmad du byung ba'i mtshan nyid 'byung / /rin chen rdo leb la sogs phyir/ /rin chen bzhi las 'bab pa'i chu/ /ne'u seng dag dang ldan pa'i sa/ /thams
<p>247a.7</p>cad du yang mngon par 'byung / /rgyan rnams dang ni gos rnams dang / /rtsed mo'i yo byad rnams dang ni/ /bdud rtsi'i 'bras bu sogs ldan pa'o/ /dpal gyi shing yang de las skye/ /de ltar grub par 'dod pa'i rnams/ /ji ltar 'dod pa thams cad 'grub/ /grub par gyur nas de
<p>247b</p>
<p>247b.1</p>nas ni/ /srung ba la ni 'bad par bya/ /skyed mos tshal ni gtsang ma'am/ /ri rnams kyi ni rtse mo'am/ /rgya mtsho yi ni gling dag gam/ /'bab chu yi ni 'gram yang rung / /rang gi 'phrul gyis sprul pa dang / /grub pa dka' phyir sprul pa byed/ /grub pa gzhan dang lhan cig tu/ / 
<p>247b.2</p>sngon du grub nas gnas su'ang rung / /zhes pas te/ 'dir rgya cher brjod pa ni 'og nas rig 'dzin gyi tshul brjod pa la dgos pa blo la bzhag nas brjod par zad do/ /de yang / rig pa 'dzin pa'i gtso bo ni/ /rig sngags 'chang gi rgyal po yang / /kuny+dzar zhes bya ba dang / / 
<p>247b.3</p>tsi tam+ka dang ki ri ti/ /ma mo'i lus su lo tsa na/ /tsi tra b+ha na su sid+d+hA r+tha/ /rig sngags 'chang gi bdag po ste/ /bdun po de dag rigs kyi gtso/ /sngon po grub ste mthu chen rnams/ /dkyil 'khor dag ni thams cad la/ /lho yi phyogs su tha dad dgod/ /ces bya ba gsungs pa
<p>247b.4</p>rnams yin la/ de dag nyid 'khor lha'i bu mo 'khor bye ba khrag khrig brgya stong du ma dang bcas pa'o/ glegs bam la la las ni/ brgya byin dang tshangs pa la sogs pa dang / lha'i rig 'dzin 'khor lha'i bu mo bye ba khrag khrig brgya stong du ma dang zhes 'don te/ /der ni lha'i 'khor
<p>247b.5</p>gtso bo smos pas bsdus la/ 'di lha yang yin la rig 'dzin yang yin zhes gzhi mthun pa'i bsdu ba bya'o/ /gnod sbyin dang zhes bya ba ni/ 'phags pa kun nas sgo'i le'u zhes bya ba'i mdo las gsungs pa/ sems ni rnam par gyur pa las/ /'jigs pa'i gzugs ni
<p>247b.6</p>mngon grub pa/ /lus kyi bong tshod che ba yang / /sems gcig gis ni kun du bskyed/ /sems la 'jigs pa yod min te/ /tshogs pa dag las 'jigs pa skye/ /yod pa min pa'i las rnams las/ /mi sdug rnam pa bsam yas ltos/ /mi sdug rnam pa bsam yas pa/ / 
<p>247b.7</p>shin tu stongs par shes pas na/ /ting 'dzin zhi ba brjod pa ni/ /gnod sbyin gzugs kyis bstan pa yin/ /zhes so/ /srin po dang zhes bya ba la/ /bdag bsrung ba las sdug bsngal 'grub/ /bdag nyid nye bar mi dmigs pas/ /gzhan bsrung ba las kun brtson
<p>248a</p>
<p>248a.1</p>pa/ /de tshe bde ba rgya chen 'grub/ /ces bya'o/ /lha ma yin zhes bya ba la/ /a yis rgyas btab lha min te/ /skye ba med las yang dag 'byung / /'gag med 'byung ba yod min pas/ /lha ma yin gyi ting 'dzin bstan/ /zhes bya'o/ /dri za dang zhes bya ba la/ chos de
<p>248a.2</p>shin tu 'gro med kyang / /'gro ba'i sgrar ni brjod pas ni/ /'gro bas 'gro ba med shes pas/ /dri za'i ting 'dzin bstan pa yin/ /zhes bya'o/ /mi'am ci dang zhes bya ba la/ byas min byas pa'i las kyis ni/ /mi'am ci nyid kun du bskyed/ /'di dag skye ba med shes pas/ / 
<p>248a.3</p>mi'am ci yi ting 'dzin bstan/ /zhes bya'o/ /lto 'phye chen po zhes bya ba las/ ming gang gis ni chos 'di dag /'jig rten dag tu sna tshogs gzhag /chos de 'di la yod ma yin/ /med pas thams cad kun du brtags/ /kun du brtags par kun shes na/ /ngo bo nyid kyi
<p>248a.4</p>kun rtog med/ /ting 'dzin zhi ba brjod pa ni/ /lto 'phye chen po'i gzugs kyis bstan/ /zhes bya'o/ /klu zhes bya ba la/ mi bzod bskyed pa byas nas ni/ /yod min sprin gyi gzugs ston cing / /char pa'i rgyun dag rab 'bebs pa/ /de dag nang na mi gnas kyang / /'dzam bu'i gling
<p>248a.5</p>'dir rgya mtsho dang / /klung dang dug can yongs su 'gengs/ /sngon gyi mtha'a'am phyi ma'i mtha'/ /chu ni 'byung bar yod ma yin/ /de dang mtshungs pa'i sems can kun/ /rtsom pa sna tshogs bslabs pa rnams/ /las rnams sna tshogs ston byed kyang / /las de 'byung ba yod ma yin/ / 
<p>248a.6</p>mkhas pas byis pa rmongs byed pa'i/ /rgyu 'di ma byung shes pas na/ /bde ba ma yin bden snang bas/ /klu yi ting nge 'dzin du bstan/ /zhes bya'o/ /de ltar 'phags pa kun nas sgo'i le'u'i mdo'i rjes su 'brangs te bshad pa 'di ni 'khor mchog ston pa yin par rang rang gi
<p>248a.7</p>longs spyod dang / gzugs dang / ming gis rnam par thar pa skyed nus shing rtogs pa ston pa'i bshad pa mchog tu 'gyur ba'o/ /sogs pa 'khor du ma dang zhes bya ba ni mkha' 'gro ma dang / ma mo dang / gza' dang rgyu skar dang / sha za dang 'dre la sogs pa rab tu mang por 'dus par
<p>248b</p>
<p>248b.1</p>ston pa ste/ dkyil 'khor chen po 'chad par 'gyur ba las/ smos pa rnams 'dir yang 'dus par 'thad pa'i phyir ro/ /da ni 'jig rten las 'das pa'i 'khor bstan pa'i phyir/ byang chub sems dpa' sems dpa' chen po bye ba khrag khrig phrag brgya la 'di lta ste/ byang chub sems
<p>248b.2</p>dpa' sems dpa' chen po blo gros tshad med pa dang zhes bya ba la sogs pa smos te/ de la byang chub ni chos kyi dbyings kyi rang bzhin ji lta ba bzhin du gnas pa dang mthun pa ni rnam par mi rtog pa'i ye shes sangs rgyas kyis kun du bzang po'o/ /de rtogs par bya bar sems pa ni sems
<p>248b.3</p>dpa' ste/ de ltar yang rnam par snang mdzad mngon par byang chub pa la sogs pa smos te/ byang chub nam mkha'i mtshan nyid de/ /kun du rtog pa thams cad spangs/ /gang zhig de rtogs 'dod pa de/ /byang chub sems dpa' zhes bya'o/ /zhes gsungs so/ /de nyid 'gro ba'i tshogs
<p>248b.4</p>chen po'i don la sems pas na sems dpa' chen po'o/ /blo gros mi g.yo ba dang zhes bya ba la/ 'di ni blo gros chos kyi dbyings las mi g.yo bas blo gros mi g.yo ba'o/ /blo gros yangs pa dang zhes bya ba la/ chos kyi dbyings kyis klas pa'i bden pa gnyis 'di'i blo gros skad
<p>248b.5</p>cig ma gcig gi yul du byed byed pas na blo gros rgya che ba'o/ /kun du blo gros dang zhes bya ba la/ 'gro ba ji snyed pa de snyed du 'di'i blo gros kun du gnas pas na kun du blo gros so/ /blo gros mtha' yas pa dang zhes bya ba la/ 'di'i blo gros mtha' yas pas 'khor ba'i mtha' dang
<p>248b.6</p>mnyam pas blo gros mtha' yas pa'o/ /blo gros pad+ma dang zhes bya ba la/ 'di'i blo gros pad+ma ltar gnas kyi nyes pas mi gos pas na blo gros pad+ma'o/ /blo gros chen po dang zhes bya ba la/ 'di'i blo gros 'bras bu chen po sangs rgyas nyid skyed pas na blo gros chen po'o/ /blo gros
<p>248b.7</p>lha rdzas dang zhes bya ba la/ 'di'i blo gros bum pa bzang po la sogs par ston par byed pas na blo gros lha rdzas so/ /byang chub sems dpa' sems dpa' chen po zhes bya ba ni snga ma bzhin no/ /blo gros sna tshogs zhes bya ba ni/ 'di'i blo gros ni shes bya sna tshogs pa ltar skye bas na
<p>249a</p>
<p>249a.1</p>blo gros sna tshogs so/ /sogs pas smos pa ni byang chub sems dpa'i tshogs pa lhag ma rnams bsdu'o/ /phyir mi ldog pa'i byang chub sems dpa'i dge 'dun zhes bya ba ni/ drod thob pa yang can sha stag yin te/ nges 'byed yan lag nas gzung ste/ /mthong dang
<p>249a.2</p>goms pa'i sa dag la/ /byang chub sems dpa' gang dag gnas/ /de 'dir phyir mi ldog pa'i tshogs/ /zhes gsungs pas so/ /de nyid mi phyed pas na dge 'dun te/ ji skad du/ sangs rgyas chos dang dge 'dun rnams/ /bdud rnams bye ba brgya yis kyang / /bskal
<p>249a.3</p>pa brgyar yang mi phyed de/ /de nas dge 'dun zhes brjod do/ /zhes gsungs so/ /mtha' thug pa med pa rnams kyis zhes bya ba ni/ rab tu yang mang bas so so'i skye bos grangs kyi mi rtogs pas so/ /'o na nyan thos kyi dge 'dun ci'i phyir ma smos she na/ 'dir theg pa chen
<p>249a.4</p>po kho na ston pas de dag snod du ma gyur pas ma 'dus so zhes kha cig zer ro/ /de lta na theg pa chen po 'ba' zhig ston pa'i rgyud gzhan las kyang mi smos par rigs na smos pa yod do/ /kha cig na re 'di ni rtsa ba'i rgyud bshad ma thag tu gsungs pas/ sprul pa'i skus don mdzad
<p>249a.5</p>pa'i gang yin pas/ 'phags pa nyan thos kyi dge 'dun med do zhes zer te/ de ni rang gi rtog pa'i dri ma stug pos khyab par zad do/ /'dir gtsor theg pa chen po bstan pa'i skabs yin pas na/ 'phags pa nyan thos rnams ma smos kyang nyes pa med pa la dgongs nas ma smos
<p>249a.6</p>par zad kyi/ dgra bcom pa chen po rnams kyang nges par 'dus par blo dang ldan pa rnams kyis shes par bya'o/ /de la 'dir ci'i phyir 'jig rten pa'i 'khor dang por smos she na/ sdud pa po thugs rje che bas 'jig rten pa rnams spro ba skyed pa'i ched du'o zhes kha cig zer te/ de lta
<p>249a.7</p>na gzhung gzhan du/ sdud pa po'i thugs rje chung bar 'gyur ro/ /kha cig na re rgyud 'di ni gzhan gyi don lhur len pa yin la/ 'jig rten pa'i 'khor dang smos pa yang thugs rjes gzhan gyi don gtsor byed pa'o zhes zer te/ 'jig rten las 'das pa dang smos na/ gzhan
<p>249b</p>
<p>249b.1</p>gyi don bya ba la gnod pa ci yod de 'di ni gyi nar zad do/ /kha cig na re 'jig rten pa'i lam la brten nas 'jig rten las 'das pa'i lam skye'o zhes go rims nges par shes par bya ba'i phyir ro zhes zer ro/ /de yang cung zad mi 'thad de/ 'dir lam gyi go rims kyi skabs la ma
<p>249b.2</p>bab pas so/ /'di ni dbang po la sogs pa'i lha gnyug mar gnas pa de dag dang lam brjod par glo bur ba'i byang chub sems dpa' rnams smos na/ lha'i bu bden par ma mthong ba rnams yid mi dga' bar 'gyur ba'i ngo bsrung ba'i phyir/ gnyug mar gnas pa rnams dang por
<p>249b.3</p>smos so zhes lo rgyus kyis bshad do/ /de ltar na 'gro ba tha dad pa de dag ci'i phyir dang por bya zhe na/ de ni 'jig rten pa'i 'khor du 'dra bas/ lha'i rnams kyi zhar la bstan par rigs pa'i phyir ro/ /bsti stang du byed ces bya ba ni lus kyi las kyis so/ /bla mar byed ces bya
<p>249b.4</p>ba ni yid la gcags par lta ba'o/ /mchod cing zhes bya ba ni rnyed pa'i ngo bo me tog la sogs pas so/ /brjod ces bya ba ni ngag gi las kyi bstod pa don dang mthun par byed pa'o/ /rab tu mchod cing zhes bya ba ni bka' bzhin du byed pa ste 'di ni mchod pa'i mchog yin pas so/ /spel
<p>249b.5</p>te zhes bya ba ni mchod pa'i dge ba rnams byang chub thob pa'i rgyur yongs su bsngos pa ste/ 'di'i ni mi zad cing 'phel ba'i mchog yin te/ 'phags pa byang chub sems dpa'i sde snod kyi mdo las/ rgya mtsho chen por 'pho ba'i chu ni bar ma dor zad par mi 'gyur ba de bzhin du
<p>249b.6</p>byang chub tu bsngos pa'i dge ba'i rtsa ba yang bar ma dor zad par mi 'gyur te zhes gsungs pas so/ /'khor mang po'i dbus na zhes bya ba ni/ sngar 'das ma thag pa rnams kyi dkyil na'o/ /tshangs pa chen po zhes bya ba ni bshad zin to/ /pad+ma'i gdan la zhes bya ba ni/ 'dir
<p>249b.7</p>bcom ldan 'das 'khor ba na bzhugs kyang de'i nyes pas mi gos par ston pa'i phyir pad+ma'i gdan la bzhugs pa ste/ rten gyis brten pa bstan pa'i phyir ro/ /de yang ji ltar dpal mchog dang po las gsungs pa/ ji ltar pad+ma rab dmar yang / /tshon gyi nyes pas mi gos pa/ /de bzhin gnas
<p>250a</p>
<p>250a.1</p>pa'i nyes pas kyang / /'gro phan rnams la mi gos so/ /zhes so/ /bzhugs zhes bya ba ni 'phags pa dang tshangs pa dang / lha'i bzhugs pa las ni 'dir tshangs pa'i bzhugs pa ste/ thugs rje chen pos ngan song gi rgyud sbyong ba'i phyir ro/ /spyod lam dang nang du
<p>250a.2</p>yang dag 'jog dang / chos 'chad pa'i bzhugs pa las ni/ chos 'chad pa'i bzhugs pa ste/ 'dir de gtsor gyur pa'i phyir ro zhes bya ba ni/ 'das pa ston pa ste/ yang dag pa bsdus pa'i dus las/ de sngon yin pa'i phyir ro/ /gleng gzhi rgya cher bshad pa'o/ /de ltar
<p>250a.3</p>nges pa bskyed pa'i gleng gzhi brjod pas/ yid ches par 'gyur ba'i rjes las rgyud kyi don ji ltar nye bar phye snyam pa'i rtog pa zlog par byed pa/ gleng bslang ba bstan pa/ ngan song gi rgyud thams cad yongs su sbyong ba zhes bya ba'i ting nge 'dzin la snyoms par zhugs nas/ 
<p>250a.4</p>ngan song gi rgyud las rnam par grol bar byed ces bya ba la byang chub sems dpa' sems dpa' chen po'i ting nge 'dzin gyi 'od zer sdud pa mang po'i phreng ba nyid kyis dpral ba'i mdzod spu nas phyung nas zhes bya ba la sogs pa smos te/ 'dir ting nge 'dzin dang po ni de bzhin
<p>250a.5</p>gshegs pa ngan song thams cad sbyong ba'i gzugs mngon du mdzad pa yin la/ gnyis pa ni byang chub sems dpa' ngan song thams cad yongs su sbyong ba zhes bya ba khams gsum rnam par rgyal ba'i ngo bo mngon sum du mdzad pa yin te/ 'od zer gyi 'phro ba dang 'du ba ni 'dra bar ngan
<p>250a.6</p>song thams cad yongs su sbyong bar byed pa la sogs pa yin no/ /de bas na rnal 'byor pa bdag gis kyang dang por de bzhin gshegs pa'i skur gyur pas sbyin sreg dang po bya la/ khams gsum rnam par rgyal ba'i skur gnas te/ sbyin sreg gnyis pa bya'o zhes bya ba ni spyi'i
<p>250a.7</p>don te/ yan lag gi don ni ngan song zhes bya ba ni sngar brjod pa rnams so/ /de dag gi rgyud ni rang gi las kyi 'bras bu ma zad kyi bar mi chad par 'jug pa'o zhes bya ba ni tshig gi mtshams sbyor ba dang / ming gi mtha' phrad do/ /ting nge 'dzin la zhes bya ba ni/ thugs rtse gcig
<p>250b</p>
<p>250b.1</p>par gnas pa la'o/ /gdul ba zhi ba dag gi ched du/ sangs rgyas kyi ting nge 'dzin la snyoms par zhugs nas/ gang dag ma rung ba 'dul ba de dag gi don ni rdo rje khro bo nyid kyis ni mdzad par rigs pas na/ ngan song gi rgyud las zhes bya ba la sogs pa smos te sngar bshad pa bzhin no/ / 
<p>250b.2</p>rnam par grol bar byed pa ste/ sangs rgyas su'am yang na sna tshogs par grol bar byed pa ni rnam par grol bar byed de/ re zhig rigs nges pa 'phags pa rnga bo che'i mdo las gdul ba'i rim pas gsungs pa bzhin no zhes bya ba ni sngar bstan pa lta bu'o/ /byang chub sems dpa'
<p>250b.3</p>sems dpa' chen po zhes bya ba ni bcom ldan 'das 'jig rten gsum las rnam par rgyal ba ste/ tshig gi don ni sngar bshad pa bzhin no/ /ting nge 'dzin zhes bya ba ni sngar bshad pa bzhin te/ snyoms par zhugs nas zhes 'dir yang sbyar bar bya'o/ /'od zer sdud pa mang po'i
<p>250b.4</p>phreng ba zhes bya ba la/ ye shes las byung ba'i snang ba'i 'od zer yin la/ bems po las byung ba'i snang ba ni 'od do/ /yang na lus las byung ba'i snang ba ni 'od yin la/ sems las byung ba'i snang ba ni 'od zer yin te/ de bas na 'dir 'od ces bya ba smos so/ /ngan song
<p>250b.5</p>rnams mtho ris la sogs par sdud pas na/ sdud ces smos te/ 'chad par gyur pa las dga' ba'i tshal thams cad kun du snang bar byas te zhes bya ba la sogs pa smos pas so/ /phreng ba zhes bya ba ni phreng ba ltar mdzes pa'am/ 'od zer de dag phreng bar sbrengs shing bar
<p>250b.6</p>chad med pa'o/ /nyid kyi zhes bya ba ni bcom ldan 'das byang chub sems dpa' bdag nyid kyi'o/ /mdzod spu nas zhes bya ba ni smin mtshams nas dung dang kha ba ltar dkar ba'i spu sngon bla ma'i skye bo rnams gnas ji lta bar bkod pa las grub pa'i mtshan yod de/ de nyid 'od zer
<p>250b.7</p>las byung ba mi zad pa'i mdzod yin no/ /gdul bya rnams phyir mi ldog par 'god par mdzad pa'i 'od zer ni gnas 'di nas 'byin to/ /byung nas zhes bya ba ni mngon par 'thon pa ste/ 'dir slar bsdu ba'i gnas kyang de nyid yin par shes par bya'o/ /des stong gsum gyi stong
<p>251a</p>
<p>251a.1</p>chen po'i 'jig rten gyi khams zhes bya ba nas/ byang chub spyod pa nyid la gzhag /ces bya ba'i bar du ni 'od zer gyi las bstan pa ste/ sangs rgyas kyi byin gyi rlabs kyi rmi lam ltar yud cig grol ba la/ yun rings su grol bar 'du shes pa'am/ 
<p>251a.2</p>skal ba dang ldan pa dag gtan grol ba'o/ /tshig gi don ji lta bu zhe na/ de la stong gsum gyi stong chen po'i 'jig rten gyi khams zhes bya ba ni/ ji skad du chos mngon pa las/ gling bzhi pa dang nyi zla dang / /ri rab dang ni 'dod lha dang / /tshangs pa'i 'jig rten stong la ni/ / 
<p>251a.3</p>stong ni spyi phud yin par 'dod/ /de stong la ni stong gnyis pa/ /bar ma'i 'jig rten khams zhes bya/ /de stong la ni stong gsum mo/ /mnyam du 'jig cing 'byung ba yin/ /zhes bshad ste/ skye bo blo chung dag gi ngor rje btsun shAkya thub pa'i zhing ni de tsam zhig tu zad do zhes bstan
<p>251a.4</p>pas zhing rgya chen ma smos so/ /kun du snang bar byas so zhes bya ba ni/ gang na mun nag smag gis khyab pa'i nyi ma dang zla ba gnyis kyang mi rgyu ba'i khor yug gi bar de dag mun pa'i g.yung drung ste/ ji skad du 'jig rten gdags pa las/ rgya mtsho 'di yi pha rol na/ /gang gis
<p>251a.5</p>rgya mtsho bskor ba yi/ /khor yug dpag tshad sum brgya dang / /dpag tshad phyed dang gsum yod do/ /de ni khor yug rir bshad de/ /'jig rten bar mtshams tshun chad du/ /nyi zla de bzhin skar ma dang / /rgyu skar tshogs ni rgya chen kun/ /khor yug mi 'da' 'jig rten
<p>251a.6</p>gyi/ /bar mtshams phan chad mun par 'dug /ces gsungs pas so/ /de yang snang bar byas pas sems can de dag 'di skad du/ kye ma 'dir sems can gzhan skyes so zhes smra bar 'gyur bar byas pa'o/ /ci mun pa gsal ba tsam las mi 'da' byas sam snyam pa
<p>251a.7</p>las/ kun du snang bar byas nas sems can thams cad kyi sems nyon mongs pas bcings pa las rnam par bkrol te zhes bya ba gsungs te/ nyon mongs pa nyid bcings pa ste lhag ma ni go bar sla'o/ /ci'i de tsam du zad snyam pa las/ bde ba so sor thob nas zhes
<p>251b</p>
<p>251b.1</p>gsungs te/ so sor thob nas zhes bya ba ni/ rang rang gi 'dod pa ji lta ba bzhin du rdzogs zhes bya ba'i don to/ /de dag las gang dag lhar skyes pa de dag ni sngon gyi gnas dang lhar skye ba'i rgyu dran nas/ sangs rgyas la byas pa shes par bya ba'i phyir mchod pa byed du lhags pas
<p>251b.2</p>na/ dga' ba'i tshal zhes bya ba la sogs pa smos te go sla'o/ /nor bu dri ma med pa'i steng du 'khod de zhes bya ba la dga' ba'i tshal de'i gzhi nor bu gser dri ma med pa'i bye ma bdal ba yin pas de la 'khod nas so/ /gser ni nor bu ma yin gyi/ rin po che yin no zhe na/ 
<p>251b.3</p>yid dga' bar byed pa'i phyir nor bu zhes bya ba la/ gser yang yid dga' bar byed pa'am nor bu'i rgyur gnas pa'i phyir de skad ces bya'o/ /yang na nor bu dri ma med pa'i zhes bya ba ni/ lha'i bu 'das nas zhag bdun lon pa gang yin pa'o/ /steng du zhes bya ba ni de lha'i
<p>251b.4</p>gnas su skyes pa'i sngon du de dag gi gnas su skyes nas der 'khod pa ste/ de bas na bcom ldan 'das lha'i bu nor bu dri ma med pa'i ched du der bzhugs kyang / de nyid kyi las kyi 'bras bu nges par myong bar bya ba cung zad tsam pa de dus ma rdzogs par ston pas/ 'gro
<p>251b.5</p>ba rnams las la 'dzem par bstan pa ste/ rgyal po ma skyes dgra stong pa nyid chen por rtogs kyang mtshams med pa'i las kyi dbang gis dar gyi pho long brdabs pa tsam zhig mnar med par gnas par gsungs pa bzhin no/ /de bas na bcom ldan 'das brgya byin dang
<p>251b.6</p>bcas pa ni re zhig lha'i bu de 'dren pa'i rkyen tsam du zad de/ 'gro ba rnams ni las bdag gir bya ba la/ las kyi bgo skal la spyod pa'o/ /gzhan du 'gro ba ma lus pa thugs rje'i dbang gis ji ltar mi gnas pa'i mya ngan las 'das pa la mi 'god/ de ltar na 'brel ba
<p>251b.7</p>med pa'i phyir dang / ma byas pa dang phrad pa'i ni med la byas pa ni chud mi za'o zhes gsungs pas/ rkyen nyid kyang bya bar mi nus so zhe na/ 'di'i don ni 'og nas brjod par bya'o/ /'di skad ces gsol to zhes bya ba ni ched du brjod pa ste/ rab tu ngo mtshar che bas na spro ba'i
<p>252a</p>
<p>252a.1</p>tshul gyis/ e ma sangs rgyas zhes lan gsum bos ba'o/ /mdzad pa legs zhes bshad pa ni/ gang phyir ngan song thams cad sbyangs/ /zhes bya ba dang / byang chub spyod pa nyid la gzhag ces bya'o/ /de nas/ lha yi dbang po brgya byin gyis/ /zhes bya
<p>252a.2</p>ba'i bar nas/ bde bar gshegs pa ngo mtshar che'o/ /zhes bya ba'i bar du ni go sla'o/ /bcom ldan 'das kyis bka' stsal pa/ /zhes bya ba nas/ 'di ni ngo mtshar mi che'o/ /zhes bya ba'i bar yang go sla'o/ /lha'i dbang po sangs rgyas bcom ldan 'das rnams ni
<p>252a.3</p>tshad med pa'i bsod nams kyi tshogs yang dag par bsags pa'o zhes bya ba ni bskal pa grangs med gsum du/ sbyin pa dang / tshul khrims dang / bzod pa la bslabs pa'o/ /lha'i dbang po yang dag par rdzogs pa'i sangs rgyas rnams ni/ yon tan rin po che
<p>252a.4</p>tshad med pa'i 'byung gnas su gyur pa'o zhes bya ba ni/ dbul po rnams nor dang ldan pa dang / gcer bu rnams gos thob pa dang / bkres pa dang skom pa rnams zas dang skom thob pa dang / nad pa rnams nad sos pa la sogs pa pha rol tu phyin pa gsum gyi 'bras bu
<p>252a.5</p>'byung ba rgyun mi chad pa'o/ /lha'i dbang po yang dag par rdzogs pa'i sangs rgyas rnams ni/ tshad med pa'i thabs mkhas pa yang dag par rdzogs pa'o zhes bya ba ni thabs dang / stobs dang / smon lam dang / ye shes kyi pha rol tu phyin pa bskal pa grangs med pa
<p>252a.6</p>gsum du bsags pa'o/ /lha'i dbang po sangs rgyas bcom ldan 'das rnams ni spyod pa tshad med pa'o zhes bya ba ni/ bsdu ba'i dngos po bzhi dang / brtson 'grus dang / bsam gtan gyi pha rol tu phyin pa la bskal pa grangs med pa gsum du bslabs pas so/ /lha'i
<p>252a.7</p>dbang po sangs rgyas bcom ldan 'das rnams ni/ 'dul ba'i skye bo tshad med pa rnams snod du gyur par mdzad pa'o zhes bya ba ni/ tha na rigs chad pa rnams kyang mtho ris su dgod par spyod pas so/ /lha'i dbang po sangs rgyas bcom ldan 'das ni/ mi mnyam pa dang mnyam
<p>252b</p>
<p>252b.1</p>pa'i ye shes dang ldan pa'o zhes bya ba ni/ chos kyi dbyings mtha' dang dbus med pa dang mnyam pa'i ye shes mnga' bas so/ /lha'i dbang po sangs rgyas bcom ldan 'das rnams ni mi mnyam pa dang mnyam pa'i rdzu 'phrul dang ldan pa'o zhes bya ba ni/ nyan thos dang rang sangs
<p>252b.2</p>rgyas rnams dang thun mong ma yin la/ sangs rgyas rnams nyi tshe dang mnyam pa'i rdzu 'phrul mnga' bas so/ /lha yi dbang po sangs rgyas bcom ldan 'das rnams ni/ mi mnyam pa dang mnyam pa'i smon lam gyi stobs dang ldan pa'o zhes bya ba ni/ sa bcu'i byang chub sems dpa'i
<p>252b.3</p>yang yul ma yin gyi/ sangs rgyas rnams kho na'i yul du gyur pa'i smon lam lhun gyis grub ste/ ji skad du dpal sangs rgyas thams cad mnyam par sbyor ba las/ smon lam grub pas 'gag pa med pa'i chos mchog can/ /zhes gsungs so/ /de bzhin du 'phags pa sdong po bkod
<p>252b.4</p>pa las kyang / sngon chad smon lam mdzad pas gzugs kyi skur yang snang / /zhes gsungs so/ /lha'i dbang po de lta bas na/ sangs rgyas bcom ldan 'das rnams kyis snod ji lta ba bzhin du sems can gyi don mdzad pa dang / ji ltar 'dul ba bzhin du sems can gyi don mdzad pa dang / mos pa ji lta ba bzhin du
<p>252b.5</p>sems can gyi don mdzad pa yin par shes par bya ba ste zhes bya ba ni dbang po'i rim pa dang / skye ba tha dad pa la dga' ba dang / gzugs tha dad pa la dga' ba rnams de bzhin du sbyor ba ste/ de ltar yang rnam par snang mdzad mngon par rdzogs par byang chub pa las gsungs pa/ de nas yang bcom
<p>252b.6</p>ldan 'das la/ gsang ba'i bdag po phyag na rdo rje 'khor 'dus pa de nyid na 'dug pas 'di skad ces gsol to/ /bcom ldan 'das ji ltar de bzhin gshegs pa dgra bcom pa yang dag par rdzogs pa'i sangs rgyas rnams kyis rnam pa thams cad mkhyen pa'i ye shes brnyes nas
<p>252b.7</p>thams cad mkhyen pa'i ye shes de sems can rnams 'phye ste/ tshul sna tshogs dang bsam pa sna tshogs dang thabs sna tshogs dag gis ston cing / kha cig la ni nyan thos dag gi theg pa'i tshul/ kha cig la ni rang sangs rgyas kyi theg pa'i tshul/ kha cig la ni theg
<p>253a</p>
<p>253a.1</p>pa chen po'i tshul/ kha cig la ni mngon par shes pa lnga'i tshul/ kha cig la ni lhar skye bar bya ba dang / kha cig la ni mir skye bar bya ba nas/ kha cig la ni lto 'phye chen po dang / klu dang / gnod sbyin dang / dri za dang / lha ma yin dang / nam mkha' lding dang / 
<p>253a.2</p>mi'am cir skye bar bya ba'i bar du chos ston la/ de la sems can la las sangs rgyas kyis gdul bar bya ba dag gis ni/ sangs rgyas kyi gzugs su mthong / la las ni nyan thos kyi gzugs su mthong / la las ni rang sangs rgyas kyi gzugs su/ la las ni byang chub
<p>253a.3</p>sems dpa'i gzugs su/ la las ni dbang phyug chen po'i gzugs su/ la las ni tshangs pa'i gzugs su/ la las ni sred med kyi bu'i gzugs su/ la las ni rnam thos kyi bu'i gzugs su/ la las ni lto 'phye chen po dang / mi dang mi ma yin bar du mthong ste/ 
<p>253a.4</p>rang rang gi tshig brjod pa'i tshul dag dang spyod lam sna tshogs su mthong la/ thams cad mkhyen pa'i ye shes de yang 'di ltar de bzhin gshegs pa'i rnam par grol ba'i ror ro gcig pas lags zhes bya ba la sogs pa gsungs so/ /'di la the tshom dang som nyi dang yid
<p>253a.5</p>gnyis ma byed cig ces bya ba ni tshad ma rnam gsum gyi yul la'am/ thos pa la sogs pa'i shes rab gsum gyi dus sam/ 'jug pa la sogs pa'i spyod pa gsum gyi bdag nyid la the tshom la sogs pa spangs shig ces bya'o/ /yang na 'dir the tshom ni bstan pa yin la/ som
<p>253a.6</p>nyi dang yid gnyis ni rnam grangs kyi bshad pa'o/ /ci'i phyir the tshom la sogs pa mi bya snyam pa la/ gang de bzhin gshegs pa rnams kyis 'dul bar mi 'gyur ba ni gnas ma yin no zhes bya ba smos te/ de'i rgyu mtshan yang rnam pa du ma sngar bshad zin to/ /de ltar gleng bslang ba bshad
<p>253a.7</p>nas/ da ni gleng ba slar mgo drangs pa'i yongs su shes par bya ba rgyud kyi dngos po bshad de/ de nas lha rnams kyi dbang po brgya byin zhes bya ba nas brtsams te 'di skad ces gsol to zhes bya ba'i bar du smos te go sla'o/ /nyan thos la sogs pa'i rigs can rnam pa lnga'i dbang ngam
<p>253b</p>
<p>253b.1</p>yang na las dang po dang / ye shes cung zad babs pa dang / ye shes la dbang thob pa dang / ye shes yang dag par dbang thob pa rnams gong nas gong du sangs rgyas kyi sa thob par zhes bya ba'i phyir ram/ dmyal ba dang dud 'gro dang / yi dwags dang / mi rnams dang lha rnams la phan
<p>253b.2</p>gdags pa'i phyir/ sems can thams cad la phan pa nyid du bgyi ba dang zhes pa nas/ bde bar gshegs pa bdag spobs pa bskyed du gsol zhes bya ba'i bar du smos te/ de ltar las spobs pa bskyed pa ni/ shes rab kyi 'bras bu so sor smra ba la thogs pa med par bya'o/ / 
<p>253b.3</p>bcom ldan 'das sum cu rtsa gsum gyi lha'i ris 'di nyid na zhes bya ba nas/ kha bub tu 'gyel zhes bya ba'i bar la dus las 'das nas dgung bdun lags na zhes bya ba ni/ 'dzam bu'i gling kho na'i zhag bdun te/ tha snyad rnams ni gling 'dis rnam par gzhag pa yin la/ 
<p>253b.4</p>'di nyid nas kyang 'dzam bu'i gling na gnas pa'i sems can sdig pa'i chos la kun du spyod pa zhes bya ba la sogs pa gtsor byas pa'o/ /gang dag lha'i zhag bdun dang / mi'i lo khyud 'khor bdun du smra ba dang / mi'i zhag bzhi bcu rtsa dgur smra ba rnams ni/ rang gi rtog pa ngan
<p>253b.5</p>pa'i dri ma ngan pa kho nas dri ma can du byas par zad de lhag ma ni go bar sla'o/ /gnas skabs 'dir ni rgyud phyi ma las/ de nas tshangs pa la sogs pa'i lha'i tshogs rnams kyis/ bcom ldan 'das phyag na rdo rje la 'di skad ces gsol to zhes bya ba nas/ 'khor gyi dkyil
<p>253b.6</p>'khor gang yin pa de ni gzhan yin par mi lta ste lha'i 'khor 'di nyid yin no zhes bya ba'i bar du gsungs pa sbyar te tshig gi don ni go sla'o/ /'o na ci'i phyir rgyal po de mtshams med pa byas bzhin du/ shi ma thag tu lha'i gnas su skyes/ de lta na ni nges par skye gnas myong bar ma
<p>253b.7</p>gyur to zhe na/ 'di ni 'gyod cing rab tu bshags pa'i mthu dang rigs la gnas pa'i mthu yin te/ las ma rungs pa byas pa yang 'gyod cing bshags pas dag cing byang bar 'gyur te/ ji skad du gsungs pa yang / shin tu mi bzad pa yi las rnams byas pa dag /bdag la rnam
<p>254a</p>
<p>254a.1</p>par smad pa bsrabs par 'gyur/ /rab tu bshags dang sdoms pa byas pas na/ /de dag rtsa nas 'don par ngas bshad do/ /zhes so/ /thob pa'i rigs las gzhan pa/ lhan cig skyes pa'i mthu yod pa yang / sdig pa'i 'bras bu rab tu stobs chung ste/ 
<p>254a.2</p>ji skad du mdo sde rgyan las/ ring mo zhig nas ngan song du/ /'gro zhing myur du thar pa dang / /de na'ang sdug bsngal chung ngu myong / /skyo bcas sems can yongs smin byed/ /ces gsungs te/ de bas na rgyal po lus med bde ste/ mtshams med pa byas su zin kyang / 
<p>254a.3</p>las de lan grangs gzhan la myong bar 'gyur gyi/ skyes ma thag tu ma yin la/ lan grangs gzhan la yang mi'i zhag bdun kho nas rnam par smin pa dang bral bar 'gyur te dga' ldan du skyes par gyur to/ /kha cig na re zhag bdun yang srid pa bar ma do'i gnas skabs
<p>254a.4</p>yin no zhes zer te/ 'di la ni lung dang sgrub par byed pa ci yang med do/ /srid pa bar ma dor ni ring du gnas pa dus ma yin pa shi ba kho na'i dbang du byas pas/ 'phags pa de bzhin gshegs pa bdun gyi sngon gyi smon lam gyi khyad par rgyas pa zhes bya ba/ theg pa chen po'i
<p>254a.5</p>mdo las rab tu gsal bar gsungs pa/ lha'i bu de ni dus ma yin par shi ba zhes bya ba 'di ga las shes/ de'i phyir 'di lung nges pa dang / bla ma'i man ngag med pa rang gi yid kyi spyod pa'i shes pa kho na smras par zad/ de bas na sems can dmyal bar mi'i zhag bdun
<p>254a.6</p>skyes/ ji ltar lung bstan pa'i lo 'bum dang / drug khri dang / drug stong gi lhag ma ni gsang sngags kyi mthus bcom par zad do/ /de nyid kyi phyir/ gsang sngags yon tan sna tshogs bsam mi khyab/ ces lha'i bu de nyid kyis smras pa/ gal te de med kyang sngar brjod
<p>254a.7</p>pa'i mthu nyid kyis yun cung zad cig tu sdug bsngal bar zad de/ sems can dmyal ba'i tshe tshad mthar phyin pa ni shin tu ring ste/ chos mngon par ji skad du bshad pa lta bu'o/ /des na de nas sangs rgyas nas kyang 'di skad ces gsol to zhes bya ba nas/ bla na ma mchis
<p>254b</p>
<p>254b.1</p>pa yang dag par rdzogs pa'i byang chub thob par bgyi ba'i slad du bshad du gsol zhes bya ba'i bar du ni go sla'o/ /de nas bcom ldan 'das kyis zhes bya ba nas phan pa dang bde ba thams cad 'byung bar 'gyur ro zhes bya ba'i bar du smos pa ni/ gang sngags rnams bstan pa ste/ de la
<p>254b.2</p>de nas bcom ldan 'das kyis zhes bya ba nas/ sa ma ya hUM zhes bya ba'i bar du ni/ 'khor dam tshig can du byin gyis brlabs te/ rig sngags 'chang gis kyang slob ma rnams sngags 'di sta gon la gnas pa'i dus su/ thun mong gi dam tshig mnos ma thag tu/ dam tshig
<p>254b.3</p>can du byin gyis brlabs pa'o/ /snyoms par zhugs nas kyang zhes bya ba la sogs pas ni bdag po'i sngags ston te/ gdon mi za bar 'joms pa ni rnam par rtog pa'i ye shes ni de nyid mi phyed pas na rdo rje ste/ de byin gyis brlabs pa ni des gzhan yang gsang
<p>254b.4</p>sngags de'i snod du byas pa'o/ /ngan song gi rgyud kyis bcings pa ni/ las dang nyon mongs pa 'bras bu dang bcas pa ste de chad pa ni spangs pa'o/ /ngan 'gro ni de dag gi lus yin la/ de dag thams cad sbyangs pa ni bor bar gyur pa ste/ de'i phyir sdug bsngal mi
<p>254b.5</p>bzad pa rnams rab tu zhi ste zhes bya ba smos so/ /de nas bral ba thob pa ni skye bo mang po bde ba dang ldan par 'gyur ro zhes bya ba ste/ lha dang mi'i lus thob pa'o/ /de nas gzhan yang gsang ba'i snying po 'di gsungs so zhes bya ba ni snying po nyid gsang ba ste/ gsang sngags nyid
<p>254b.6</p>ming gzhan gyis bstan pa yin la/ de yang man+t+ri gup+ta b+ha Sha ne zhes 'dud pa'i phyir ro/ /snying po la sogs pa'i don yang 'og nas 'chad par byed do/ /lhag ma ni go sla'o/ /snying po dang nye ba'i snying po zhes bya ba ni/ 'dir snying po ni lha ste snying por bsgrub par bya ba'i phyir ro/ /de
<p>254b.7</p>dang nye bar byed pa'i snying po ni de thob par byed pa ste/ oM traT ces bya ba ste lhag ma ni go sla'o/ /rtsa ba'i rig pa'o zhes bya ba la/ 'di nyid rgyud kyi bdag po'i sngags yin pas/ 'di bzlas pas lha thams cad kyi sngags bzlas par gyur pas na rtsa ba'o/ /de yang slob
<p>255a</p>
<p>255a.1</p>ma dbang bskur ba la sogs pa'i tshe/ 'di nyid dang po dang bcas pa la 'bum 'bum dang lhag ma rnams la khri khri bzla'o/ /yang na 'di gnyis la 'bum bzlas pas las thams cad bya'o/ /oM sarba bit+sarba a ba ra Na zhes bya ba la sogs pa la/ 'dis
<p>255a.2</p>ni dbang bskur ba dang / ro byin gyis brlab pa dag bya'o/ /de la kha cig na re sngags dang po ni dkyil 'khor mthu skyed pa'o/ /gnyis pa lngas ni dkyil 'khor byin gyis brlab pa'o/ /gsum pa ni dkyil 'khor gdon pa'o/ /bzhi pa bcus ni dkyil 'khor du
<p>255a.3</p>phyag rgya dgod pa'o zhes zer ro/ /oM sha oM b+ha zhes bya ba 'di gnyis ni mngon par byang chub pa'i rim brjod par byed pa ste/ de yang dang po ni stong pa nyid ston par byed pa yin la/ gnyis pa ni zla ba'i cha la sogs pa lhag ma rnams 'dren par byed pa ste/ de yang rgyud
<p>255a.4</p>'dir dam tshig sems dpa' gnyis te/ de bzhin gshegs pa dang sems dpa' rnams te/ de la de bzhin gshegs pa'i dam tshig sems dpa' bya bar 'dod na de'i rim pa ni 'di yin te/ dang por snod du gyur pa'i sngags pa mkhas pas mal nas langs te shes
<p>255a.5</p>rab kyi pha rol tu phyin pa bklags pa'am cung zad bzlas te/ de nas ji ltar rigs par lus kyi bya ba byas la gtor ma byin te/ mchod pa'i yan lag bkod nas stan 'jam zhing bde ba la 'dug ste/ bdag gi lus skad cig gis rdo rje khro bo mdog sngon po rdo rje dang
<p>255a.6</p>sdigs mdzub zhags pa can 'jigs su rung bar bsams te/ oM AHbig+h+nAM ta kr-ita hUM phaT ces bya bas chu'am thal ba'am yungs kar la bzlas te gtor bas/ bdag dang gnas dang rdzas rnams bsrung bar byas te/ las kun byed pa'i gsang sngags kyi/ /yang
<p>255a.7</p>na bgegs kyi dgras kyang rung / /nges par yungs kar la sogs pas/ /dang po kun du gsal bar bya/ /zhes gsungs la/ sgrub pa pos ni dang po ru/ /khro bo'i rgyal pos bskrad par bya/ /zhes gsungs pas 'dir bskrad pa dang / bsrung ba'i las thams cad
<p>255b</p>
<p>255b.1</p>de nyid kyis bya'o/ /kha cig na re 'phags pa de kho na nyid 'dus pa las/ rdo rje sems dpa'i mtshan tsam zhig /lan cig tsam yang brjod gyur na/ /'di ni bsrung ba rtag chen po/ /skad cig dngos grub thob 'gyur zhes/ /bcom ldan rdo rje 'dzin pas gsungs/ / 
<p>255b.2</p>zhes bya ba la sogs pas rgyud 'dir bsrung bar bya'o zhes zer ro/ /kha cig na re lag pa gnyis thal mo khong stong du sbyar la/ mdzub mo gnyis dang srin lag gnyis nang du bkug la bcug ste/ mthe bong dang mthe'u chung cung zad bkug /gung mo dang srin lag phyung la
<p>255b.3</p>bsgreng ngo / /phyag rgya 'di dang gsang sngags 'dis byin gyis brlab cing / namaHsa man+ta bu d+d+hAnaM/ be la lu bu ri/ bi ku ru ri bi ku la swA hA/ de nas phyag rgya de nyid la gnas bzhin du namaHsa man+ta bu d+d+hA naM/ sarba tre+e a nu ga d+he ban+d+ha ya sI sI nan/ ma hA sa mA ya ni ra dza te sma ra ni ar
<p>255b.4</p>te ha te/ d+ha ka d+ha ka/ tsa ra tsa ra/ ban+d+ha ban+d+ha/ da she di shi nan/ sarba ta thA ga ta/ a nu dz+nyA de/ pra ba ra d+harma la ba dA/ bi dza ye b+ha ga ba te/ bi ku ri bi ku li/ le'u bu ri swA hA zhes lan bcu brjod pas mtshams bcad pa'am/ rab tu rgya che ba'i mtshams la sogs pa'i cho ga sbyar ro
<p>255b.5</p>zhes zer te/ rgyud 'di las de lta bu'i bsrung ba ni ma gsungs kyi/ 'jig rten gsum las rnam rgyal gyis/ /bdag bsrung la sogs byas nas kyang / /zhes gsungs pas/ bsrung ba dang po nyid bya bar shis la/ gzhan yang gnod pa ni med do/ /bsrung ba dang po yang / 
<p>255b.6</p>namaHsa man+ta badzra NAM ha ha ha bi sma ye/ sarba ta thA ga ta/ bi sha ya saM b+ha ba/ trai lo kya bi dza la hUM dza swA hA zhes bya ba sbyar bar sngags so/ /de nas swa b+hA wa bi shud+d+ha sarba d+har+m+mAHswa b+hA wa shud+d+ho nya haM zhes brjod cing / de ltar mos par byas la/ lag pa gnyis mdun du rtse sprad de bzhag la/ gnyis ka'i
<p>255b.7</p>mthil du yang a las zla ba'i dkyil 'khor la/ g.yas dang g.yon du hUM dang a sngon po dang dkar po dag bsams te/ gnyis ka dbyangs kyi yi ge bcu drug gis gang bar byas la/ mthe bong la sogs par oM hUM hrIH tAM AHzhes bya ba'i mdog ji lta bar bkod la yi ge
<p>256a</p>
<p>256a.1</p>de dag nyid de bzhin gshegs pa rnams yin par mos shing / mthe bong la sogs par yin par mos la/ lag pa g.yas g.yon skye ba dang mya ngan las 'das pa yin par mos pas/ chos kun phan tshun rjes su 'jug /chos kun tha dad rjes su 'jug 
<p>256a.2</p>/chos kun rjes su zhugs pa ste/ /mtha' bral rjes su 'gro ba'o/ /zhes bya bar mos pas/ sor mo rnams rtse bsnol te/ oM a n+yo n+yA nu ga ta sarba d+harmA zhes brjod cing bsdams la/ yang phye ste zla ba'i yig 'bru gnyis rdo rjer gyur par bsams la/ oM tiSh+Tha badzra zhes brjod
<p>256a.3</p>pas/ lag pa la thim par byas te ci bder bya'o/ /de nas yang mgrin par yi ge hrIHdmar po las byung ba'i pad+ma dmar po 'dab ma brgyad pa'i lce'i 'dab ma la hUM las rdo rje bsams te/ badzra dzi hwa zhes brjod pas thim par bya'o/ /de nas phyogs bcu na bzhugs
<p>256a.4</p>pa'i sangs rgyas la sogs pa la phyag bzhi bya ba dang / yon chab dang bcas pa'i mchod pa lnga 'og nas 'byung ba lta bus mchod pa dang / sdig pa bshags pa dang / bsod nams la rjes su yi rang ba dang / bskul ba dang / gsol ba gdab pa dang / bsngo ba dang / byang
<p>256a.5</p>chub tu sems bskyed pa byas la/ 'phags pa de kho na nyid 'dus pa las bshad pa'i byams pa la sogs pa cung zad bsgoms pas bsod nams kyi tshogs bsags te/ de nas ye shes dbab pa'i dbang gis ye shes kyi tshogs rdzogs par byas te/ oM a we sha ya
<p>256a.6</p>a zhes badzrA ny+tsa li oM badzra ban+d+ha ban+d+ha oM badzra ban+d+ha traT/ 'dir chos rnams ni bden pa gnyis phan tshun brten pa dang / de yang don dam pa gtsor gyur pas/ des bcings pa dang / de shes na kun rdzob dral cing mi dmigs par byas pa ste/ de nyid rab tu brten par bya
<p>256a.7</p>ba'i phyir/ oM A be sha ya AHzhes bya bas lhag par skye ba med pa las kun du gnas par bya'o/ /de nas slar de las langs te/ rnam par smin pa'i lus su gnas pas/ oM sha zhes bya bas bstan pa'i stong pa nyid la sogs pas mngon par byang chub pa bsgoms te/ 
<p>256b</p>
<p>256b.1</p>de yang bdag nyid de ltar tshogs rnam pa gnyis rdzogs pas de'i rnam par smin pa'i gnas 'og min nyid du skyes shing / sa bcu pa la gnas pa dang / dbang bskur ba thob par bsams la/ 'og min nas dga' ldan du babs par bsams te/ de nas kyang 'dzam
<p>256b.2</p>bu'i gling du babs la/ gzhon nu'i spyod pa rdzogs par byas nas mngon par byung ste/ dka' ba spyod pa'i lus des mi lcogs pa med pa dang / bsam gtan dang po dang / bsam gtan khyad par can dang / bsam gtan gnyis pa nas srid pa'i rtse mo'i bar du/ 
<p>256b.3</p>rim gyis snyoms par zhugs la/ rim bzhin du babs te/ slar thod rgal du 'jug pa dang babs pa'o/ /de nas yang mi lcogs pa med pa nas bsam gtan bzhi pa'i bar du rim gyis zhugs te/ de nas bsam gtan bzhi pa'i che 'bring dgu las/ chen po'i chen
<p>256b.4</p>po la gnas pa las/ yid kyi lus kyis slar 'og min du song ste/ der yang mi g.yo ba'i ting nge 'dzin la gnas pa las/ sangs rgyas thams cad kyis lung byin pas/ sems so sor rtog pas na/ zla ba'i cha dang rdo rje dang / sku rdzogs pa rnams bsgoms te/ 
<p>256b.5</p>'dir zla ba'i cha dang po ni tshes gcig pa dang nya gang yang rung ba'o/ /de nas oM sarba ta thA ga ta ma hA sa ma ya satwa haM zhes bya ba dang / byang chub chen por mos pa dang / sku gsung thugs byin gyis brlabs pa dang / de dag gcig tu mos pa dang / oM sa ma ya haM zhes
<p>256b.6</p>bya ba dang / sa ma ya ho yang sa yo\u0f85haM zhes bya ba dang / cho ga lhag ma gnyis kyis kyang byin gyis brlab pa'o/ /de nas badzra rat+na brjod cing dbang bskur la/ phyag rgyas te gsang ba'i mchod pa brjod do/ /de ltar don 'di snyed cig sha dang bas mtshon pas na/ gsang
<p>256b.7</p>sngags kyi lam 'di ni/ bla ma'i kha nas rtogs par bya'i/ gzhan du ma yin no/ /da ni de bzhin gshegs pa'i rigs kyis dam tshig sems dpa'i bya ba bshad de/ de yang ye shes dbab pa'i rim pa ni/ chos mnyam pa nyid kyi ngang las rjes la thob pa'i ngo bo'i snying
<p>257a</p>
<p>257a.1</p>rjes mtshams sbyar nas zla ba'i ngo bor byas te/ gsal bar byas la de'i dbus su bris pa ltar gnas pa'i rang gi snying po bsams la/ oM sa ma ya s+t+waM zhes brjod do/ /oM badzra satwa AHzhes pas phab la/ rang gi lha'i mtshan mar gyur pa dang / oM badzra
<p>257a.2</p>At+ma ko\u0f85haM zhes bya ba la sogs pa'i nga rgyal byas te/ de nas dzaHhUM baM hoHzhes brjod do/ /rang gi sems dpa'i gzugs su gyur par bya ba ni/ oM ma hA sa ma ya s+t+waM haM zhes bya bas me lce mang po 'khrugs pa'i sbyor ba las/ rang gi lha'i skur gyur par brtag cing / oM ma hA sa
<p>257a.3</p>ma ya s+t+waM zhes bya ba dang / oM sa ma ya s+t+waM zhes bya ba dang / rgyab tu zla ba grub par bya ste/ de nas oM su ra ta s+t+waM zhes bya ba dang / oM sa ma yA haM/ oM sa ma ya satwa a d+hi tiSh+Tha swa mAM zhes bya ba dang / de na oM badzra muSh+Ti zhes brjod la/ oM satwa badzri Ni sta naM zhes pa dang / gnas
<p>257a.4</p>pa grub par byas la/ oM badzra d+hA twI shwa ri hUM/ badzra rat+na a b+hi Shiny+tsa mAM zhes brjod de/ oM badzra d+hA tu zhes pa dang / oM badzra badzri Ni hUM a b+hi Shiny+tsa mAM/ oM rat+na badzri Ni hUM a b+hi Shiny+tsa mAM/ oM d+harma badzri Ni hUM a b+hi Shiny+tsa mAM/ oM karma badzri Ni hUM a b+hi Shi ny+tsa mAM/ oM a k+Sho b+h+ya/ oM rat+na
<p>257a.5</p>saM b+ha ba/ oM a mi ta b+hA/ oM a mo g+ha sid+d+hi/ oM badzra d+hA tu zhes/ dpa' bo'i nga rgyal bya ba dang / de nas gsang ba'i mchod pa brjod de/ de ltar na bstan pa ni rgyud 'di nyid las/ /chos rnams thams cad dngos med par/ sems kyis bsam pa byas nas ni/ /a las zla
<p>257a.6</p>ba'i dkyil 'khor bsam/ /zhes bya ba la sogs pa ston to/ /de ltar na dam tshig sems dpa' gnyis las gang yang rung ba cig tu bdag nyid bsams te dang por oM thams cad rang bzhin gyis dag go zhes brjod de/ de'i don gyis chos thams cad stong pa nyid du
<p>257a.7</p>mos pas bdag nam mkha' la gnas te/ bdag gi sems kyi dbang tsam las/ dang po rlung dang chu dang dbang chen nag po dang / sngon po dang / dkar po dang / ser po yi ge yaM dang baM dang laM dag las byung bar bsams te/ de'i dbus su kaM gi yi ge ser po
<p>257b</p>
<p>257b.1</p>las byung ba'i rus sbal gyi rgyab nas yi ge sa ser po las byung ba'i pad+ma ser po tshad med pa'i lte bar yi ge suM dkar po las ri rab chen po rin po che sna bzhi/ rin po che thams cad kyis spras pa/ rtse mo brgyad pa lhun stug cing gzi mdangs bzang por bsams la/ de'i steng
<p>257b.2</p>du dga' ba'i tshal nyid du mos par byas la/ 'chad par byed pa las gsungs pa'i gzhal yas khang chen po sngar lha rnams bshad pa'i skabs su bstan pa'i gdan dang gnas nges par bsams te/ de'i shar phyogs kyi sgo la brten par bdag nyid gnas la/ lha rnams
<p>257b.3</p>ma lus pa'i rang rang gi sku grub par bya zhing / de nas mchod pa'i skabs nas bshad pa ltar/ dgug pa la sogs pa byas te/ khang pa brtsegs ma'i nye 'khor du byon pa legs par brtags pa dang bcas pa ni phyag rgya chen po'o/ /snying gar las kyi rdo rje bsgom pa ni
<p>257b.4</p>las kyi phyag rgya'o/ /ljags la yi ge hrIHnyid bsgom pa rdo rje dang bcas pa ni chos kyi phyag rgya'o/ /rgyud 'di las ji skad gsungs pa'i rtsa ba'i lha'i phyag rgya ni dam tshig gi phyag rgya'o/ /kha cig ne re de dag nyid las so zhes zer ro/ /rim pa yang phyag rgya chen po dang dam
<p>257b.5</p>tshig dang chos dang las dag go/ /de bas na rgyud 'di'i phyag rgya ni 'di tsam du zad la/ 'di tsam kho nar rnal 'byor gyi rgyud gzhan las kyang gsungs pa snang bas 'di la mi 'thad par mi brtag go/ /phyi rol dang shin tu phyi rol gyi lha rnams ni/ mchod pas tshim par bya ba'i nges
<p>257b.6</p>par rang gi lha'i cho ga ma lus par spyad pa med do/ /de nas mchod pa'i tshul ni 'chad par byed pa las gsal lo/ /mchod pa byas nas thams cad bdag gi rjes su spyad pas/ gsang sgrib pa rnams rim gyis spangs nas so/ /de bzhin gshegs pa thams cad kyi
<p>257b.7</p>rigs sam zhes bya ba ni/ bram ze dang rgyal rigs te/ rigs gzhan du ni de bzhin gshegs pa mi 'khrung bas so/ /lha'i rigs sam zhes bya ba ni/ rgyal po chen po bzhi'i rigs la sogs pas so/ /gzhan gang yang rung bar bde ba myong bar 'gyur ro zhes bya ba ni gang du skye bar
<p>258a</p>
<p>258a.1</p>'dod pa der skye ste/ ji skad du/ mi mchog gang zhig kun spyod pa/ /sdig pa thams cad rnam dag bdag /de bzhin gshegs pa'i sa thob cing / skye dang skye bar bde gshegs kyi/ rigs 'gyur chos ldan rgyal por 'gyur/ /zhes pa dang / 
<p>258a.2</p>yang ji skad du/ yang na gsang sngags rgyal po'i mthus/ /gnas ni gang du bsams pa dag /de dang der ni de yi tshe/ /skye bar 'gyur bar dogs pa med/ /ces gsungs pa lta bu'o/ /de dag gis ni de ltar na rigs kyi bu dngos grub gnyis bstan to/ /lhag ma
<p>258a.3</p>ni go sla'o/ /de nas lha rnams kyi dbang po brgya byin gyis zhes bya ba nas/ dkyil 'khor chen po 'di gsungs so/ /zhes bya ba'i bar du yang go sla'o/ /sangs rgyas kun gyi byang chub sems/ /bla na med pa rtogs gyur pa/ /rgyal bas gsungs pa'i ye shes gang / / 
<p>258a.4</p>de na dkyil 'khor snying por gsungs/ /zhes bya ba ni nang gi dkyil 'khor dam pa ste/ 'dir sangs rgyas kun gyis zhes bya ba ni/ dus gsum du bzhugs pa rnams kyi'o/ /byang chub ni chos kyi dbyings te/ byang chub nam mkha'i mtshan nyid de/ /kun du rtog pa thams cad
<p>258a.5</p>spangs/ /zhes bya ba gsungs so/ /de nyid sems te 'jig rten dang 'jig rten las 'das pa'i yon tan sna tshogs pa'i gzhir gyur pas so/ /nyan thos dang rang sangs rgyas rnams kyi spyod yul ma yin pas na bla na med pa'o/ /de thabs gang gis rtogs par 'gyur ba'i rnam
<p>258a.6</p>par mi rtog pa'i ye shes gang yin pa/ rgyal ba sangs rgyas bcom ldan 'das kyis gsungs pa/ de ni ming don dang ldan pa/ /dkyil 'khor zhes bya ba brjod do/ /ming gi don nyid ci zhe na/ snying por gsungs zhes bya ba ste/ mar gyi dam pa ni mar gyi snying po bzhin no/ / 
<p>258a.7</p>'di phye ste brjod na ni dkyil ni rnam par mi rtog pas snying por bstan la/ 'khor ni rdzogs par skad kyi dbyings las 'don te/ de bas na rnam par snang mdzad mngon par byang chub pa'i rgyud las/ dkyil ni snying po'o/ /'khor ni rdzogs pa'o zhes gsungs pa legs par drangs
<p>258b</p>
<p>258b.1</p>pa yin no/ /de bas na dkyil 'khor ni gang don dam pa'i bden pa'i ngo bo gang la sems rgyu ba yang med na yi ge rnams lta smos kyang ci dgos zhes gsungs pa 'di nyid yin no/ /lhag ma ji lta ba bzhin sprul pa dang / gzugs brnyan dag ni brtags nas dkyil 'khor
<p>258b.2</p>nyid du rnam par gzhag go/ /don 'di nyid dkyil 'khor yin par ni/ zla gsang thig le'i rgyud las kyang / /yan lag thams cad bsgom las 'das/ /rtog dang mi rtog kun spangs la/ /'dren dang tshig las yang dag 'das/ /'di ni dkyil 'khor mchog
<p>258b.3</p>ces bya/ /zhes gsungs so/ /'o na 'di lta bu'i nang gi dkyil 'khor 'dir bstan pa ci la dgongs she na/ 'di ni phyi'i dkyil 'khor la mi ltos par bya ba dang / slob dpon dang slob ma dmigs pa can phyi'i dkyil 'khor la stong pa de dag kyang / dang po nas
<p>258b.4</p>byang chub sems yid la byed cing sa sbyang ba la sogs pa'i phyi'i dkyil 'khor gyi las bya bar dgongs pas na 'di gsungs so/ /ci 'o na nang gi dkyil 'khor 'di rtogs na/ phyi'i dkyil 'khor la mi ltos pa yin nam zhe na/ mi ltos pa yin te stong pa nyid la
<p>258b.5</p>goms pa dag la phyi rol gyi dkyil 'khor bya ba dag gis ci zhig bya ste/ rdul tshon la sogs pa'i bya ba ni dmigs pa can dag gi ngo bor gyur pa ste/ de ltar yang rnam par snang mdzad mngon par rdzogs par byang chub pa'i rgyud las gsungs pa/ de nas phyag na rdo rjes
<p>258b.6</p>bcom ldan 'das kyi zhabs la gtugs te/ bcom ldan 'das la 'di skad ces gsol to/ /sangs rgyas mtshan ma mi mnga' ste/ /chos kyi sku la rnam par bzhugs/ /mtshan med 'dus ma byas pa ni/ /mtshungs pa med pa'i chos ston na/ /dpa' bo chen po
<p>258b.7</p>ci slad du/ /mtshan mar bcas pa'i cho ga 'di/ /gsang sngags spyad la ston par mdzad/ /'di ni chos nyid tshul ma lags/ /de skad gsol nas bcom ldan 'das/ /rnam par snang mdzad chen po yis/ /de tshe phyag na rdo rje la/ /chos kyi mtshan nyid 'di nyid gsungs/ / 
<p>259a</p>
<p>259a.1</p>chos ni rtog dang bral ba ste/ /kun rtog thams cad spangs pa yin/ /de la sems dang sems byung gi/ /rtog pa rab tu spang ba yin/ /nga yis chos sngon sangs rgyas pa/ /de ni mkha' las byung ba ste/ /legs par rtogs pa'i spyod yul ba/ /byis pa rnams
<p>259a.2</p>kyis mi shes so/ /yul dus mtshan ma la sogs pa/ /mun gyis bsgribs pa rnams 'dod do/ /de dag gzung bar bya ba'i phyir/ /cho ga 'di yang brjod pa dag /yul med dus kyang med pa ste/ /bya ba med cing byed pa'ang med/ /chos rnams kun la yod med de/ /chos
<p>259a.3</p>rnams nyi tshe 'ba' zhig go/ /gsang ba'i bdag po 'on kyang / sems can dag gi blo zhan cing / /bya ba tsam gyis rmongs pa dag /dngos po'i don la chags pa rnams/ /ma 'ongs dus na 'byung 'gyur te/ /'di lta'i tshul ni mi shes pas/ /yul dang dus dang bya ba
<p>259a.4</p>las/ /dge dang mi dge'i mtshan ma yis/ /rmongs pa 'bras bu 'dod byed de/ /sems dpa' chen po de dag phyir/ /cho ga 'di ni brjod pa yin/ /zhes so/ /stong pa nyid la gnas pa la dngos grub rnams 'dod pa tsam gyis 'byung bar yang de nyid las gsungs te/ gsang
<p>259a.5</p>ba'i bdag po nam byang chub sems dpa' mtshan ma med pa'i ting nge 'dzin la gnas par gyur pa de'i tshe/ de la de bzhin gshegs pa'i gsang sngags rnams mngon du phyogs shing gzhol bar 'gyur ro zhes so/ /de bzhin du sa sbyong ba la sogs pa dkyil 'khor gyi las ma
<p>259a.6</p>lus pa yang / byang chub kyi sems yid la byed pas bya ste/ de nyid las gsungs pa/ sa ni dang por shes byas te/ /sems kyi sar ni gsungs pa yin/ /sbyang ba sngar ni bstan pa ste/ /de yis de ni yongs su sbyang / /nam zhig nyes dang bral ba yi/ /sems kyi sa ni mi
<p>259a.7</p>'jigs pa/ /de tshe de ni dag pa ste/ /nyes pa thams cad rnam par spangs/ /mngon par byang chub mthong bas na/ /de lta bas ni bstan shes bya/ /de las gzhan du sa sbyong ba/ /de ni dag par mi 'gyur ro/ /sngags pa rtog la gnas nas su/ /gang zhig sa sbyong byed
<p>259b</p>
<p>259b.1</p>pa ni/ /byang chub sems ni rnam spangs pas/ /gsang ba'i bdag po de mi dag /de bas rtog pa rnams spangs nas/ /sa kun rnam par sbyang bar bya/ /nga yis dkyil 'khor rnams kyi ni/ /cho ga rgyas par gang bstan pa/ /de dag thog mar bstan pa ni/ /rmongs pa rnams
<p>259b.2</p>kyis mi shes te/ /rtog pa sdug bsngal rgyur gyur pa/ /ji srid ma spangs bar du ni/ /'jig rten 'di na sangs rgyas min/ /kun mkhyen zhes kyang mi bya'o/ /slob ma rnams ni nan tan du/ /byang chub sems kyis sbyang bar bya/ /zhes so/ /yang de nyid las gsang
<p>259b.3</p>ba'i bdag po gzhan yang byang chub sems dpa' gsang sngags kyi sgo nas byang chub sems dpa'i spyad pa spyod pa rnams kyis byang chub kyi sems kyi yid kyis de bzhin gshegs pa'i sa la gnas te/ dkyil 'khor bri bar bya'o/ /gzhan du byas na sangs rgyas dang
<p>259b.4</p>byang chub sems dpa' dang byang chub kyang bslus par 'gyur ro/ /dam tshig las 'das pa nges par ngan song du 'gro bar 'gyur ro zhes gsungs so/ /de bas na nang gi dkyil 'khor spros pa med pa 'di/ phyi'i dkyil 'khor gyi dang por nan tan du gsungs pa'o/ / 
<p>259b.5</p>de nas yang zhes bya ba la sogs pa ni go sla'o/ /kun dga' la sogs zhes bya ba la sogs pa ni sa mdor bstan pa ste/ rgyas par ni ji skad du gsungs pa'o/ /de nas gzhan yang bshad par bya/ /gang tshul mthong na dge ba yi/ /sa dang mi dge bsgrags pa yi/ /sa yi
<p>259b.6</p>cha yi mtshan nyid do/ /mthon dman dang ni tsher mas gang / /thod pa yis ni 'thabs pa dang / /gdab pa dong dang nag por gnas/ /sbrul dang grog tshang thal ba'i steng / /gseg ma rdul dang sgra dang ni/ /'bru dang srin 'bu 'khrug pa ste/ /'di 'dra'i sa ni mkhas pa
<p>259b.7</p>yis/ /las kun la ni rnam par spangs/ /cha mnyam shin tu gtsang zhing 'jam/ /gting zug skyon ni rnams spangs pa'i/ /byang shar du ni shar nyid kyi/ /sa ni kun la bsngags pa yin/ /dang por pus nub tsam brkos la/ /sa de nyid kyis dgang bar bya/ /gal te de
<p>260a</p>
<p>260a.1</p>nyid lhag gyur na/ /de ni grub par 'gyur bar bstan/ /'di las bzlog na sgrub pa pos/ /las ni brtsam par mi bya ste/ /brtsams na sdug bsngal thob 'gyur zhing / /dpal du yang ni mi 'gyur ro/ /skye bo bzang po mang ba dag /dkyil 'khor sa ni
<p>260a.2</p>gang yin par/ /de bsngags dngos grub byed pa ste/ /chu med pa ni mkhas pas smad/ /chu dang ljon shing sna tshogs dang / /lo ma me tog 'bras bu dang / /'o ma can gyi shing yod pa/ /de ni dkyil 'khor sa ru bsngags/ /yon tan kun dang ldan pa'i sa/ /bzang
<p>260a.3</p>po shing dang bcas pa dang / /chu dang nye ba'i sa la ni/ /dkyil 'khor las de de ru'o/ /zhi bar byed pa'i las kyi sa/ /kha dog dkar por yongs su brtag /dmar dang ser la rgyas pa'i don/ /nag po la ni mngon spyod do/ /gang+gA'i 'gram dang pad+ma'i tshal/ /chu bo che dang nye ba'ang rung / / 
<p>260a.4</p>ne'u sing dang ni nyams dga' bar/ /zhi ba'i dkyil 'khor bri bar bya/ /ma mo'i gnas sam dur khrod dam/ /skye bo med dang khang stong dang / /gang yang mngon par mi 'dod pa'i/ /phyogs de rnams su mngon spyod de/ /ri rtse ba men ba lang gi/ /lhas dang mchod
<p>260a.5</p>rten gdung bcas khyim/ /'di lta bu la sogs phyogs su/ /rgyal po'i dkyil 'khor bri bar bya/ /mchod rten che dang nyams dga' dang / /rnam par dben pa'i khang pa dang / /ri rtse rnams su rgya chen po/ /grub par bya phyir dkyil 'khor bri/ /ri dang gling ma
<p>260a.6</p>mkhar dang ni/ /ma thos dang ni phug thag tu/ /dpal gyi sgo ni 'dod pa yis/ /sa 'og rdo rje dkyil 'khor bri/ /chu skyes rgyas pa'i nags tshal ni/ /ngang pa'i tshogs kyis sgra sgrogs skad phyung bar/ /rgyal srid 'dod dam nor 'dod pas/ /dpal 'byor kun
<p>260a.7</p>gyi dkyil 'khor bri/ /ma mo'i gnas dang lha rten nam/ /lha yi khang pa'ang rung bar ni/ /rdo rje lcags kyus gzung dbab dang / /gzhom pa'i dkyil 'khor bri bar bya/ /lam chen bzhi mdo mchod rten dang / /phyag na rdo rje'i spyan snga ru/ /khro bo'i rgyal po bgegs kyi ni/ / 
<p>260b</p>
<p>260b.1</p>dkyil 'khor sgrub pa po yis bri/ /de bzhin gshegs pa'i bzhugs gnas dang / /gtsug lag can dang mdzes pa ni/ /mkhas pa yis ni khyad par du/ /dkyil 'khor thams cad bri bar bya/ /rab gnas la sogs thams cad kyi/ /dkyil 'khor rnams kyi tshul nyid
<p>260b.2</p>la/ /pad+ma'i tshal dang nye ba ru/ /mkhas pas khyad par bri bar bya/ /gsal ba la sogs thams cad ni/ /mkhas pas ri yi rtse mo ru/ /dkyil 'khor rnams la khyad par du/ /thig gi cho ga nyid kyis bri/ /khyed la gnas ni rnam nges pa'i/ /khyad par rgyas par ston pa
<p>260b.3</p>ste/ /thams cad du ni sa rnam gsum/ /nan tan gyis ni yongs su brtag /ces pa dang / bla gab med dang dogs par ni/ /bsgrub pa'i dkyil 'khor ma gtogs pa/ /slob dpon gyis ni gzhan mi bri/ /bris na 'phral du 'chi bar 'gyur/ /zhes pa dang / 
<p>260b.4</p>phug tu yang ni bsgrub pa yin/ /sa phyogs dogs par mi bya'o/ /khang rul gang du blo can gyis/ /bsgrub pa brtsam par mi bya'o/ /zhes gsungs so/ /'dir yang gnas chen po pa ni phyag na rdo rje mngon par dbang bskur ba las shes par bya'o/ /tshig gi don
<p>260b.5</p>ni go sla'o/ /ji bzhin pa yi cho ga yis/ /gnas de byin gyis brlabs brtsam pa/ /zhes bya ba 'dir/ /ji bzhin pa yi cho ga 'di/ /ji ltar rigs pa'i cho ga ste/ /gal te gtsug lag khang la sogs pa sngar longs spyod pa zhig yin na/ bdud rtsi 'khyil pas
<p>260b.6</p>bzlas pa'i spos chus gtong ba tsam gyis sbyangs la/ sngar longs ma spyad pa zhig na ni sbyang ba'i cho ga rgyas par bya'o/ /da ni 'dir/ ji bzhin pa yi cho ga yis/ /zhes bya ba la brten te/ bsnyen pa dang sa'i rim pa rgyas par bstan te/ dang por slob dpon yon tan
<p>260b.7</p>dang ldan pa la/ slob mas slob ma dbang bskur ba'i phyir/ lan gnyis lan gsum du gsol ba btab pa na/ slob dpon gyis ci khyod yo byad rnams tshogs sam ci ste ma yin zhes dri bar bya'o/ /gal te ma tshogs so zhes zer na/ re zhig de la yo byad tshogs su
<p>261a</p>
<p>261a.1</p>gzhug par bya'o/ /gal te ma lus par rnyed do zhes zer na/ bag yod pa'i bsgo ba dang bsrung bar bya'o ste/ kha cig ni tshogs la kha cig ni ma yin no zhes zer na ma tshogs pa btsal ba dang / bag yod par bsgo ste bsrung bar bya'o/ /de la bsrung ba'i
<p>261a.2</p>cho ga ni/ slob ma'i lte bar raM las byung ba'i nyi ma la hUM 'od zer drag po dang bcas pa'o/ /de'i snying gar yang yi ge kaM nag po las byung ba'i sdig pa sha za lta bu/ mi sdug pa skra kham pa grol ba mche ba can/ mi'u thung gcer bur bsams te/ de nas lte ba'i hUM las drag
<p>261a.3</p>po'i 'od zer byung bas sdig pa'i ngo bo de gzir nas sna'i rtse mo nas 'thon te/ slob ma'i mdun du bltas la/ de nas lte ba'i nyi ma hUM dang bcas pa snying gar song zhing / hUM rdo rje gnod sbyin nag po 'jigs su rung ba/ lag pa g.yas dang g.yon na/ mche ba dang sdigs
<p>261a.4</p>mdzub 'dzin par bskyed la/ slob ma'i snying ga nas mdun du 'thon par bsams te/ de nas slob dpon gyis oM badzra yak+Sha krod+ha pA paM n+ye sa khA da khA da hUM phaT ces bskul bas khro bo des sdig pa de ma lus par zos te/ slar slob ma'i snying gar thim par bsams la/ 
<p>261a.5</p>de nas stong pa nyid las slob ma kun du bzang por gyur pa'i snying gar zla ba la yig khaM las sna tshogs rdo rje bsams la/ rang gi lha'i sngags sam/ bdud rtsi 'khyil pa'i sngags brgya rtsa brgyad kyis gsungs te/ ji srid dkyil 'khor chen po dbang ma bskur gyi bar du
<p>261a.6</p>sdig pa'i las dang srog gi bar chad du 'gyur ba'i las ma byed cig ces bsgo la/ gnas gcig nyid du slob dpon gyi sngar bstan pa'i tshul nyid kyis lhag pa'i lha'i sngags 'bum mam/ rtsa ba'i sngags 'bum dang / dkyil 'khor so so'i sngags khri khri bzlas te/ gal te
<p>261a.7</p>lhas gnang ba thob na ni de nyid kyi tshe na'o/ /de ltar bsnyen pa bya ba ni/ rnam par snang mdzad mngon par byang chub pa las/ dkyil 'khor gyi ni sngon rol du/ /bya ba rnams ni nges pas nyon/ /so so'i las rnams 'dod pa yis/ /tshul shes pas ni ci rigs par/ /rang
<p>261b</p>
<p>261b.1</p>gi ting 'dzin la gnas te/ /rig sngags rgyal po stobs po che/ /yan lag bcu gnyis tshig 'byung ba/ /go rims bzhin du bzlas brjod bya'o/ /zhes gsungs so/ /'dir yan lag bcu gnyis pa'i tshig ni mtshon pa'o/ /de bzhin du 'phags pa rab tu grub
<p>261b.2</p>par byed pa las kyang / sngags pa rnams ni mthu shes nas/ /bsnyen pa las ni dngos grub btsal/ /zhes gsungs so/ /'di ni sngon du bsnyen pa'i cho ga'o/ /de nas bdag gir bya ba ni/ gang du dkyil 'khor la sogs pa byed par 'dod pa'i sa de'i bdag po/ 
<p>261b.3</p>rgyal po la sogs pas gnang bar bya'i gzhan du ma yin te/ ji skad du dkyil 'khor gyi spyi'i cho ga gsang ba'i rgyud las/ sa yi bdag pos gnang na ni/ /slob dpon gyis ni dkyil 'khor bri/ /zhes gsungs so/ /de nas sa'i bdag po mngon sum zhes bya ba
<p>261b.4</p>las gnang ba thob nas/ gang du dkyil 'khor bya bar 'dod pa der song ste/ de na gnas pa'i mi ma yin pa la gtor ma bzang po byin la/ sa 'di bdag la bslang shig ces bslang ste/ chos bsgrags pa 'phags pa sa'i mdo las brjod pa/ lto 'phye
<p>261b.5</p>la ni mi gnod par/ /dgun zla 'bring po la sogs nas/ /brtsams te zla ba gsum gsum du/ /lto 'phye lho dang nub dang byang / /shar du de yi mgo bo ste/ /g.yon pa'i zur gyis nyal ba yin/ /'di ltos shes par byas la brko/ /mgo bo rgyab phyogs nas
<p>261b.6</p>brkos pa'i/ /skyon no rgyas pa las shes bya/ /zhes gsungs pa'i rim pas dong khru gang tsam la dbus nas brtsams te/ rgya la mtho gang zhig brkos te/ chus gang bar bkang la/ slob dpon gom pa brgya myur bar phyir song ste/ myur du log pa nas chu de dma' bar ma
<p>261b.7</p>gyur na sa'i bdag po des byin pa'o/ /yang na der gtor ma sbyin pa dang / chos bsgrags pa byas la/ mtshan mo nyal te/ rmi lam gyi mtshan ma thob par bya'o/ /de dag gis ma byin par ni der dkyil 'khor mi bya ste/ ma byin par len pa'i nyes pa dang bar chad spang pa'i
<p>262a</p>
<p>262a.1</p>phyir ro/ /'di ni sa bdag gir bya ba'o/ /de nas lha ma yin ma rungs pa la sogs pa dang / lha'i bu'i bdud dang log 'dren la sogs pa ched du sa'i bgegs byed pa de dag gzhom pa'i phyir/ der mngon spyod kyi sbyin sreg gi cho gas mi rus kyi
<p>262a.2</p>phye ma khrag dang / dug dang bcas par bsreg ste mchod pa lnga dang gtor ma bkod la/ slob dpon gyis rang gi snying ga'i 'od zer ram/ 'chad par byed pa'i rdo rje lcags kyu'i phyag rgya dang sngags kyis sa'i lha mo mdog ser mo rab tu mdzes pa/ lo bcu drug lon pa'i na tshod
<p>262a.3</p>can/ lag pa gnyis na gser gyi bum pa 'dzin pa bkug la/ yon chab dang bcas pa'i mchod pa lnga dang / gtor ma oM pr-i thi wI de wI che ge mo pra tIts+tsha swA hA zhes pas phul te/ skyob pa sangs rgyas zhes bya ba la sogs pa'i tshigs su bcad pa gnyis kyis gsol ba btab
<p>262a.4</p>la/ de nas mkha' la bteg ste/ dngos grub kyi bye brag las/ lkog ma dang / snying ga dang / lte ba'am/ sta zur dang pus mo nub tsam du dong ste de dang 'tsham pa'i rgyar brkos te/ skra dang rus pa dang / rdo la sogs pa bsal te/ dri zhim po'i chu rdo rje khro bo'i
<p>262a.5</p>sngags kyis btab pa gtor te/ gtor ma byin la zhi ba'i sbyin sreg bya ste/ dong gi gting du rin po che lnga dang 'bru lnga dang / sman lnga ras dkar pos so sor phur te/ bum pa sar pa'i nang du bcug ste bzhag la/ dong des de nyid kyis dgang ste/ gal te mtho bar
<p>262a.6</p>gyur na rab tu 'grub par ston cing / thad kar khengs kyang brtsam par bya'o/ /kha ma khengs na brtsam par mi bya ste/ sngar lung gis kyang bstan to/ /mkhas pas rin chen la sogs pas/ /sa gzhi snying po ldan par bya/ /thang bu la yang ci rigs par/ /sa
<p>262a.7</p>rdzas gzhag pa'i 'og tu ste/ /cho ga de ni phyi rol du'o/ /zhes pa dang / yang / 'bras so ba dang mon sran gre'u/ nas dang gro dang til dang lnga/ /'bru rnams kun zhes bya ba ni/ /las rnams kun la 'di dag gsungs/ /sid+ha bya kr-i kri ka ni/ /ha sa de ba ha sa ste/ /sman
<p>262b</p>
<p>262b.1</p>rnams kun zhes bya ba la/ /lnga po 'di rnams shes par bya/ /byi ru dang ni sa le sbram/ /dung dang mu tig nor bu ste/ /rin chen kun zhes bya ba la/ /lnga po 'di dag shes par bya/ /zhes so/ /de nas rdul tshon ji tsam du dgye bar 'dod pa'i nyis 'gyur du/ sa gzhi
<p>262b.2</p>de rab tu 'thas par bcags pas/ lag mthil ltar mnyam par byas te/ de nas ba'i rnam lnga dri zhim po'i chus byug par bya ba ni/ ji skad du/ dkyil 'khor bri ba'i sa gzhi ni/ /byi dor legs byas legs par byugs/ /khro bo chen po'i bzlas pa yi/ /spos
<p>262b.3</p>chus bsang gtor byas pa la/ /zhes pa lta bu'o/ /sa'i bye brag kha cig la ni de ltar bya ba mi sbyar te/ ji skad du/ sa gzhi gang na 'thas pa dang / /khang thog dang ni rdo leb dang / /mchod rten drung dang 'bab chu'i 'gram/ /mtsho rnams kyi ni 'gram dag tu/ /sa
<p>262b.4</p>gzhi sbyang zhing brtag pa dag /nan tan du ni bya mi dgos/ /der ni zug rngu dbyung mi dgos/ /'thas pas bcag kyang der mi dgos/ /mthon dman la sogs skyon rnams kyang / /der ni dogs pa bskyed mi dgos/ /rang bzhin gnas pa'i sa gzhi la/ /byi dor legs
<p>262b.5</p>par byas nas su/ /lag pas bya bas nas gsang sngags bzlas/ /de yi sbyang ba de yin no/ /zug rngu'i nyes pa thams cad ni/ /gal te dbyung bar mi nus na/ /de ni gsang sngags nyid kyis su/ /sbyang ba legs par byas par 'gyur/ bsad pa yi ni las rnams dang / /gdon rnams tshar
<p>262b.6</p>gcod la sogs dang / /drag shul spyod pa dag la yang / /sa ni rab tu sbyang mi dgos/ /khro bo kI li kI la yis/ /bsang gtor byas na sbyangs bar 'gyur/ /zhes pa dang / yang / khang pa'am dri gtsang khang du ni/ /bsang gtor byas pas dag par bshad/ /de bas der ni sa mi brko/ /zhes gsungs
<p>262b.7</p>pas so/ /de nas sa'i lha mo bstims la/ sa'i dbus su pad+ma dang zla ba dang sna tshogs rdo rje'i steng gi hUM las byung ba'i rdo rje phra mo spros pas/ sa phyogs de rdo rjer gyur par bsams la/ sna tshogs rdo rje nas rim gyis sa la bstims la/ oM me di nI badzra'i b+ha ba badzra ban+d+ha hUM zhes
<p>263a</p>
<p>263a.1</p>bzlas te/ 'di ni phyi'i sa sbyang ba'o/ /de nas slob dpon gyi dkyil 'khor gyi dbus der stan 'jam zhing bde ba la 'dug ste/ gtor ma byin la bdag nyid gzengs bstod par bya ste/ deng du bdag tshe 'bras bu yod/ /bdag gi gson pa 'bras bur
<p>263a.2</p>bcas/ /lha dang dam tshig gis mnyam par/ /gyur par bdag ni som nyi med/ /byang chub sems dang sems gcig par/ /de bzhin gshegs pa'i rigs su ni/ /deng bdag skye bar the tshom med/ /deng bdag nyi ma dam pa ste/ /bdag gi mchod sbyin bla na med/ / 
<p>263a.3</p>sangs rgyas thams cad spyan 'dren pas/ /deng bdag 'dus pa'i mchog yin no/ /zhes pas so/ /de nas yan lag thams cad kyis phyag byas la/ spos snod lag tu thogs te/ sangs rgyas rnams la gsol ba gdab pa ni/ /mgon po thugs rje'i bdag nyid can/ / 
<p>263a.4</p>thams cad bdag la dgongs su gsol/ /sras bcas lnga ni gdugs 'das nas/ /sa gzhi yongs su gzung bar mdzod/ /na maHsa man+ta bud+d+hA nAM/ sarba ta thA ga ta/ a d+hiSh+ThA na ad+hiSh+Thi te/ a tsa le bi ma le/ pra kr-i te pa ri shud+d+ha swA hA zhes pas so/ /de nas de rnams
<p>263a.5</p>kyi spyan sngar/ phyag 'tshal ba nas bzung ste/ cho ga ma lus par byas la/ de nas rdo rje sems dpa' la sogs pa bzhir dmigs pa'i slob ma'am/ mi bskyod pa la sogs pa bzhir dmigs pa'i slob mas/ phyogs bzhi nas rnal 'byor gyi rgyud thams cad kyi rtsa ba
<p>263a.6</p>lta bu/ dpal gsang ba 'dus pa las gsungs pa'i tshigs su bcad pa 'di dag gis/ shar nas brtsams te gsol ba gdab par bya'o/ /de bzhin gshegs pa kun zhi ba/ /de bzhin gshegs pa kun gyi gnas/ /chos kun bdag med pa yi mchog / 
<p>263a.7</p>dkyil 'khor dam pa bshad du gsol/ /mtshan rnams thams cad yang dag rdzogs/ /mtshan min thams cad rnam spangs pa/ /kun du bzang po sku yi mchog /dkyil 'khor dam pa bshad du gsol/ /zhi ba'i chos ni mchog las byung / /ye shes spyod
<p>263b</p>
<p>263b.1</p>pa rnam sbyong ba/ /kun du bzang po gsung gi mchog /dkyil 'khor dam pa bshad du gsol/ /sems can kun gyi sems chen po/ /rang bzhin dag pa dri ma med/ /kun bzang thugs mchog kha los sgyur/ /dkyil 'khor dam pa bshad du gsol/ /zhes pa'am/ 
<p>263b.2</p>yang na tshigs su bcad pa dang po nyid bzlas shing brjod par bya'o/ /yang na rgyud 'di nyid las ji ltar gsungs pa nyid lan gsum brjod do/ /de nyid kyis ni rdo rje gzung / /chos kyi dril bu dkrol bar bya/ /dam tshig gis ni phyag rgya cher/ /byin gyis brlabs nas
<p>263b.3</p>snying po bzlas/ /'khor lo kun gyi cho ga ni/ /rdo rje dril bu 'dzin pas bya/ /dkyil 'khor thams cad sgrub byed pa'i/ /rtog pa kun la yang dag 'jug /dam tshig che gsum zhes bya ba/ /rgyal 'di sangs rgyas sgrub byed yin/ /dngos grub kun gyi cho ga la/ / 
<p>263b.4</p>rdo rje dril bu rab tu bskul/ /cho ga lhag ma ma tshang yang / /'grub 'gyur smad par mi bya'o/ /zhes bya ba sbyar bar bya'o/ /de nas bdag nyid gzengs bstod de/ bdag ni rang nyid rdo rje can/ /rdo rje sems dpa' bdag rang nyid/ /bdag ni sangs rgyas rgyal po che/ / 
<p>263b.5</p>stobs chen rdo rje can bdag yin/ /rnal 'byor dbang phyug rgyal po bdag /phyag na rdo rje brtan bdag ste/ /bdag po rdo rje chen po bdag /byin gyis brlab pa mi 'dor ro/ /zhes brjod de/ hUM badzrod tiSh+Tha zhes brjod pas ji ltar bskyed pa'i dkyil 'khor nam mkha' la
<p>263b.6</p>bteg ste/ stan las langs nas bdag nyid khams gsum rnam par rgyal bar gyur pa'i mig gnyis su ma dang Ta las mig g.yas g.yon nyi zla ser por byas te/ bgegs la bka' bsgo nas/ /rkang mthil gnyis su hUM las byung ba'i sna tshogs rdo rje me'i 'od
<p>263b.7</p>'phro ba bsams te/ rkang pa gang dang gang du bor ba de dang der rdo rje kun du rtse mo 'bar bas 'khrigs par bsams te stang stabs bya'o/ /de ni ji skad du rnam par snang mdzad sgyu 'phrul dra ba las gsungs pa/ dang po kho nas yongs su gzung bar bya ste/ slob dpon gyis lha
<p>264a</p>
<p>264a.1</p>nyid kyi stang stabs la 'dug la/ lag pa g.yas pas bsgrims te/ rdo rje gsor zhing / lag pa g.yon pas dril bu gsil nas/ rdo rje'i dkyil 'gros kyi dkyil 'khor gyi sa gzhi 'gying bag gis yongs su bskor bar bya'o/ /rgyan thams cad
<p>264a.2</p>kyis brgyan pa'i khro bo'i nga rgyal gyis hUM zhes brjod cing / dkyil 'khor gyi sa gzhi 'gying bag gis bskor nas kyang / khro bo'i skur bsgoms pas/ sdang ba'i lha dang lha ma yin dang / gsang ba pa rnams la tshig 'di brjod par bya'o/ /slob dpon ming 'di zhes bya
<p>264a.3</p>bas/ slob ma che ge mo zhig gi rdzogs pa'i byang chub rdzogs par bya ba dang / sems can thams cad bla na med pa'i ye shes thob par bya ba'i phyir/ sa phyogs 'dir dkyil 'khor gyi rgyal po mtshan 'di zhes bya ba 'di yis/ lha dang / lha ma yin dang / gnod sbyin
<p>264a.4</p>dang / dri za dang / srin po dang / yi dwags dang / sha za dang / brjed byed dang / 'byung po dang / mkha' 'gro ma dang / gnon po dang / nam mkha' lding dang / mi'am ci dang rig sngags 'chang grub pa rgan po'am rgan mo'am/ g.yog dang 'khor du bcas pa gang dag
<p>264a.5</p>'khod pa rnams dengs shig /'di ltar rdo rje 'chang gi bka' thos nas myur ba nyid du dengs shig /gang dag mi 'gro ba de dag ni/ phyag na rdo rje hUM zhes bya ba rab tu khros pa'i bzhin 'bar ba can gyis ye shes kyi rdo rje chen po 'bar rab tu 'bar bas mgo bo tshal pa brgyar
<p>264a.6</p>'gas par 'gyur ro zhes lan gsum brjod nas/ stang stabs la gnas bzhin du sa gzhi rdo rje'i rang bzhin du byin gyis brlab par bya'o/ /g.yas brkyang ba dang g.yon bskum pa dang / sa ga'i 'dug stangs dang / zlum po'i 'dug stangs dang / mthun pa'i rkang
<p>264a.7</p>stabs dang / rus sbal gyi rkang stabs dang / rdo rje gdengs pa dang / rdo rje 'jo tshul dang / rkang pa ya gcig gi stangs dang / seng ge'i stangs dang / seng ge glal ba dang / bung ba 'phur ba'i stangs dang / rdo rje'i sgrog dang / rdo rje gsor ba dang / rdo rje'i stang stabs
<p>264b</p>
<p>264b.1</p>dang / rdo rje gar dang / rdo rje 'jigs su rung ba dang / rdo rje ro langs dang / rdo rje tho ba dang / sgo bzhi byin gyis brlab pa dang / rdo rje gdu bu dang / bud med kyi sgyu 'phrul gyi stang stabs dang / rdo rje bral ba dang / stobs chen gdengs pa dang / rdo rje mche ba dang / rdo rje gad mo dang / rdo rje sgra dang / 
<p>264b.2</p>ral gri'i thabs dang / rdo rje'i thabs dang / 'khor lo'i thabs dang / gtun shing gi thabs dang / ba dan gyi thabs dang / gzhu'i thabs dang / zhags pa'i thabs dang / pad+ma'i tshul dang / be con gyi tshul dang / mi 'jigs pa'i tshul dang / lcags kyu'i thabs dang / 
<p>264b.3</p>gshol ba'i tshul dang / mdung gi thabs dang / mda' gzung ba'i thabs dang / mda' 'phang ba'i thabs dang / thag mdung bskor ba'i thabs dang / mchog sbyin pa'i tshul dang / mdung thung gi thabs dang / mtshon rtse gcig pa'i thabs dang / phyag 'tshal ba'i
<p>264b.4</p>tshul dang / rdo rje'i 'dug stangs dang / ting nge 'dzin gyi 'dug stangs dang / pad+ma'i 'dug stangs dang / sems dpa'i skyil mo krung dang / dpa' bo'i 'dug stangs dang / bzang po'i 'dug stangs dang / tsog bu'i 'dug stangs dang / brtse ba'i stang stabs dang / 
<p>264b.5</p>mdun du bsnur ba dang / phyir 'gyed pa dang / mtha' yas dang / rnam par rgyal ba dang / sprin sgra dang / gsus po che dang / rgyal po'i phur bus gnas lngar bcing ba dang / phur bu brdung ba dang / dra ba dang ra bas mtshams bcad pa dang / phyogs bcing ba de lta bus
<p>264b.6</p>sa gzhi rdo rje'i rang bzhin du 'od 'bar bas 'khrigs par bsgoms te gtan la dbab par bya'o zhes gsungs pa'i tshul gyis bya ste/ 'di ni sa yongs su gzung ba'i cho ga'o// //de nas mtshan mo nang gi sa sbyang bar bya ste/ oM b+hU khaM zhes brjod pas sa gzhi nam
<p>264b.7</p>mkhar byas te/ hUM laM hUM zhes brjod pas gser gyi rang bzhin du byas la/ de'i dbus su pad+ma nas badzra ban+d+ha hUM zhes ci nus bzlas pa'i bar du bya ste/ de nas yang sa gzhi dri dang ba'i lci bas byugs la/ phyogs mtshams brgyad du mar me brgyad dang bdug spos du ba 'thul ba
<p>265a</p>
<p>265a.1</p>brgyad bkod de/ dkyil 'khor gyi sa la lag pa reg bzhin du/ bdag gi bdag po'i sngags brgya rtsa brgyad dang yi ge brgya pa lan brgya bzlas te/ de nas de'i nub mo ni slob dpon rmi lam blta zhing / sta gon la gnas pa'i nub mo slob ma rmi lam blta'o/ /de
<p>265a.2</p>ltar yang rnam par snang mdzad mngon par byang chub pa las/ de nas sngags pas langs nas su/ /snying rjer gyur pa'i yid kyis ni/ /nub kyi phyogs su gnas nas su/ /nang gi bdag nyid rnam dag pas/ /byang chub sems ni dran byed cing / /de nyid du ni
<p>265a.3</p>nyal bar bya/ /de nas sngags pas rmi lam blta/ /byang chub sems dpa' grags chen nam/ /yang na sangs rgyas bcom ldan 'das/ /sems can rnams la phan bya'i phyir/ /dkyil 'khor bri ba'i las rnams la/ /bdag nyid kun rtsom 'bad pa'am/ /bdag
<p>265a.4</p>nyid la ni 'di skad du/ /sems can chen po bu khyod legs/ /dkyil 'khor myur du bris shig ces/ /spro ba skyed pa mthong yang rung / /gal te mtshan ma ngan pa zhig mthong na/ /byang chub kyi sems bsgoms pa la sogs pa bsrung ngo / /slob ma rmi lam lta ba 'og
<p>265a.5</p>nas 'chad do/ /'di ni nang gi sa sbyang ba'i cho ga'o// //byin gyis brlabs pa'i gnas der ni/ /zhes bya ba nas/ rta babs bzhi dang ldan pa dang / /zhes bya ba'i bar ni go sla'o/ /them skas bzhi yi phreng ba dang / /zhes bya ba ni/ sgo'i nye 'khor ri mo'i phyi rol cha
<p>265a.6</p>chung gcig la tshon nag po ma yin pa'i ri mo bzhi bris te/ kha cig na re mda' yab kyi phyi rol cha chung gcig la'o zhes zer na/ gzhan dag ni bsgom pa'i dbang du bya'o/ 'di bri ba ma yin no zhes zer te/ seng ge ban glang rnams kyis brgyan/ /zhes bya ba ni rta babs
<p>265a.7</p>kyi cha dang po'i phyi rol gyi cha chung gnyis la mchod rten yin la/ de'i 'og tu cha 'bring po gnyis la g.yas g.yon du/ seng ge dang glang po che cha chung re res mchod rten dang ma 'brel bar bya'o/ /kha cig na re rta babs kyi sar nges par bzhon pa las 'bab pa yang / 
<p>265b</p>
<p>265b.1</p>rje btsun mchod rten gyi dbang las so zhes zer te/ de ni ma yin te/ sgo thams cad la de med kyang rta babs yod na nges par 'bab par rigs pa ni/ 'jig rten nye bar spyod pa las yin la/ blo dang ldan pa gus shing nga rgyal spangs pa ni/ de gnyis ka med kyang de bas
<p>265b.2</p>ches ring ba nas babs te/ 'dir ni ma lus par myur du 'bab pas na/ twa ra na ti ru ri ya tsa lan+ti zhes grags so/ /dar dang lda ldi do shal phreng / /zhes bya ba la/ dar dkar po srid du khru nyi shu rtsa lnga zheng du khru gang ba 'phyangs pa yin la/ lda ldi ni de nyid kha dog
<p>265b.3</p>sna tshogs par rab tu gcus shing rtsibs la btags pas gzhal yas khang gi 'gul pa 'khor ba'o/ /do shal gyi phreng ba ni mu tig gi do shal dbus na rin po che yod pa dang med pa'am dbus dang mtha' na yod pa spel du 'phyang ba ste/ do shal gyi do shal phyed pa
<p>265b.4</p>yang mtshon pa'o/ /de yang de dag gi bar na dar dang lda ldi dang / dril bu dang ni rnga yab brgyan/ /zhes sbyar te/ de la dril bu ni sngar smos pa'i dar gyi rtse mo la btags pa'o/ /rnga ma ni rnga yab dkar po gser gyi yu ba can no/ /rdo rje rin chen pad+ma dang / /rgya gram pa yi
<p>265b.5</p>phyag rgyas brgyan/ /zhes bya ba ni/ phyogs bzhi'i dbus kyi do shal bzhi'i dbus su/ phyag rgya re re ste rang rang gi rigs phyogs der brten par ston pa'o/ /kha cig na re de dag nang du'o zhes zer ro/ /srad bu brgyad dang ldan pa dang / /zhes bya ba ni phyogs dang dbus
<p>265b.6</p>dang grwa rnams kyi cha la 'dres par bya ba'i phyir ro/ /phyi yi sgo khyud rnams kyis brgyan/ /zhes bya ba ni/ 'gram zhes bya ba 'phyar ba'i ngo bo ni/ 'dir phyi'i sgo khyud yin la/ sgo khyud nang ma ni gang du khyams kyi mtha' thug pa'o/ /dgu yi char ni dgos pa la/ /sgo dang sgo
<p>265b.7</p>khyud sum char bya/ /zhes bya ba la/ 'khor lo rtsibs tshun chad la cha chen po dgur byas pa las sgo phyi'i sgo khyud dang bcas pa la ni cha chen po gsum ste/ cha chung bcu gnyis btang ngo / /de yang phye na sgo la ni cha chen phyed dang gnyis yin la/ phyi'i sgo khyud la ni cha chen
<p>266a</p>
<p>266a.1</p>phyed dang gnyis las/ logs re la cha chung gsum gsum yin te/ de nas dkyil 'khor 'di ni thig gi bya ba lugs gzhan kho na yin pas/ gang du yang gzhan du drang bar mi bya'o/ /rdo rje srad bus thig gdab bo/ /zhes bya ba ni ye shes kyi thig
<p>266a.2</p>ma btab par sa'i thig 'ba' zhig 'debs pa srid pa dang / sa la thig ma btab par dkyil 'khor 'dri ba srid pas de bzlog pa'i phyir/ rdo rje'i rang bzhin du byas pa'i srad bus nam mkha'i thig gdab par ston cing / srad bu phal bas sa la thig gdab par
<p>266a.3</p>yang ston la/ de dag kyang rab tu 'bad pas bag yod par byas te/ de ltar yang dkyil 'khor spyi'i cho ga gsang ba'i rgyud las/ dkyil 'khor gyi ni gsang sngags kun/ /snang bar rjes su dran byed cing / /gos dkar bgos shing ma yengs par/ /dkyil 'khor
<p>266a.4</p>gyi ni nang du 'gro/ /las kun byed pa'i gsang sngags kyis/ /thog ma nyid du bsang gtor bya/ /tshon sna lnga yi srad bu la/ /de dag nyid kyis brgyar bzlas te/ /sar pa shin tu gtsang ba dang / /mdzes shing shin tu ran pa dang / /dri zhim reg na bde ba dang / /legs
<p>266a.5</p>par bkal dang sra ba dang / /sbom phra la sogs bkal nyes dang / /'dzur mdud med par gyur ba yi/ /thig skud me tog spos mchod pas/ /shes rab can gyis thig gdab po/ /bzang po'i rtags ni brtags nas su/ /mkhas pas dkyil 'khor thig gdab
<p>266a.6</p>bo/ /dkar po dmar po de bzhin ser/ /sngon po dang ni gnag dang lnga/ /tshon sna lnga yi srad bu bzhin/ /phye ma'i tshon rtsi de bzhin bya/ /dkon mchog gsum la mchod byas shing / /lha rnams la yang phyag byas nas/ /mkhas pas srad bu bre bar bya/ /nang par nyi ma
<p>266a.7</p>shar ba'i tshe/ /blo yis phyogs cha legs brtags la/ /dang por shar nas brtsams te gzung / /slob dpon byang du kha bltas te/ /srad bu 'dzin pa de la blta/ /de nas phyogs bskor byas nas ni/ /bdag nyid kyis ni bri bar bya/ /de yi 'og tu byang phyogs
<p>266b</p>
<p>266b.1</p>su/ /mkhas pas srad bu bre bar bya/ /dang po bdag nyid me phyogs su/ /'dug nas phyogs gnyis brtag par bya/ /de yi 'og tu rlung phyogs nas/ /phyogs gnyis su ni sred bu bre/ /bden bral dbang ldan grwa gnyis nas/ /srad bu 'dzin pa blta bar bya/ / 
<p>266b.2</p>grwa bzhi lham pa bsnyams nas su/ /rgya gram du ni srad bu bre/ /rgya gram thams cad bsnyams par bya/ /de ltar srad bu gtan la dbab/ /de nas dbus kyi dkyil 'khor du/ phur bu gcig kyang gdab par bya/ /grwa bzhir phur bu bzhi gdab bo/ /zhes pa dang yang / 
<p>266b.3</p>mchod sbyin shing gi phur bu dag /thur du rtse bstan mngon bsngags pa/ /dkyil 'khor bri ba'i cho ga la/ /phyogs cha bzhin du gdab par bya/ /ltas ngan byung na dngos mi grub/ /srad bu chad na bla ma 'chi/ /ring thung khyer na na bar 'gyur/ /phyogs 'khrul slob ma
<p>266b.4</p>myos par 'gyur/ /de bas thams cad nan tan bya/ /mkhas pas legs par thig gdab bo/ /zhes gsungs so/ /de ltar spyir gyur par lung gis brjod nas/ da ni rang gi gzhung gis ye shes rim gyi thig ji ltar gdab ce na/ de bshad pa/ gdul bya'i dbang
<p>266b.5</p>las dkyil 'khor dag /khru gang sogs gsungs ji skad du/ /rgyang grags dpag tshad la sogs mthar/ /tshad nges pa ni med par bstan/ /de dag tu yang slob dpon gyis/ /ye shes thig bral bri mi bya/ /de phyir ye shes thig gdab rim/ /mkhas pas
<p>266b.6</p>dga' skyed byed par bshad/ /de la ye shes kyi thig 'debs par 'dod pa'i bla mas dang por ras bal dang bal la sogs pa gtsang ma blangs te/ grong gi chos kyis sma ma bab pa'i bu mos 'khal du gzhug pa'am/ bdag nyid kyis bkal te/ srid du dkyil
<p>266b.7</p>'khor las nyis 'gyur la/ sboms su sgo'i nyi shu cha yod par ro/ /de yang lnga sgril lam nyi shu rtsa lnga sgril lam/ dkyil 'khor de nyid lha mo ji snyed yod pa de snyed du bsgril ba'o/ /de nas so sor dri zhim po'i phye ma dang / yungs kar gyi phye ma dang ldan
<p>267a</p>
<p>267a.1</p>pa'i tshon dkar po dang / ser po dang / dmar po dang / ljang gu dang / nag po rnams bsgos pa'i dru bur byas la/ bdag nyid mnyam par gzhag pa'i phyag rgya bzhag ste/ de nas snga ma'i mdog gi rim pas dru bu de dag rtag pa dang / rin chen
<p>267a.2</p>'byung ldan dang / tshe dpag med dang / don yod par grub pa dang / mi bskyod pa rnams bsgrub ste/ de yang dang por oM shU n+ya tA dz+nyA na badzra swa b+hA wa At+ma ko\u0f85haM zhes pas/ de dag stong pa nyid du byas la/ de nas snga ma'i gnas su pad+ma dang zla ba la gnas pa'i yi ge b+h+rUM AM
<p>267a.3</p>dzrIM khaM hUM zhes pa lnga/ dkar po dang / ser po dang / dmar po dang / ljang gu dang nag po rnams kyi mdog can rnams bsam mo/ /de nas de las 'od zer spro ba dang / bsdu ba'i rim pas rnam par snang mdzad la sogs pa lngar rim bzhin du bskyed de/ de nas rang
<p>267a.4</p>gi snying ga'i sa bon las 'od 'phros pas snang bar byas pa'am/ nam mkha' la bzhugs pa'i de bzhin gshegs pa lnga'i thugs kar yang b+h+rUM la sogs pa'i sa bon lnga bltas te/ de dag yongs su gyur pa las rang rang gi mdog dang mthun pa'i ye shes kyi srad
<p>267a.5</p>bu gnas par bsams te/ de'i 'og tu de dag la ye shes kyi srad bu sngags 'dis bslang bar bya'o/ /oM badzra a satwa badzra sU traM me pra yats+tsha ma hA maN+Dal sU tra na ya hUM zhes pa dang / de bzhin du ming gi gzhi brje ba'i sngags lngas bslang zhing / de ltar bslang ma thag
<p>267a.6</p>tu rang gi phyag la gnas pa'i de bzhin gshegs pa lnga srad bu lngar gyur par bsam mo/ /de nas rang gi mig gnyis su dza las byung ba'i nyi ma zla ba g.yas dang g.yon du bkod de/ rab tu g.yo zhing 'bar ba'i mig gi lta stangs las byung ba'i 'od kyi lcags kyus/ 
<p>267a.7</p>de bzhin gshegs pa lnga'i thugs ka nas gnas pa'i ye shes kyi srad bu rnams bkug ste/ phyag rgya la gnas pa'i srad bu la sogs so sor bstim mo/ /de nas rnam par snang mdzad la sogs pa'i gzugs can gyi slob ma cig gis srad bu lnga'i sna nas bzung ste/ slob dpon
<p>267b</p>
<p>267b.1</p>gyis kyang sna lnga nas bzung la bsnyams te/ 'jur bu dang mdud pa med par byas la/ oM chos kun tha dad rjes su 'jug /chos kun phan tshun rjes su 'jug /chos kun rjes su zhugs pa ste/ /mtha' bral rjes su 'gro ba'o/ /hUM zhes brjod de bsgrim mo/ / 
<p>267b.2</p>bsgrims nas dri zhim po'i chus sbangs te/ yi ge gsum nang bsres la/ gser la sogs pa snod du bzhag ste/ me tog dang dri la sogs pas mchod la lag pas bkab ste/ oM AHbig+h+nAM ta kr-ita hUM phaT ces pas mang du bzlas te/ de nas srad bu de rdo rje la dkris la/ 
<p>267b.3</p>slob dpon bdag nyid kyis lte ba'i thad kar bzung la/ slob ma de nyid kyis lhan cig gdab bo/ /'debs na oM badzra sU tra sa ma ya mA ti kra ma hUM/ bcom ldan 'das 'di ni sems can gyi don byed pa'i dus lags so zhes brjod cing gdab bo/ /des kyang sangs rgyas
<p>267b.4</p>thams cad bskul te byin gyis brlab pa'i phyir byon par bsam mo/ /de la bdag cag gi bla ma'i zhal snga nas ni/ ye shes kyi thig la tshangs thig gcig tsam mam/ tshangs thig dang zur thig tsam gyis chog par gsungs so/ /gzhan dag ni phyogs thig dang rdo rje
<p>267b.5</p>ra bas bskor ba yang bzhed do/ /de dag gi lugs las ni/ thig bskor ba dang / 'gro ba dang / btang ba la sogs pa yang bya'o/ /sa'i thig ni gzhung rgyas par gzhan du rtogs par sla bas bdag gis 'dir mi bsam mo/ /ye shes kyi thig de ni oM AHhUM muHbya bas
<p>267b.6</p>gshegs su gsol bar bya'o/ /re zhig rgyud 'di nyid kyi dbang du byas te/ sa'i thig ji lta ba zhig yin pa cung zad dpyad de/ de la 'di'i tshul ni/ dkyil 'khor de'i tshad ji tsam pa la phyogs re re la yang cha chung brgyad cu rtsa brgyad par bya zhing / de la rim pa
<p>267b.7</p>gsum par bya'o/ /de'i phyir/ dbus kyi dkyil 'khor thig gdab pa/ /zhes bya ba ni 'khor lo rtsibs tshun chad kyi thig gdab pa'o/ /chos kyi 'khor lo 'dra ba la/ /zhes bya ba ni/ bslab pa gsum ston par byed pa'i lte ba dang / rtsibs rten dang / rtsibs
<p>268a</p>
<p>268a.1</p>rnams dang ldan pa'o/ /de nyid gsal bar bstan pa'i phyir/ /lte bar bcas shing rtsibs bcu drug rim pa gsum dang ldan pa la/ rtsibs ni nyis 'gyur nyid du bya/ /zhes bya ba smos te/ lte ba dang rtsibs rten dang / rtsibs ni rim pa gsum mo/ / 
<p>268a.2</p>de dang ldan par bya ba ni bslab pa gsum mtshon pa yin pas so/ /rtsibs ni zhes bya ba ni 'khor lo'i lte ba la 'byar ba rtse mo zhum pa'o/ /nyis 'gyur nyid du bya ba ni lte ba'i phyed kyi phyed la cha chung drug yod pa bas/ nyis 'gyur te phyed kyis chung bar byas te/ de
<p>268a.3</p>bzhin du rtsibs rten kyang de dang 'dra bar bya'o/ /des na rtsibs rten dang rtsibs dag la/ cha chung gsum gsum gtang zhing / lte ba la cha chung nyi shu rtsa bzhi gtang zhes bya ba'i don to/ /'dir slob dpon kha cig na re lugs gzhan du/ dkyil 'khor nyis rim
<p>268a.4</p>sum rim mam/ /bzhi'am mang por bya ba la/ /phyi rim gang yin de la ni/ /sgo gcig pa dang rgya cher bya/ /gzhan gyi phyogs kyi cha bzhin du/ /sgo bzhi sgo khyud bcas par bya/ /yang na thams cad dogs med par/ /sgo re re zhig bya ba yin/ /snying po'i dkyil
<p>268a.5</p>'khor nges par ni/ /rab tu bzang por sgo bzhir bya/ /zhes bya ba gsungs pa la brten pas/ rim pa gsum pa lung tha ma 'dod do/ /dbus kyi phyogs su kun rig ni/ /zhes bya ba la sogs pa ni/ ma lus par brjod zin mod kyi/ rdul tshon gyi dbang du
<p>268a.6</p>byas te yang brjod par bya'o/ /de la 'di'i tshul ni/ rdul tshon ji srid du dgye bar 'dod pa'i sa'i cha la phyogs thams cad du cha chen po'i nyi shu rtsa gnyis gnas par re zhig de snyed kyi mtshan ma tsam gdab par bya'o/ /de rnams re re la yang cha bar ma re re'i ri
<p>268a.7</p>mo bya'o/ /de rnams re re la yang cha chung re re'i ri mo bya ste/ de ltar phyogs re re la yang cha chen po nyi shu rtsa gnyis dang / cha bar ma bzhi bcu rtsa bzhi dang / cha chung brgyad cu rtsa brgyad du yang 'gyur ro/ /de yang nang gi dkyil 'khor ni cha chen po dgu'o/ /ri mo'i
<p>268b</p>
<p>268b.1</p>sa nas bzung ste/ me 'od kyi bar du ni/ cha chen po lnga dang cha chung gcig go/ /phyi'i dkyil 'khor khor yug chen po dang bcas pa la ni/ cha chung bzhi dang yang cha chung gcig go/ /de la snying po la ni cha chung nyi shu rtsa bzhi ste/ de nas cha chung gsum rtsibs rten du
<p>268b.2</p>bskor zhing / cha chung gsum la rtsibs bya'o/ /de'i phyir/ dbus kyi dkyil 'khor thig gdab pa/ /chos kyi 'khor lo 'dra ba la/ /lte bar bcas shing rtsibs bcu drug /rim pa gsum dang ldan pa la/ /rtsibs ni nyis 'gyur nyid du bya/ /zhes gsungs te
<p>268b.3</p>sngar bzhin du dpyad do/ /de nas cha chung gcig la rdo rje phreng bas khor yug chung ngu ltar bskor ro/ /de'i ri mo phyi ma la gru chad byas la/ dbus su sgo dang phyi rol gyi sgo khyud bcas pa la zheng du cha chen po gsum sbyin te/ de nas/ dgu yi char ni bgos pa la/ /sgo dang
<p>268b.4</p>sgo khyud sum char bya/ /zhes gsungs te/ sngar zhib tu dpyad de de yang ri mo'i sa cha chung gcig go/ /de nas khyams la cha bar ma gcig ste/ rta babs khyams ni thams cad du/ /byams pa la sogs mchog chen rnams/ /zhes bya ba gsungs so/ /de nas
<p>268b.5</p>rin po che'i rtsig pa la cha chung gcig go/ /de'i phyi rol du dra ba dang / dra ba phyed pa la cha bar ma gcig go/ /de'i phyi rol du mda' yab la cha chung gcig go/ /de nas cha chung dor ba'i cha chen po gcig la rta babs te/ bang rim tha ma la cha chen po gsum
<p>268b.6</p>las lhag ma la re re bri'o/ /de nas cha chung bzhi la 'khor lo dang gdugs dag go/ /de nas de'i phyi rol du shin tu nye bar ma yin par me 'od dang pad+ma dang rdo rje cha gsum mo/ /de nas cha chung bzhi po rim pa re re'o/ /des na cha chung gcig la khor yug chen po'o/ /ka ba
<p>268b.7</p>yang dbus dang mthar cha chung re re la'o/ /sgo'i zheng du cha chung drug go/ /phyi'i sgo khyud kyi cha chung drug go/ /dbu ma'i dbu mar cha chung brgyad do/ /de ltar mtshan ma la zhib par dpyad de/ ma 'khrul ba ltar na tshangs thig dang / de nas phyogs thig dang / de nas
<p>269a</p>
<p>269a.1</p>zur thig dang / de nas ma lus par dbus nas gdab bo/ /de ltar thig btab nas rdul tshon dgye ba bstan pa'i phyir/ dbus kyi phyogs su zhes bya ba nas yang na ming yang rung zhes bya ba'i bar du gsungs te/ khro bo ni gshin rje gshed do/ /mngags pa
<p>269a.2</p>ni gzhan gyis mi thub pa'o/ /pho nya ni rta mgrin no/ /sogs zhes bya ba ni bran zhes bya ba 'phags pa mi g.yo ba'o/ /de las gzhan gyi tshig gi don ni sngar bshad zin te/ de la dkyil 'khor rnams kyi rdul tshon dgye ba ji lta bu yin pa 'dir lung la 'jug par bya ste/ dkyil
<p>269a.3</p>'khor bdag gi cho ga ni/ /rnam pa gsum po ma lus pa/ /lha rnams thams cad dgod pa ni/ /rnam pa gsum du shes bya ste/ /dang po gzugs su bri bar bya/ /gnyis pa phyag rgya'i gzugs su bri/ /gsum pa gnas dang rten dag tu/ /bri ba'i cho ga yongs su
<p>269a.4</p>bsgrags/ /mi mkhas pa ni phyag rgya'i gzugs/ /cho ga bzhin du dgod par bya/ /mkhas pas kyang ni phye ma yis/ /yan lag rdzogs pa rab tu dga'/ /yan lag rdzogs shing rgyas byas nas/ /cho ga'i las la ring du thogs/ /gzugs rnams legs par
<p>269a.5</p>bsgrubs na ni/ /mang po rnams ni zin mi 'gyur/ /yan lag nyams na byin mi rlob/ /dngos mi 'grub par rab tu bshad/ /de lta bas na mkhas pa yis/ /phyag rgya'i gzugs su lha rnams dgod/ /ces pa dang / yang gsungs pa/ gang du lha rnams
<p>269a.6</p>gzugs dag tu/ /dgod par bshad pa de yang ni/ /phyag rgya'ang gnas su nges par bya/ /de la sogs pa'i phyag rgya rnams/ /ji skad bshad pa'i cho ga bzhin/ /dkyil 'khor dag tu ma smos kyang / /cho ga bzhin du bri bar bshad/ /de ltar phyag rgya dgod pa
<p>269a.7</p>'di/ /dgod pa gnyis par bshad pa yin/ /stan du dgod pa'i cho ga ni/ /'di las gzhan pa gsum par bshad/ /dkyil 'khor dag gi nang du ni/ tshon rtsi phye mas thig le bri/ /dkyil 'khor dag ni tshad las ni/ /kho ra khor yug rgya cher bskor/ / 
<p>269b</p>
<p>269b.1</p>rigs kyi bdag po lha rnams ni/ /go rims bzhin du de ltar bya/ /lha rnams gzhan gyi gdan rnams kyi/ /phyi yi cho ga bshad pa ni/ /zlum po'am yang na gru bzhi ru/ /thog mar stan ni dgod par bya/ /de la de yi sngags bzlas shing / /de yi steng du mkhas pas
<p>269b.2</p>dgod/ /phyi rol du ni thig le la/ /lha rnams ming gis smos te dgod/ /thams cad thig ler gnas byas nas/ /spyan drangs pa ni brtsam par bya/ /'di ni stan du dgod pa ste/ /gsum par yongs su bsgrags pa yin/ /rings sam yang na mi nus na/ / 
<p>269b.3</p>stan du dgod pa'i dkyil 'khor bya/ /rigs kyi bdag po gsum rnams kyi/ /gsang sngags thog mar bkod nas su/ /dkyil 'khor nang du mkhas pa yis/ /lhag ma rnams ni phyag rgya bri/ /phyi rol tu ni stan rnams bri/ /'di ni spyi bo'i cho ga yin/ /gzugs
<p>269b.4</p>rnams legs par ma lcogs na/ /nyes pa sngar ni bshad pa yin/ /lha rnams bstod par 'gyur bas na/ /cho ga tha ma'ang mi shes so/ /phyag rgya rnams su gang bkod pa/ /bar ma rab tu bsgrags pa ni/ /khyad par du ni de bsngags te/ /de la byin gyis rlob par
<p>269b.5</p>'gyur/ /phyag rgya bris na'ang bde bar 'gyur/ /phyag rgya yang na de nyid lta/ /de bas mkhas pas nan tan du/ /dkyil 'khor du ni phyag rgya bri/ /zhes so/ /yang gsungs pa/ tshogs pa bsrung bar byas pa rnams/ /phyogs gcig tu ni bkod nas su/ /shes
<p>269b.6</p>rab pha rol phyin pa bklag /gus par yang ni phyag byas nas/ /'phags pa'i tshogs kun bsams nas ni/ /de nas dkyil 'khor bri ba ni/ /lcags ni sna lnga'i phye ma ste/ /mkhas pas dkar po la sogs pa la'o/ /dad cing yon tan ldan pa yis/ /slob
<p>269b.7</p>mas rin chen phye ma bri/ /rin chen lcags rnams ma 'byor na/ /sA lu btags pa'i 'bras phyes bya/ /tshon rtsi zhib mo sngar bshad pas/ /'byung khung nas phyung phye ma'am/ /rdo yi khams ni sna tshogs kyang / /phye ma'i gor ni sbyar bar bya'o/ /de ltar rnam pa bzhi po
<p>270a</p>
<p>270a.1</p>ni/ /phye ma'i gor ni bsgres pa yin/ /lcags rnams kun dang rin chen dang / /'byung khungs pa dang 'bras btags pa/ /dkyil 'khor kun gyi las rnams dang / /phyi ma'i don du sbyar bar bya/ /dam tshig la ni lcags kyis shes/ /rin chen las byung
<p>270a.2</p>dbang bskur ba/ /sA lu'i phye ma zhib pa la/ /khams las byung ba rgyas pa la/ /drag shul spyod pa khyad par du/ /thal ba la sogs bya bar shis/ /phye ma rnams kyi bye brag gis/ /cho ga'i rim par bstan pa 'di/ /byang shar mtshams nas brtsams nas ni/ /phye ma
<p>270a.3</p>dag ni dgye bar bya/ /rdo rje khu tshur sbyor ba'am/ /yang na lcags kyu'i phyag rgya'am/ /lhung bzed phyag rgya'i sbyor ba 'am/ /yang na rig byed lag pas bri/ /dkar po dang ni dgye bar bya/ /de yi 'og tu dmar po dgye/ /de nas ser po dgye bar bya/ /de yi 'og tu ljang
<p>270a.4</p>gu dgye/ /sngags pas kun gyi phyi rol du/ /tshon rtsi nag po dgye bar bya/ /g.yas su bskor zhing rgyun mi 'chad/ /thams cad mnyam zhing bar chad med/ /ngan pa dang ni nyams pa dang / /ma snyoms pa dang bar chad na/ /gnod pa mang po 'byung bar 'gyur/ /de bas
<p>270a.5</p>nan tan bskyed de bya/ /mkhas pas phye ma dgye bar bya/ /phyogs rnams kun du mkhas pa yis/ /dbus su sgo ni gdod par bya/ /ngos gnyis su ni cha dag kyang / /bzhi bzhi dag ni dor bar bya/ /chab sgo chen po stegs bur bcas/ /cung zad cig ni lhag par
<p>270a.6</p>bya/ /chab sgo gzhan rnams gcad pa ni/ /phye ma dkar po dag gis su/ /sgo yi dbus kyi cha dag tu/ /ri mo phra mo bri bar bya/ /dang por tshon rtsi sna lngas bri/ /dkyil 'khor gnyis pa sna gsum gyis/ /gsum pa phye ma dkar po yis/ /chig rkyang du ni bri bar bshad/ / 
<p>270a.7</p>gzhan yang gang dag kha cig tu/ /ri mo gcig pa'ang de bzhin te/ /phal cher gang dag bshad pa ni/ /de dag thams cad ri mo gcig /ces gsungs pa la/ yang rnam pa gzhan du/ sems can khams ni zhen byed cing / /'di ni chos dbyings ro yin par/ / 
<p>270b</p>
<p>270b.1</p>sangs rgyas rnams kyis sngon gsungs te/ /de phyir 'di ni tshon zhes bya/ /tshon ni nang nas dgye bar bya/ /phyi rol nas ni tshon mi dgye/ /dkar po thog mar gtang bar bya/ /de yi 'og tu dmar po ste/ /de nas ser po gtang bar bya/ /de yi 'og tu ljang gu btang / /kun gyi
<p>270b.2</p>nang rol nag po ste/ /tshon gyi cho ga de ltar bshad/ /ces gsungs pa'o/ /de la tshon byin gyis brlab pa'i rim pa ni/ thig skud byin gyis brlabs pa'i rim pa lta bu las/ oM badzra tsi tra sa ma ya ma ti kra ma hUM zhes bya ba lag pa gnyis khu tshur bcas te/ mdzub mo
<p>270b.3</p>gnyis bsgreng ste/ sbyar ba'i phyag rgya dang bcas pas byin gyis brlab cing / /tshon bkye nas/ tshon gyi cha lhag ma yang oM AHhUM muHzhes bya bas gshegs su gsol bar bya'o/ /de la 'dir lung dang rjes su mthun par phyag rgya dgod par 'dod pa na/ snying po'i dbus
<p>270b.4</p>su sna tshogs pad+ma la 'khor lo dkar po'o/ /de bzhin du nang gi dkyil 'khor du lha thams cad kyi gnas su sna tshogs pad+ma la/ sngar bshad pa'i mdog dang mthun pa'i rang rang gi mtshan ma bri ste/ shar gyi re'u mig la rdo rje'am ting nge 'dzin gyi phyag rgya'o/ /lhor
<p>270b.5</p>rin po che ma rgad cha dgu pa'o/ /nub tu lhung bzed do/ /byang du sna tshogs rdo rje'o/ /grwa bzhir ni mig gi 'bras bu dang / rdo rje rtse gsum pa dang / pad+ma'i yan lag dang / ut+pa la'o/ /shar nas brtsams te rtsibs bcu drug la/ rdo rje lcags kyu mda' gzhu
<p>270b.6</p>dang / /rin chen rgyal mtshan nyi ma 'dzum/ /pad+ma ral gri 'khor lo gsum/ /las dang go cha 'jigs byed bcas/ /zhes pa rnams so/ /rtsibs mchan gyi grwa bzhi la rdo rje rtse lnga pa dang / rin po che'i phreng ba dang / pi wang dang / gar gyi lag pa dag go/ /phyi
<p>270b.7</p>rol gyi grwa bzhir dri'i dung phor dang / me tog gi gzhong bu dang / pog phor dang / mar me'i mchod sdong dag go/ /sgo bzhir ni lcags kyu dang / zhags pa dang / lcags sgrog dang dril bu dag go/ /de nas khyams la dgod pa ni/ /shar sgo dang 'brel sna tshogs pad+ma
<p>271a</p>
<p>271a.1</p>la tho ba'o/ /de'i rjes su sna tshogs pad+ma bzhi la/ rdo rje dkar po bzhi'o/ /ngos gcig tu pad+ma'i 'dab ma drug la lhung bzed drug go/ /de dag dang 'dra ba las/ be con dang / rin po che dang / pad+ma dang / ral gri dang / sna tshogs rdo rje dang bye brag go/ /de
<p>271a.2</p>dag gi bar bar du mchod pas lag pa brel ba'i lha mo rnams so/ /kha cig na re dkyil 'khor 'di sgo gsum lha'i snam bu dang bcas par bya ba las/ 'di rnams sgo gnyis pa yin la/ de nyid du rdo rje la sogs pa'i phyag rgya dgod do zhes zer ro/ /de nas phyi rol du rim
<p>271a.3</p>pa dang po'i phyogs bzhir/ gling ri rab kyi mdog dang mthun pa bzhir/ rdo rje dang pad+ma dang rtse gsum pa dang / 'khor lo rnams so/ /rim pa gnyis pa la dbang ldan du/ /rtse gsum dkar po gnyis so/ /shar stod du pi wang ngam/ zhags pa dkar po ste/ de dang 'brel
<p>271a.4</p>par cang te'u dkar po dang / gdengs ka dkar po dang / rdo rje dkar po dang / shar lhor me thab ste/ de nyid du gos so/ /lho stod du dbyug to sngon po ste/ de nam mkha'i phyag rgya dang / dra ba rdo rje can no/ /de nas be con sngon po ste/ de'i rjes su thod pa dang / tog dang zhags
<p>271a.5</p>pa dang / tri shU la dang / pad+ma dang / 'khor lo dang / mdung thung dang / tho ba dang / thod pa dang / rdo rje dang / dbyug to'am/ yang na sor mo bcu bsnol ba 'ba' zhig bri'o/ /de'i rjes nyid du dbyug to dang / pad+ma dang / 'khor lo dang / rdo rje bsnams te/ sring mo bzhi'o/ / 
<p>271a.6</p>de nyid thod pa'am/ lce rdo rje can te/ 'di dag ni dbang phyug chen po'am/ chos kyi rgyal po gshin rje'i 'khor du yang rung bar bri'o/ /de nas lho nub tu ral gri'o/ /de nyid du yang ral gri dang lce'o/ /nub stod du rdo rje'am zhags pa ste/ de nas dbyug to dang / gshog
<p>271a.7</p>pa dang ut+pal dang / sbrul mgo dang / zhags pa dang / bum pa'am mche ba'o/ /nub byang du ba dan dkar po dang / rtse mo can gyi ri dud ka'o/ /byang stod du dbyug to ste/ de nas mche ba rdo rje can dang / yang dbyug to'o/ /de nas rim pa gsum pa la/ phyogs
<p>271b</p>
<p>271b.1</p>bzhi dang / mtshams bzhir dbyug pa brgyad dang / phyogs bzhir yon chab kyi phyag rgya bdun bdun phyogs kyi dbyug pa re re'i rjes su bri'o/ /rim pa bzhi pa la sngar bstan pa rnams ming du bri zhing / /sngar gzugs dngos su smras pa rnams ni gzugs nyid du'o/ /'dir
<p>271b.2</p>bstan pa dang kha dog dang dbyibs dang tshad kyi man ngag kyang bstan zin to/ /phyi rol gyi grwa rnams pad+ma'i tshal dang shing dang mtsho dang bya bkra shis pa rnams bri'o/ /phyi rol gyi cha chung la ni khor yug chen po ltar rdo rje phreng ba bri'o/ /de ltar dkyil 'khor chen po dgod pa byas
<p>271b.3</p>nas dkyil 'khor gyi yo byad rnams nye bar dgod pa'i phyir/ de nas mkhas pas dkyil 'khor la/ /bla re rgyal mtshan lhab lhub dang / /gdugs dang rnga yab lda ldi dang / /'phan dang sna tshogs na bza' mchog /ces bya ba la sogs pa smos te go sla'o/ /gser
<p>271b.4</p>las byas pa'i bya rnams ni/ /brgyad dam bcu drug lhag kyang rung / /dbang bskur rin chen chus bkang ba'i/ /bum pa lnga ni gzhag par bya/ /zhes pa dang / 'og nas/ rnam rgyal bum pa dri yi chus/ /rab tu bkang ste gzhag par bya/ /zhes bya ba smos pa ni rnam par
<p>271b.5</p>rgyal ba dang / rigs bzhi'i bzhi dang / lha mo bzhi'i bzhi dang / sems dpa' bcu drug gi bzhi dang / sgeg mo la sogs pa bzhi'i gcig dang / bdug pa la sogs pa'i bzhi'i gcig sgo skyong rnams kyi gcig ste/ de ltar bum pa bcu drug gam/ de ma 'byor na
<p>271b.6</p>rnam par rgyal ba dang rigs bzhi lha mo dang bcas pa'i bzhi dang / sems dpa' rnams kyi gcig dang / mchod pa rnams kyi gcig dang / sgo skyong rnams kyi gcig dang brgyad do/ /de yang ma 'byor na ni/ spyir rigs re re la re re ste lnga'o/ /de yang gal te ma 'byor
<p>271b.7</p>na/ rnam par rgyal ba'i bum pa gcig pus dbang bskur la/ las kyi bum pa ni thams cad du bzhag ste des na bum pa gnyis ni med par nam yang mi rung ngo / /mar me me tog bum pa dang / /zhes bya ba'i bum pa 'di ni bkang ba'i bum pa ste/ ji snyed 'byor ba gzhag par
<p>272a</p>
<p>272a.1</p>bya'o/ /de la dbang bskur ba'i bum pa rnams ni/ dang po stong pa nyid las yi ge paM dkar po las zhabs gdub sor re ba/ ltor chu yul ma ga d+hA'i bre gang shong ba/ mgrin pa sor bzhi pa la phra rab pa/ kha khyer sor gnyis 'phyang ba/ sor gcig gdong la yod
<p>272a.2</p>pa/ dpag bsam gyi shing gi yal ga can/ sngar smos pa'i rin po che dang / 'bru dang sman dang ldan pa/ ras dkar pos mgul pa bcings pa/ spos kyi chu nyung zad dang ldan pa las/ chu la sogs pa stong par byed pa la yang der sa bon lha ji snyed pa bskyed de/ ye
<p>272a.3</p>shes kyi lha rnams bstims la/ mchod pa lngas mchod de/ de ji ltar nus pas bzlas te/ mjug tu dri'i chu blugs pas reg pa las chur gyur par byas la/ bya ba la bab kyi bar du thun mtshams gsum du bzlas so/ /mdzes pa'i bshos rnams gzhag par bya/ /zhes
<p>272a.4</p>pa'i bshad pa/ bza' dang btung ba sbyar legs dang / /bca' ba sna tshogs gzhag par bya/ /zhes bya ba'o/ /gnod sbyin srin po kha zas su/ /gtor ma rnam pa sna tshogs gzhag /'byung po pa dang klu dang lha/ /mi dang mi min de bzhin te/ /me tog dri rnams sna
<p>272a.5</p>tshogs dang / /'o ma mar dang kha rar bcas/ /zhes bya ba la/ phyogs kyi gtor ma ni/ rgyu sna tshogs las byas te/ rang rang gi 'dod pa dang mthun par byas la/ 'byung po la zhes bya ba la/ 'byung po thams cad pa'i gtor ma cig car sbyin pa ste/ de bas na 'og
<p>272a.6</p>nas de nas 'byung po kun gyi gtor ma zhes bya ba dang sbyar te/ de yang 'byung po pa'i gtor ma ni/ sa ye li dang / ling+ga li dang / sran chan til gyi pis ta ga/ /rtsa ba 'bras bu 'bras chan zho/ /cung zad sngon las cung zad dang / /me tog 'bras yos chur bcas
<p>272a.7</p>pa/ /'dab mar bcas pa'i gtor ma ste/ /phyi rol 'byung po thams cad la/ /de ming 'byung po kun gyi'o/ /zhes 'phags pa rab tu grub par byed pa las gsungs pa'i gtor ma'o/ /sems can bkres shing skom la btung ba dang / /zhes bya ba ni/ 'di'i ming
<p>272b</p>
<p>272b.1</p>dang zhes bya ba smos pa dang sbyar ro/ /phyogs la gnas pa rnams la rnam par brtag /de yi gtor ma rjes su mthun par bya/ /zhes smos pa dang / 'di yi gnod sbyin srin po'i kha zas su/ /zhes bya ba la sogs pa'i lhag ma rnams sbyar ro/ /de la rjes su mthun
<p>272b.2</p>pa'i gtor ma ni 'di lta ste/ shar du me tog phreng dmar de bzhin spos/ /'bras chan dmar po'ang de bzhin te/ /ba dan dmar po'ang sbyin par bya/ /tsan+dan dmar po nyid dag dang / /skud pa dmar po dag dang ni/ /de dag thams cad sbyin par bya/ /zhes pa'o/ /steng
<p>272b.3</p>du ni/ me tog dri dang me tog phreng / /mar me yang ni de la sbyin/ /pad+ma ut+pal pu shel tse/ /chang dang 'bras chan sbyin du gzhug /gdugs dkar bsang byed srad bu dang / /de bzhin me tog phreng dkar rnams/ /zhes pa'o/ /lhor ni kri sa ra dang byugs pa'i
<p>272b.4</p>zas/ /sha btsos de bzhin rjen pa dang / /me tog spos dang gtor ma dang / /me tog phreng ba sna tshogs pa/ /gtor ma de dag bsdus nas ni/ /lho phyogs su yang sbyin par bya/ /zhes so/ /lho nub tu ni/ khur ba zas dang de bzhin spos/ /de bzhin sha btsos
<p>272b.5</p>rjen pa dang / /zas dang skom dang kri sa ra/ /sdig med khrag gi gtor ma bya/ /dri zhim po yi me tog rnams/ /kha dog sna tshogs rnams kyis bsres/ /zhes pa'o/ /nub tu/ bkra shis 'bras yos bu ram dang / /sa nag kyang ni de bzhin te/ /me tog phreng
<p>272b.6</p>ba bdug pa dang / /nA ga puSh+pa sbyin par bya/ /dri dmar dang ni de bzhin du/ /skud pa dmar po sbyin par bya/ /gu gul dang ni thang shing gi/ /bdug pa de la sbyin par bya/ zhes bya'o/ /'og tu ni de dag nyid dang / me tog kun dang spos kun dang / /me tog phreng ba sna
<p>272b.7</p>tshogs dang / /pad+ma ut+pal pu shel tse/ /ut+pal sngon po'i 'dab ma dang / /sha btsos dang ni rjen pa'i sha/ /zhes pa'o/ /byang du ni/ zas kun dang ni spos kun dang / /de bzhin me tog thams cad dang / /shing thog kun dang kri sa ra/ /de bzhin 'bras kyi 'o
<p>273a</p>
<p>273a.1</p>thug dang / /sha btsos dang ni rjen pa dang / /til zan dang ni 'byung po'i zas/ /gdugs ser dang ni mchod phyir thogs/ /de bzhin skud pa ser po dang / /'gron bu dag dang gser dag dang / /rin chen rnam pa sna tshogs rnams/ /tshul bzhin du ni sbyin
<p>273a.2</p>par bya/ /zhes pa'o/ /byang shar du ni/ rdzas rnams dang ni 'bras yos dang / /bum pa ba dan sngon po dang / /sha btsos dang ni rjen pa dang / /de bzhin khur ba zas rnams dang / /dri dang me tog dkar po dang / /'bras kyi 'o thug de bzhin sbyar/ /zhes pa'o/ /shar
<p>273a.3</p>lho dang / nub byang du ni/ swa ti ka dang u lo ba'i/ /bza' ba ci 'byor bu ram can/ /lag pan rtsa ba 'bras bu dang / /'o thug dag ni 'dod pa ste/ /de ni thams cad 'dod ces bya/ /zhes pa thams cad 'dod pa'i gtor ma bya ste/ 'di gnyis la nges pa'i kha
<p>273a.4</p>zas ma gsungs la/ gtor ma 'di nyid snga ma thams cad kyi go sbyar du yang rung ngo / /'byung ba 'di nyid las snga ma rnams lhag par bya'o zhes kha cig rtogs/ gal te sgrub pa po gtor ma rab tu rgyas par sbyin par 'dod pa na/ /rig pa mchog gi rgyud las gsungs pa
<p>273a.5</p>ltar/ gdon chen po bco brgyad la yang gtor ma ma 'dres par sbyin par bya ste/ de yang dang po ni gnod sbyin gyi gtor ma bya ste/ bar chad drag po spang ba'i phyir ro/ /de nas 'byung po thams cad la ste/ bar chad spang ba dang / de dag gi brnab sems dgag pa'i phyir ro/ / 
<p>273a.6</p>de nas ni phyogs kyi bdag po'i gtor ma ste/ tshogs rdzogs par bya ba dang / las grub pa'i phyir ro/ /de nas zhes bya ba ni don gyi dbang gis na rdul tshon bkye ste/ nye 'khor ba'i rnam pa lngas byugs nas mchod pa dang yo byad bkod ma thag tu'o/ /khrus sogs bya la zhes
<p>273a.7</p>bya ba ni/ ji skad du 'phags pa dpung bzang gis zhus pa las gsungs pa/ lus la dril phyis byas nas ni/ /chu chen rnyog pa med par zhugs nas kyang / /ji tsam 'dod pa'i bar du khrus byas te/ /byung nas shar ram byang du kha bltas te/ /chu yis lag pa
<p>273b</p>
<p>273b.1</p>brkyang pa bkrus nas ni/ /pus mo phyi rol du ni bstan byas te/ /bar du lag gzhag tsog tsog por 'dug nas/ /sgra med dbu ba med par nye reg bya/ /lan gsum bar du chu ni 'thungs nas kyang / /mchu la lan gnyis yongs su phyi bar bya/ /so la chags pa lce yis
<p>273b.2</p>reg pa dang / /sbrid par gyur nas kha yang bkru bar bya/ /zhes pa dang / yang de nyid las/ sa phung bshang sgo lnga ste mtshan ma gsum/ /g.yon pa gsum ste lag pa gnyis la bdun/ /yang na sa dang chu yi ji srid du/ /dri ma dri bral de srid bar du bya/ /zhes gsungs
<p>273b.3</p>pas so/ /gal te rnal 'byor pa chos thams cad rang bzhin gyis dag par mos pa zhig yin na ni/ de nyid khrus yin pas/ 'jig rten pa dang mthun par bya ba'am/ lus la phan pa'i ched ma yin par/ phyi rol gyi khrus la ched du mi bya ste/ ji skad du 'phags pa de kho na nyid 'dus pa las
<p>273b.4</p>kyang / mu stegs can rnams gzhom pa'i phyir/ /'byung ba che las thams cad byung / /mi gtsang zhes ni gang las bya/ /thams cad grub par byed pa'i mchog /ces gsungs te/ sogs pa byas la zhes bya ba ni/ ci nas kyang phyis bar chad du mi 'gyur bar/ bza' ba dang btung ba
<p>273b.5</p>longs spyad pa'am/ gtam gyi bsgo ba la sogs pa bya ba ma lus pa rdzogs par byas pa'o/ /dri dang zhes bya ba ni/ lus tsan+dan dkar po'i 'de gus ci rigs su byug cing / ma 'byor pas kyang bzhin tsam byug par bya'o/ /phreng mchog phreng ba can zhes bya ba ni/ 
<p>273b.6</p>ut+pal la sogs pa'i phreng ba bzang po mgo bo la bcings shing mgul du yang 'phyang bar byas pa'o/ /dri zhim kha bkang zhes bya ba ni/ gla rtsi bzang po ci rigs cig khar bzung ngam/ zhal kha bsgo ba'i byug pa'i sbyor ba byas pas kha bsgo ba'o/ /mchog mdzes
<p>273b.7</p>pa zhes bya ba ni/ stod g.yogs dang smad g.yogs dar dmar po gyon pa/ sor gdub dang / mgul rgyan dang / rna cha dang / mu tig gi do shal la sogs pas mdzes par byas shing / gtsug tor dang / dbu rgyan dang / dar dpyangs kyis sgeg pa'o/ / 
<p>274a</p>
<p>274a.1</p>gal te rab tu byung ba zhig na yang / chos gos snam sbyar la sogs pa rab tu mdzes pa/ rang gi 'dul ba'i cho ga dang mi 'gal bar byas pa'o/ /de nas dkyil 'khor gyi mtha' yol ba chen pos bskor la/ bdag nyid dkyil 'khor gyi shar du
<p>274a.2</p>stan nang tshangs can la 'dug ste/ sngon bzhin du dam tshig sems dpa'i rnal 'byor rdzogs par byas la/ bris pa'i dkyil 'khor de yang yid kyis sprul pa'i dkyil 'khor ji lta bar bskyed de/ bdag nyid dbus su gnas pas sgo dbye ba'i phyag rgya/ rdo rje sor mo gnyis
<p>274a.3</p>kyi rtse mo yang dag par bsdams shing / bsnyams la bkan te oM badzrod g+ha Ta ya sa ma ya pra be sha ya hUM zhes brjod cing rab tu khros la/ g.yas brkyang ba la sogs pa'i 'dug stangs la brten te/ sgo thams cad dam shar gyi sgo dbye bar bya'o/ /de nas badzra badzra hUM zhes
<p>274a.4</p>brjod cing phyir 'byung bar bya ste/ yid dang phyag rgyas ri mo dang / /rdo rje thig kyang gdab bya ste/ sangs rgyas ri mo dri med pa/ /ldan pa 'gongs kyang nyes pa med/ /ces gsungs te/ 'dir yang ri mos bskor ma thag tu sbyor ba 'di byas la/ yang na phyag rgya ma bkod par bya
<p>274a.5</p>yang rung ngo / /de nas rang rang gi sngags brjod pas/ lha'i tshogs sum cu rtsa bdun 'grub par blta ste/ byang chub sems dpa' byams pa la sogs pa ni/ ched du bskyed pa dang spyan drang mi dgos kyi/ gang du dkyil 'khor chen po gnas pa der/ rang bzhin kho nas
<p>274a.6</p>byon no/ /de nas/ /gtso bo rgyal ba sras kyi 'khor/ /mang po rnams ni spyan drangs te/ /zhes bya bar sbyar ro/ /gtso bo zhes bya ba ni sangs rgyas rje btsun rnams so/ /rgyal ba'i sras zhes bya ba la byang chub sems dpa' dang lha mo la sogs pa'o/ /'khor mang po rnams ni
<p>274a.7</p>zhes bya ba ni/ phyi'i dkyil 'khor la sogs pa'o/ /spyan drangs te zhes bya ba ni bod pa ste/ ji ltar spyan drangs she na/ de'i phyir/ phyag rgya sngags dang bdag ldan zhing / /lcags kyu la sogs rnal 'byor gyis/ /zhes bya ba gsungs te/ de la phyag rgya ni 'og nyid nas/ 
<p>274b</p>
<p>274b.1</p>gsang ba'i bcing bas bcings nas ni/ /zhes bya ba la sogs pas ston te/ gsang ba'i zhes bya ba ni/ phyag rgya bcings pa de nyid rab tu gsang zhing sba bar bya ste/ ji skad du 'phags pa de kho na nyid 'dus pa las/ slob dpon ma yin gzhan dang ni/ /slob ma ma yin bu
<p>274b.2</p>yin pa'i/ /mdun du phyag rgya mi brjod de/ /de dag gsang ba phyag rgyas 'grub/ /ces gsungs la/ zla ba gsang ba'i thig le las kyang / /dam tshig ma yin mi shes la/ /sngags rig pas ni bstan mi bya/ /phyag rgya thams cad gsang ba ste/ /dam tshig phyag rgya
<p>274b.3</p>gsang ba yin/ /zhes gsungs so/ /bcings pa zhes bya ba ni rdo rje thal mo'o/ /bcings nas ni zhes bya ba ni rdo rje bsdams pa ste/ ji skad du 'phags pa de kho na nyid 'dus pa las/ dam tshig phyag rgya thams cad ni/ /rdo rje bsdams las byung bas na/ /zhes gsungs
<p>274b.4</p>te/ dam tshig gi phyag rgya nye bar mtshon pa'o/ /mdzub gnyis zhes bya ba la sogs pa ni go sla'o/ /sngags ni e h+yi hi b+ha ga bAn ma hA ka ru Ni ka At+ma ko\u0f85haM dzaHhUM baM hoHzhes bya ba ste/ lcags kyu la sogs pa'i rnal 'byor ni yud tsam gyis bdag nyid der mos pa'o/ / 
<p>274b.5</p>'dir don ni bris pa'i dkyil 'khor bskyed cing sgo phye nas bdag shar sgo la phyogs par gnas te/ sngags snga ma brjod pas lha rnams khang pa brtsegs pa'i nye 'khor du byon par bya ste/ 'phags pa de kho na nyid bsdus pa'i rgyud du/ rdo rje bsdu ba'i tshul lta bu'o/ /de nas
<p>274b.6</p>rdo rje lcags kyu la sogs pa'i phyag rgya chen por bdag nyid yid la byed cing de dag gi phyag rgya bcings nas/ oM sarba na ra ka ga t+ya ka sha ni hUM phaT/ oM sarba na ra gA b+hUd da ra ni hUM phaT/ oM sar+b+ba a pA ya ban+d+ha na mo tsa ni hUM phaT/ oM sarba a pA ya ga ti b+ha ga wA na bi nA sha ni hUM phaT ces
<p>274b.7</p>brjod la nang du byon pa dang / gnyis su med par bya ba dang / bcing ba dang mnyes par byas nas mchod pa la sogs pa bya'o/ /de nas mtshan ma skyes te zhes bya ba ni 'od zer dang / /mi las 'das pa'i dri la sogs pa mthong nas so/ /mgu nas ni zhes bya ba ni/ bdag
<p>275a</p>
<p>275a.1</p>gis nges par slob ma smin par byed nus so zhes bsams te yid spro ba byas nas so/ /thog ma tha ma med par zhes bya ba ni/ dang po dang bar ma dang tha mar bye brag med par ro/ /mngon sum mthong zhes bya ba ni/ dbang po'i mngon sum dang 'dra bar lha
<p>275a.2</p>rnams gsal bar bltas te/ sems rtse gcig tu bya zhes bya ba'i don to/ /slob dpon kha cig na re/ thog ma bcom ldan 'das thams cad rig pa nas/ tha ma shin tu phyi rol gyi lha rnams kyi bar du byon pa'i tshe bye brag med par mthong bar 'gyur te/ 'di nyid mtshan
<p>275a.3</p>ma skyes zhes bya ba yin la/ de ltar mthong bas mgu nas ni mchod pa bya ba ste/ de ltar yang lha chen po dgu'i dkyil 'khor las/ de nas byon pa mthong ba dang / /dga' ba chen pos mchod par bya/ /zhes gsungs so/ /de ltar sngon bzhin du phyag rgya bzhis rgyas btab ste mchod pa
<p>275a.4</p>bya'o/ /'dis nam mkha'i dkyil 'khor la 'og min nas spyan drang ba bstim zhing / des bris pa la thim par bya ba ni man ngag go/ /da ni mchod pa ston par bzhed nas ar+g+haM mchog phul zhes bya ba la sogs pa gsungs te/ 'dir mchod yon gyi mtshan nyid 'phags pa
<p>275a.5</p>rab tu grub par byed pa las gsungs pa/ gser dang dngul dang zangs ma dang / /rdo ba dang ni shing gi'am/ /kham sa'am dung ngam nya phyis sam/ /de bzhin lo ma'i snod kyang rung / /zhi dang rgyas dang drag spyod dang / /rab dang 'bring dang tha ma yi/ /las dang dngos grub dag
<p>275a.6</p>la ni/ /rigs pa'i snod rnams sbyar bar bya/ /kha dog yon tan bshad pa las/ /gzhan dang gzhan yang ci rigs pa'i/ /snod rnams ji ltar 'dod pa ru/ /mchod yon phyir ni rab tu sbyar/ /zhi ba'i mchod yon nas dang bcas/ /til dang bcas pa rgyas pa la/ / 
<p>275a.7</p>thams cad dang ni 'gal ba'i phyir/ /ko tra bar bcas drag spyod la/ /zhi ba'i mchod yon 'o ma can/ /rgyas pa la ni zho can no/ /ba yi gcin nam yang na khrag /drag shul spyod pa'i don du shis/ /rab dang 'bring dang tha ma dang / /las rnams kun la 'bras yos shis/ / 
<p>275b</p>
<p>275b.1</p>spos dang me tog ku sha til/ /chu rnams bye brag med par bshad/ /zangs kyi snod ni mchod yon phyir/ /las rnams kun la rab tu shis/ /'di dag bdag gis ma 'byor gyis/ /bdag la bzod par mdzod ces nas/ /yang na ci 'byor pas kyang rung / /zhes pa las zhi ba
<p>275b.2</p>la bsngags pa'i mchod yon ni/ 'dir ar+g+haM mchog ste de phul bas mchod pa lhag ma rnams bya/ glegs bam la la las ar+g+haM mchog brtags zhes 'don te/ de yang snga ma lta bu zhi ba'i mchod yon ni mchog tu brtag par bya ba'am rung ba zhes bya ba'o/ /gsang ba
<p>275b.3</p>la sogs pa zhes bya ba la/ gsang ba'i mchod pa ni sgeg mo la sogs pa bzhi ste/ 'di dag gi snying po'i dkyil 'khor gsang ba mchod par bya ba'i phyi rol gyi lha rnams ma yin pas so/ /sogs zhes bya ba ni rdo rje me tog la sogs pa bzhi bsdu ba'o/ /de ltar mchod
<p>275b.4</p>pa gus mchod nas/ /mnyam med mi g.yo zhes bya ba la sogs pa'i dbyangs kyis bstod pa'i phyir/ dbyangs kyis snyan pa'i bstod pa dang / /zhes bya ba smos te/ rol mo'i cha byad dam pa dang sbyar ba drug ldan la sogs pa'i ros bstod par bya ste/ ji skad du zla ba gsang
<p>275b.5</p>ba'i thig le'i rgyud las/ pi wang gling bu ya mtshan sgra snyan gyi/ /glu blangs dngos grub rgya chen thob par byed/ /ji snyed yid du 'ong ba'i glu dag ni/ /'jig rten grags pa'i bden pa'i bde ba dag /bden pa'i sgra yis bskyed pa rnams bsgyur ba/ /de dag mthun
<p>275b.6</p>pa'i dbyangs 'dis sgrub par byed/ /sha ta pa dang sha dza'i dbyangs/ /glu ru blangs pas pad+mo gnas/ /dngos grub myur du thob par 'gyur/ /yid kyis byin rlabs dag pa dang / /'di yis byin rlabs bde ba rnams/ /sbyor ba 'di yi sbyor ba yis/ /'dod byed thams
<p>275b.7</p>cad thob par 'gyur/ /zhes gsungs so/ /de nas/ lha yi gtso bo thams cad la/ /ras ni zung re dbul bar bya/ /sems dpa' chen po phal rnams la/ /ya re phul bar rab tu bsgrags/ /zhes gsungs pa'am/ yang na lha thams cad la ras zung 'bul
<p>276a</p>
<p>276a.1</p>ba'am/ ma 'byor na re re'am/ de yang ma 'byor na thams cad la zung gcig gam/ rab tu 'byor ba dman na thams cad la gcig dang / 'byor pa yod na ba lang dang rta dang / rnga mo dang ra lug la sogs pa'i khyu rab tu brtags pa dang / rin po
<p>276a.2</p>che'i tshogs dang / bza' ba dang bca' ba dang / bldag pa dang / btung ba gya nom pa mang po dang / dril bu g.yer ka btags pa'i rta babs dri zhim po dang / rin po che bdun dang / nye ba'i rin po che bdun dang / bkra shis kyi rdzas bcu drug dag kyang rab tu yid du
<p>276a.3</p>'thad pa 'bul bar ston pa ni/ lha rdzas dam pa rnams kyis legs par mchod/ /ces gsungs pa'o/ /de la mchod pa'i cho ga ni bya ba'i rgyud kyi dbang du mdzad de/ 'phags pa rab tu grub par byed pa las/ thal sbyar mchod yon blos mchod dang / /cho ga'i
<p>276a.4</p>yan lag nyid dang bzhi/ /ji ltar rigs pa nye bar sbyar/ /zhes gsungs la/ spyod pa'i rgyud kyi dbang du mdzad de/ rnam par snang mdzad mngon par byang chub pa las/ mchod pa rnam bzhir shes bya ste/ /phyag 'tshal ba yi thal sbyar dang / /de bzhin byams dang
<p>276a.5</p>snying rje dang / /me tog bdug spos 'jig rten pa'i/ /sor mo las byung me tog rnams/ /skyob pa kun la dbul bar bya/ /zhes gsungs so/ /rnal 'byor gyi rgyud dag tu ni/ mchod pa rab tu mang po dag bstan te/ lha mo ku ru kul+le 'byung ba las ni/ me tog
<p>276a.6</p>la sogs pa mchod pa bco brgyad gsungs so/ /'phags pa de kho na nyid 'dus par ni/ mchod pa phyi dang nang dang gsang ba dang rab tu gsang ba rnams bstan te/ de bas na mchod pa rnams ni sgrub pa po'i bsam pa'i dbang gis rab tu mang mod kyi/ 'dir ni mchod pa
<p>276a.7</p>dgu yan chad dang bcas pa'o/ /de yang ji skad bshad pa'i yon chab thogs te/ e h+ye hi b+ha ga wAn ni ha wa k+te na sa ya me tsa ma ar+g+haM puSh+paM d+hU paM pra tIts+tsha maM pU dza nir dza t+ya pra sid+d+hi me/ A ha ra A ha ra sarba bid+h+ya d+ha ra pU dze te swA hA zhes bya ba'am/ oM badzra ar+g+haM pra tI ts+tsha
<p>276b</p>
<p>276b.1</p>AH hUM zhes pas dbul lo/ /mchod yon ni sgrub pa po'i spyi bor bzung ste dbul lo/ /me tog la sogs pa yang snying ga'am lte ba'i thad kar bzung ste dbul lo/ /de yang dang po phyag bzhi byas la/ de nas mchod yon dbul te/ de nas bdug pa dang
<p>276b.2</p>me tog dang mar me dang dri rnams sarba d+harma swa b+hA wa shud+d+ha zhes bya ba rab tu dag par mos par byas la/ rab tu mang zhing mchog tu bya ba dang / ji ltar bsngos pa bzhin du 'byung bar bya ba'i phyir/ oM sarba a pA ya bi sho d+ha ni d+harma tA d+hU pa ya de hUM phaT/ oM sarba durga ti pa ri sho d+ha ni
<p>276b.3</p>puSh+pa bi lo ka ni hUM phaT/ oM sarba a pA ya bi sho d+ha ni dz+nyA nA lo ka ka ri hUM phaT/ oM sarba a pA ya ga ti gan+d+ha A sha ni gan+d+ha ba ti hUM phaT ces bya ba rnams snyim pa zed pa las gyen du 'thor ba dang / de nyid las mthe bong gnyis gyen du bsnyams nas mdun du 'dzin pa dang / 
<p>276b.4</p>de nyid las dung dang 'dra bar byas pa'i phyag rgya rnams bcings te phul bas/ rab tu rgyas par tshim par bsam mo/ /de nas gsang ba'i mchod pa bya ste/ rang gi dam tshig sems dpa'i rnal 'byor du rab tu gsal bar byas la/ rdo rje'i gar gyi bya ba rdo rje'i khu tshur
<p>276b.5</p>gnyis dku g.yas g.yon gnyis su sgeg pa'i tshul gyis bzhag la/ byang chub kyi sems yid la byed cing de la rab tu dga' bas spyi bos g.yon du cung zad btud de/ oM badzra lA s+ye/ oM badzra satwa su sang+g+ra ha/ oM badzra rat+na ma nut+ta raM/ oM badzra d+harma gA ya ne/ oM badzra karma ka rong+b+ha be zhes
<p>276b.6</p>glur blang ngo / /de nas rdo rje khu tshur gnyis kyis bdag nyid kyi spyi bor phreng ba 'dzin pa'i tshul du byas la/ sangs rgyas kyi yon tan bdag dang sems can thams cad la 'byung bar smon pas/ /oM badzra mA le zhes bya ba la sogs pa brjod do/ /de nas 'gro ba thams cad la
<p>276b.7</p>mdo sde zab mo la sogs pa bshad pa 'byung ba yid la smon pas/ rdo rje khu tshur gnyis rang gi kha nas tshig 'thon pa ltar byas te/ oM badzra gI ti zhes bya ba la sogs pa brjod do/ /de nas yang rdo rje gar gyi tshul gyis thal mo spyi bor sbyar te/ 'gro ba la nges pa'i tshig tu chos ston pa
<p>277a</p>
<p>277a.1</p>dang / spyod lam sna tshogs kyis 'gro ba'i don la mkhas par gyur cig ces smos pas/ oM badzra nr-i ti zhes bya ba la sogs pa brjod par bya'o/ /yang na de dag gi phyag rgya bstan pas de dag nyid kyis de dag nyid la rang rang gi mchod par mos par bya'o/ /yang
<p>277a.2</p>na dang po yon chab phul la/ de nas gsang ba'i mchod pa brjod de/ gsang ba'i mchod pa de dag gi yon tan yang / 'phags pa de kho na nyid bsdus pa las/ rdo rje 'jom byas nas kyang / /rdo rje phreng ba 'ching byed cing / /de nas rdo rje glur blangs la/ /rdo rje gar gyis
<p>277a.3</p>mchod byas nas/ /'dod pa'i dga' ba dbang bskur mchod/ /glu dang gar gyi bde ba las/ /bde ba gzhan ni yod min te/ /de phyir gsang mchod 'di bla med/ /ces gsungs pa lta bu'o/ /de nas bdug pa la sogs pas mchod pa yang rung ngo / /de nas oM badzra ba
<p>277a.4</p>Ta hUM zhes brjod pas ras phul la snyim pa mdzes pa rab tu brkyang ba'i phyag rgyas bshos rnams/ oM a kA ro zhes bya ba la sogs pas dbul lo/ /sngar bshad pa'i yon chab ni rdo rje thal mo brkyang ba las gung mo gnyis nang du bcug pas dbul lo/ /oM sarba bid pu ra pu ra
<p>277a.5</p>a brta ya ho zhes 'don cing nam mkha' mdzod kyi phyag rgya bcings la/ rta babs la sogs pa dbul lo/ /gal te mchod pa rnams dngos su ma 'byor na/ de'i tshe mchod pa'i gzugs brnyan rnams gro ga la sogs pa la bris te/ dngos yin par lhag par mos par mchod
<p>277a.6</p>yon tsam du dbul lo/ /de ltar ni 'phags pa rab tu grub par byed pa las/ che ge mo 'di bzhes shig ces/ /rdzas kyi ming nas phyung ste dbul/ /ma 'byor na yang gzugs brnyan rnams/ /byas nas mchod yon dbul bar bya/ /sngags dang mchod pa phul ba yi/ /cho ga thams
<p>277a.7</p>cad tshogs par 'gyur/ /zhes gsung so/ /de bzhin du mchod pa ji ltar 'byor pa tsam yid kyis mchod pa dang bcas nas mchod pa yang / de nyid las/ rnam pa kun la mkhas pa yis/ /rtag tu ci 'byor pas kyang rung / /yid kyi mchod pa khyad par can/ /yang dag
<p>277b</p>
<p>277b.1</p>nyid du brtsam par bya/ /chos kyi thog mar yid 'gro zhes/ /thub pa chen pos bka' stsal to/ /yid ni rab tu mnyam gzhag nas/ /cho ga lhag ma bya bar bshad/ /ces gsungs so/ /de nas rdo rje dang dril bu 'dzin cing / mnyam med mi g.yo mnyam nyid mchog gi
<p>277b.2</p>chos nyid can/ /thugs rje'i bdag nyid 'gro ba'i sdug bsngal sel bar mdzad/ /yon tan mtha' yas dngos grub thams cad sbyin mdzad pa/ /dri med mi g.yo mnyam med dag pa'i chos nyid can/ /yon tan shin tu phra ba'i cha la'ang tshad med de/ /dpe ni nam mkha' dang
<p>277b.3</p>yang bsgrun du yod ma yin/ /dngos grub mtha' yas mnyam med dpe dang bral ba rnams/ /sems can khams la dngos grub nges par stsol mdzad pa/ /rtag tu dri ma med pa'i thugs rje'i shugs las byung / /smon lam grub pa 'gag pa med pa'i chos nyid can/ / 
<p>277b.4</p>'gro ba'i don sgrub rab tu brtson pa mtha' yas pas/ /thugs rje chen po'i bdag nyid rtag tu rnam par snang / /tshad med tshad dang bral bar shin tu yongs rdzogs pa'i/ /bde bar gshegs pa'i go 'phang dam pa brnyes 'gyur dang / /khams gsum rnams la dngos grub mchog stsol
<p>277b.5</p>mdzad pa yi/ /thugs rje'i spyod pa mi g.yo 'gag par yod mi 'gyur/ /e ma'o shin tu bzang po'i chos nyid mchog dang ldan/ /mchog sbyin rnams kyi nang na go 'phang mchog brnyes pa/ /khams gsum kun la rtag tu dngos grub mchog stsol mdzad/ /mgon po dus
<p>277b.6</p>gsum sgrib pa med par rab mkhyen pa/ /dam tshig mchog gsum dngos grub dam pa bdag la stsol/ /zhes glus bstod cing / nus na 'phags pa de kho na nyid 'dus pa'i rtsa ba dang / phyi ma phyi ma'i rgyud nas gsungs pa'i rje btsun rnam par snang mdzad kyi mtshan brgya rtsa brgyad pa
<p>277b.7</p>dbyangs su blangs pas bstod cing mnyes par bya/ byang chub sems dpa' phyag na rdo rje yin na/ rgyud 'di nyid las gsungs pa'i mtshan brgya rtsa brgyad pas bstod do/ /de nas yi ge brgya pa brjod do/ /sgrub pa'i grogs mchog dkyil 'khor du bzhag la/ phyi rol du gtor
<p>278a</p>
<p>278a.1</p>ma rab tu rgyas pa 'chad par byed pas sbyin no/ /de nas nang du 'ongs pa bdag nyid 'jug pa bstan pa'i phyir/ rdo rje 'dzin ma zhugs nas ni/ /me tog thogs te sgo phyogs 'dug /ces gsungs pa yang 'dir drangs te/ sems dpa' rdo rje ma'i phyag rgyas me
<p>278a.2</p>tog gi phreng ba bzung bar bya ba mdun du bzhag la/ oM sarba ta thA ga ta kA ya wAka tsit+ta pra Na me na badzra ban+da naM ka ro mi zhes brjod cing / dkyil 'khor la yan lag brgyad dang ldan pa'i phyag lan gsum byas la phreng ba de blangs te/ dkyil 'khor la lan bdun bskor bas/ yang
<p>278a.3</p>phyag snga ma ltar byas la/ me tog de bdag po la phul te blangs la rang gi spyi bor gdags so/ /de nas pusti'i phyag rgya dang a zhes pa stong gis bdag gam gzhan la phab la/ rdo rje ye shes thob byed pa'i/ /de bzhin gshegs pa thams cad kyi/ /pho brang dkyil 'khor snying po 'dir/ / 
<p>278a.4</p>bdag gis slob ma gzhug par bgyi/ /zhes bka' mnos nas/ bdag dang gzhan des smin par mdzad par bsams la/ slob dpon du bdag por gyur pa las/ sdom pa dang dbang ma lus pa blo yis blangs te/ de nas/ chags chen las byung de kho na/ /'khor lo'ang
<p>278a.5</p>gzugs brnyan dag dang mtshungs/ /oM nam mkha' las byung mtshan ldan phyir/ /thog ma tha ma med pa'i mchog /sems dpa' rdo rje che rang bzhin/ /rdo rje sems dpa' rab grub mdzod/ /kun mchog dngos grub chen po ste/ /dbang phyug chen po lhag pa'i lha/ /rdo rje
<p>278a.6</p>'dzin pa kun gyi rgyal/ /mi 'gyur mchog tu bdag grub mdzod/ /nyes pa mi mnga' rtag pa'ang khyod/ /'dod chags kun gyis rjes su mnyes/ /'dod chags chen po dga' ba che/ /bcom ldan 'das nyid kyis grub mdzod/ /shin tu dag pa kun gyi mchog /gdod nas grol ba
<p>278a.7</p>de bzhin gshegs/ /kun du bzang po kun bdag nyid/ /byang chub sems dpa' bdag grub mdzod/ /dngos grub chen po kun gyi mchog /dbang phyug che sogs phyag rgya yis/ /grub pa'i rdo rje cher bstod pas/ rdo rje snyems bdag bdag mdzod cig /sems can kun gyi yid
<p>278b</p>
<p>278b.1</p>khyab cing / /sems can kun gyi snying la gnas/ /sems can kun gyi pha yin te/ /chags pa'i mchog ste dam tshig mchog /thabs shes bdag nyid dkyil 'khor te/ /ye shes yin pa'i bden gang gis/ /bden pa 'di yis dkyil 'khor kun/ /gzugs brnyan gsal
<p>278b.2</p>ba'i slob ma yis/ /skyon dang bral bar kun mthong shog /ces bya ba rnams kyi de kho na nyid bden pa dang / dam tshig gsum gyi glu dang / yang de kho na dang bden pa bsgrags so/ /gal te zhag du mar dkyil 'khor gyi las byed pa'i tshe na/ gnas skabs der dge 'dun la
<p>278b.3</p>mchod ston gsol ba dang / chos smra bar mchod par bya ste/ ji skad du rnam par snang mdzad mngon par rdzogs par byang chub pa'i rgyud las/ slob ma de bos bsgo ba ni/ /'di ni bsod nams zhing yin zhes/ /sems can kun gyi don gyi phyir/ /skyob pa rnams ni kun gyis
<p>278b.4</p>gsungs/ /rnam dag yon tan rgyas pa yi/ /dge 'dun la ni kun gyis phul/ /dge 'dun la phul 'bras bu che/ /skyes bu mkhas pa gang zhig gis/ /dge 'dun la ni yon phul na/ /longs spyod chen po mi zad pa/ /'jig rten 'thad par skye bar 'gyur/ /de bas
<p>278b.5</p>thams cad mthun par ni/ /sems la dga' ba bskyed nas su/ /sangs rgyas bsngags pa'i dge 'dun la/ /ci nus pas ni mchod ston bya/ /zhes gsungs la bya ba'i rgyud gzhan dag las kyang / /de nas bla ma'i ci 'byor pas/ /'phags pa dge 'dun mchod
<p>278b.6</p>ston gsol/ /yang na slob ma byed du gzhug /gal te mi 'byor par gyur na/ /dge 'dun gyis ni bskos pa yin/ /dge slong dag la mchod ston gsol/ /yang na sangs rgyas mchod pa'am/ /dge 'dun dag la yon yang dbul/ /zhes gsungs so/ /phyogs
<p>278b.7</p>bzhir chos klog bzhi bzhag nas/ /de la shar gyi phyogs su ni/ /shes rab pha rol phyin pa gzhag /byang gi phyogs su gzhag pa ni/ /gser 'od dam pa'i mdo sde yin/ /nub kyi phyogs su gzhag pa ni/ /de bzhin gshegs pa'i gsang ba'i mdo/ /theg pa chen
<p>279a</p>
<p>279a.1</p>po sdong po bkod/ /lho yi phyogs su bzhag nas su/ /gus par de dag mchod par bya/ /zhes gsungs te/ gal te dkyil 'khor gyi las kyi dus tha ma zhag gsum du byed na de dag 'jug pa'i nyi ma snga dro bya'o/ /yang na chos bsgrags pas bsrung ba ni/ phyi'i
<p>279a.2</p>sa sbyang ba nas bzung ste/ dkyil 'khor bsdus pa'i bar du bya'o/ /de nas 'og nas 'byung ba ltar slob ma gzhug par bya'o/ /de ltar slob dpon dkyil 'khor bsgrub par byas nas gtor ma sbyin pa'i phyir/ de nas 'byung po kun gyi gtor ma bya/ /sems can bkres
<p>279a.3</p>shing skom la gdung ba dang / /phyogs la gnas pa rnams la rnam par brtag /de yi gtor ma rjes su mthun par bya/ /zhes smos te/ de yang dang po ni bza' ba dang btung ba mang pos mi'i 'gro ba ji ltar nus pa tshim par bya ste/ khyad par du ni khye'u dang bu mo gzhon nu 'khrig
<p>279a.4</p>pa bsten mi nus pa rnams tshim par bya'o/ /de nas 'byung po kun gyi gtor ma la sogs pa bya ste/ gtor ma'i tshul ji lta bu zhe na/ da ni gtor ma rgyas pa'i cho ga bdag gis 'dir brjod par bya ste/ ji skad du bshad pa'i gtor ma shing rta gang la'ang nyung zad kyang rung ste/ 
<p>279a.5</p>ji ltar 'byor pa phyi rol du khyer la bsgrub pa'i grogs mchog dkyil 'khor du gzhag ste/ slob dpon bdag nyid kyis sbyin no/ /dang por sgrub pa pos 'phags pa bdud rtsi 'khyil pa'i sngags lan bdun gyis bsrungs te/ de nas gtor ma der mar me dang me tog dang / 
<p>279a.6</p>bdug pa dang byug pa dang bshos rnams btsal la lag tu spos thogs te/ pus mo g.yas pa'i lha nga sa la btsugs la/ yid don la bsdus te tshigs su bcad pa 'di brjod do/ /lha dang lha min gnod sbyin lto 'phye grul/ /nam mkha' lding dang 'dab bzangs lus
<p>279a.7</p>srul po/ /dri za srin po gdon gyi rigs rnams dang / /gang dag sa la gnas pa'i rdzu 'phrul can/ /bu smad bcas shing g.yog 'khor bcas rnams la/ /bdag ni pus mo sa la btsugs nas su/ /thal mo sbyar nas khyed la gsol 'debs kyis/ /gsan nas phan
<p>279b</p>
<p>279b.1</p>gdags phyir ni 'dir spyon cig /'byung po gang dag ri rab steng gnas dang / /dga' ba'i tshal dang lha yi gnas rnams dang / /shar nub ri dang nyi zla'i khyim rnams dang / /ri bo kun la gang dag gnas pa dang / /chu bo kun dang chu yi mdo rnams dang / /rin chen gnas na lhag
<p>279b.2</p>pa gang gnas dang / /mtsho dang rdzing dang lteng ka chu ngogs dang / /g.ya' chu gsil ma can na gang gnas dang / /grong dang phyugs lhas grong khyer stong pa dang / /khang stong dang ni lha yi khang pa dang / /gtsug lag khang dang mchod rten gnas dag dang / /dka' thub gnas dang
<p>279b.3</p>glang chen bres dang ni/ /rgyal po'i dkor khang dag na gang gnas dang / /lam srang mdun khang dang ni bzhi mdo dang / /gang dag lam po che dang shing gcig drung / /dur khrod chen po nags tshal chen po dang / /seng ge dred dang gcan gzan gnas dag dang / /'brog chen
<p>279b.4</p>'jigs su rung bar gang gnas dang / /gang dag gling mchog rnams la gnas pa dang / /lhun po dur khrod dag na gnas pa rnams/ /rab tu dgyes shing go bar gyur nas su/ /bstod dang gtor ma mar me gus phul ba/ /'di dag bzhes te btung zhing bsnams su gsol/ / 
<p>279b.5</p>las 'di rnams kyi 'bras bu mchis par mdzod/ /ces brjod la gtor te/ de phyogs kyi gtor ma bya'o/ /de yang / de ltar gdon la mchod pa byas nas su/ /de dag phyogs skyong rnams la mchod par bya/ /zhes gsungs pas so/ /snga ma ltar pus mo btsugs te/ 
<p>279b.6</p>spos snod thogs la/ dbang po 'byung po'i gdon dang bcas pa yis/ /gtor ma phul ba 'di dag bzhes su gsol/ /me dang gshin rje srin po chu bdag dang / /rlung dang lus ngan 'byung po gdon dang bcas/ /steng gi nyi zla tshangs pa chen po dang / /lha rnams kun dang
<p>279b.7</p>sa yi klu rnams dang / /ri yi lha dang gnod sbyin tshogs rnams la/ /rab tu dgyes pa yis ni bzhes nas kyang / /rang rang phyogs su legs par bzhugs nas su/ /rang gi bu smad mdza' bshes gnyen 'dun dang / /nang mi dmag dang dpung bcas thabs cig tu/ / 
<p>280a</p>
<p>280a.1</p>me tog dri dang byug pa gtor ma bcas/ /'di rnams btung zhing legs par gsol nas kyang / bdag gi las 'di 'bras bu mchis par mdzod/ /ces pas so/ /de nas bstod pa yang bya ste/ dbang po rdo rje 'chang ba'i lha/ /lha yi rgyal po gdon
<p>280a.2</p>gyi bdag /shar phyogs gdon gyi tshogs bcas la/ /mchod pa bgyid cing phyag kyang 'tshal/ /me ste bsreg bya za ba'i lha/ /'byung po'i rgyal po gdon gyi bdag /phyogs mtshams gdon gyi tshogs bcas la/ /mchod pa bgyid cing phyag kyang 'tshal/ / 
<p>280a.3</p>gshin rje be con thogs pa'i lha/ /lha yi rgyal po gdon gyi bdag /bdag gis gdon gyi tshogs bcas la/ /mchod pa bgyid cing phyag kyang 'tshal/ /bden dang bral ba legs ldan lha/ /srin po'i rgyal po gdon gyi bdag /sna tshogs gdon gyi tshogs bcas
<p>280a.4</p>la/ /mchod pa bgyid cing phyag kyang 'tshal/ /zhags pa thogs pa chu yi lha/ /bden pa bsrung ba gdon gyi bdag /nub phyogs gdon dang bcas pa la/ /mchod pa bgyid cing phyag kyang 'tshal/ /rlung ste srog kyang 'dzin pa'i lha/ /tshig srung gdon gyi bdag
<p>280a.5</p>po ste/ /rlung gi gdon gyi tshogs bcas la/ /mchod pa bgyid de phyag kyang 'tshal/ /gnod sbyin lag na dbyug to thogs/ /nor srung gdon gyi bdag po ste/ /byang phyogs gdon dang bcas pa la/ /mchod pa bgyid cing phyag kyang 'tshal/ /dbang dang ldan pa 'dren
<p>280a.6</p>pa'i lha/ /bgegs kyi rgyal po gdon gyi bdag /dbang ldan phyogs kyi gdon bcas la/ /mchod pa bgyid cing phyag kyang 'tshal/ /'og gi klu ste sa yi lha/ /sa 'dzin lag pa chen po ste/ /dam tshig shes pa'i gdon bcas la/ /mchod pa bgyid cing phyag
<p>280a.7</p>kyang 'tshal/ /steng gi lha tshogs thams cad dang / /zla ba nyi ma gza' chen po/ /gza' dang rgyu skar bcas pa la/ /mchod pa bgyid cing phyag kyang 'tshal/ /zhes so/ /de ltar gtor ma phul ba'i yon tan ni 'phags pa dpung bzangs kyis zhus pa'i rgyud las/ 
<p>280b</p>
<p>280b.1</p>de ltar gang zhig mtshan mo rgyu ba la/ /gtor ma gtong ba'i las rnams byed pa de/ /dngos grub shin tu myur zhing gegs kyang med/ /yid du 'ong ba'i 'dod pa'ang thob par 'gyur/ /zhes gsungs so/ /de nas gtor ma de dag rang rang gi phyogs su gtor te/ spos
<p>280b.2</p>chu lag pa g.yon pa'i mthil du blugs la mig gis bltas te/ bdud rtsi 'khyil ba lan bdun bzlas pas rang gi spyi bor blugs pas bsangs te/ dkyil 'khor du 'gro bar bya'o/ /yang na tshul 'dis gtor ma sbyin te/ de nas phyi rol byung nas su/ /mnyam
<p>280b.3</p>par gzhag pas gtor ma sbyin/ /'bras yos til dang chur bcas shing / /'bras chan dang ni me tog bcas/ /sran chen dag kyang mang du blugs/ /snum dang lo ma dag dang bcas/ /de ltar slob ma slob dpon gyi/ /lag pa gnyis kyis blangs nas su/ / 
<p>280b.4</p>dga' zhing phyogs rnams kun du gtor/ /bdug spos mchod yon bcas pa sbyin/ /dang po dbang ldan phyogs song nas/ /cho ga bzhin du gtor ma bya/ /dbang dang ldan pa gzhu can ni/ /tshogs dang bcas la sbyin par bya/ /de nas dbang po'i tshogs bcas la/ / 
<p>280b.5</p>gsang sngags zhes pas sbyin par bya/ /sngags pa gtor ma la mkhas pas/ /me yi phyogs su gtor ma sbyin/ /de nas gshin rje'i phyogs dag tu/ /sngags pa mkhas pas sbyin par bya/ /de nas bden bral tshogs bcas la/ /gsang sngags zhes pas sbyin par
<p>280b.6</p>bya/ /chu yi phyogs su klu rnams ni/ /bdag por bcas la de bzhin du/ /cun+di gnas la gnas pa yi/ /sngags rigs pas ni tshul bzhin sbyin/ /de nas rlung gi phyogs song nas/ /rlung gi phyogs dang bcas pa la/ /rang gi ming nas smos nas su/ /sngags
<p>280b.7</p>pas gtor ma sbyin par bya/ /byang gi phyogs su song nas ni/ /dngos grub dam pa 'dod byas la/ /yid ni rab tu dang bcas nas/ /gnod sbyin rnams la gtor ma sbyin/ /srin po rnams dang sha za dang / /'byung po sha rjen za ba dang / /sems can rnam pa sna tshogs
<p>281a</p>
<p>281a.1</p>la/ /mkhas pas gtor ma gtong bar bya/ /blo las gang dang gang dran pa/ /de na gnas pa'i sems can ni/ /ljon shing gel pa la gnas pa/ /de dang de la rab tu sbyin/ /dbang ldan gyi phyogs su ru dra ya swA hA/ dbang po'i phyogs su Sha kra ye swA hA/ 
<p>281a.2</p>me'i phyogs su ag+na ye swA hA/ gshin rje'i phyogs su ba ya bai ya swa ta ye swA hA/ srin po'i phyogs su rAk+Sha sa a d+hi pa ta ye swA hA/ chu'i phyogs su me ka da sha na ye swA hA/ rlung gi phyogs su ba ya be+e swA hA/ lus ngan gyi phyogs su yak+Sha bid+ya d+ha ra ya swA hA/ srin po rnams
<p>281a.3</p>la kraM ka re swA hA/ sha za rnams la pi tsi pi tsi swA hA/ 'byung po rnams la gung gung swA hA/ kun du gtor ma byin nas ni/ /lag pa legs par bkrus nas su/ /nye reg tshul bzhin byas nas ni/ /de nas nang du 'jug par bya/ /zhes so/ /yang na 'byung po
<p>281a.4</p>thams cad pa'i gtor ma phyi rol du khyer la/ oM a kA ro mu khaM sarba d+harma NAM ad+ya nut+pan+na twA ta oM AHhUM phaT swA hA zhes sgra chen po lan gsum brjod la/ 'gro ba thams cad la bsngos te gtor ro/ /yang na lugs 'dis gtor ma sbyin te/ dang por maN+Dal zlum
<p>281a.5</p>po khru gang yan chad bcu phyogs brgyad du byed du bcug la/ maN+Dal re re'i steng du gtor ma sngar bshad pa bzhag la/ de nas dang por spyan drangs ste/ de nas dam tshig bstan cing mchod yon phul te/ dri dang me tog dang bdug pa dang / mar me dang byug pa phul la
<p>281a.6</p>a kA ro zhes bya ba la sogs par shar phyogs nas brtsams te gsum gtor la/ yang mchod yon la sogs pa phul te slar gtang ngo / /de la sngags dang phyag rgya 'di rnams yin te/ shar phyogs su kha bltas te/ rkang pa g.yas pa brkyang ba'i tshul gyis 'dug
<p>281a.7</p>nas/ lag pa g.yon pa rdo rje'i phyag rgya la/ g.yas pa rdo rje'i phyag rgya sta zur logs su bzhag ste/ g.yas pa'i mdzub mo lcags kyus spyan drang ba ni brgya byin spyan drang ba'i phyag rgya'o/ /de la mdzub mo lcags kyur ma byas pa ni/ brgya byin gyi dam tshig gi phyag rgya'o/ /rkang pa g.yon
<p>281b</p>
<p>281b.1</p>brkyang ba'i tshul gyis 'dug la/ spyan drang ba'i phyag rgya las/ mdzub mo brkyang ba ni slar btang ba'i phyag rgya'o/ /de nas 'di'i sngags ni na mo badzra sa tsa di shi badzra pA Ni rak+Sha rak+Sha swA hA/ me'i phyogs su kha bltas nas/ lag pa g.yas pa'i mdzub mo zlum por
<p>281b.2</p>bkug ste/ gung mo'i tshigs gsum par btsugs la/ mthe bo lag mthil du gzhag pa ni me lha spyan drang ba'i phyag rgya'o/ /dgug pa'i phyag rgya las mthe bong ngos la mdzub mo btsugs pa ni/ me lha'i dam tshig gi phyag rgya'o/ /phyag rgya de nyid la
<p>281b.3</p>mdzub mo mthe bo'i ngos la btsugs te phyir drag tu brkyang ba ni slar btang ba'i phyag rgya'o/ /de'i sngags ni ag+ne a ha ka pa li dz+wa la dz+wa la/ da ha ni khi tho li bi rU pA k+Sha swA hA/ gshin rje'i phyogs su bltas nas snyim pa mdun du bzhag ste/ sor mo phan tshun bsnol la
<p>281b.4</p>khu tshur bcangs nas/ srin lag gnyis bsgrengs te gshibs la g.yabs te/ nang du gzhug pa ni gshin rje dgug pa'i phyag rgya'o/ /srin lag gnyis phyi rol du shin tu gshibs te bsgrengs la snying gar gzhag pa ni dam tshig gi phyag rgya'o/ /'di nyid las
<p>281b.5</p>srin lag sbyar ba ni slar btang ba'i phyag rgya'o/ /sngags ni sa ma ya swA hA/ bden bral gyi phyogs su rkang pa mnyam par 'dug la/ lag pa g.yas kyi khu tshur bcangs pa las/ mdzub mo dang gung mo ral gri 'dra bar gshibs la bsgreng ste gzhag /lag pa
<p>281b.6</p>g.yon pa'ang de ltar byas te sta zur phyogs su bzhag la g.yon pa'i mdzub mo bkug ste g.yab pa ni bden bral dgug pa'i phyag rgya'o/ /phyag rgya de nyid las lag pa g.yon pa sta zur phyogs su ral gri 'dra bar gzhag pa ni bden bral gyi dam tshig gi phyag rgya'o/ / 
<p>281b.7</p>dgug pa'i phyag rgya las mdzub mo brkyang ba ni slar btang ba'i phyag rgya'o/ /sngags ni sarba b+hud+d+ha ba ya ka ya ku ru swA hA/ chu lha'i phyogs su rkang pa mnyam par 'dug la/ lag pa g.yas pa khu tshur bcangs la mthe bo dang / mdzub mo gcig tu sbyar la/ zhags mig
<p>282a</p>
<p>282a.1</p>ltar byas te g.yon pa'i khu tshur yang de ltar byas la snying gar bzhag ste/ g.yon pa'i mdzub mo lcags kyu 'dra bar byas pa ni dgug pa'i phyag rgya'o/ /phyag rgya de nyid la g.yon pa'i mdzub mo khu tshur gyi tshul du bzhag pa las zhags mig ltar byas pa
<p>282a.2</p>ni chu lha'i dam tshig gi phyag rgya'o/ /g.yon pa'i phyag rgya las mdzub mo slar btang ba ni slar btang ba'i phyag rgya'o/ /sngags ni ti ti ba ti ti ti shi khi tu li bi rU pAk+Sha ya swA hA/ rlung lha'i phyogs su bltas te 'dug la/ lag pa g.yon pa khu tshur bcangs te/ gung mo bsgreng
<p>282a.3</p>ba'i tshigs dang mdzub mo bsgreng ba'i thor to btsugs la lag pa g.yas pa de bzhin du byas te/ sta zur logs su gzhag cing mthe bong bsgul ba ni rlung lha spyan drang ba'i phyag rgya'o/ /de nyid las mthe bo snga ma bzhin du gzhag pa ni rlung lha'i dam tshig gi phyag rgya'o/ / 
<p>282a.4</p>spyan drang ba'i phyag rgya las mthe bong brkyang ba ni slar btang ba'i phyag rgya'o/ /sngags ni oM swa sa kha kha kha khu khu khu swA hA/ lus ngan la mngon du bltas te 'dug nas lag pa gnyis thal mo sbyar la rdo rje bcing pa nang du bzlog ste/ mthe'u chung gnyis gshibs la
<p>282a.5</p>brkyang / de'i rgyab tu srin lag gnyis so sor bzhag nas gung mo gnyis de ltar bkug ste g.yab pa ni lus ngan spyan drang ba'i phyag rgya'o/ /phyag rgya de nyid las gung mo gnyis nang du rdo rje bcing ba'i tshul du gzhag pa ni/ lus ngan gyi dam tshig gi phyag rgya'o/ /'gugs
<p>282a.6</p>pa'i phyag rgya las gung mo gnyis brkyang ba ni slar btang ba'i phyag rgya'o/ /sngags ni ku bi rA ya swA hA/ dbang ldan gyi phyogs su bltas te 'dug la/ lag pa thal mo gcig tu sbyar ba byas la/ srin lag dang mthe'u chung nang du bkug ste bsnol/ gung mo gshibs te
<p>282a.7</p>bsgreng ba'i rgyab logs su mdzub mo gnyis rdo rje 'dra bar bya/ mthe bong gnyis bar du gshibs te bzhag la/ de nyid la mdzub mo gnyis phan tshun rtse mo sprad nas nang du g.yab pa ni dbang ldan dgug pa'i phyag rgya'o/ /de nyid las snga ma ltar mdzub mo rdo rje'i
<p>282b</p>
<p>282b.1</p>tshul du gzhag pa ni dbang ldan gyi dam tshig gi phyag rgya'o/ /dgug pa'i phyag rgya las mdzub mo brkyang ba ni slar btang ba'i phyag rgya'o/ /sngags ni dzruM dzruM shi ba swA hA/ g.yon brkyang ba'i gnas pas 'dug pas/ lag pa thal mo khong stong du sbyar te bzhag la/ steng du bltas
<p>282b.2</p>te mdzub mo gnyis kyi lcags kyus tshangs pa la sogs pa dgug par bya'o/ /de nyid las snga ma ltar gzhag pa ni dam tshig gi phyag rgya'o/ /dgug pa'i phyag rgya las mdzub mo gnyis brkyang ba ni slar btang ba'i phyag rgya'o/ /sngags ni 'di yin te a dar ya pra ha ma ne swA hA/ 
<p>282b.3</p>sUR+Ya gra ha a d+hi pa ta ye swA hA/ tsan+d+ra ya na k+Sha tra a d+hi pa ta ye swA hA/ rkang pa mnyam par gnas pas 'dug la/ lag pa gnyis gcig tu sbyar te sor mo rnams bar mtshams med par rtse mor phan tshun sbyar te/ mthe bo zlum por byas la 'og tu bltas te sa'i lha mo la sogs
<p>282b.4</p>pa mdzub mo lcags kyu lta bur bkug pa ni 'og gi lha dgug pa'i phyag rgya'o/ /dgug pa'i phyag rgya las snga ma bzhin du mdzub mo gzhag pa ni dam tshig gi phyag rgya'o/ /mdzub mo gnyis btang ba ni slar btang ba'i phyag rgya'o/ /sngags ni a d+hi pa ti b+h+yaHswA hA/ a su re b+h+yaHswA hA/ na ge
<p>282b.5</p>b+h+yaHswA hA/ de nas rang rang gi sngags de nyid kyis 'thor 'thung phul la/ bdag dang slob ma'i tshogs su bcas pa la bgegs med par mdzod cig /las dang dngos grub rnams bdag cag la stsol cig ces brjod cing slar gtang ngo / /de ltar bdag gis rgya
<p>282b.6</p>cher bkod pa'i gtor ma 'di dag ni gang dga' bas slob ma dbang bskur ba dang / ro yongs su sbyang ba la sogs pa'i tshe sbyin no/ /de nas sngags pas bla med byang chub kyi gnas su slob ma yongs su smin par bya zhes bya ba la sogs pa la slob ma sta gon la gnas pa ston
<p>282b.7</p>te/ de nas zhes bya ba ni don gyis na bum pa sta gon la gnas ma thag tu'am slob ma smin par bya ba'i dbang du byas pa zhes so/ /sngags pas zhes bya ba ni mtshan nyid dang ldan pa'i slob dpon gyis so/ /bla med byang chub ces bya ba ni/ mi gnas pa'i mya ngan las 'das
<p>283a</p>
<p>283a.1</p>pa'o/ /de nyid 'khor ba ji srid du gnas par bya bas na gnas su'o/ /slob ma zhes bya ba ni bla ma la gus pa'i yon tan dang ldan pa'o/ /smin par bya zhes bya ba ni dngos grub kyi myu gu 'byin nus par byas zhes pa'o/ /ji ltar bya zhe na/ 'gro la phan phyir myur du
<p>283a.2</p>byang chub par/ /de dag byang chub sems mchog bskyed du gzhug /ces smos so/ /slob ma sta gon la gnas par bya ba ni/ 'phags pa dkyil 'khor spyi'i bya ba las kyang / de nas slob ma legs brtags nas/ /sta gon gnas la tshul bzhin du/ /de yi nub mo ci nus
<p>283a.3</p>par/ /de bzhin sdom pa 'dzin du gzhug /gtsang ma'i gos dkar bgos pa yis/ /slob ma de lta bu dag ni/ /shar phyogs kha bltas 'khod pa la/ /sta gon gnas pa brtsam par bya/ /dang por gsum la skyabs su btang / /de nas bla mas byang chub sems/ / 
<p>283a.4</p>ma bskyed pa ni bskyed par bya/ /bskyed pa dag kyang dran par bya/ /zhes gsungs pas so/ /de la 'di slob ma sta gon la gnas pa'i rim pa rgyas pa 'di yin te/ dang por slob ma legs par brtags pa smyung ba la gnas pa/ rgyan gyis brgyan pa rnams dkyil 'khor
<p>283a.5</p>gyi gnas su shar du blta bar rgan pa'i rim gyis dgod de/ lag na me tog thogs pa rnams la slob dpon gyis chos bstan te/ de ltar yang / yid dga' spro chen byas pa gzo/ /ngar 'dzin mi 'byed rigs mtho zhing / /yon tan dang ldan dad dang bcas/ / 
<p>283a.6</p>gzugs dang kha dog lang tshor ldan/ /bde bar gshegs pa'i gsang ba ni/ /sgrub pa don gnyer mngon brtson pa'am/ /gzugs ngan yon tan med pa'am/ /dman pa'am ni lhag par bya/ /rang gi bslab dang legs ldan zhing / /theg chen la dga'i bdag nyid
<p>283a.7</p>can/ /'khor ni rnam pa bzhi char la'ang / /dkyil 'khor cho ga rjes su gnang / /kha cig gsang sngags bsgrub pa'i phyir/ /'di ni dkyil 'khor 'jug par byed/ /bsod nams 'dod pa de las gzhan/ /'jig rten pha rol don gnyer gzhan/ /'jig rten
<p>283b</p>
<p>283b.1</p>pha rol gnyer ba yi/ /dad pa mang du byed pa 'di/ /blo ldan dkyil 'khor 'jug par bya'i/ /'di yi 'bras bu 'dod pas min/ /'di la 'dod par gyur pa yis/ /'jig rten pha rol don mi 'gyur/ /'jig rten pha rol don gnyer pa'i/ /skyes bu de yi 'bras
<p>283b.2</p>bu rgyas/ /zhes so/ /de nas shes rab kyi pha rol tu phyin pa ci nus kyis bshad do/ /de nas de bzhin gshegs pa thams cad kyis slob ma la dbang bcu gsum bskur la/ de dag slob ma'i lus la bsdu'o/ /de nas slob ma rnams kyis bla ma'i zhabs la phyag
<p>283b.3</p>'tshal te/ dga' chen khyod bdag ston pa bas/ /slob dpon khyod ni bdag la dgongs/ /byang chub chen po'i tshul bstan pa/ /mgon po chen po bdag 'tshal lo/ /dam tshig de nyid bdag la stsol/ /byang chub sems ni bdag la stsol/ /sangs rgyas chos
<p>283b.4</p>dang dge 'dun te/ /skyabs gsum de ni bdag la stsol/ /thar pa chen po'i grong mchog tu/ /mgon po bdag ni 'jug par 'tshal/ /zhes lan gsum gsol ba gdab par bya'o/ /de nas slob ma gcig tsog tsog por byas te/ de'i ming nas brjod la thams cad
<p>283b.5</p>gzengs bstod par bya ste/ khyod ni tshul chen snod yin te/ /bu tshur theg pa chen po yi/ /gsang sngags spyod tshul cho ga ni/ /khyod la yang dag de bstan bya/ /rdzogs pa'i sangs rgyas gang 'das dang / /de bzhin gang dag ma byon dang / /da ltar byung ba'i mgon po
<p>283b.6</p>rnams/ /'gro la phan phyir bzhugs pa dag /de dag kun gyis gsang sngags kyi/ /cho ga mchog bzang 'di mkhyen nas/ /dpa' bo byang chub shing drung du/ /thams cad mkhyen pa mtshan med brnyes/ /gsang sngags sbyor ba mnyam med de/ /shAkya seng ge skyob
<p>283b.7</p>pa yis/ /bdud sde shin tu mi bzad pa/ /dpung chen dag kyang de yis bcom/ /'jig rten mthun 'jug thugs chud nas/ /'khor lo bskor te mya ngan 'das/ /de bas kun mkhyen thob bya'i phyir/ /bu yis blo gros 'di gyis shig /ces pa dang gzhan rab tu rgya
<p>284a</p>
<p>284a.1</p>cher brjod de/ snying rjer gyur pa'i yid kyis ni/ /de ltar lan mang gzengs bstod de/ /zhes gsungs pas so/ /de nas slob ma rnams dkyil 'khor gyi lha rnams la phyag 'tshal ba la sogs pa yan lag bdun byas la/ ji ltar dus gsum mgon po
<p>284a.2</p>rnams/ /byang chub tu ni nges mdzad pa'i/ /bla na med pa'i byang chub sems/ /dam pa bdag gis bskyed par bgyi/ /ma bsgral ba ni bsgral bar bgyi/ /ma grol ba ni grol bar bgyi/ /dbugs ma phyin pa dbugs dbyung zhing / /sems can mya ngan 'das la dgod/ / 
<p>284a.3</p>ces lan gsum brjod do/ /'di ni/ 'gro la phan phyir myur du byang chub par/ /de dag byang chub sems mchog bskyed du gzhug /ces bya'o/ /de nas/ dkon mchog gsum la skyabs su mchi/ /sdig pa thams cad so sor bshags/ /'gro ba'i dge la rjes yi
<p>284a.4</p>rang / /sangs rgyas byang chub yid kyis gzung / /zhes lan gsum brjod do/ /'di ni byang chub smon lam gdab/ /ces bya ba dang / brtul zhugs gnas zhes bya'o/ /de nas dpral ba dang / mgrin pa dang snying gar thal mo sbyar bas/ slob ma'i gnas de gsum du
<p>284a.5</p>bzhag la/ oM b+h+ri ta b+h+ri ta sarba A ba ra NA ni hUM phaT/ oM tra Ta tra Ta sarba A ba rA NA ni hUM phaT/ oM tshin+da tshin+da sarba A ba rA NA ni hUM phaT ces bya ba'i rim pa sbyar te lan bdun brjod la/ rdo rjes kyang reg par byas la me tog dang / bdug pa dang / dri dang / mar me dang spyi bo dang
<p>284a.6</p>mdun du rang re'i sngags kyis sbyin/ de nas byin gyis brlab ces bya'o/ /de nas so shing dor ba dang dri chu sbyin te/ /ji skad du/ so shing u dum+WA ra dang / /a shwat+tha ni rma med pa/ /ha cang mi phra mi sbom zhing / /sor grangs bcu gnyis tshad du byas/ /spos kyi chus ni legs
<p>284a.7</p>par bkru/ /skud pa dag gis rnam par bkris/ /spos kyis bkru zhing bdug pas bdugs/ /lag pas bran zhing bzlas pa ni/ /rigs kyi snying po mang du bzlas/ /yang na lan bdun bzlas par bya/ /slob ma rnams kyi grangs las ni/ /so shing la sogs bsags
<p>284b</p>
<p>284b.1</p>par bya/ /so shing mgo zhabs gcig byas nas/ /rtse mo nas ni bca' bar bya/ /de nas bdag dang slob ma dang / /gnas bsrung ba yang brtan byas nas/ /lha rnams thams cad legs mchod de/ /zhes pa dang yang gsungs pa/ slob ma mthun zhing tshogs pa rnams/ / 
<p>284b.2</p>byang phyogs su ni kha bltas shing / /thal mo sbyar te 'khod pa la/ /so shing go rims bzhin du sbyin/ /slob ma shar du kha bltas te/ /mi smra bar ni so shing bca'/ /bca' ba zin nas mi dga' shing / /phan tshun du yang mi dor ro/ /so shing mdun du drang por dor/ / 
<p>284b.3</p>de tshe bdag la lta ba dang / /rtse mo gyen du bsgreng gyur na/ /des ni dngos grub mchog ces bya/ /de bzhin shar du bltas na ni/ /de yi dngos grub 'bring du bshad/ /mtshams dang byang du kha bltas na/ /'jig rten gyi ni rig sngags 'grub/ /so shing bor ba
<p>284b.4</p>brgya zhig la/ /gal te thur du kha bltas na/ /des ni nges par sa 'og gi/ /dngos grub thob par gdon mi za/ /zhes te/ gal te ba lang ko ba tsam du lan gsum ma babs na/ de la dbang ni mi bskur ro/ /slob ma nye reg byas nas ni/ /snga ma bzhin du 'khod
<p>284b.5</p>pa la/ /las kun byed pa'i gsang sngags kyis/ /spos chu bla mas blud pa ni/ /re re la yang btung ba yi/ /khyor bar blugs la lan gsum blud/ /der ni 'thungs nas langs nas ni/ /phyi rol du ni kha bkru bya/ /zhes te/ 'dir ni oM hrIHsu bi shud+d+ha d+harma sarba pA paM ni bi
<p>284b.6</p>sho d+ha ya swA hA/ sarba bi kAlpa ni ya hUM zhes pa'i sngags so/ /de nas bdud rtsi 'khyil ba bzlas pa'i ku sha stan dang sngas su byin la/ de bzlas pa'i srad bu mdud pa bdun bor ba/ /dpung pa g.yas par gdags so/ /de nas/ 'phags pa sgyu 'phrul dra ba las/ / 
<p>284b.7</p>ku sha lag tu gtad nas su/ /g.yas su skud pa bcings nas ni/ /zhes gsungs pa ste/ dor ba bca' ba byas nas ni/ /zhes smos pa'o/ /de nas rdo rje sems dpa'i snying po yi ge brgya pa lan mang du bzlas nas de dag brtan par bya'o/ /de nas chos bshad par
<p>285a</p>
<p>285a.1</p>bya ste/ zab cing rgya che'i chos bsgrags la/ /zhes gsungs pa'o/ /'di lta ste/ kun mkhyen rnams ni 'jig rten du/ /'byung 'gyur yang ni mi 'byung ngo / /gsang sngags spyod pa'i tshul 'byung ba/ /de bas kyang ni dkon pa ste/ /gang gi mnyam med
<p>285a.2</p>sems can don/ /mya ngan mi 'da' byed par nus/ /bskal pa bye ba du ma ru/ /sdig pa bgyis par gyur pa gang / /de kun dkyil 'khor 'di 'dra ba/ /mthong bas 'byung bar gyur lags na/ /grags pa mtha' yas sngags spyod pa'i/ /tshul la gnas
<p>285a.3</p>na smos ci 'tshal/ /skyob pa'i gsang sngags bzlas na ni/ /go 'phang bla na med par 'gyur/ /gang dag spyad pa mchog 'di la/ /blo gros shin tu mi g.yo ba/ /'di dag gis ni ngan 'gro'i rgyun/ /sdug bsngal kun 'byung rab tu gcad/ /bdag nyid chen po khyed
<p>285a.4</p>rnams kyis/ /rnyed pa mnyam med de ring rnyed/ /gang phyir rgyal ba sras bcas pa/ /bdag nyid chen po kun gyi ni/ /bstan pa 'di la khyed rnams kun/ /yongs su bzung ste skye bzhin pa/ /de phyir khyed rnams theg chen la/ /sang ni rab tu skye bar 'gyur/ /theg
<p>285a.5</p>pa chen po cher 'byung ba'i/ /lam mchog 'di ni dpal dang ldan/ /khyed rnams der ni dong bas na/ /rang 'byung skal ba chen po pa/ /'jig rten thams cad mkhyen pa yi/ /de bzhin gshegs pa rnams su 'gyur/ /yod dang med las rnam par 'das/ /nam mkha'
<p>285a.6</p>bzhin du dri ma med/ /zab mo rtog ge thams cad kyis/ /rab tu mi rtog gnas med pa/ /spros pa kun dang bral ba ste/ /spros pa rnams kyis ma spros pa/ /las dang bya ba la sogs bral/ /bden pa gnyis la gnas pa yi/ /theg pa rab kyi mchog 'di ni/ /tshul
<p>285a.7</p>la gnas na thob par 'gyur/ /zhes so/ /de nas slob ma slob dpon du 'os pas/ bla ma'i zhabs la phyag 'tshal te/ /gtso bo bdag la sdom pa stsol/ /zhes bya ba'i bar du khyad par gyi sdom pa gsol ba btab la/ slob dpon gyis de rnams la rmi lam ji ltar
<p>285b</p>
<p>285b.1</p>mthong ba nga la nang par zlos shig ces brjod do/ /de nas rmi lam gyi mtshan nyid ni/ 'dod chags bral dang ldan pa'i chos/ /slob ma rnams la bshad nas ni/ /ku sha bting ba'i sa la ni/ /shar phyogs kha bltas nyal du gzhug /de nas nang par nam langs
<p>285b.2</p>nas/ /rmi lam ci mthong dri bar bya/ /mthong na bzang ngam mi bzang ngam/ /the tshom med par bshad par bya/ /rmi lam rgyas pa mthong na ni/ /yon tan rgya mtsho mngon sum bzhin/ /mchod rten dang ni sku gzugs mthong / /de la mchod pa rtsom pa dang / /dge slong
<p>285b.3</p>dag la chos nyan tam/ /yang na gzhan la nyan kyang rung / /chos ni rnam par dpyod pa dang / /de bzhin glegs bam klog pa dang / /rmi lam dge 'dun mthong ba dang / /yang na dge slong gcig bu mthong / /de dang 'grogs shing gtam zer dang / /yang na dge slong
<p>285b.4</p>dngos por gyur/ /gtsug lag khang dag mthong ba dang / /de bzhin dge slong ma dag mthong / /rgyal ba'i sras rnams mthong ba dang / /de bzhin pha ma bla ma dang / /mdza' bo rnams ni sna tshogs rnams/ /rmi lam dag tu mthong na ni/ /rigs rnams dang ni dngos
<p>285b.5</p>grub thob/ /de bzhin bslab pa 'dzin pa dang / /kan dga' rnam pa sna tshogs dang / /'bab chu rnams dang rgya mtsho dang / /ri dang glang po che dag kyang / /mthong na yang ni bzang bar bsgrags/ /rgyal mdog dang ni mthong na yang / /bde gshegs spyod dang ldan pa yi/ / 
<p>285b.6</p>dka' thub dang ni bram ze dang / /phyug po skyes bu dam pa dang / /ba lang rta dang glang po dang / /seng ge dang ni ri dwags kyang / /rmi lam du ni mthong na shis/ /bkra shis pa yi bya rnams dang / /gser dag dang ni gter rnams dang / /rin po che dang dngul rnams dang / / 
<p>285b.7</p>nor ni rnam pa sna tshogs dang / /mdor na 'byung khungs rnam pa dang / /mtshon cha rnams dang 'bru rnams dang / /'bras bu rnams dang me tog dang / /rgyan ni rnam pa sna tshogs dang / /kha zas dang ni gos rnams dang / /byis pa dang ni gzhon nu dang / /bud med gzugs
<p>286a</p>
<p>286a.1</p>ni bzang po dag /rmi lam du ni mthong ba bzang / /yang na thob cing reg pa smra/ /rmi lam na ni dbang bskur dang / /rgyal por gyur cing 'byor pa dang / /dmag dpon du ni gyur pa dang / /g.yul las rgyal zhing dgra gsod dang / /gnyen dang lhan
<p>286a.2</p>cig 'grogs pa dang / /lha rnams kyang ni mthong ba dang / /theg pa dang ni shing rta zhon/ /de bzhin ri dang khang thog 'dzeg /ngo mtshar rnam pa sna tshogs kyang / /rmi lam du ni mthong na dge/ /yam shing me la sbyin sreg byed/ /bya ba bzang po dag la 'bad/ / 
<p>286a.3</p>chu la rkyal zhing pha rol brgal/ /rkun po dag ni tshar gcod dang / /stobs 'gyed pa las rgyal ba dang / /gyad stangs rdo bcing 'gying ba dang / /rtsed mo sna tshogs rmi ba dang / /de bzhin mthu rtsal gzi byin che/ /bkra shis rnams ni thams cad kyang / /mthong na rab tu
<p>286a.4</p>dge bar bshad/ /gsang sngags cho ga nyan pa dang / /dga' ston dge ba mthong ba dang / /sgrub la brtson zhing bsngags pa dang / /sgrub pa po rnams mthong ba dang / /de la sogs pa'i lha rnams ni/ /dge ba rnam pa du ma dag /blo yis rnam par dpyad nas ni/ /de
<p>286a.5</p>nas bzlog pa spang bar bya/ /dge ba yi ni ltas rnams ni/ /rab dang 'bring dang tha ma la/ /dge ba rnams ni 'grub par 'gyur/ /mi dge ba ni mi 'grub bo/ /mi dge ba dag shes nas su/ /de dag mkhas pas spang bar bya/ /gsang sngags dngos grub gsum 'grub
<p>286a.6</p>pa/ /rab dang 'bring dang tha ma'o/ /mi dge ba la zhi ba yi/ /sbyin sreg zhi ba'i gsang sngags kyis/ /ba yi mar las brgya rtsa brgyad/ /cho ga bzhin du zhi bar bya/ /zhes gsungs pa ste/ de ltar rmi lam bshad nas de'i 'og tu bdud rtsi 'khyil pa'i sngags brgya rtsa brgyad kyis
<p>286a.7</p>de dag bsrung ste/ dkyil 'khor gyi mthar thams cad nyal bar bya ba ni tshul bzhin ma yin pa yid la mi bya bar glo g.yas pa phab ste'o/ /de nas nang par rmi lam gyi tshul shes par byas te/ 'dod pa'i rgyal pos dkyil 'khor gyi sa'i dbus su phyogs skyong ba rnams bkug
<p>286b</p>
<p>286b.1</p>ste/ oM badzra kI li zhes bya ba la sogs pa'i sngags kyi phur pas gdab bo/ /'dis don gyis drangs pa'i sta gon la gnas pa gzhan ni re zhig dang po nyi ma shar ba'i dus su/ dkyil 'khor gyi dbus su dri zhim pos maN+Dal khru gang yan chad byas la/ sngon bzhin du
<p>286b.2</p>sa'i lha la mchod pa dang tshigs su bcad pa gnyis kyis gsol ba btab la sa'i lha de nyid du yang thim par bya'o/ /de nas rtsa ba'i lha rnams kyi nang du dri zhim pa'i thig le byas la der lha rnams bstims te/ mchod pa dang bstod pa dang bskor ba byas la gsol
<p>286b.3</p>ba gdab par bya'o/ /ji skad du/ sa gzhi steng du byug spos kyis/ /dkyil 'khor sor grangs bcu gnyis bya/ /dkyil 'khor gyi ni rig sngags kyis/ /lag pas brab cing lan bdun bzlas/ /de nas gtso bo'i lha rnams ni/ /ming gis yid la bsams nas
<p>286b.4</p>su/ /byug spos me tog la sogs pas/ /snying po ci rigs mchod par bya/ /lha bshos dag kyang dbul bar bya/ /bdug spos mngon par bsngags pa'ang dbul/ /der ni mchod pa yang byas nas/ /bdug spos lag tu thogs nas ni/ /blo gros can gyis lha rnams
<p>286b.5</p>la/ /gus par gsol ba gdab par bya/ /gang gi dkyil 'khor yin pa'i sngags/ /de la thog mar gdags par gsol/ /de yi go rims sbyar ba yi/ /lha rnams kun la gdags par gsol/ /'di zhes bya ba bcom ldan 'das/ rig sngags rgyal la phyag
<p>286b.6</p>'tshal lo/ /bdag ni brtse bar gyur nas su/ /slob ma rnams la brtse ba dang / /khyed rnams la yang mchod pa'i phyir/ /sang ni dkyil 'khor bri bar 'tshal/ /bcom ldan bdag ni gus pa la/ /de nas gnang ba mdzad pa'i rigs/ /sangs rgyas mgon po brtser ldan pa/ / 
<p>286b.7</p>byang chub sems dpa' dgra bcom dang / /gang yang gsang sngags lha rnams dang / /'jig rten skyob pa'i lha rnams dang / /gang yang 'byung po mthu chen dang / /gang yang lha yi spyan mnga' ba'i/ /sems can bstan la dga' ba rnams/ /bdag la dgongs pa
<p>287a</p>
<p>287a.1</p>mdzad du gsol/ /bdag gi ming ni 'di zhes bya/ /sang ni gdugs la dkyil 'khor ni/ /bzang po ming ni 'di zhes bgyi/ /yo byad ci yod pas 'dri na/ /bdag dang slob mar bcas pa la/ /thugs ni brtse bar dgongs nas su/ /tshogs pa thams
<p>287a.2</p>cad dkyil 'khor du/ /byin gyis rlob pa mdzad du gsol/ /de skad lan gsum brjod nas ni/ /bsam pa thag pas phyag byas te/ /bstod pa'i tshig kyang brjod nas su/ /de nas slar ni gshegs su gsol/ /zhes gsungs pa lta bur bya'o/ /de nas bum pa
<p>287a.3</p>rnams sngon du bstan pa ltar ram/ /yang na 'di dag ni rang gi sems snang ba tsam mo zhes mos pas/ zla ba'i dkyil 'khor la rang rang gi yi ge las mtshan ma dang de las skur grub cing / de bzhin gshegs pa thams cad bzhugs nas bum par gyur par byas la/ grangs dang po'i
<p>287a.4</p>mtshan ma dang 'brel par gzhag pa'ang rung ste/ bum pa ni rab tu ma rnyed na rnam par rgyal ba dang las thams cad pa gnyis kyis byas la/ rnam par rgyal ba yang 'dir lha thams cad kyi bdag nyid yin la rdo rje sems dpa'i gnas su gzhag go/ /de la kha cig na re/ rnal 'byor
<p>287a.5</p>gyi rgyud du ni/ sa'i lha sta gon la gnas pa med do zer te/ 'di ni bla ma'i lung tha dad pas nges pa med do/ /sta gon la gnas pa'i cho ga'o/ /da ni sdom gnas zhes bya ba la sogs pa slob ma 'jug pa ston te/ sdom ni 'dir thun mong gi sdom pa la gnas pa ste/ khyad par
<p>287a.6</p>gyi sdom pa ni gdong dbog par bya ba yin pas so/ /de yang legs par sta gon la gnas pa'i slob ma de dag dkyil 'khor chen por gzhug pa'i tshul ni/ sta gon la gnas pa'i phyi de nang par dri'i thig le'i lha rnams la mchod pa dgus mchod nas nam mkha' la bteg
<p>287a.7</p>la/ sngar bshad pa ltar nang dang phyi'i thig gdab la/ tshon bkye ste khrus byas la dkyil 'khor gyi yo byad bkod nas bum par bcug ste/ dkyil 'khor gyi bsgrub pa byas la/ sngon bzhin du phyi rol du gtor ma sbyin te nang du bdag nyid zhugs la/ de nas yol bas
<p>287b</p>
<p>287b.1</p>bcad pas slob ma re re nas bos la/ 'jug pa'i rim pa bya ste/ bla mas slob ma gcig pu ni/ /dkyil 'khor dag tu dbang bskur bya/ /mkhas pas cig car slob ma gnyis/ /dbang bskur bar ni yongs mi bya/ /gnyis sam gsum mam bzhi yang rung / /thams cad
<p>287b.2</p>so sor bya ba ni/ /yo byad sar pa gzhan rnams kyis/ /dbang bskur ba yi bla mas bya/ /rig sngags dbang ni thob pa la/ /bsgrub pa'i dkyil 'khor dbang bskur bya/ /dbang bskur ba yi cho ga dang / /bsgrub pa'i cho ga'ang de bzhin sbyar/ /zhes gsungs pas 'jug pa
<p>287b.3</p>ni dbang bskur ba'i dang po nyid du gyur pas so/ /de ltar bos la/ las kyi bum ba'i chu mchod yon gyi snod du blugs pa ku sha'i bam pos bdud rtsi 'khyil pa'i sngags nyi shu rtsa gcig gis bsrung ngo / /de ltar yang slob ma re re nas bkug ste/ bsang gtor snga ma bzhin byas
<p>287b.4</p>nas/ /byug spos la sogs byin nas kyang / /snying pos mngon par bsngags nas ni/ /zhes gsungs so/ /dar la sogs pas mig gnyis g.yogs nas ni zhes bya ba ni/ las kun byed pa'i gsang sngags kyis/ /btab pa'i gos kyis gdong g.yogs te/ /zhes
<p>287b.5</p>gsungs pa'o/ /rdo rje 'dzin mas dpal gyi pad+mor lag gnyis bya/ /me tog rin chen la sogs de brgyan la/ /zhes bya ba ni de nyid las sngar bstan pa'i phyag rgya la/ me tog dag ni bzhag nas su/ /de nas dkyil 'khor bdag pos sngags/ /phyag rgyar bcas pas spyi bor
<p>287b.6</p>gzhag /gsang sngags lan gsum bzlas par bya/ /zhes gsungs pa lta bu'o/ /de la rdo rje 'dzin ma'i phyag rgya bcing ba'i sngags ni/ oM badzrA d+hi tiSh+Tha hUM zhes bya ba'o/ /de nas slob dpon gyis bu khyod su yin khyod gang la dga' zhes dri'o/ /slob mas kyang / bdag ni skal
<p>287b.7</p>ba bzang po ste/ /sangs rgyas nyid du gyur la dga'o/ /zhes smra'o/ /de nas sa ma ye hUM zhes lan gsum bzlas te/ yan lag bdun sngon du byas nas byang chub tu sems bskyed do/ /de nas deng khyod de bzhin gshegs pa thams cad kyi rigs su zhugs par gyur gyis khyod kyis de
<p>288a</p>
<p>288a.1</p>bzhin gshegs pa thams cad kyi dkyil 'khor gsang ba chen po 'di dkyil 'khor ma mthong ba su la'ang ma smra shig ces brjod la/ oM badzra pra be sha hUM badzra hUM zhes brjod la yol ba bsal te/ 'di ni rgyud kyi dang por/ rab zhi kha nas sngags brjod gzhug par
<p>288a.2</p>bya/ /zhes bya ba ste/ rab zhi zhes bya ba ni slob ma nges pa'o/ /de nas/ nga yis di ring de bzhin gshegs/ /kun gyi rigs su khyod bcug gis/ /gang gis shes na de bzhin gshegs/ /kun gyi dngos grub thob byed na/ /dngos grub gzhan lta ci smos te/ /de phyir rdo rje ye
<p>288a.3</p>shes bskyed/ /khyod kyis dkyil 'khor ma mthong ba'i/ /mdun du brjod par mi bya ste/ /brjod pa tsam gyis dam tshig nyams par byas par 'gyur ro zhes brjod la rdo rje spyi bor bzhag ste/ 'di khyod kyi dam tshig rdo rje ste/ /gal te tshul 'di smras na ni/ /rdo rje 'dzin rgyal khros
<p>288a.4</p>nas ni/ /bdun rgyud rigs rnams brlog par mdzad/ /oM badzra sa ma ya hUM phaT ces brjod do/ /de nas rdo rje dral ba'i phyag rgyas slob ma'i snying ga'i bu ga phye la slob mas/ oM badzra sa ma ya hr-i da ya me pra be sha dr-i D+ha tiSh+Tha hUM zhes lan gsum brjod la/ slob dpon gyi snying ga'i
<p>288a.5</p>ye shes kyi sku dang ye shes sems dpa' las de dang 'dra ba'i tshul 'thon te/ slob ma'i snying gar gnas par bsams la bu ga med par bsams te/ rdo rje sems dpa' deng khyod kyi/ /snying la kun du gnas par mdzad/ /ci ste dam tshig 'das nas ni/ /de ma thag
<p>288a.6</p>tu bkas nas bzhud/ /ces brjod do/ /de nas dri zhim po'i chu la oM badzrod da ka ThaHzhes lan mang du bzlas te/ 'di ni khyod kyi dmyal ba'i chu/ /dam tshig 'das na sreg par byed/ /dam tshig bsrungs na dngos grub ni/ /rdo rje bdud rtsi chu 'dis 'grub/ /ces brjod la
<p>288a.7</p>blud do/ /de bas/ de nas gsang sngags mkhas pa yis/ /sngags 'dis dam tshig sbyin par bya/ /zhes bya ba dang / de nas 'dis dam tshig bsgrag par bya'o zhes gsungs so/ /de nas der phan chad khyod kyi phyag na rdo rje nga yin gyis/ gang ngas smras pa'i bya ba de khyod
<p>288b</p>
<p>288b.1</p>kyis byos shig gal te ma byas na khyod ya nga ba ma spangs par 'chi ba'i dus byas nas sems can dmyal bar ltung bar gyur ta re zhes brjod do/ /de nas/ che ge zhes bya 'di nyid ni/ /byang chub sems ni yongs 'dzin pa/ /dam tshig mchog dang gsang ba yi/ /'khor lo
<p>288b.2</p>'dir ni 'jug par 'tshal/ /zhes rigs thams cad la bsgrags la/ /gsang ba chen po'i rigs dag pa'i/ /gsang ba yongs su 'dzin pa ni/ /bdag nyid chen po khyod 'dod dam/ /des kyang 'tshal zhes brjod par bya/ /de nas de bas rtag tu zhes bya ba nas/ bdag
<p>288b.3</p>nyid de nyid dang ni sngags sogs de bzhin no/ /zhes bya ba'i bar du khyad par gyi sdom pa thun mong pa phog la/ de nas rtsa ba'i ltung ba bcu bzhi yan lag dang bcas pa'i slob dpon du 'os pa la sbyin te dbab pa'i cho gas gdab bo/ /de la dbab pa'i cho ga ni rang dang slob ma'i snying ga
<p>288b.4</p>sgo dbye ba'i phyag rgyas phye la rang gi snying ga nas yi ge a byung ste/ slob ma'i snying ga la gnas pa'i ye shes sems dpa'i sgong skyes la yid kyis bzhag la/ de'i 'od kyis lus thams cad kun du gang bar bsams te/ sarba ta thA ga ta a d+haSh+Thi ne na twaM/ badzra satwa me a bi sha du zhes brjod do/ /de nas
<p>288b.5</p>slob dpon gyis ti rIn+ti ri'i phyag rgya myur du bcings la/ 'di ni rdo rje dam tshig ste/ /rdo rje sems dpa' 'ang yin par grags/ /rdo rje ye shes bla med na/ /de ring nyid du 'bab par shog /ces slob mas brjod do/ /de nas oM badzra A be sha a aHzhes bcu nas bzung ste/ 
<p>288b.6</p>nyi shu'am/ sum cu'am/ bzhi bcu'am/ lnga bcu'am/ drug cu'am/ bdun cu'am/ brgyad cu'am/ dgu bcu'am/ brgya rtsa brgyad kyi bar du bzlas nas rdo rje hUM mdzad dmar po kun du 'khrugs pas yongs su gang bar bsams na nges par 'bebs so/ /gal te ma
<p>288b.7</p>babs na/ rdo rje 'bebs pa'i dam tshig gi phyag rgya dril bu dang bcas pa bcings la/ rkang pa g.yon pas de'i rkang pa g.yas pa mnan nas de nyid la dbab par bya ba'i phyir/ steng gi nam mkha'i phyogs su rnam par snang mdzad rdo rje hUM mdzad kyi steng na khros pa'i yig hUM gi 'od zer
<p>289a</p>
<p>289a.1</p>gyis gnon par mdzad pa dang / 'og nas kyang rdo rje rlung gi dkyil 'khor yi ge hUM las 'degs par gyur pa/ de bzhin gshegs pa mi bskyod pa la sogs par bzhugs pas/ hUM trAM hrIHa zhes bya ba rang gi sa bon gyi 'od kyi tshogs yang dag par 'bebs par mdzad
<p>289a.2</p>par bsam zhing / hUM A be sha aH zhes lan brgya zlos shing de la dbab par bya'o/ /gal te shin tu sdig pa chen pos 'bab par ma gyur na sdig pa dral ba'i phyag rgyas sdig pa dral bar bya'o/ /de nas/ yam shing dmar po rnams kyi me/ /raM sbar rdo rje khro bo'i me/ /mnyam par gzhag
<p>289a.3</p>pas snyoms zhugs la/ /til bsregs pas ni sdig bsregs shing / /oM sarba pA paM da ha na badzrA ya swA hA zhes bya ba ni/ lag pa g.yas pa'i mthil du til nag po las sdig pa'i gzugs brnyan byas la dbus su hUM bsam pa'i mdzub mo dang mthe bos sbyin sreg bya'o/ /de
<p>289a.4</p>nas sbyin sreg gi thab khung las byung ba'i 'bar ba'i phreng ba kun du 'khrugs pa'i rdo rje'i lus la babs pas sdig pa rnams bsreg par bsam par bya'o/ /de nas yang rdo rje 'bebs pa'i phyag rgya de bzhin du bcings pa/ dbab pa byas na nges par 'bebs par 'gyur ro/ /de lta
<p>289a.5</p>bus kyang ma phebs na/ de la dbang mi bskur ro/ /babs na skad cig ma de nyid la mngon par shes pa lnga la sogs pa rdzogs par 'gyur ro/ /gal te babs pa de 'bar bar 'gyur la de mi 'dod na/ de'i spyi bor ri rab dang dbang chen dang rdo rje dang yi ge a dang bcom ldan 'das
<p>289a.6</p>rnam par snang mdzad rnams kha dog ser por bsam mo/ /de nas nges par babs pas na/ oM badzra satwa su saM gra haM zhes bya ba la sogs pa glur blangs la/ phyag rgya dang phyag rgya'i lan gyis byin gyis brlab par bya'o/ /de nas brtan par byas la lce la rdo rje bsams te/ b+h+rUM hi badzra
<p>289a.7</p>zhes brjod na/ 'das pa dang ma 'ongs pa dang da ltar gyi dngos po rnams don dang ldan par ma lus par smra'o/ /dgongs pa yongs su rdzogs nas ni bzhud par gyur te/ 'di ni dbab pa'i cho ga'o/ /de nas dkyil 'khor la dmigs te/ slob mas yan lag bdun dang ldan pa'i
<p>289b</p>
<p>289b.1</p>cho ga byas la/ a sa me tri sa me ma hA sa ma ye swA hA zhes pa phyag rgya dang ldan par byas la bdag dam tshig can du mos par bya'o/ /rdo rje 'dzin ma zhes pa nas gzhug par bya zhes bya ba'i bar te/ de nas slob dpon gyis bden pa bsgrags te/ bdag la bden pa'i byin brlabs pa/ / 
<p>289b.2</p>bdag gis slob ma dkyil 'khor du/ /legs par btsud par gyur pas ni/ /lha yi rigs kyi rim pa dag /'di yi bsod nams ci 'dra las/ /de bzhin du ni 'bab par 'gyur/ /'dis ni grub pa gang 'grub dang / /rigs ni gang gi snod du 'gyur/ /bsod nams
<p>289b.3</p>mthu ni ci yod pa/ /dkyil 'khor 'dir ni de bzhin 'gyur/ /de skad brjod nas de 'og tu/ /sgo yi phyogs su de bzhag nas/ /de nas me tog 'thor du gzhug /ces gsungs pas so/ /de nas sngags 'dis me tog dor bar bya'o/ /sangs rgyas dngos grub thob bya'i
<p>289b.4</p>phyir/ /bdag la thugs brtser dgongs nas ni/ /'gro la phan pa'i gtso mchog gis/ /sman par dgongs nas bzhes su gsol/ /oM pra ti gr-i h+na hUM zhes pas dor ro/ /me tog rin chen la sogs pas/ /gang la bab pa rigs kyi lha/ /gtso bo'i rigs de bsgrubs na ni/ 
<p>289b.5</p>dngos grub myur du the tshom med/ /ces bya ba ni ji skad du/ gang du me tog babs 'gyur ba/ /de ni de yi rigs kyi lha/ /zhes gsungs pa lta bu'o/ /de la me tog dor ba'i tshul rgyas pa la ni/ ji skad du/ dngos grub rab 'bring rnam gsum ni/ /me tog bab pa rnams la
<p>289b.6</p>brtag /lha rnams kyi ni khyad par ni/ /gnas kyi khyad par las kyang brtag /gang tshe sangs rgyas bcom ldan gyi/ /dbu la me tog babs gyur na/ /de tshe gtsug tor mdzod spu dag /grub par 'gyur bar gdon mi za/ /spyan la sogs pa'i sngags rnams kyang / / 
<p>289b.7</p>zhal du babs na 'grub par 'gyur/ /stod du babs na mchog rnams 'grub/ /rked par babs na 'bring rnams 'grub/ /ro smad phyogs su bab pa ni/ /dngos grub phal rnams 'grub par 'gyur/ /bar gyi dku la babs na ni/ /snying po la sogs 'grub par 'gyur/ /smad du
<p>290a</p>
<p>290a.1</p>babs par gyur na ni/ /mngag gzhug la sogs 'grub par 'gyur/ /rim pa de dag thams cad ni/ /pad+ma rdo rje 'dzin rigs la/ /go rims bzhin du shes byas la/ /de bzhin lha rnams gzhan la yang / /dngos grub rnam pa gsum du bshad/ /gal te lha yi
<p>290a.2</p>gzugs dag las/ /ring du me tog lhung gyur na/ /de yis dngos grub yun ring grub/ /nye na dngos grub myur du 'grub/ /gsang sngags rnams ni mchod pa dag /gang du bkram pa tshun chad ni/ /de yi nye 'khor de yin te/ /me tog der lhung de yi rigs/ /lha gnyis kyi ni
<p>290a.3</p>bar dag tu/ /gal te me tog lhung gyur na/ /gal te nye bar gyur pa ni/ /de ni de yi yin par bshad/ /gal te dkyil 'khor 'das nas su/ /la la'i me tog lhung gyur na/ /de la dngos grub phal 'grub cing / /'di ni dad pa'ang rab tu chud/ /gal te me tog dor ba
<p>290a.4</p>dag/ /ra ba'i ri mo la babs na/ /zhi ba byas nas de nas gdod/ /nan tan bskyed de 'dor du gzhug /de tshe the tshom gyur na ni/ /mkhas pas bzlas te dor mi bya/ /der ni gar yang nges med pas/ /des ni dngos grub thob mi 'gyur/ /gnyis kyi bar du mnyam pa dang / /don
<p>290a.5</p>med phyi rol ltung na ni/ /zhi ba'i sbyin sreg byas nas ni/ /de nas me tog 'dor du gzhug /snying por me tog babs na ni/ /rtag tu don med mi 'gyur na/ /srad bu dag gis cho ga bzhin/ /de yi nye 'khor shes par bya/ /rigs gsum la yang cho ga bzhin/ /dkyil 'khor rnam
<p>290a.6</p>pa gsum du brtag /ji ltar grags pa'i tshul dag las/ /gtso bo rnams kyi rigs kyi bskyed/ /gal te me tog dor ba dag /mchod pa'i steng du bab gyur na/ /de ni rgyas pa'i sgrub pa dag /khyad par du ni shes par 'gyur/ /dkyil 'khor gyi ni bdag po la/ /gang
<p>290a.7</p>gi me tog bab gyur na/ /de ni de yi las rnams kun/ /myur du 'grub cing mchog tu gyur/ /sangs rgyas bcom ldan 'das la ni/ /gang gi me tog babs na ni/ /de la rigs gsum gsang sngags kun/ /gdon mi za bar 'grub par 'gyur/ /pad+ma la ni rigs gnyis
<p>290b</p>
<p>290b.1</p>'grub/ /rdo rje 'dzin la rang rig nyid/ /gal te gnyis las 'das nas su/ /gang gi gsum pa la babs na/ /dkyil 'khor de nas dbyung bar bya/ /yang na dkyil 'khor gzhan du gzhug /de la sogs pa'i rnam pa yis/ /me tog rnams ni dor ba las/ /bdag gi mdun
<p>290b.2</p>du mang lhung ba/ /de la zhi ba brtsam par bya/ /sbyin sreg gis ni zhi byas nas/ /der ni slar yang 'dor du gzhug /lan gsum spogs te bor na yang / /gal te legs par ma babs na/ /re thag bcad de slar btang ngo / /zhes gsungs pa'o/ /de nas sngar yon gyis lag
<p>290b.3</p>pa bkang ste zhes gsungs pa'o/ /yon bla ma la dbul te/ oM pra tIts+tsha badzra sa ma ya s+t+waM zhes brjod pa'o/ /lhag pa'i lha'i dbang gi ngo bo me tog de slob ma'i spyi bor bzhag ste/ sems dpa' stobs chen po/ 'di khyod bzhes shig brjod pa'o/ /de nas/ oM rdo rje sems
<p>290b.4</p>dpa' deng khyod kyis/ /mig 'byed par ni brtson pa ste/ /mig ni thams cad 'byed par mdzad/ /rdo rje mig ni bla na med/ /oM badzra tsak+Shu ut+ka ta ya ti zhes brjod cing / gdong g.yogs dgrol lo/ /de nas gdong g.yogs bkrol nas ni/ /slob ma de la 'di skad bsgo/ /dkyil
<p>290b.5</p>'khor bzang po 'di lta ltos/ /da ni dad pa rab tu bskyed/ /khyod ni sangs rgyas rigs su skyes/ /sngags dang phyag rgyas byin gyis brlabs/ /'byor pa thams cad mngon du 'gyur/ /rten dang dngos grub thams cad kyang / /khyod la mngon du phyogs gyur gyis/ /dngos grub thob
<p>290b.6</p>phyir dam tshig skyongs/ /gsang sngags la yang brtson par gyis/ /zhes so/ /de nas slob mas dkyil 'khor la phyag gsum byas la bskor ba gsum byas te/ rang gi lha la me tog snyim pa gsum dbul lo/ /de nas slob dpon gyis de'i sngags lan bdun me tog la bzlas te/ slob ma'i
<p>290b.7</p>lag tu byin la slob mas kyang lan bdun de'i sngags bzlas te/ lha khyod bdag gis mnos so zhes lan gsum bzlas so/ /de nas zhi ba'i sbyin sreg bya ste/ mtha' ma nas brtsams la dkyil 'khor bstan te/ de nas de la dkyil 'khor ni/ /rab tu rgyas pa bstan par bya/ / 
<p>291a</p>
<p>291a.1</p>phyag rgya chen po dag kyang bstan/ /zhes gsungs so/ /de lta bu'i slob ma gzhug pa'i cho ga ste/ the tshom la sogs mi bya ste/ /zhes bya ba'i bar gyi dam tshig rnams ni go sla bas ma phye'o/ /bdag gi de nyid dang ni sngags sogs de bzhin no/ /zhes bya ba la/ bdag
<p>291a.2</p>gi de kho na nyid ni rnam par mi rtog pa'i ye shes te de tsam la 'dir bdag tu gdags par zad do/ /sngags zhes bya ba ni de kho na zhes tshig lhag ma can du byas te/ 'dod pa'i lha rang bzhin gyis grub pa rnams so/ /sogs zhes bya ba ni mngon par byang chub pa'am/ sems dpa'
<p>291a.3</p>'byung ba'i rim pas bdag nyid lhar byas pa lha'i de kho na nyid do/ /de bas na 'dir ye shes dbab pa dang / mngon par byang chub pa dag ni bdag gi de kho na nyid yin la/ mngon par byang chub pa bzhi yan lag dang bcas pa ni lha'i de kho na nyid yin no/ /de bzhin zhes bya ba ni/ de kho na
<p>291a.4</p>nyid gsum po 'di la yang yid gnyis la sogs pa dang smad par mi bya'o zhes bya ba'o/ /mos pa brtan dang ldan pas dam bcas nas/ /zhes bya ba ni/ mos pa dang ldan pa nyid brtan pa ste/ mos pa ni mi 'phrogs pa'i las can yin pa'i phyir ro/ /de yang dam bcas nas dbang
<p>291a.5</p>bskur na mos pa med pa dad pa tsam gyis 'jug pa rnams lta smos kyang ci dgos te/ de bas 'phags pa de kho na nyid 'dus pa las/ de nas gsang ba thob pa yin pas/ /de las dang por mna' 'di'i snying po brjod par bya ste zhes gsungs pa/ de nyid kyi rgya cher bshad pa las kyang / 
<p>291a.6</p>gsang ba thub pa yin par zhes bya ba ni/ gsang bar bya ba'i don gang yin pa srog gi phyir yang su la'ang mi smra ba ste/ de lta bu'i brtan pa dang ldan pa'i sems can ni gsang ba thub pa zhes bya'o/ /de la dang por mna'i snying po brjod par bya ste zhes bya ba ni 'di skad ston te/ de lta bu'i
<p>291a.7</p>sems can la yang gya tshom du bstan par mi bya'i/ mna' yang bsgrags te bstan par bya'o zhes bshad do/ /de bas na gsang ba bla na med pa'i lam 'di ni rab tu yang 'bad pas brtags shing bstan par byas la sbyin no/ /de bas na/ gsang ba zla ba'i thig le las/ /de bzhin
<p>291b</p>
<p>291b.1</p>gshegs pa thams cad la/ /gsang ba yi ni dkyil 'khor 'di/ /ci ste rmongs pas smras byas na/ /slob dpon gyi ni dam tshig nyams/ /myur du zla ba phyed tshun chad/ /bstan pas rnam par 'jog par 'gyur/ /dang por dam tshig gzhag bya ste/ /gsang ba'i dkyil 'khor
<p>291b.2</p>bstan par bya/ /gzhan du byas na dpa' bo rnams/ /dmyal bar bskal pa grangs med smin/ /zhes gsungs so/ /de nas dbang bskur bar bya ste/ dkyil 'khor chen po'i nub tu bar du khru dos chod par dbang bskur ba'i dkyil 'khor chen po'i snying po'i phyed kyi tshad la lte ba'i
<p>291b.3</p>lha'i mtshan ma bkod pa/ me'i 'od kyi bar du rdzogs par byas pa der/ khri'am khri'u la stan bzang po bting bar slob ma rgyan ma lus pas brgyan la bzhag ste/ rgyal ba dang bkri shis pa byas la dbang bskur ro/ /de ltar yang / slob ma la la brtags pa dag /gal te dbang
<p>291b.4</p>bskur 'dod pa la/ /dbang bskur ba yi dkyil 'khor ni/ /phye ma dkar pos bri bar bya/ /dkyil 'khor dag dang rjes mthun par/ /stegs bu gru bzhir byas nas su/ /de yi dbus su tshon sna lngas/ /pad+ma yongs su rdzogs par bri/ /bkra shis la sogs mtshan ma rnams/ / 
<p>291b.5</p>der ni ji ltar 'dod pa bri/ /bkra shis phyir ni gang bstan pa/ /yang na dngos su dgod par bya/ /zhes gsungs la/ yang gsungs pa/ slob ma dbang bskur 'os rigs nas/ /cho ga 'dis ni nan tan du/ /dbang bskur ba yi cho ga bya/ /las kun byed pa'i gsang sngags kyis/ /btab
<p>291b.6</p>pa'i stan ni gsar gzhag ste/ /bkra shis la sogs kun byas nas/ /bsrung ba nan tan cher bya ste/ /dkyil 'khor gyi ni sngags zlos shing / /gdugs ni dkar po bzang po la/ /me tog phreng ba bzang pos brgyan/ /ras phran dkar po 'phyangs pa gcig /spyi bo'i steng du gzung
<p>291b.7</p>bar bya/ /slob mas yon ni cher 'bul zhing / /bla ma bsnyen bkur byas pa dag /stan de la ni bzhag nas su/ /sngags kyis skyon bsal bkra shis bya/ /bdug spos legs par sbyar ba yis/ /bdug pa khro bo'i rgyal pos bdug /rnga yab la sogs dag kyang gzung / /rnga ma'i
<p>292a</p>
<p>292a.1</p>bsil yab bdug spos dang / /zho dang 'o ma gos kyis bkang / /'di rnams kun kyang bshams te dgod/ /de bzhin bum pa bzhi rnams dgod/ /glu dang sil snyan rnga sgra bsgrags/ /shin tu bkra shis tshigs bcad bsgrags/ /de bzhin bkra shis ched du brjod/ / 
<p>292a.2</p>cho ga rgyas pa byas nas ni/ /de la sogs par 'dod byas nas/ /yid kyis dkyil 'khor lha kun la/ /mkhas pas gsol ba btab nas ni/ /bum pa bzlas brjod brgya byas pa/ /de ni legs par blangs nas su/ /dkyil 'khor dal bus lan gsum bskor/ /rtsa ba'i gsang
<p>292a.3</p>sngags kun 'don cing / /blo dang ldan pas dbang bskur bya/ /de nas phyag rgya bcings nas su/ /gsang sngags zlos shing spyi bos gtugs/ /zhes gsungs pa ste/ 'dir sdom pa gang yang mi 'dzin pa de ni/ 'jug pa tsam bya'i dbang gang yang mi bskur ro/ /thun mong gi sdom pa
<p>292a.4</p>'dzin pa la ni gsang ba'i dbang gi mthar thug pa bskur la khyad par gyi sdom pa 'dzin pa la ni thabs dang shes rab kyi dbang gi bar du bskur zhing / dbang dam pa de thob pa'i bya ba yang lung de nyid las gsungs pa/ de ltar dbang bskur byas nas ni/ /de ltar sar pa'i gos rnams bskon/ / 
<p>292a.5</p>me tog dri la sogs pas mchod/ /mchod phyir thogs dang gdu bur bcas/ /de nas bla ma bdag nyid kyis/ /de yi spyi bor gdugs kyang bzung / /thal mo sbyar ba byas nas ni/ /dkyil 'khor legs par bskor du gzhug /gdugs dang bcas par sgo phyogs su/ /spyi bos
<p>292a.6</p>btud de phyag 'tshal gzhug /slob ma 'di ni phul ba lags/ /gsang sngags rgyud ni 'dzin par 'gyur/ /mkhan pos de skad smras nas su/ /gdugs bzhag nas ni slob ma de/ /lag pas legs par blang bar bya/ /de nas 'di skad bsgo bar bya/ /da ni dkyil 'khor slob dpon gyur/ / 
<p>292a.7</p>sangs rgyas byang chub sems dpa' dang / /lha rnams kyang ni kun gyis bkur/ /sems can rnams la brtse ba'i phyir/ /khyod kyis dkyil 'khor cho ga bzhin/ /nan tan bskyed de bri bar byos/ /sgrub pa po yang rgyud la sbyor/ zhes so/ /de nas rdo rje'i brtul zhugs sbyin te/ hUM las byung ba rdo rje
<p>292b</p>
<p>292b.1</p>'dod pa'i rgyal pos lha rnams bstims pa 'di sbyin te/ 'di ni sangs rgyas thams cad de/ /rdo rje sems dpa'i lag na gnas/ /khyod kyis kyang ni rtag tu bcang / /phyag na rdo rje'i brtul zhugs brtan/ /de slob mas lag tu bzung la/ oM sarba ta thA ga ta sid+d+hi badzra sa ma ya tiSh+Tha e
<p>292b.2</p>Sha s+t+waM d+har ya mi hi hi hi hi hi hUM/ thog mtha' med pa'i sems dpa' ni/ /rdo rje sems dpa' dga' ba che/ /kun du bzang po kun bdag nyid/ /rdo rje bsnyems tshul bdag po'i bdag /ces brjod do/ /de nas AHlas byung ba'i dril bu 'dod pa'i rgyal pos sangs rgyas thams
<p>292b.3</p>cad bstims pa 'di sbyin no/ /'di de sangs rgyas thams cad kyi/ /shes rab sgra yi rjes 'gror bshad/ /khyod kyis kyang ni rtag tu bcang / /byang chub mchog tu rgyal ba bzhed/ /ces pas so/ /des bzung la/ srid pa ngo bo nyid kyis dag /ngo bo nyid kyi srid bral
<p>292b.4</p>byas/ /rang bzhin dag pa'i sems dpa' mchog /srid pa mchog ni byed pa yin/ /zhes pas gsil lo/ /de nas/ srid pa'i bde ba shin tu chung / /sdug bsngal chen po dag bya'i phyir/ /shin tu bde ba dam pa'i thabs/ /dam tshig 'di ni rtag tu bsrungs/ /'dod pa'i
<p>292b.5</p>longs spyod thams cad ni/ /ci 'dod par ni brten bzhin du/ /rang gi lha yi sbyor ba yis/ /rang dang gzhan la mchod par bya/ /ji srid 'khor ba'i gnas su ni/ /mkhas mchog 'dug par 'gyur ba'i tshe/ /de srid mtshungs med sems can don/ /mya ngan mi 'da' byed par
<p>292b.6</p>nus/ /shes rab pha rol phyin pa'i thabs/ /bsod nams byin rlabs kyis bsgrubs pa/ /dngos grub kun gyi dbang phyug 'grub/ /sems can don rnams brtan par byed/ /yid kyi gzugs ni brtan pa'i phyir/ /phyag rgya dam tshig yin par bshad/ /gang phyir gzugs
<p>292b.7</p>kun brtan gyur pa/ /de nas phyag rgya rab tu bsgrags/ /zhes pas phyag rgya'i dam tshig sbyin no/ /de nas tshul ji lta ba dang ldan pas/ oM 'dir ni ngas khyod lung bstan te/ /rdo rje sems dpa' de bzhin gshegs/ /srid pa shin tu grub pa'i phyir/ /srid pa'i ngan 'gro rnams las
<p>293a</p>
<p>293a.1</p>bton/ /kye rdo rje zhes bya de bzhin gshegs/ /grub pa srid pa gsum gyi bdag/ /'di yis lung bstan byas pa yis/ /sngags pa 'gro ba kun bdag yin/ /zhes pas lung bstan to/ /yan lag de dag ni gsang ba'i dbang gi bar du thob pa la bya zhing / de nas dbang
<p>293a.2</p>dam pa thob pa'am ma yin yang rab tu snod du rung ba la dbugs 'byung ste/ mchog gsang dkyil 'khor dam pa ni/ /mthong ba dang ni zhugs gyur pas/ /sdig pa kun las nges grol bar/ /khyed rnams deng nyid legs par gnas/ /bde chen theg pa 'di la ni/ /slar khyed
<p>293a.3</p>'chi ba yod min te/ /mi tshugs pa dang mi gsod pas/ /cis kyang mi 'jigs dga' bar gyis/ /srid pa shin tu dag pa'i phyir/ /srid pa'i sdug bsngal las khyed 'das/ /srid pa shin tu grub pa'i phyir/ /ston pa'i mchog tu gyur pa yin/ /dam tshig sdom pa grub pa
<p>293a.4</p>'di/ /rtag tu khyod kyis bsrung bar bya/ /sangs rgyas kun gyis mthun par gsungs/ /dam pa rtag pa'i dka' yin no/ /gang zhig bskyed pa tsam gyis ni/ /sangs rgyas nyid du dogs med pa'i/ /rdo rje bdud rtsi'i phyag rgya gang / /byang chub sems ni gtang mi bya/ /dam pa'i
<p>293a.5</p>chos ni nam du yang / /dor ba dag tu mi bya'o/ /mi shes pa'am rmongs pa yis/ /rnam par dbye ba bya ba min/ /bdag nyid yongs su spangs nas su/ /dka' thub kyis ni mi gdungs shing / /ci bde bar ni rab tu gzung / /'di ni ma byon rdzogs sangs rgyas/ /rdo rje dril
<p>293a.6</p>bu'i phyag rgya rnams/ /nam yang yongs su mi 'dor zhing / /slob dpon smad par mi bya ste/ /'di ni sangs rgyas kun dang 'dra/ /sangs rgyas kun mtshungs bla ma ni/ /slob pa'i dpon la gong smad pa/ /de ni sangs rgyas kun smad pas/ /rtag tu sdug bsngal 'thob 'gyur
<p>293a.7</p>te/ /rims dang gdon dang yams nad dang / /nyer 'tshe chom rkun la sogs pas/ /bla ma'i zhabs la smod pa yi/ /rmongs chen de ni gsod par byed/ /rgyal po'i gyod dang me dang sbrul/ /rkun po chu dang mkha' 'gro dang / /bgegs dang log 'dren gtum po yis/ /bsad
<p>293b</p>
<p>293b.1</p>nas sems dmyal ltung bar 'gyur/ /de bas nan tan thams cad kyis/ /rdo rje slob dpon bla ma che/ /dge ba rab tu mi spyoms par/ /nam yang smad par mi bya'o/ /bla ma de la gus pas yon/ /rjes su mthun par dbul bar bya/ /des ni rims sogs gnod pa rnams/ /phyin chad
<p>293b.2</p>'byung bar mi 'gyur ro/ /rtag tu rang gi dam tshig bsgrubs/ /rtag tu de bzhin gshegs rnams mchod/ /rtag tu bla ma la yang dbul/ /'di ni sangs rgyas kun dang 'dra/ /de phul bsod nams tshogs yin pas/ /tshogs las byang chub bla med pa'o/ /de phul sangs rgyas
<p>293b.3</p>thams cad la/ /rtag tu phul ba nyid du 'gyur/ /gang phyir 'di ni legs gnas pas/ /deng khyod skye ba 'bras bur bcas/ /dam tshig lha rnams kun mnyam par/ /gnas par gyur par the tshom med/ /sangs rgyas rdo rje 'dzin bcas pa/ /kun gyis tshe ldan dbang bskur te/ /khams
<p>293b.4</p>gsum rgyal po'i srid che yis/ /rgyal po bdag po brtan pa yin/ /de ni bdud las rnam rgyal te/ /grong khyer mchog tu rab tu zhugs/ /khyed rnams kyis ni sangs rgyas nyid/ /deng nyid thob par the tshom med/ /de ltar yid ni rab dang rdo rje nyid du gyis/ /rang gi dam tshig mi bzad bde skyid bsten par gyis/ / 
<p>293b.5</p>'gro ba myur du bde ba 'dod pa thams cad la/ /rdo rje sems dpa' dang mtshungs rtag par rtogs par 'gyur/ /zhes pas so/ /de nas chos bstan par bya ba ni/ snying po bsnyen pa sogs grags pas/ /phyag rgya che la gnas bya zhing / /dam tshig 'dod chags gzugs sogs pas/ / 
<p>293b.6</p>gsang sngags bzang po bzlas par bya/ /rang lhag lha yi sbyor ba yis/ /rang rig de yi rang bzhin gyi/ /phyogs dus kun na bzhugs pa yis/ /gzhan dang rang la'ang mchod par bya/ /dka' thub smyung ba bud med rnams/ /bsten pas grub par mi 'gyur te/ /mi snang mngon shes mkha'
<p>293b.7</p>spyod kyi/ /dngos grub lus sems dag las byung / /de bas sangs rgyas byang chub sems/ /sngags kyi spyad mchog spyod pa rnams/ /'dod pa kun la nyer bsten cing / /chos kyi yi ge mchog brnyes yin/ /zhes pas so/ /de nas dkyil 'khor gyi de kho na nyid ni/ dkyil 'khor ye shes snang ba
<p>294a</p>
<p>294a.1</p>ste/ /gru bzhi byams sogs bzhi thig ni/ /chos rjes dran pa lta ngan spangs/ /ngo tsha khrel yod dang dbang sogs/ /ra bar bshad de rnam thar sgo/ /yang dag spong bzhi rta babs te/ /dran bzhi khyams te rdzu 'phrul rkang / /bzhi po sgo khyud byang chub lam/ /me tog phreng ba lam gnyis
<p>294a.2</p>ni/ /dra ba dra ba phyed bshad cing / /de bzhin gshegs lam rnga mo gos/ /rtse dril gsung rab yan lag ston/ /ka ba 'phags lam bum pa tshogs/ /gdung sel smin byed nyi zla ste/ /pad+ma ma chags chos 'khor lo/ /rdo rje ra ba me 'od ni/ /gdug pa srung ba yin par shes/ /zhes pas so/ / 
<p>294a.3</p>lha'i de kho na ni bdag bsgrub pa la 'jug par shes par bya ste/ phyi rol dang ni shin tu phyi rol gyi lha rnams la ni/ de kho na phye ste ma gsungs so/ /de ltar gzhung gzhan la brten pas dbang gi bya ba spyir bstan nas/ da ni rang gi gzhung gi dbang bstan pa'i phyir/ sarba bid kyis ji ltar dbang
<p>294a.4</p>bskur te/ /zhes bya ba ni/ sarba bid bcus yungs kar dkar po gser gyi snod du gnas pa la mang du bzlas te slob ma'i spyi bor byin pas/ de'i 'od zer gyis lus khyab pas ma rig pa dang bral te/ ye shes bzhi thob par bsam mo/ /'di ni thams cad rig pa'i dbang ma rig pa
<p>294a.5</p>'joms pa ste dang po'o/ /bum pa la sogs ji snyed mang thogs par/ /bcu po rnams kyis ci dgar dbang bcu bskur/ /zhes bya ba ni brdungs pa'am brkos pa'am/ bris pa'i dbu rgyan la/ zla ba'i steng du sa bon lnga bo brUM hUM AM dzrIM khaM zhes pa las byung ba'i de bzhin gshegs pa lnga
<p>294a.6</p>po ji ltar dga' ba'i mdog dang dbyibs can rang rang gi rigs kyi mtshan ma las byung ba rnams la/ de dang 'dra ba'i de bzhin gshegs pa rnams bstims la/ ji skad gsungs pa'i sngags lngas byin gyis brlabs te/ dbu rgyan du gyur par bsams la/ slob ma'i mgo la bcing ngo / /de
<p>294a.7</p>nas sngar ji ltar byin gyis brlabs pa'i bum pa la sogs pa rnams las brtsams te/ rang rang gi sngags brjod pa'am/ bum pa lnga'am gcig las med na ji ltar bstan pa'i sngags kyis bya ste/ dbu rgyan gyi gnas lngar bum pa'i chu cung zad blugs shing btung ba yang bya'o/ /bum
<p>294b</p>
<p>294b.1</p>pas kyang reg par bya ste/ kha cig na re bum pa ji snyed yod kyang bum pa rnams mi bteg gi /mchod yon gyi snod du chu bsdus la des sngags lnga zlos shing dbang bskur ro zhes zer te/ 'di la yang bla ma'i lung gis ma gnang ba med do/ /de nas rin po che'am me tog gi phreng ba zla ba dang / 
<p>294b.2</p>trAM las byung ba'i rin po che de la/ de dang 'dra ba mang po bstims te mthar phreng bar byas la rang gi sngags bzlas pas sbyin no/ /de yang dbus kyi cha bas dma' ba tsam du bcing ngo / /de nas dar dkar po sngon bstan pa lta bu zla ba dang trAM las las rin chen tog tu bskyed la/ de dang 'dra ba
<p>294b.3</p>rnams bstims te/ mjug tu dar nyid du gyur pas dbu rgyan gyi rtsa ba nas lan mang du sngags zlos shing bcings la/ rna ltag gnyis su mdud pa sor bzhi bzhi tsam gyen du drangs la/ rtse mo 'phyang bas sta zur gnyis nas byin par slebs pa tsam du 'phyang du gzhug go/ /de nas rigs lnga'i las kyi
<p>294b.4</p>phyag rgya slob ma'i spyi gtsug dang / mtshogs ma dang rna ltag g.yas pa dang ltag pa dang / rna ltag g.yon pa dag tu reg cing rang rang gi sngags bzlas so/ /de nas slob dpon gyis rdo rje dril bu slob ma'i mgo la bzhag ste/ lha gang la me tog babs pa de'i mtshan ma dang kye rdo rje zhes bya
<p>294b.5</p>bas drangs la rang gi sngags rjes su bzlas pa bya'o/ /de nas sna tshogs rdo rje zla ba dang khaM las byung ba'i don yod grub pa la de dang 'dra ba rnams bstims te/ mjug tu gyur pa las byung ba rang gi sngags kyis slob ma'i lag tu sbyin no/ /de nas rin po che sna bdun thogs la pha rol phyin pa
<p>294b.6</p>rtags 'byung 'khor lo yin te glang po mngon par shes pa mchog /ye shes rdzu 'phrul rta ste chags med 'gro ba shes rab nor bu dam pa yin/ /spyod pa btsun mo bzang mo bsdu ba rnam pa bzhi po khyim bdag dam pa'o/ /thabs la shin tu mkhas pa blon po yin te mkhas pa de dag 'khor los
<p>294b.7</p>sgyur/ /zhes 'phags pa sdong pos bkod pa las gsungs pa'i yon tan rnams thob par bya ba'i phyir/ slob ma'i lag tu rang rang gi sngags kyis sbyin par bya'o/ /de nas 'khor lo rkang pa'i bar du'o/ /dung g.yas kyi lag tu'o/ /dril bu dang shes rab kyi pha rol tu phyin pa'am rgyud 'di nyid kyi
<p>295a</p>
<p>295a.1</p>glegs bam lag pa g.yon du byin la rang gi sngags brjod do/ /de nas rdo rje dbyings dbang la sogs pa'i lha mo lnga'i phyag rgya bcings te slob ma'i snying ga dang mgrin pa dang dpral ba dang mtshogs ma dang spyi gtsug tu rig pa la rang rang gi sngags brjod do/ /de nas sangs rgyas lnga'i
<p>295a.2</p>dam tshig gi phyag rgya slob ma'i gnas lngar bcings la/ rang rang gi sngags brjod do/ /de la dbang bcu gcig nyid la/ ji ltar na dbang bcu bskur zhes gsungs she na/ bden mod kyi 'on kyang 'khor los sgyur ba gnyis so so yin du zin kyang 'khor los sgyur ba zhes bya bar gcig pas
<p>295a.3</p>bsdus te gcig tu bstan pas bcu'o/ /kha cig na re 'khor los sgyur ba'i sngags gong ma ni/ rgyal po dbang bskur ba rin po che bdun po phal pa'i sngags yin te gnas ma yin par sngags bstan pa'i skabs su zhar las bstan pa ste/ de ltar na dbang bcu zhes zer ro/ /kha cig na re
<p>295a.4</p>bcu la sogs pa ni bcu'o zhes zer ro/ /de nas lag tu dril dang rdo rje sbyin/ /zhes bya ba ni hUM dang AHlas byung ba'i rdo rje dang dril bu rang rang gi sngags bzlas pa slob ma'i lag tu byin la/ tshigs su bcad pa lngas rjes su gnang ba sbyin te/ rang rang gi sngags bzlas so/ /'di ni phyir mi
<p>295a.5</p>ldog pa'i dbang ste/ dbang 'di nyid la sangs rgyas thams cad bsdu ba dang / byang chub rdo rje zhes bya ba la sogs pa'i bla ma'i lung gis/ dbang por byas la gnang ba sbyin pa la sogs pa bya'o/ /kha cig na re tshig 'di ni rdo rje brtul zhugs ston pa'o zhes zer ro/ /ci dngos grub 'dod
<p>295a.6</p>pa'i sngags 'ba' zhig dbang bskur ram snyam pa la/ 'khor lo la sogs rin chen bdun thogs te/ /mi yi dbang phyug 'khor lo thogs pa dang / /sdig pa gzhom phyir dbang ni bskur bar bya/ /zhes gsungs te/ khams kyi rgyal pos 'khor los sgyur ba thob par bya ba'i phyir yang slob
<p>295a.7</p>dpon gyis rin chen sna bdun gyi gzugs brnyan thogs la/ dang po rnam rgyal bum pa thogs pa dang bkra shis brjod do/ /de nas bum pa bzang pos dbang bskur ba'i khrus byas la/ de yi 'og tu rin po che sna bdun dang / nye ba'i rin po che sna bdun ni lham dang / ral gri dang pags pa dang khyim
<p>295b</p>
<p>295b.1</p>dang / skyed mos tshal dang / gos dang / stan rnams dang / dpal be'u dang / pad+ma dang / nya dang / dung dang / bum pa dang / gdugs dang / rgyal mtshan dang / 'khor lo dang / yang yungs kar dang / zho dang / rtsa dUrba dang / li khri dang / me long dang / shing bil ba'i 'bras bu dang gi wang dag kyang sbyin
<p>295b.2</p>te 'jig rten na bkra shis par grags pa rnams so/ /der yang bkra shis brgyad pa 'don zhing / 'dir gsum la skyabs su 'gro ba dang mchod pa la sogs pa'i yan lag bdun dang / byang chub tu sems bskyed pa byas nas 'jig rten pa'i dbang 'di dag bskur gyi gzhan du ni ma yin
<p>295b.3</p>pas na 'di la yang sdig pa gzhom phyir zhes gsungs so/ /kha cig na re tshig 'di ni dbang bcu bskur zhes pa'i rjes su sbyor ro zhes zer ro/ /'dis 'jig rten las 'das pa'i dbang gi skabs su/ kha cig na re 'phags pa de kho na nyid bsdus pa las/ de'i 'og tu dbang bcu gnyis
<p>295b.4</p>rnams sbyin no zhes zer ro/ /'di las ni sgrub par byed pa med de 'di ni lugs gzhan kho na yin pas so/ /rgyud rnams las rang rang gi lugs kyi dbang bskur ba mi 'dra ba rab tu mang ba 'byung ba yang gcig tu mthun par bya dgos par 'gyur la/ rtsa ba'i rgyud du yang phyi ma'i rgyud du
<p>295b.5</p>gsungs pa'i dbang rab tu mang po bsnan pa yin par yang gsungs so/ /'dir dbang dang po ni sangs rgyas kyi sa'i chos yid la byed pa'i rgyu dang / de'i rgyu rgyud la yod par mtshon pa'o/ /gnyis pa ni de thob ba'i rgyu tshogs gnyis la sbyor ba'o/ /gsum pa ni tshogs sogs pa ni 'gro ba'i
<p>295b.6</p>spyi bos bkur ba'o zhes bsngags pa'o/ /bzhi pa ni tshogs sogs pa rnams mi zhum par bya ba dbugs dbyung ba'o/ /lnga pa ni ma zhum pa de rgyal ba'i phrin las byed par ston pa'o/ /drug pa ni yan lag de dag gis bdag nges par mtshan 'di zhes bya ba'i de bzhin gshegs pa la
<p>295b.7</p>sogs par 'gyur ro zhes yid ches par byed pa'o/ /bdun pas ni sangs rgyas su gyur nas rdzu 'phrul dang kun brjod pa'i cho 'phrul gyis gdul bya gdul bar mtshan pa'o/ /brgyad pas ni rjes su bstan pa'i cho 'phrul gyis 'dul bar byed pas mtshan pa'o/ /dgu pas ni bla na med
<p>296a</p>
<p>296a.1</p>pa'i 'khor los sgyur ba chen po ni de nyid yin no zhes 'jig rten gyi rgyal srid la sred pa chad par byed pa'o/ /bcu pas ni mtha' gnyis su ma lhung ba'i mi gnas pa'i mya ngan las 'das pa la gnas par ston pa'o/ /bcu gcig pas ni de'i tshe gsang ba gsum bsam
<p>296a.2</p>gyis mi khyab par shes par byed pa'o/ /bcu gnyis pas ni slob pa dang mi slob pa'i dus kun du thabs dang shes rab tu 'brel par bstan pa ste/ des na 'di dag tsam gyis don yongs su rdzogs pa yin pas lugs gzhan gyis 'di gang du yang drang bar mi bya'o/ /dbang ji snyed pa de dag
<p>296a.3</p>yongs su mi nyams pa ni lhag pa'i lha yin pas na/ rgyud gang du yang dbang lhag ma rnams kyi rten du gyur pa dang lhag pa'i lha'i dbang me tog gi phreng ba'i dbang ni dang po nyid du sbyin no zhes bya ba 'di ni re zhig thun mong ba'o/ /de'i phyir dbang ni 'di rnams go rims dang grangs rgyud las ji
<p>296a.4</p>skad gsungs pa kho na ltar bya'o/ /rang gi rnam par rtog pa'i dbang tsam gyis lung gi don zab mo gud du drang bar mi bya ste/ yid ches lung dang mi ldan par/ /chos rnams ston par byed pa na/ /mtshan nyid rnam par rtog pa yis/ /bdag kyang chud gson gzhan chud gson/ /zhes
<p>296a.5</p>gsungs pas so/ /'jig rten las 'das pa'i dbang gi skabs su rin po che dang nye ba'i rin po che dang / bkra shis dang nye ba'i bkra shis rnams mthar sbyin no zhes slob dpon kha cig smra ste/ gdul bya spros pa spyod pa dag gi ngor ni/ de dag mi dgag cing thams cad du nges par
<p>296a.6</p>sbyin pa yang ma yin te ci rigs su sbyar ro/ /sngags grub phyir ni mos ldan slob ma la/ /zhes bya ba la mos ldan zhes bya ba ni yon tan ma lus pa'i mtshon pa ste/ ji skad du gzhan las/ slob ma yang bdag nyid kyis dbang bskur ba'am gzhan dag gis dbang bskur ba gcig yin
<p>296a.7</p>na yang / ji skad du gsungs pa'i tshul gyis dad pa dang ldan pa/ theg pa chen po'i chos la mngon par brtson pa/ gsang sngags spyod pa'i tshul la the tshom med pa/ glags kyi skabs mi tshol ba slob mar khas len pa/ cang shes pa'i tshul gyis nga rgyal spangs pa/ bsam pa la
<p>296b</p>
<p>296b.1</p>g.yo sgyu med pas gus pa dang ldan pa ste/ slob ma de yang rnam pa 'di lta bu'i yon tan dang ldan pa zhig yin na/ de'i mdun du phyag rgya bstan par bya'i gzhan du ni ma yin no zhes rnam par gnas so zhes bshad de phyag rgya ni 'dir mtshan pa'o/ /mos pa la sogs pa'i yon tan de lta bu dang ldan
<p>296b.2</p>pa la/ yon blangs na dad pa med par 'gyur bas na mos ldan zhes gsungs so/ /sngags pas bka' yi rab tu bsgo bar bya/ /zhes bya ba ni yon bslang ba ste/ ji ltar rigs par de dag ni re re la yang yon bslang ngo / /yang na yid la gang 'dod pa/ /de ni bde bar dbul bar bya/ /zhes gsungs
<p>296b.3</p>pas so/ /des kyang mos pa'i spyi bos phyag 'tshal te/ /ci ste nor yod bla mar dbul bar bya/ /zhes bya ba la ci ste nor yod ces bya ba ni med na bsnyen bkur bya ba ste/ slob ma dbul pos bla ma la/ /bkur sti dag gis mnyes par bya/ /slob dpon dag ni thams cad la/ /bkur sti bya ba
<p>296b.4</p>yon du bshad/ /ces gsungs te/ yon ni dad pa'i bye brag yon las shes par bya'i gzhan du ma yin no/ /nor dang gter dang zhes bya ba la sogs pa ni yon dbul ba phan yon dang bcas nas bstan pa ste go sla'o/ /slob dpon des yon rnyed pa dag ji ltar bya zhe na/ de ni bya ba'i rgyud kha cig
<p>296b.5</p>las gsungs pa ltar bya ste/ bza' ba dang ni bca' ba rnams/ /phongs pa rnams la sbyin par bya/ /khyi dang bya rog la sogs la/ /cung zad tsam yang mi sbyin no/ /yo byad rdzas rnams thams cad ni/ /slob dpon dag gis bsdu par bya/ /bdag rang nyid kyis spyad par bya/ /slob ma
<p>296b.6</p>dag la bgor mi rung / /dkyil 'khor gyi ni yo byad kun/ /slob dpon bdag nyid dbang bar bshad/ /gal te slob mas spyad na ni/ /dam tshig las ni 'das par 'gyur/ /gang zhig spyad par mi 'dod na/ /de'i cho ga'i go rims 'di'o/ /dkon mchog gsum gyi yo byad du/ /de
<p>296b.7</p>dag cho ga bzhin du dbul/ /gdugs dang rnga yab dril la sogs/ /sangs rgyas nyid la dbul bar bya/ /gdan dang bdug spos dri la sogs/ /dam pa'i chos la dbul bar bya/ /gos dang yo byad snod la sogs/ /dge 'dun rnams la dbul bar bya/ /de dag las ni slob ma yis/ / 
<p>297a</p>
<p>297a.1</p>cung zad tsam yang mi bkur ro/ /dge 'dun med na dge slong sbyin/ /yang na dge slong ma la sbyin/ /gal te bdag nyid mi 'dod na/ /dge bsnyen dag la sbyin par bya/ /zhes so/ /yang gzhan las/ rig sngags yon gyi rdzas rnams ni/ /dkon mchog gsum la dbul ba ste/ 
<p>297a.2</p>rang gis zos na dngos grub mchog /de yang 'byung bar mi 'gyur ro/ /zhes 'byung ste/ bdag la mi dgos pa dag zhing dam pa la dbul gyi/ mchog las rnyed pa mchog ma yin pa la mi sbyin zhing bdag gis kyang rab tu lhag par mi spyod do/ /sangs rgyas kun dang bla mar mnyam/ /zhes bya
<p>297a.3</p>ba la sogs pa ni/ yon gyi mtha'i dam tshig bsgrags pas te/ de nas bla mas slob ma rnams/ /ma yengs legs par bkod nas su/ /shes rab pha rol phyin bklags nas/ /dam tshig 'di dag bsgo bar bya/ /zhes gsungs pa lta bu'o/ /sangs rgyas kun dang bla mar
<p>297a.4</p>mnyam/ /rdo rje slob dpon brnyas na ni/ /rtag tu sdug bsngal 'thob 'gyur bas/ /slob dpon la ni brnyas mi bya/ /zhes bya ba la 'dir rdo rje'i rang bzhin nam rdo rjes mtshon pa'i bla ma ni rdo rje'i slob dpon te/ de yang / gang zhig dam chos klog pa dang / /'chad dang man ngag ston pa dang / /dbang
<p>297a.5</p>bskur ba dang las byed dang / /slob dpon zhes ni bya ba yin/ /zhes pa ste 'di dag kyang bsdu ba dang nges par rnam par gzhag pa ni/ ji skad du gzhan las/ slob dpon yang gang gis dbang bskur ba dang / rgyud bstan pa dang / gang gi thad nas las kyi man ngag mnos pa de yang / slob
<p>297a.6</p>dpon yin te/ gsum po 'di dag dang / phrag dog med cing phan par 'dod pa ni/ slob dpon yin te zhes bshad do/ /yon tan de dag dang ldan pa'i slob dpon ni bsnyen bkur bya bar 'os pas na bla ma ste/ sangs rgyas rnams dang phan 'dogs par mtshungs pas na/ sangs rgyas
<p>297a.7</p>dus gsum du bzhugs pa kun dang mnyam zhes bya'o/ /de dag las kyang gtsor gyur pa ni gang las dbang thob pa ste/ de ltar yang rdo rje slob dpon ni gang gis dbang bskur ba'o/ /de la bsti stang med pa ni drod 'dzin cing brnyas thabs byed pa'o zhes bshad la/ 'phags pa rab tu
<p>297b</p>
<p>297b.1</p>grub par byed pa las kyang / bla ma'i dkyil 'khor ston pa ste/ /spyod pa ngan par gyur pa la'ang / /lus sam yang na yid kyis kyang / /shes nas nam yang smad mi bya/ /zhes gsungs la gzhan las kyang bla ma gang las gdams ngag la sogs pa mnos nas/ da ni gdams
<p>297b.2</p>ngag thob pas 'dis ci zhig bya zhes bsnyen bkur mi byed pa ni/ snying nas slob dpon smod pa'o/ /zhes bshad do zhes bstan to/ /rdo rje ma rnams nyed la ni/ /zhes bya bas ni/ bcom ldan 'das ma skul byed ma dang ral pa gcig ma dang / mA ma kI dang / sgrol ma la sogs pa ye shes rdo rje lta bur
<p>297b.3</p>mi byed pas rnal 'byor ma nyid du bstan pa rnams la'o/ /rnal 'byor can gyi zhes bya ba ni sngags so/ /brnyas ma yin zhes bya ba ni bud med du gnas pas smod pa srid pas dgag pa ste/ bud med shes rab rang bzhin pas/ /de la brnyas pa bcu bzhi pa/ /zhes rtsa ba'i ltung bar yang 'di dag
<p>297b.4</p>la brnyas pa nyid gzhag go/ /brnyas na ni rtag tu sdug bsngal thob 'gyur te/ brnyas mi bya zhes 'dir sbyar te/ sdug bsngal ni sngar bstan pa rnams so/ /lhag ma ni go sla ste slob ma dag gis kyang phyag 'tshal te gus pas spyi bos nod do/ /de nas kha lag bkrus nas ni/ /lha la mchod yon
<p>297b.5</p>phul nas su/ /go rims bzhin du thams cad la/ /bdug spos cho ga bzhin du 'bul/ /de nas dkyil 'khor rig sngags kyis/ /sbyin sreg brgya rtsa brgyad du bya/ /zhi ba'i sngags kyis brgya rtsa brgyad/ /snying pos kyang ni nyi shu gcig /ji skad bstan pa'i gsang sngags kyis/ / 
<p>297b.6</p>mar gyi sbyin sreg so sor bya/ /de yi 'og tu rang sngags kyis/ /sbyin sreg ji tsam 'dod pa bya/ /de nas phyogs kyi gtor ma sbyin/ /bsdams shing kha lag yang bkrus nas/ /slob ma dang ni bcas pa yis/ /me tog dri la sogs pas mchod/ /slob ma dang bcas
<p>297b.7</p>ma yengs par/ /mgo bos gus par phyag 'tshal te/ so so'i sngags kyis ci rigs par/ /de nas slar ni gshegs su gsol/ /dman pa rnams ni phyags nas su/ /mtsho chen rnams su dor bar bya/ /zhes pa sbyar ro/ /de nas bcom ldan 'das
<p>298a</p>
<p>298a.1</p>kyis zhes bya ba la sogs pa rnams kyis bris sku'i cho ga ston te/ de la 'dir nus pas ni bris sku'i dkyil 'khor chen po'i tshul du bya ste rgyud phyi ma las/ yang na sku gzugs ni dkyil 'khor gyi tshul du bris la zhes gsungs pa de ni/ thun mong du drang bar bya ba yin pa'i
<p>298a.2</p>phyir ro/ /'on kyang de ni dbul po la sogs pas 'byor pa yang dag la sba ba yang dag ste/ glegs bam dang ni bris sku rnams/ /rmongs pa rnams la bstan byas ni/ /skye ba 'di la dngos grub med/ /tshe rabs gzhan du'ang 'grub mi 'gyur/ /zhes gsungs pas
<p>298a.3</p>rab tu yang sba bar bya ba yin pas so/ /de'i phyir dkyil 'khor las gzhan du bstan pa'o/ /bris sku'i skabs 'dir lha mtshungs par bya ba'i 'thad pa de lta bu yin du chug na/ ci'i phyir lha'i rnam pa gzhan du bstan/ /gtso bo lnga la sogs pa bri bar rigs so zhe na/ /mchog tu thugs rje
<p>298a.4</p>che bas sgo sna tshogs nas sgrub pa po la dngos grub sbyin par brtson par bstan pa'i phyir ro/ /'o na sangs rgyas sman gyi bla 'dir ci'i phyir bri zhe na/ bcom ldan 'das 'di ni mchog tu thugs rje chen pos sems can la mnyes gshin cing / khyad par du sngon gyi sngon lam gyi
<p>298a.5</p>dbang gis bcud kyis len la sogs pa'i sman sna tshogs byin gyis rlob pa ste/ ji skad du/ gang zhig sangs rgyas sman gyi bla 'di yi/ /mtshan rnams dran nam mchod dang bsnyen bkur byed/ /de yi nad rnams 'byang zhing sman rnams ni/ /lhag par mthu dang ldan par 'dis nges 'gyur/ / 
<p>298a.6</p>zhes bshad pa lta bu'o/ /'dir ni bris sku'i spyan sngar rdzas bsgrub par rab tu gsal la/ rdzas kyi bsgrub pa las kyang bcud len ni mchog yin par gsungs pas/ bcud len rab tu 'grub par bya ba'i phyir sangs rgyas 'di bri'o/ /'dir bcud len gyi bsgrub
<p>298a.7</p>par gang las gsal zhe na/ phyag 'tshal dngos grub la sogs blang / /bla ma dkon mchog gsum dag la/ /skal ba cha re phul nas su/ /de nas rtag tu bdag spyod cig /ces pas dngos grub bgo ba gsungs la/ bgo ba'i cho ga ni rdzas rnams la yin
<p>298b</p>
<p>298b.1</p>pas so/ /rgyud phyi ma las pa dmar ser gyi mar zhes smos pa dang / mar de'am mar sar pa'am til mar ram chu'am/ 'o ma'am zho'am chang ngam khrag gam/ zhag gam klad pa'am/ sha 'am gang yang rung ba lon pa smos pa'i bcud len gyi rdzas rnams ni 'dir yang
<p>298b.2</p>sbyar bar rigs pas so/ /tshig gi don rnams ni go sla bas ma phye'o/ /sgrub pa po bdag nyid ces bya ba la sogs pa la/ bdag nyid dbyibs dang sha tshugs dang / /kha dog dang cha lugs ci 'dra ba de ltar bri'o zhes gsungs pa lung gi man ngag go/ /de nas rim pa'i
<p>298b.3</p>sku gzugs de mchod de zhes bya ba ni rab gnas kyi dus so/ /bdag nyid kyis zhes bya ba ni nus na ste/ mi nus na slob dpon gzhan bzang po 'ga' zhig gis so/ /spyan dbye zhing zhes bya ba ni rgyal po dbang bskur ba'i lugs ltar go 'phang brtan po la bzhag ste/ de
<p>298b.4</p>la 'dir spyan dbye ba'i cho ga ji lta bu bya zhe na/ de'i phyir nges pa'i tshig dang rnam par dbye ba dang cho ga rim pas phye ste rab gnas bshad/ de la nges pa'i tshig ni pra ka ra na sha ne na tiSh+Tha pra tiSh+Tha zhes pa ste/ mchog tu gnas pas na rab gnas so/ /de yang yun ring bas
<p>298b.5</p>mchog dang khyad par du gyur pas mchog go/ /de la yun ring ba ni thams cad do/ /khyad par du gyur pa ni mchod pa'i gnas rnams te/ ye shes sems dpa'i rang bzhin du byas pa'i phyir ro/ /rnam par dbye ba ni gnyis te gzhi rnam par dbye ba dang / cho ga rnam par dbye
<p>298b.6</p>ba'o/ /de la gzhi rnam par dbye ba la gsum ste/ sku'i bdag nyid du rab tu gnas par bya ba dang / gsung gi bdag nyid du rab tu gnas par bya ba dang / rigs so so'i bdag nyid du rab tu gnas par bya'o/ /de la sku'i bdag nyid du rab tu gnas par bya ba ni/ mchod
<p>298b.7</p>rten dang gtsug lag khang dang rdo rings dang shing ljon pa dang / khron pa dang chu mig dang / lteng ka dang rta babs dang / shing rings rnams so/ /gsung gi bdag nyid du rab tu gnas par bya ba ni phreng ba dang 'jig rten pa'i glegs bam dang / 'jig rten las 'das pa'i
<p>299a</p>
<p>299a.1</p>glegs bam rnams so/ /rigs so so'i bdag nyid du rab tu gnas par bya ba ni sku gzugs rnams rang gi sku gang yin pa de nyid du rab tu gnas par bya ba'o/ /cho ga rnam par dbye ba ni cho ga rgyas par bya ba dang mdor bsdus pa gnyis so/ /da ni cho ga rim
<p>299a.2</p>par phye ste bshad par bya'o/ /de la rab gnas byed par 'dod pa'i slob dpon gyis/ zla ba dang / tshes grangs dang / gza' dang rgyu skar shis pa la bya ste/ de yang / zla ba drug dang gza' bzhi dang / /rgyu skar bcu bzhi gang yin dang / /tshes grangs bdun gyi grangs nyid la/ / 
<p>299a.3</p>rgyal ba'i rab gnas la sogs nyid/ /ces pa rnams so/ /dus de dag la gnas yid du 'ong bar/ mda' dar dang bla re dang 'phan la sogs pas brgyan cing me tog bkram ste dri zhim por byas la/ gnas der stegs bu dpangs su khru do yod pa/ rgyar khru bzhi pa/ gru bzhi
<p>299a.4</p>lham pa/ mdzes pa/ 'jam pa/ zur phyin pa/ ma yo ba zhig/ /rdo'am/ so phag gam/ sa'am/ pha gu las byas la rdo thal gyis dkar por byug go/ /stegs bu de'i khar rab gnas bya ba'i lha la/ sku khrus gsol ba dang mchod pa la sogs pa bya'o/ /de la cho ga'i rim
<p>299a.5</p>pa ni dang po stegs bu'i khar sku gzugs shar du mngon par phyogs par bzhugs la/ ras ser po sku la gsol te/ oM badzra bas+t+ra hUM zhes bzlas pas so/ /yungs kar dang / chu mer dor ba gsum gyis nges par sbyang ngo / /de nas ba'i rnam lnga dang bdud rtsi lngar bcas
<p>299a.6</p>pa kham phor du gzhag pa dU R+Wa'i pir gyis blangs shing sngags 'di zlos pas bkru'o/ /oM sarba ta thA ga ta kA ya bi sho d+ha na swAhA/ de nas dag par gyur na ni til mar dri zhim pos bsgos pa khar ba'i snod du bzhag pa dUR+Wa'i pir gyis blangs shing / sngags 'di zlos pas legs
<p>299a.7</p>par khyab par byugs te/ oM hUM trAM trIHkhaM/ de nas yang til mar bsal ba'i phyir/ shun lpags lnga po'i phye ma dang sbyar ba'i chus bkru ste/ u dum+WA ra dang / shi ri sha dang / a shwad+tha dang / n+ya gro d+ha dang / bar ka ta'i shun pa dag gis so/ /de nas yang skyu ru ra la sogs pa 'dag
<p>299b</p>
<p>299b.1</p>tshul gyi 'di gus byugs la/ bum pa chu gtsang ma dri zhim pa bdud rtsi lnga dang sbyar bas dbang bskur ba'i khrus gsol te/ rgyal ba dang bkra shis pa'i tshigs su bcad pa 'don cing / dril bu gsil la glu dang gar dang sil snyan du ma sgrogs shing chu bum par blugs so/ /de'i tshe
<p>299b.2</p>slob dpon gyis nam mkha' la sangs rgyas dang / byang chub sems dpa' dang / grub pa'i rig 'dzin dang / lha dang lha mo mang pos kyang bdud rtsi'i chu blugs par bsams la/ tshigs su bcad pa dang sngags 'di zlos shing dbang bskur ba'i khrus bya'o/ /ji ltar
<p>299b.3</p>bltams pa tsam nyid ni/ /de bzhin gshegs pa khrus gsol ltar/ /lha yi chu ni dag pa yis/ /de bzhin bdag gis khrus gsol lo/ /oM sarba ta thA ga ta a b+hi She ka ta sa ma ya shri ye hUM AHswAhA/ de nas ras 'jam pos sku la chags pa'i chu legs par phyis te 'di ni
<p>299b.4</p>khrus kyi cho ga'o/ /de nas tsan+dan gnyis dang gur gum dang / la gu dang gan+d+ha ka ste dri lnga'i lde gu lha'i thugs kar byugs te/ sngags 'dis so/ /oM badzra gan+d+he AHhUM swA hA/ de nas me tog dang / spos dang / mar me dang / dri chab dang / lha bshos rnams rang rang gi
<p>299b.5</p>sngags kyis phul la/ thugs ka dang mgur dang / spyi bo dang 'phrag ka rnams su rdo rje dang bcas pa'i lag pas lan gsum reg ste/ lag par spos me thogs nas pus mo g.yas pa'i lha nga sa la btsugs te/ lce hUM las rdo rjer byas nas sta gon la gnas par bya ba'i phyir
<p>299b.6</p>'di skad ces lan gsum brjod do/ /bcom ldan 'das che ge mo rdo rje pad+ma rig pa'i rgyal po la phyag 'tshal lo/ /slob ma la ni brtse ba dang / /khyed rnams la yang mchod pa'i phyir/ /mgon po thugs rje chen po bdag /sang ni rab gnas bgyid lags na/ /gus pas bdag dang de la ni/ /bcom ldan
<p>299b.7</p>bka' drin mdzad pa'i rigs/ /'gro la 'khor lo'i bya don sbyin/ /sangs rgyas rnams ni bdag la dgongs/ /dgra bcom byang chub sems dpa' rnams/ /gang yang sngags kyi lha gzhan dang / /lha dang 'jig rten skyong ba dang / /bstan pa la ni mngon dga' zhing / /byang chub la brten 'byung po dang / /rdo rje'i spyan ldan
<p>300a</p>
<p>300a.1</p>sems can gzhan/ /rdo rje 'chang chen che ge bdag/ /rig pa'i rgyal po 'di yi ni/ /ji ltar nus pa'i mchod pa dang / /'gro ba zhi bas rab gnas bgyid/ /slob ma mchog dang bdag la ni/ /khyed kyis thugs brtse nyer bzung nas/ /rab gnas
<p>300a.2</p>'di la thams cad kyis/ /thugs brtser ldan par gnas par mdzod/ /de skad ces brjod pas/ phyogs bcu'i sangs rgyas la sogs pa thams cad rab gnas kyi gnas de'i nam mkha' la byon par bsam mo/ /de nas gang la rab gnas bya ba'i gzhi de stong pa nyid
<p>300a.3</p>du bsgoms la/ pad+ma dang zla ba la sogs pa'i rim gyis sam yang na yig 'bru las yud tsam gyis lhar bskyed do/ /de nas rang gi snying ga'i sa bon las 'od zer byung bas ye shes sems dpa' bkug ste/ mdun du byon par bsams la/ oM pra tIts+tsha ar+g+haM hUM zhes
<p>300a.4</p>pas yon chab phul te/ oM nI rI khaM hUM zhes pas zhabs bsil dbul lo/ /oM sarba saM sho d+ha ni hUM phaT ces pas zhal bsil dbul lo/ /yang me tog dang spos dang mar me dang dri dang bshos dang / dril bu'i sgra dag phul la/ dzaHhUM baM hoH/ zhes brjod pas dam
<p>300a.5</p>tshig sems dpa' la bstims te/ dbang bskur pa la rgyas btab ste/ yang me tog dang spos dang mar me dang dri dang bshos dang sil snyan rnams phul la/ lha de'i sngags mang du bzlas ste/ de nas yi ge brgya pa muH'i mtha' can gyis gshegs su gsol lo/ /'di ni sta
<p>300a.6</p>gon la gnas pa'i cho ga'o/ /de nas nang par stegs bu'i gnas der/ mchod pa ci 'byor pa dang / gser gyi thur ma any+dza na dang bcas pa bshams la rab gnas bya ste/ de yang dang por slob dpon gyis lag tu spos snod thogs la/ pus mo g.yas pa'i lha nga sa la
<p>300a.7</p>btsugs te/ lce hUM las rdo rjer byas pa/ bcom ldan 'das zhes pa nas bzung ste/ thugs brtser ldan pas gnang bar mdzod/ /ces pa'i bar du brjod pas lha rnams bskul te/ de yang / sang ni rab gnas bgyid lags na/ /zhes bya ba la rab gnas bgyid par
<p>300b</p>
<p>300b.1</p>'tshal lags na/ /zhes brjod do/ /de nas ye shes sems dpa' yang spyan drangs la/ yon chab dang zhabs bsil dang zhal bsil dang / mchod pa'i tshogs phul la lha thams cad sku gzugs la bstims te/ yang mchod pa byas la/ oM badzra a ba ra Na big+hu sha ne swA hA/ 
<p>300b.2</p>zhes pas rgyan ci 'byor pa dbul lo/ /de nas yang bstod pa byas la gser gyi thur ma any+dza na byugs pas spyan dbye ste/ sngags 'dis so/ /oM tsak+Shu tsak+Shu sa man+ta tsak+Shu bi sho d+ha na badzra swA hA/ zhes zlos shing ngo / /de nas di bya a ka ne sa mA d+hi b+h+ya ne na pra na ne swA hA/ zhes brjod
<p>300b.3</p>cing bza' ba bzang po cung zhig nal zer sku la dbul lo/ /de nas bdud rtsi 'khyil pa bzlas shing sku'i zhabs dang sked pa dang / dbu la lag pa g.yas pas gcus la rdo rje bzung la lan gsum bskor te brtan par byas la/ stegs bu'i steng du sku'i cha gsum pa'i khri la/ ha
<p>300b.4</p>cang mdud pa dang ma dgye ba dang ma yo bar ci mdzes su bzhugs par bya ba ni/ su pra tiSh+Tha badzra swA hA/ zhes brjod de'o/ /de nas slob ma la brjod pa ni/ khyod kyis nga la gsol btab pa'i/ /sku gzugs dag ni khyad par du/ /ji skad gsungs bzhin spyan dbye ba/ /de ni ngas
<p>300b.5</p>kyang byas gyur te/ khyod kyis de ni kun rdzogs pas/ /ci bde bar ni mchod pa byos/ /zhes so/ /de nas slob mas kyang sku la mchod pa ci 'byor pa phul la bstod pa yang bya ste/ lan du mar bskor ba yang bya'o/ /de nas slob dpon gyis phyogs kyi gtor ma byin la/ sku
<p>300b.6</p>gzugs byin che zhing bkra shis pa dang / yun ring du bzhugs par bya ba'i phyir chos skyong ba'i srung ma rnams la gsol ba gdab par bya'o/ /'byor pa yod na nal zer zas phul ba'i rjes la rgyas pa'i sbyin sreg bya'o/ /'di ni rab gnas rgyas pa'o/ /mdor bsdus pa ni
<p>300b.7</p>sta gon la gnas pa mi bya bar nyi ma gcig nyid la khrus la sogs pa'i bya ba kun rdzogs par bya'o/ /de la glegs bam dang bris sku dang lder so la sogs pa ni me long la khrus bya'o/ /lugs ma la sogs pa ni dngos su bkru'o/ /lha khang ni lha'i sku ji snyed pa de snyed la rab
<p>301a</p>
<p>301a.1</p>gnas bya'i spyir dril te ni ma yin no/ /mchod rten dang rdo rings dang rta babs dang shing ljon pa dang / /gtsug lag khang dag ni rnam par snang mdzad du bsgrub po/ /chu mig dang khron pa la sogs pa ni/ rnam par snang mdzad du rab gnas su byas pa
<p>301a.2</p>las/ mjug tu de gyur pas chu mig la sogs par gnas par bya'o/ /bzlas pa'i phreng ba dang / glegs bam dag ni 'od dpag med du'o/ /rab gnas kyi ched du dkyil 'khor bri na rab gnas gang la bya ba'i lha de gtso bor bya'o/ /lha khang zhig sku mang du bzhugs
<p>301a.3</p>pa de la ni rnam par snang mdzad gtso bor gyur pa'i dkyil 'khor bri'o/ /gal te de ltar spyan dbye ba ma byas na ci nyes par 'gyur zhe na/ sku gzugs rab gnas ma byas par/ /phyag 'tshal ba dang mchod byed pa/ /sngags med pas ni thal ba la/ /sbyin sreg byas
<p>301a.4</p>bzhin 'bras bu med/ /ces pa'i nyes pa'o/ /rnal 'byor kha cig gi dbang du byas te/ rab gnas rab tu rgya chen po sngags dang phyag rgya'i bya ba rab tu rgyas pa dag ni 'dir ma brjod de/ gzhung mangs pa la mi sred pa dang / phyi rol gyi bya ba ha cang mang ba ni rab tu
<p>301a.5</p>g.yeng ba nyid yin pas rnal 'byor gyi rgyud 'dir mi 'dod pa'i phyir/ /nang gi bya ba gtsor byas te brjod pa'o/ /bden pa'i byin rlabs dmigs par bya/ /zhes bya ba ni rab gnas byed pa'i dus su sangs rgyas dang chos dang dge 'dun yon tan mtha' yas pa yin pa'i
<p>301a.6</p>bden pa'i byin gyi rlabs des/ bdag gi ri mo 'di spyan dbye ba'i dus 'di nyid du/ dngos grub myur du thob pa la lta na mtshan ma 'ga' snang bar gyur cig ces bya ba la sogs pa'o/ /de nas ci ste zhes bya ba la sogs pa ni go sla'o/ /gal te mtshan ma byung na de shes
<p>301a.7</p>par bya ba'i phyir/ bzhad pa dang ni zhes bya ba la sogs pa gsungs te/ bzhad pa dang ni rnga sgra dang / /dril bu'i sgra dang 'brug bzhin te/ /zhes pa ni dngos grub rab [(]gyi [,]kyi [)]mtshan ma'o/ /dge slong bram ze'i bu mo dang / /zhes pa ni dngos grub 'bring gi mtshan ma'o/ /'bras
<p>301b</p>
<p>301b.1</p>bu zhes pa ni dngos grub tha ma'i mtshan ma'o/ /mthong na zhes bya ba ni ma 'khrul pa'i shes pas so/ /myur du zhes pa ni mtshan ma'i dbang gis dus myur ba nyid du'o/ /kha cig na re spyan 'byed pa na mtshan ma 'byung bar 'dod pa dang / myur du zhes gsungs pas dang po 'og nas 'chad
<p>301b.2</p>pa ltar bsnyen pa byas la/ bsnyen pa khel ba na bris sku bri zhing de nas bsnyen pa khyad par can de'i spyan sngar bya'i zhes zer ro/ /mtshan ma 'di dag ni mdor bstan pa ste/ rgyas par ni ji skad du/ de nas gzhan yang cho ga las/ /ji skad gsungs pa'i cho ga bshad/ /ngal ba'i nyes par
<p>301b.3</p>gyur na yang / /smyung bar bya ba mi shes so/ /de yi bar du sgrub pa pos/ /bsnyen pa dang ni mchod pa dang / /sbyin sreg cho ga bstod pa dang / /dge ba dag la brtson par bya/ /dkyil 'khor dag ni 'dri ba dang / /bsnyen pa la yang dus mtshams su/ /mig sman lan brgyar
<p>301b.4</p>bsngags pa yis/ /thog mar gnyid ni bsal ba dang / /bsgrub pa'i tshe yang mig sman des/ /legs par bkru bar rab tu bsgrags/ /lig bu mig dang sug smel dang / /ga pur shing tsha pi pi ling / /ta ga ra dang sbyar ba dag /rta yi kha chu dang sbyar na/ /gnyid dang
<p>301b.5</p>snyom pa'i 'jigs pa sel/ /'thor 'thung yang dang yang byas nas/ /kha gdong bkrus nas mig bsku'o/ /mig sman bskus pa'i mig de ni/ /bsgrubs pa'i tshe na bgegs kyang mthong / /oM dza la lo tsa ni swA hA/ de bzhin gshegs pa'i rigs la'o/ /oM bi lo ki ni
<p>301b.6</p>swA hA/ pad+ma'i rigs la'o/ /oM ban+du ri dwib+ta swA hA/ rdo rje'i rigs la'o/ /rigs gsum la yang rim bzhin mig sman bsku ba'i rig sngags so/ /ngal dang rmya ba bsang ba'i phyir/ /spos kyi chu ni khyor ba gang / /rab tu dri zhim lan bdun bzlas/ /khyor ba
<p>301b.7</p>nyid kyis btung bar bya/ /nye reg byas blo can gyis/ /de nas mtshan ma brtag par bya/ /mtshan ma bzang po mthong nas ni/ /bsgrub pa gus par brtsam par bya/ /lcags kyi dung dang 'khor lo nya/ /g.yung drung pad+ma rgyal mtshan dang / /bkra shis bum pa gang ba dang / / 
<p>302a</p>
<p>302a.1</p>dpal be'u rdo rje phreng ba dang / /bu mo rgyan gyis brgyan pa dang / /sbrum mo pang na bu thogs pa/ /gzhon nu dga' zhing rgyas pa ste/ /de dag rab tu 'grub par ston/ /bram ze gos dkar gon pa dang / /shing rta glang po rta rnams dang / /rtsi thog
<p>302a.2</p>'bras bu sna tshogs dang / /ngo mtshar dag kyang mthong ba dang / /'brug gi sgra ni grag pa dang / /rig byed dbyangs dang rgyal ba'i sgra/ /dung dang rnga dang rdza rnga dang / /sgra rnams grub phyir rab tu shis/ /rma bya khrung khrung ngang mo dang / /ne tso la sogs bya rnams kyi/ /sgra snyan
<p>302a.3</p>rnams ni kun thob nas/ /dngos grub phyir ni las brtsam mo/ /smon pa bkra shis thams cad dang / /bsod nams dang ni bde legs tshig /thos nas 'grub par shes par bya/ /yid du 'ong ba'i tshig rnams dang / /'brug dang sprin dang char 'bab dang / /ser bu me
<p>302a.4</p>tog 'bab pa dang / /'ja' dang dri ni zhim po ste/ /'di 'dra'i mtshan ma lha yi'o/ /bar snang las byung mtshan ma ni/ /thams cad 'bring du shes par bya/ /sa las byung ba'i mtshan ma gang / /de dag sa pa'i yin par bshad/ /lha yi dag gis dngos grub mchog/ / 
<p>302a.5</p>bar snang dag gis 'bring du 'gyur/ /sa pa dag gis dngos grub phul/ /gsum pa'ang gsum gsum dag tu dbye/ /de la sogs pa'i mtshan ma rnams/ /dngos grub phyir ni bsgrags pa'o/ /mdor na gsang sngags thams cad la/ /de las bzlog na mi 'grub bo/ / 
<p>302a.6</p>dang por mtshan ma bzung nas ni/ /sems ni rab tu dga' gyur nas/ /yongs su mgu ba'i bsam pa yis/ /de nas bsgrub pa brtsam par bya/ /zhes gsungs pa lta bu'o/ /rab dang 'bring dang tha ma 'grub/ /ces bya ba la/ dngos grub rab dang 'bring dang tha ma'i dbye ba ni/ 
<p>302a.7</p>ji skad du/ gang dag steng du 'gro ba'i las/ /de kun mchog tu shes par bya/ /gang yang cung zad mi snang ba/ /de ni 'bring gi cho gar bstan/ /gang yang 'di la sa pa'i las/ /de dag thams cad tha mar bshad/ /de bas rab 'bring tha ma yi/ /las rnams kyi ni bye brag las/ / 
<p>302b</p>
<p>302b.1</p>steng dang bar snang sa pa dang / /gnas ni rnam pa gsum du bshad/ /rig sngags 'chang dang nam mkha' 'gro/ /sna tshogs gzugs ni grub pa dang / /mngon par shes pa 'thob pa dang / /zhi ba'i blo dang ye shes 'thob/ /bstan bcos thams cad shes pa'i blo/ /smra mkhas
<p>302b.2</p>thos pa 'dzin pa dang / /yid bzhin nor bu rgyal srid dang / /gter chen dag ni rnyed pa dang / /de la sogs pa bstan pa rnams/ /rig sngags dngos grub dam pa yin/ /mi snang stobs dang dngos grub dang / /phug gi dngos grub bcud len dang / /mang du thos dang
<p>302b.3</p>shes thob dang / /rkang mgyogs pa yi dngos grub dang / /de la sogs pa'i dngos grub ni/ /'bring gi rab tu bshad pa yin/ /'gro ba thams cad dga' ba dang / /drag shul spyod pa'i cho ga dang / /gzhan yang cung zad phal gyi rnams/ /mkhas pas tha mar rig par bya/ / 
<p>302b.4</p>'bar ba'i rdzas las mchog tu 'gyur/ /du ba nyid las 'bring du 'gyur/ /dro las dngos grub tha mar 'gyur/ /de ltar dngos grub rnam gsum mo/ /'phags pa'i gsang sngags mthu chen gyis/ /dngos grub dam pa bsgrub par bsgrags/ /sa blas tha ma grub par
<p>302b.5</p>gsungs/ /lha yi sngags kyis 'bring po 'grub/ /de bzhin gshegs pa'i rigs gsungs pa'i/ /sngags kyi dngos grub chen po 'thob/ /pad+ma 'dzin pas gsang sngags kyi/ /dngos grub 'bring po 'thob par bshad/ /rdo rje 'dzin pas gsungs pa yis/ /dngos grub tha ma 'grub
<p>302b.6</p>par bsgrags/ /rab kyi tha ma gang yin pa/ /tha ma'i rab tu de mi mnyam/ /dngos grub lhag ma gnyis la yang / /cho ga'i rim pa de nyid do/ /'bras bu yon tan bstan pa yi/ /che ba'i bye brag rnam gsum las/ /rab dang 'bring dang tha ma yin/ /bye brag de dag rab tu bsgrags/ /sangs
<p>302b.7</p>rgyas byang chub sems dpa' yis/ /gsungs pa'i gsang sngags gang yin pa/ /de las dngos grub rab 'byung ba/ /tha ma dag la'ang yod par 'gyur/ /rgyal bas gsungs pa'i gsang sngags gang / /kha cig las gcig pa yang yod/ /de nyid de yi las bshad pa/ /rab dang 'bring
<p>303a</p>
<p>303a.1</p>dang tha ma'o/ /'dam las pad+ma skyes pa dang / /tsan+dan shing las me 'byung bzhin/ /kha cig de ltar ris med par/ /dngos grub rnams kyang 'byung bar 'gyur/ /lus kyi dngos grub rab yin no/ /rdzas las byung ba 'bring yin no/ /longs spyod dngos grub tha ma
<p>303a.2</p>yin/ /rab dang 'bring dang tha ma la/ /tha ma'i gsang sngags bzlas pa ni/ /la las rab tu brnyes byas nas/ /dngos grub gzhan las blangs na ni/ /mchog kyang rab tu ster bar 'gyur/ /rab la'ang la la zhig gis ni/ /ma bsgribs par ni bsnyen byas nas/ /sngags kyang dngos
<p>303a.3</p>grub tha ma ster/ /de bas bsnyen pa rab tu gces/ /lha rnams la yang dbul po yod/ /yi dwags la yang mthu chen yod/ /dngos grub la yang de bzhin du/ /rnam pa sna tshogs yod par 'gyur/ /rab 'bring tha ma re re la'ang / /dngos grub rnam pa gsum du dbye/ /gsang sngags
<p>303a.4</p>rnams kyi mthu shes nas/ /bsnyen pa las ni dngos grub btsal/ /zhes gsungs la/ yang gzhan las kyang / /de dag 'bras bu'ang rab 'bring dang / /tha mar dbye bas rnam pa gsum du brtag/ /dpal dang phug tu 'gro dang mkha' la 'gro/ /bsam pa bzhin grub mi snang rnam pa
<p>303a.5</p>dang / /gnod sbyin mo yi khyo dang bcud kyis len/ /mig 'phrul sgyu ma mtshan mo rgyu ba ste/ /de dag rab yin 'bring ni sa bdag po/ /grong dang nor dang dbye dang dgug pa dang / /dgar dang bskrad pa dang ni gsad pa dang / /klu yi gdon gyis zin pa gso ba dang / /gang yang 'di lta bu dang
<p>303a.6</p>mthun pa'i las/ /de ni mkhas pas phran tshegs yin par bstan/ /bye brag tu ni klu dang gnod sbyin dang / /byis pa gdon gyis zin dang gang dag tu/ /lus can rnams la ngo mtshar sna tshogs dag/ /ston par byed pa phra mo'i phran tshegs yin/ /zhes gsungs la/ de nyid las
<p>303a.7</p>grub pa chen po brgyad dbye ba la yang gsungs te/ bcud kyis len dang gter dang phug 'gro dang / nor bsgyur 'byung khungs sngags dang gser 'gyur rtsi/ /rin thang med pa'i rin chen nor sbyin te/ /brgyad po bstan pa yongs su bsgrags pa yin/ /sngags dang phug tu 'gro dang bcud
<p>303b</p>
<p>303b.1</p>kyis len/ /sdig pa spong bar byed pas mchog tu bstan/ /rin chen dang ni gter dang 'byung khungs 'bring / gser 'gyur rtsi dang nor bsgyur tha ma'o/ /mi ni sems stobs ldan zhing chos la brtson/ /dka' thub kyis phyug dang por bstan pa'i snod/ /rdul shas che ba la ni
<p>303b.2</p>'bring por gsungs/ /tha ma la ni mun pa can gyis brten/ /gang zhig mchog tu bstan pa bsten 'dod pa/ /de ni tha mar bstan pa rnam par spang / /gal te nor la sred cing sdug bsngal gyis/ /gdungs na 'bring po la ni brten par bya/ /zhes so/ /yang kha cig las dngos
<p>303b.3</p>grub chen po brgyad/ mig sman dang ni rkang mgyogs dang / /ral gyi sa 'og bsgrub pa dang / /ri lu mkha' la spyod pa dang / /mi snang ba dang bcud kyis len/ /zhes pa dang / /yang gzhan las/ ri lu mig sman sa 'og dang / /ral gyi mkha' 'gro mi snang dang / /'chi ba med
<p>303b.4</p>dang nad 'joms pa/ /'di dag grub pa chen po brgyad/ /ces gsungs so/ /de bzhin du dngos grub rnam par dbye ba gzhan du gsungs pa/ /'di bden 'di ni yang dag pa/ /de bzhin du ni mi slu ba/ /ji ltar sangs rgyas bden gzigs pa/ /de bzhin gang sngon ngas mthong
<p>303b.5</p>ba'i/ /byang chub sems mthong gang yin de/ /dngos grub de las gzhan ci dgos/ /de las gzhan du'ang dngos grub ni/ /rnam pa dag ni lnga bkod de/ /spyod pa'i rjes su 'jug pa dang / /de bzhin sa ni gnon pa dang / /'jig rten mngon shes lngar 'dod dang / /sangs
<p>303b.6</p>rgyas nyid dang gang gzhan no/ /zhes te/ /'di dag la sogs pa lung rab tu gsal ba dang / /bla ma'i man ngag dang / /rang gi blo dri ma med pas dngos grub rnam par dbye ste/ 'di ni sngags spyod pa rnams kyi ngal ba byas pa'i 'bras bu yin pas/ bdag gis rab tu spros par zad do/ / 
<p>303b.7</p>de nas gzugs de byin brlabs la/ /zhes bya ba la/ ji ltar byin gyis brlab ce na/ /sngags dang phyag rgyas byin brlabs nas/ /zhes bya ba smos te/ rab gnas byas nas yang lha de nyid kyi sngags dang phyag rgya lan mang du rang gis de'i spyan sngar bzlas pa nyid kyis de byin gyis brlabs
<p>304a</p>
<p>304a.1</p>par 'gyur ro/ /ci bdog pas ni mchod par bya'o/ /zhes bya ba ni/ dus rtag tu thun mtshams dag la bdag nyid la 'byor pa ci yod pas mchod par bya ste/ rnam pa kun la mkhas pa yis/ /rtag tu ci nus pas kyang rung / /zhes gsungs pas so/ / 
<p>304a.2</p>rtag tu mngon sum 'dug nas kyang / /zhes bya ba ni bris sku'i spyan snga kho nar bsnyen pa bya ba bstan pa'o/ /'jig rten gsum las rnam rgyal gyis/ /bdag bsrung la sogs byas nas kyang / /zhes bya ba ni sngar bsrung ba bstan pa ste/ kha cig na re 'phags pa gshin rje gshed
<p>304a.3</p>kyi sngags kyis bsrung ba bya ba ste/ de bzhin gshegs pa'i rigs la ni de shes pas so zhes zer ro/ /bdag gi de nyid dran byed cing / /zhes pa ni/ mngon par byang chub pa'am sems dpa' 'byung ba'i rim pas/ bdag gi rnal 'byor rdzogs par bya ba ste/ 'dir bdag gi de kho
<p>304a.4</p>na nye bar mtshon pa'o/ /'phags pa rdo rje gtsug tor la sogs pa bya ba'i rgyud dag las bdag gi de kho na nyid ston pa lhur len pa de dag las 'dir blangs te ci rigs su shes par bya'o/ /de ltar na 'dir dang po ni bsrung ba'o/ /de nas bris sku'i spyan sngar 'dug par bya'o/ /de nas
<p>304a.5</p>gzugs byin gyis brlab pa'o/ /de nas bdag gi rnal 'byor ro/ /de nas mchod pa'o/ /de nas bsnyen pa bzla ba bya ba'i phyir/ /'bum phrag gsum mam zhes pa la sogs pa smos te/ sngags pa mchog gi dbang du byas nas 'bum phrag gsum ste/ ji skad du/ bzlas brjod grangs
<p>304a.6</p>ni sum 'bum du/ /phal cher ngas ni bstan pa dag/ /lus can sdig dang bral ba yi/ /sngags pa rnam par dag pa las/ /bzlas pa'i grangs ni bstan pa ste/ /gzhan du bya ba ma yin no/ /zhes gsungs pas so/ /sngags pa 'bring gi dbang du byas te/ yang na drug ces bya
<p>304a.7</p>ba smos te/ 'bum phrag ces pa tshig lhag ma'o/ /sngags pa sman pa dag gis ni/ /dus yun ring por bzlas pa bya dgos te/ 'di skad du/ lo grangs bcu gnyis dag bsnyen pas/ /las rnams thams cad nus par 'gyur/ /zhes gsungs la/ yang gzhan las/ 
<p>304b</p>
<p>304b.1</p>nyes pa chen po byed pa yang / /lo bcu gnyis kyis 'grub par 'gyur/ /zhes gsungs pas so/ /yang / bye brag sum 'bum bzhi khri rtsod dus sbyar/ /zhes gsungs pas/ /de'i dbang du byas te/ dngos grub mtshan ma byung bar du/ /zhes bya ba gsungs te/ 'di'i tshad ni 'di
<p>304b.2</p>las gzhan ci yang bya bar mi nus pas so/ /de la dngos grub kyi mtshan ma mngon sum pa ni/ /sngar rgyas par bstan par zad do/ /rmi lam gyi mtshan ma phra ba ni/ /ji skad du 'phags pa dpung bzangs kyis zhus pa las/ de ltar bzlog pa'i gsang sngags nyer 'gyur na/ / 
<p>304b.3</p>mtshan mo nyal na rmi lam 'di dag mthong / /khang bzangs ljon shing bram ze seng ge rta/ /ri bo shing rta sgra ldan sprin dang ni/ /stag dang bse dang glang chen khyu mchog la/ /rmi lam na ni dga' bas zhon pa dang / /me tog phreng ba dri dang gos dang ni/ /sha chang nya dang 'bras bu glegs bam
<p>304b.4</p>dang / /lha yi gzugs dang ut+pal dmar po dang / /shing rta gang la'am ba bzhon be'u phrug can/ /gdugs dkar bsil yab lham dang ral gyi dang / /rnga yab gser yu can dang phreng ba dang / /nor bu mu tig nya phyis dung dang dngul/ /bud med gzugs bzang ba dang bu mo dang / / 
<p>304b.5</p>rin chen sna tshogs rnams kyis spas pa'i rgyan/ /mal stan dkar po bting ba rnyed pa dang / /tho rangs khar ni chu bo chu klung dang / /'bab chu'am rgya mtsho mtsho dang rdzing bu dang / /lu ma la ni 'thung ngam rkyal rmi dang / /yang na khrag gis lus ni khrus byed dang / /mchod rten lha khang gnas dang rgyal ba'am/ / 
<p>304b.6</p>byang chub sems dpa' mchog dang rang rgyal dang / /zag med dge 'dun dang ni dge slong ma/ /dge bsnyen rnams dang lha dang sa bdag dang / /lha min bram ze yid 'ong skyes pa dang / /mi dang mi mchog phyug cing 'byor dang gnyen/ /tha ma mdza' bshes bu dang gnod sbyin dang / /grub pa'i
<p>304b.7</p>lha dang na chung tshogs bdag dang / /ci ste nyi ma zla ba za ba dang / /sa yi nang 'gro sa bon 'thung ba dang / /me la rdzi zhing sha ni za ba dang / /lus kyi nang du bud med zhugs par mthong / /rmi lam bzang po 'di dag mthong ba gang / /de ni ring por mi thogs 'grub par 'gyur/ / 
<p>305a</p>
<p>305a.1</p>zla ba gcig dang zla phyed nyin zhag dang / /skad cig gis kyang phyi phyir nye bar 'gyur/ /zhes ji skad gsungs pa'o/ /gzhan yang nad med pa la sogs pa'i mtshan mas mtshan par bya'o/ /de lta bas na bsnyen pa phal pa byas kyang / /dngos grub chen po 'dod na ni/ / 
<p>305a.2</p>bsnyen pa khyad par can brtsams te/ /shin tu mchog gi las de ni/ /bsnyen pa khyad par can gyis 'grub/ /ces gsungs la/ gal te dngos grub mchog 'dod na/ /de nas 'di yi brtul zhugs brtsam/ /zhes gsungs so/ /de la bsnyen pa khyad par can yang / /rig pa'i brtul
<p>305a.3</p>zhugs dang / de dang 'dra ba'i dka' thub bo/ /de las 'dir ni de dang 'dra ba'i dka' thub kyi bsnyen pa khyad par can bstan pa'i phyir/ de nas dben pa'i gnas su ni/ /brgyad brgya nyid du tshang bar bya/ /sngags ni 'khral 'khrul med pa bzlas/ /zhes bya ba gsungs te/ dbang po
<p>305a.4</p>bsdams pa dang / sems kyi gnas ngan len bkag pa dang / lus dang ngag gi gnas ngan len gang yang med pa dang / zas dang gos dang gnas la sogs pa la chags pa med pa dang / /rab tu yang rtog pas dben pa ste/ des na 'dir bar chad kyi chos kyis dben par gnas pa ni/ 
<p>305a.5</p>dben pa'i gnas su ni zhes tshig gzhan du yang gsungs pa ni/ /nye bar ni 'du 'dzi spangs pa'o/ /de'i phyir 'di brtul zhugs las spyod lam dang cha lugs kyis dman par zad do/ /bsnyen pa las ni dngos grub btsal/ /zhes gsungs pas/ /bsnyen pa rdzogs nas da ni sgrub
<p>305a.6</p>pa'i dkyil 'khor du slob ma dbang bskur ba'i ched du sngar bstan pa ltar bri bar gsungs pa/ de nas bzlas pa'i mjug tu ni/ /dkyil 'khor snga ma bzhin bsams la/ /mchod pa rgya cher byas nas kyang / /zhes bya ba ste/ 'dir cung zad du ni dkyil 'khor gyi dbus su bcom ldan
<p>305a.7</p>'das lugs ma la sogs par byas pa/ rin po che'i gdan khri la bzhugs pa de dag tu rung bar bya'o/ /de nas nus na bdag nyid kyis mchod pa dang / sdom pa bzung ba dang dbang blang ba rnams rang gis bya'o/ /gal te 'gro mi nus na gang las dam tshig la sogs pa thob pa'i bla ma
<p>305b</p>
<p>305b.1</p>la sogs pa gang zhig don du gnyer ba de mnyes par byas te/ des bdag dbang bskur la gtor ma rgya cher byin te/ de nas dpa' bo bzhi dang sgrub pa'i grogs mchog gam/ yang na sgrub pa'i grogs mchog 'ba' zhig dang sgrub pa la 'jug par bya ste/ dkyil 'khor gyi bdag por
<p>305b.2</p>gsal la/ der bdag nyid 'dug ste/ ji ltar 'dod pa'i dngos grub btsal lo/ /mtshan gcig thog thag bzlas pa brtsam/ /zhes bya ba ni dngos grub chen po'i dbang du byas pa ste/ /ji skad du/ tha ma srod la 'grub 'gyur te/ /'bring po rnams ni nam phyed na/ /rab ni nyi ma
<p>305b.3</p>'char ba'i bar/ /'di ni dngos grub gsum gyi dus/ /zhes bshad pa'o/ /ci ste gtso'am de yi sras/ /yang na lha rnams mthong 'gyur na/ /bsod nams mthu las ci dga' bar/ /dngos grub mchog ni gsol bar bya/ /lha yis dngos grub 'bras bu ni/ /de la rtag tu
<p>305b.4</p>dgyes nas stsol/ /phyag 'tshal dngos grub la sogs blang / /zhes bya ba ni 'di'i don ni/ 'phags pa dpung bzangs kyis zhus pa las gsungs te/ seng ge'i gdan gyis mngon par bsngags pa'i gdan/ /de ni dkyil 'khor dbus su gzhag par bya/ /bdag nyid bsrung
<p>305b.5</p>bar bya ste der 'dug nas/ /rdzas blangs myur du bzlas brjod byas nas ni/ /sbyin blugs brgya phrag gcig kyang bsreg par bya/ /de nas de ni dri chus bkrus nas su/ /bgegs mang rnams kyang rab tu bsal byas nas/ /byang chub shing lo gsum gyi steng du gzhag/ /bzhi yis
<p>305b.6</p>bkab nas ji srid bsgrub pa ni/ /rnam gsum mthong gi bar du gsang sngags bzlas/ /dro dang dud 'thul me bzhin 'bar ba'am/ /rim bzhin bzlog nas byung na'ang 'grub par gsungs/ /dro bas 'gro ba thams cad dbang 'gyur te/ /dud pa 'thul bas mi ni mi snang 'gyur/ /'bar
<p>305b.7</p>bas mkha' la shin tu 'gro 'gyur te/ /mi yi lus ni lha ltar gsal bar 'gyur/ /ji ltar lus la grang ba 'jug pa dang / /ji ltar mngal du dri za 'jug pa dang / /nyi zer me shel zhugs nas me 'byung ltar/ /de ltar dngos grub lus la 'jug par 'gyur/ /mar me mched
<p>306a</p>
<p>306a.1</p>cing shin tu 'bar ba ni/ /snum zhing dkyus rings gser gyi mdog ltar gang / /'bru mar zad kyang 'bar bar gyur na ni/ /de tshe sngags pas dngos grub thob 'gyur te/ /de dag rdzas las byung ba'i dngos grub bo/ /mis ni ri mo'i sku gzugs 'bar
<p>306a.2</p>ba'am/ /phreng ba smin ma mig dang rnga yab bam/ /gal te rgyan rnams g.yo bar gyur pa'am/ /mkha' las me tog char pa rdzi char 'bab/ /sa ni myur du g.yo bar gyur pa'am/ /lus ni snang ba'am mkha' las tshig tu ni/ /bu gcig dam pa ci 'dod slongs shig ce'am/ /lha
<p>306a.3</p>yi rnga sgra'am skyi bung ba spu ldang / /rgyan gyi char chen rab tu 'bab pa'am/ /'jig rten mkha' la lha dang lha min dang / /gsang sngags gzugs ni mngon du mthong na 'grub/ /ma nyams me tog dbyig dang chu bsres shing / /bstod dang bcas nas mchod yon rgyun sbrengs na/ /rtse
<p>306a.4</p>gcig sems kyis gdong btud phyag byas te/ /dad dang 'bad pa'i rjes mthun dam pa blang / /dam pa thob nas dga' bas phyag byas te/ /dad pas bstod cing mchod yon phul nas su/ /gsang sngags brjod cing slar yang gshegs su gsol/ /zhes so/ /de ltar blangs nas
<p>306a.5</p>ma bgos na/ /slar nyams par gyur te/ de ltar ma byas grub na yang / /de yi rdzas de 'phrogs par 'gyur/ /zhes bgo ba'i rdzas la bstan pas so/ /de bas ni 'dir rdzas bgo ba'i cho ga bstan pa'i phyir/ /bla ma dkon mchog gsum dag la/ /skal ba cha re phul nas ni/ / 
<p>306a.6</p>de nas rtag tu bdag spyod cig/ /med na mkhas pa bdag nyid kyis/ /blangs nas yongs su spyad par bya/ /zhes gsungs te/ 'di yi don yang rgyas pa che/ /bcom ldan 'das kyi sku skal du/ /rdzas kyi cha gcig thog mar dbul/ /blo dang ldan pas bla ma la/ /phyag byas nas ni gnyis
<p>306a.7</p>pa dbul/ /gsum pa sngags grub pa rnams la/ /dkyil 'khor phyi rol dbul bar bya/ /bzhi pa grogs po rnams la sbyin/ /lnga pa bdag nyid spyad par bya/ /brtag par bya ba'i rdzas kun la/ /cho ga 'di dag bshad pa yin/ /de la'ang skal ba phyed phyed du/ /bgos nas
<p>306b</p>
<p>306b.1</p>bdag gis phyed bskur ro/ /mchod yon phul nas bcom ldan skal/ /bdag nyid kyis ni bskur bar bya/ /sangs rgyas rnams la blu ba'i phyir/ /mchod pa la sogs cho ga bshad/ /bla ma med par gyur na ni/ /bla ma'i skal ba bdag gis blang / /de la gus pas lhag par bya/ / 
<p>306b.2</p>de ni de yi blu ba yin/ /grub pa khyed rnams bdag nyid kyis/ /rdzas kyi skal ba 'di bzhes shig/ /de skad tshig gis lan gsum brjod/ /sgrub pas mchod yon lan gsum dbul/ /sngags grub pa rnams med na ni/ /de yi skal ba sngags zlos pas/ /dogs pa med
<p>306b.3</p>pa'i sems kyis ni/ /grogs po rnams la sbyin par bya/ /gsang sngags zlos pa'i grogs po rnams/ /rtag par gus shing don du gnyer/ /dka' thub dang ni grogs byed pas/ /thog ma nyid nas grub pa yin/ /de yis byin pa'i rdzas rnams ni/ /de bas blang bar
<p>306b.4</p>rigs pa yin/ /bdag cag snga nas grub pa'o/ /zhes/ mthun par smra zhing blang bar bya/ /bdag rang nyid kyis de rnams la/ /rdzas ni rnam par bgo bar bya/ /grub pa'i rdzas ni de lta bur/ /bgo bar rab tu bsgrags pa yin/ /grub pa'i rdzas rnams kha cig ni/ /bgo ba'i
<p>306b.5</p>skal ba ci 'drar bya/ /any+dza na ni thams cad dang / /gi wang la sogs gzhon nu bshad/ /cho ga shes pas la la ni/ /yid kyis bgo ba yongs su brtag/ /de la phan gdags 'dod pa yis/ /ral gri la sogs mthong ba bzhin/ /grub pa'i rdzas rnams kha cig ni/ /gcig
<p>306b.6</p>pu nyid kyis dpyad par bya/ /de la phan gdags 'dod pa yis/ /ras la sogs pa mthong ba bzhin/ /sgrub pa'i rdzas kyi bye brag las/ /kha cig mnyam pa nyid du bgo/ /ri lu la sogs mthong ba bzhin/ /de la phyed du bgo ba med/ /rdzas rnams la ni phal cher yang / / 
<p>306b.7</p>gcig pus mang du bskur bar bya/ /man ngag bstan tam nor sbyin nam/ /rgyud las bshad pas yid ches bya/ /'di dag khyod kyis byos shig ce'am/ /'di yang khyod kyi don no zhes/ /bzlas brjod byed pas grogs po la/ /bgo ba dag ni de ltar bya/ /bdag rang nyid kyis
<p>307a</p>
<p>307a.1</p>ci rigs par/ /mkhas pa dag gis phan gdags pa/ /grub par gyur na cho ga bzhin/ /gang yang rung bas rab tu bya/ /dngos grub rnam pa mang po dag/ /grub pas rnam par go ba ni/ /bye brag tu ni bdag nyid kyi/ /dri med blos ni shes par
<p>307a.2</p>bya/ /skal ba dbang ba mnos nas su/ /zlos pas gsol ba gdab par bya/ /bka' lung grub par shes nas ni/ /de yi 'og tu bgo bar bya/ /thams cad la yang ci rigs par/ /legs par bgo ba bya bar bshad/ /dngos grub dang ni phal pa yang / /mdor na cho ga de
<p>307a.3</p>ltar bya/ /gus shing nor dang mchod pa dang / /bka' bzhin byed cing phan 'dogs par/ /rdzas grub bla ma'i skal la sogs/ /blu ba dag ni de ltar bshad/ /bdag gis mchod yon phul nas ni/ /rdzas rnams lung bzhin bgo bar bya/ /gsang sngags lha la gus par ni/ / 
<p>307a.4</p>blo yis bsams la dpyad par bya/ /rig sngags rgyal la phyag byas nas/ /rig sngags rgyal po la yang gus par ro/ /zhes gsungs pa rnams sbyar ro/ /sems can kun la phan brtson par/ /bskal pa du mar gnas par 'gyur/ /zhes bya ba ni/ /rig pa 'dzin par
<p>307a.5</p>'gyur ba ste/ sngar rgyas par bstan la/ gzhan las kyang / der ni nam gyi phyed dus sam/ /yang na nyi ma 'char ba'i tshe/ /rdzas de yongs su gyur pa ni/ /'bar phreng can gyi gzi brjid bzhin/ /sngags pa rang gis de blangs nas/ /nam mkha' la ni 'gro bar 'gyur/ / 
<p>307a.6</p>bskal par gnas shing gzi brjid che/ /rgyal sras de ni 'khor na 'chi/ /'jig rten khams ni gzhan du'ang 'gro/ /gtso bo sna tshogs gzugs 'chang ba/ /rdzas las byung ba'i sngags grub pas/ /dpal ldan mchod pa rab tu byed/ /'di ni nyams par mi 'gyur ba'i/ / 
<p>307a.7</p>rdzas kyi dngos grub yin par bshad/ /ces gsungs so/ /gsang ba zla ba'i thig le las kyang / /'jig rten thams cad kun du bkur sti byed/ /rig pa stong gis mngon par mchod byed cing / /rig 'dzin dmu sman bud med rnams kyis ni/ /g.yag rnga dkar po'i tshogs kyis
<p>307b</p>
<p>307b.1</p>g.yob pa yis/ /'jig rten dbang po bde mchog 'brel pa thob/ /blo ldan nam mkha'i ngos ni thams cad du/ /rdo rje 'dzin gyi dgyes pa'i rnal 'byor ma/ /yid du 'ong ba'i spyan gyis rgyas pa dang / /rnal 'byor spyod pa'i bde ba rtogs pa yi/ /mgul nas 'khyud pa'i
<p>307b.2</p>rol pas rtse bar byed/ /ces gsungs shing yang gzhan las/ /sngags pa de yang stobs ni rlung dang mnyam/ /de nyid de la bcud len mchog tu 'gyur/ /de yi tshe yang nye bar lo stong thub/ /lha yi byad gzugs lha yi gzugs dang ldan/ /grub pa de ni skra gnag nad kyang med/ 
<p>307b.3</p>ces bshad de lo stong ni tha ma'i dbang du byas pa'o/ /ci'i phyir rgyud dag las rdzas bsgrub pa 'di gtsor bstan zhe na/ 'jig rten gyi dngos grub la brten nas/ 'jig rten las 'das pa'i dngos grub kyang rim gyis sdug bsngal med par 'thob par bya ba'i phyir te/ gcig tu dpa'
<p>307b.4</p>bo grub pa las ji skad gsungs pa bzhin no/ /gzhan las kyang gsang ba'i bdag po/ de la rtag pa 'di rgyu mtshan du mdzad nas/ 'jig rten gyi khams thams cad na bzhugs pa'i de bzhin gshegs pa dgra bcom pa yang dag par rdzogs pa'i sangs rgyas thabs kyi pha rol tu
<p>307b.5</p>phyin pa rtogs par khong du chud pa rnams kyis rtag pa de nyid rang bzhin gyis stong par mkhyen kyang / thabs kyi pha rol tu phyin pa'i stobs kyis/ 'dus ma byas gdags par brtags te yongs su bsgrub pa'i tshul du/ mthong ba'i chos la bde bar gnas par bya ba'i phyir chos kyi
<p>307b.6</p>dbyings kyi mthu rlabs sems can rnams la nges par ston te/ des de rnams yid rab tu dga' zhing tshe ring po yang thob nas 'dod pa'i yon tan lnga dag gis rtse dga' yongs su spyod pa/ sangs rgyas bcom ldan 'das rnams la mchod par byed cing / 'jig rten
<p>307b.7</p>thams cad dang mi mthun pa'i lam 'di grub par 'gyur ro/ /de bzhin gshegs pa dang / byang chub sems dpa' rnams kyis don gyi dbang 'di gzigs nas/ gsang sngags spyod pa'i tshul gyi cho ga thugs dgyes bzhin du 'chad do/ /de ci'i phyir zhe na/ gang bskal
<p>308a</p>
<p>308a.1</p>pa du mar brtson zhing 'bad de bya dka' ba rnams brtsams kyang thob par mi 'gyur ba de byang chub sems dpa' gsang sngags kyi sgo nas/ byang chub sems dpa'i spyad pa spyod pa rnams kyis tshe gcig po 'di kho na la thob par 'gyur bas so zhes gsungs
<p>308a.2</p>so/ /de ltar rdzas las rig 'dzin sgrub pa'i skabs 'dir dang por dam tshig blang ba dang / dbang thob par bya ba dang / lha yang dag par gzung ba dang / bsnyen pa dang / sta gon la gnas pa dang / bsnyen pa dang / bsgrub pa'i phyir sta gon la gnas pa dang / lha dbang bskur ba
<p>308a.3</p>dang / lha tshim par bya ba dang / lha gzi brjid bskyed pa dang / lha nye bar bya ba dang / bsnyen pa khyad par can dang / rdzas kyi mtshan nyid dang / rdzas yongs su bzung ba dang / /rdzas kyi tshad dang / rdzas gzi brjid bskyed pa dang / rdzas sbyang ba dang / rdzas bsgrub pa'o/ /dkyil
<p>308a.4</p>'khor du bsgrub pa dang / bgegs bzlog pa dang / rdzas kyi dngos grub bdag gis bya ba dang / mtshan ma dang / rdzas mnan pa dang rdzas ma grub pa spogs pa'i tshul dang / rdzas bgo ba dang / rig 'dzin gyi tshul dag gis rgya cher shes par bya ba yin mod kyi/ 'phags pa rab tu grub
<p>308a.5</p>pa las rab tu gsal ba dang / 'dir gzhung mangs pas 'jigs pas nye bar gyur pa tsam las ma brjod do/ /bsgrub par bya ba'i rdzas rnams kyang / /sman dang mtshon cha dang / pags pa dang / gos dang / lha rdzas rnams te/ rgyud rnams las rab tu gsal lo/ /ci ste
<p>308a.6</p>dngos grub ma gyur na/ /zhes bya ba la sogs pa ni go sla'o/ /de ltar 'tsho ba'i rnal 'byor pa rnams la phan pa'i thabs rgyas par bstan nas/ shi ba rnams kyis ji ltar yang dag par rdzogs pa'i sangs rgyas kyis byin gyis brlabs la spyad par 'gyur zhes/ phyogs snga ma rnam par
<p>308a.7</p>rtog pa la/ de nas lha rnams kyi dbang po brgya byin gyis zhes bya ba la sogs pa ni/ shi ba la phan pa'i thabs rgyas par bstan te/ nyon cig ces bya ba'i bar ni zhus pa dang lan te go sla'o/ /de bzhin dkyil 'khor bris nas ni/ /zhes bya ba la sogs pa ni/ sngar slob ma dbang bskur
<p>308b</p>
<p>308b.1</p>ba'i tshul du ma lus par 'dir bya ste/ cung zad du na 'chad par byed pa ltar ro/ /legs par brgyan te rdo rje lcags kyu'i sngags dang phyag rgyas ro'i rnam par shes pa bkug la/ de nas sta gon la gnas pa byas nas dbang bskur bar bya'o/ /de la rdo rje lcags kyu'i sngags dang phyag rgya
<p>308b.2</p>ni/ lag pa gnyis gcig tu sbyar te khu tshur bcangs la mdzub mo bsgreng ste tshigs gsum pa bkug la lhag ma rnams ni gdu bu'i tshul du gnas par bya'o/ /sangs rgyas skyob pa thams cad kyi/ /lcags kyu zhes ni 'dir bshad de/ /byang chub sems dpa' bdag nyid che/ /sa
<p>308b.3</p>bcu dag la gnas pa dang / /sdang bar sems pa gzhan dag kyang / /thams cad rab tu 'gugs par byed/ /ces bya ba ni 'di'i mthu bstan pa ste/ 'di'i sngags ni/ na maHsa man+ta bu d+d+hA nAM a/ sarba tra a pra ti ha ta ta thA ga ta aM ku sha bo d+hi tsa ra ya pa ri pU ri ka swA hA/ zhes pa ste
<p>308b.4</p>lhag ma ni go sla'o/ /de yi gzugs brnyan bri ba'am/ /zhes bya ba la sogs pa ni/ gal te ro med na gzugs brnyan la sogs pa bris la/ de nyid yin par bsams la/ tshul snga ma ltar dbang bskur bar bya'o/ /lhag ma ni go sla'o/ /lha yi gzugs su bstan nas kyang / / 
<p>308b.5</p>zhes bya ba ni/ ro'am gzugs sam ming bris pa de bsnyen pa'am/ sta gon la gnas pa'am/ dbang bskur ba'i dus su lhar bskyed pa'o/ /mchod rten dbus su gzhag par bya/ /zhes bya ba ni ro'am gzugs sam ming bris pa ji lta bar mchod rten gyi dbus su gzhag ste 'di
<p>308b.6</p>ni lha nyid du bya ba'i phyir ro/ /skye bo dmigs pa can dag ni 'di mchod par bya ba ma yin no snyam du sems pa bzlog pa dang / bsod nams khyad par du 'phel bar bya ba'i phyir ro/ /rang gi lha'am lha gzhan gyi/ /snying po snying gar bris nas ni/ /zhes bya ba gsungs te/ rang gi lha
<p>308b.7</p>zhes bya ba ni/ gal te shi ba de la lhag pa'i lha zhig yod la/ de yang slob dpon la sogs pas shes par nus na'o/ /lha gzhan gyis zhes bya ba ni/ gal te shi ba de la lhag pa'i lha med na dang / yod du zin kyang slob dpon la sogs pas shes par mi nus na/ slob
<p>309a</p>
<p>309a.1</p>dpon gyis lhag pa'i lha'am/ bcom ldan 'das thams cad rig pa la sogs pa'i sngags kyi tshogs bri'o/ /yang na ro la tshim par bya ba'i sbyin sreg byas la/ rus pa rnams mchod rten gyi nang du bzhag ste ji ltar byang chub sems dpa' sems
<p>309a.2</p>can chen po'i rus pa bzhin no/ /lha 'dra bar ni sems bskyed de/ /zhes bya ba ni mchod rten nam/ lha'i gzugs kyi nang na gnas pa'i ro la sogs pa de la tha mal pa'i rnam par mi lha'i/ /lha'i rnam pa dang 'dra bar bsams la/ khyim gyi nang du gzhag par bya/ /zhes bya ba ni/ 
<p>309a.3</p>'di rtag tu phyag byas pa la sogs pas bsod nams bsags pa'i gnas su bya ba'i phyir/ khyim mam kun dga'i ra ba la sogs pa mi mang po 'du ba'i gnas su mchod rten la sogs pa de gzhag par bya'o/ /de ltar yang 'phags pa rten cing 'brel par 'byung ba'i mdo las/ spyan
<p>309a.4</p>ras gzigs dbang phyug rigs kyi bu'am/ rigs kyi bu mo dad pa can gang la la zhig gis mi rnams gnas pa'i phyogs su/ mchod rten ni skyu ru ra'i 'bras bu tsam/ srog shing ni kha ba tsam/ gdugs ni ba ku la'i me tog tsam zhig byas la/ rten cing 'brel par 'byung ba'i
<p>309a.5</p>chos kyi dbyings kyi tshigs su bcad pa nang du bcug na tshangs pa'i bsod nams skye bar 'gyur te/ 'di nas shi 'phos shing shi ba'i dus byas nas/ tshangs pa'i 'jig rten du skye bar 'gyur ro/ /de nas shi 'phos te 'chi ba'i dus byas nas/ gnas gtsang ma'i ris kyi lha rnams
<p>309a.6</p>dang skal ba mnyam par skye bar 'gyur ro zhes gsungs so/ /de bzhin du rgyud phyi ma las/ sku gzugs dang / bran khol dang / ming mthun pa dang / gnyen du gyur pa la dbang bskur bar gsungs pa rnams/ 'dir yang drang bar bya'o/ /de yi ming nas smos nas kyang / / 
<p>309a.7</p>zhes bya ba ni mchod rten gyis phan par bya ba ston te/ gro ga'am shog shog la rten cing 'brel par 'byung ba'i gsang sngags/ ye d+harmA he tu pra b+ha wA he tun+te ShAn+ta thA ga to h+ya ba data/ te ShAny+tsa yo ni ro d+ha e waM bA dI ma hA shra maNaHzhes bya ba dang / de'i rjes su/ oM na mo b+ha ga wa te/ sarba durga
<p>309b</p>
<p>309b.1</p>ti pa ri sho d+ha ni rA dzA ya/ ta thA ga tA ya/ ar+ha te samyak+saM bud+d+hA/ tad+ya thA/ oM sho d+ha ne/ sho d+ha ne/ sarba pA paM bi sho d+ha ne/ shud+d+he bi shud+d+he/ sarba karma A wa ra Na bi sho d+ha ne che ge mo'i sarba karma A wa ra Na bi sho d+ha ya swA hA/ zhes bya ba bris la/ mchod rten re re'i nang du
<p>309b.2</p>bcug ste/ srog shing dang gdugs dang bcas pa'i mchod rten slob dpon gyi khru gang yan chad pa'am/ ji ltar nus pa'i tshad can bye ba'i bar du bya'o/ /de nas mjug tu rab tu gnas pa'i cho ga sngon bzhin du byas te/ 'di lta bu'i mchod rten gyi las 'di ni bsod nams tshad med pa dang
<p>309b.3</p>ldan te/ de yang 'phags pa rten cing 'brel par 'byung ba'i mdo las/ ji skad du gsungs pa ni bstan zin la/ 'phags pa dpung bzangs kyis zhus pa las kyang / gtsang zhing dben pa'i sa phyogs rnams su ni/ /'jim pa'am ni bye ma las byas pa'i/ /bde gshegs
<p>309b.4</p>mchod rten rten 'brel snying po can/ /sdig pa sbyang phyir rtag tu gdab par bya/ /zhes gsungs la/ yang de nyid las/ ji ltar sbyin sreg dang ni bzlas brjod kyis/ /gsang sngags bsgrubs kyang dngos grub ma thob na/ /'jim pa las ni mchod rten 'bum gdab
<p>309b.5</p>pa'am/ /yang na chu 'gram bye ma dag la gdab/ /de ni de yi sdig pa srid gzhan la/ /byas pa gang yin de ni zad 'gyur la/ /de ni gsang sngags mthu yis 'di nyid du/ /mthong ba'i chos la bsod nams 'bras bu 'thob/ /ces kyang gsungs so/ /tshig gi don rnams ni
<p>309b.6</p>go sla bas rnam par ma phye'o/ /de yi ming nas brjod nas ni/ /ji skad gsungs pa'i sngags bzlas shing / /'bum phrag stong ngam yang na ni/ /brgya phrag stong du tshang bar ni/ /bye ba snyed du rab bzlas na/ /lha yi gnas su nges par skye/ /zhes bya bas ni bzlas pa'i phan
<p>309b.7</p>gdags pa bstan te/ bzlas pa'i grangs mi 'dra ba gsum bstan pa ni/ shi ba de'i sdig pa che ba dang / bar ma dang / chung ba'i dbang du byas pa'o/ /de la don ni/ dkyil 'khor chen po'am bris sku'i spyan sngar/ bdag gi rnal 'byor ji ltar bstan pa las/ sngar bris
<p>310a</p>
<p>310a.1</p>pa ltar rtsa ba'i sngags bzlas par bya'o/ /de nas mjug tu smon lam rgya chen po dang / gtor ma dang / dge 'dun mnyes par bya ba ste sngar gsungs pa ltar bya ste/ des ni lha'i gnas su nges par skye ba la sogs pa'i yon tan 'thob ste/ gsang sngags
<p>310a.2</p>kyi mthu ni bsam gyis mi khyab pa'i phyir/ 'di las kyang / gsang sngags yon tan sna tshogs bsam mi khyab/ /ces gsungs la/ de bzhin du 'phags pa dpung bzangs kyis zhus pa las kyang / so ga nags me mched pa'i me lce yis/ /ma bsgribs bzhin du tshang tshing
<p>310a.3</p>kun bsregs ltar/ /bzlas brjod me la tshul khrims rlung gis sbar/ /brtson 'grus chen po'i me lces sdig pa bsreg/ /ji ltar gangs la nyi ma'i 'od zer gyis/ /gdungs na gzi brjid mi bzod 'ju ba bzhin/ /tshul khrims nyi ma'i 'od zer bzlas brjod kyis/ / 
<p>310a.4</p>gdungs na sdig pa'i gangs kyang 'ju bar 'gyur/ /mun nag smag la mar me byung ba yis/ /mun nag ma lus sel bar byed pa ltar/ /tshe rabs stong na gnas pa'i sdig pa'i mun/ /bzlas brjod mar mes rab tu sel bar byed/ /ces gsungs te/ de bas na
<p>310a.5</p>gsang sngags kyi mthu'i bye brag bsam gyis mi khyab la/ yid ches par bya ba med pa rnams la ni/ /bde ba gang yang med do zhes gzhan las gsungs pas/ /yid gnyis dang bral bas rtag tu gsang sngags kyi rnal 'byor la brtson par byas te/ bdag dang gzhan gyi don
<p>310a.6</p>yongs su rdzogs par bya'o/ /de ltar dbang bskur ba dang / mchod rten bya ba dang / bzlas pas phan gdags pa rnams ni/ rab tu gsal bar bstan zin na/ sbyin sreg gis phan gdags pa ni ji lta bu zhig /sbyin sreg ni 'dir rnam pa du zhig ces phyogs snga ma
<p>310a.7</p>rnam par rtog pa rnams la/ de yi ming nas brjod nas kyang / /mkhas pas 'bum phrag brgya'am ni/ /zhes bya ba la sogs pas ni/ sbyin sreg ston te/ sngon bzhin du ji ltar rigs pa'i cho gas sa'i tshul gtan la phab ste/ dkyil 'khor lha'i sta gon du gnas pa yang
<p>310b</p>
<p>310b.1</p>sngon bzhin du byas la/ nang dang phyi'i thig kyang sngon bzhin btab pa las/ snying po'i tshad las sor brgyad phyi rol pa'i nang du thab khung bya ba ni/ khru bzhi pa yi tshad du ni/ /cho ga bzhin du khung brkos la/ /zhes bya ste/ rgyar khru bzhi pa zabs su khru do pa'am/ khor yug tu khru bzhi
<p>310b.2</p>pa zabs su khru gang pa'i thab khung bya'o/ /rdo rjes tha ma bskor ba yi/ /zhes bya ba ni/ mu ran gyi phyi rol phyi ma la rdo rje rtse lnga pas bskor la/ nang ma la pad+ma'i phreng bas bskor ba/ 'khor lo dbus su bri bar bya/ /zhes bya ba ni/ thab kyi nang na lhung bzed kyi zhabs lta bur byas pa
<p>310b.3</p>der/ sna tshogs pad+ma 'dab ma brgyad pa'i lte bar zla ba'i steng du 'khor lo rtsibs brgyad bris la/ sdig pa 'joms pa'i sbyin sreg byed na/ rdo rje dang ldan par yang bya ba ste/ dbus sam 'khor lo'i g.yas su'o/ /rang gi sngags kyis btab pa'i shing / /khung bu'i nang du gzhug par bya/ /zhes bya
<p>310b.4</p>ba ni thab kyi 'khor lo'i mtshams nas phyogs bzhir ka ba bzhi mu ran phyi rol ma las khru gang gis mtho bar btsugs la/ de'i steng du shing rlon pa bzhis re'u char byas la/ de'i dbus su yang shing rlon pas bla gab byas te/ de'i steng du 'jim pa bzang pos stug por bdal la/ dbus
<p>310b.5</p>su 'dzag pa'i bu ga dbus nas mtho gang khor yug tu bzhag la/ de'i 'og tu kham pa'i snod bzed par 'dzag pa rnams slar bsreg go/ /de'i steng du shing rnams legs par brtsig ste/ zlum po thags dam pa/ ha cang phra ba dang sbom pa dang / mtho ba dang dma' ba dag ma yin pa/ 
<p>310b.6</p>ro'i tshad las brten te'o/ /shing de dag kyang skya bo med pa dri zhim pa ma rul ba/ rtsa ba'i sngags kyis bsngags pa'i spos chus bsangs pa'o/ /de nas thab khung gi ngos dang ka ba dang / shing rnams kha dog dkar por byug go/ /rigs lnga yi ni phyag rgya rnams/ /ji bzhin pa yi phyogs
<p>310b.7</p>su bri/ /zhes bya ba ni/ snying po mu ran dang bcas pa thab tu byas pa ma gtogs pa/ lhag pa thams cad slob ma dbang bskur ba'i dkyil 'khor sngar bshad pa bzhin du bri bar bya'o/ /cho ga shes pas bris nas kyang / /zhes bya ba ni/ rdul tshon bkye ba khrus byas te'o/ /bya dang
<p>311a</p>
<p>311a.1</p>bum pa gang ba dang / /zhes bya ba la sogs pa ni yo byad dgod pa'o/ /de la bya ba rnams ni rang rang gi mtshan ma dang po dang po'i rtsar gzhag cing / rnam par rgyal ba'i bya ba ni/ lho'i sgo 'gram gang yang rung bar ro/ /las kyi bum pa ni shar sgo'i g.yas 'gram du ste/ 
<p>311a.2</p>'di ni slob ma dbang bskur ba'i dus su yang ngo / /bkang ba'i bum pa ni phyi rol nas sbreng ngo / /lhag ma ni go sla'o/ /ro la sngags kyis btab nas kyang / /zhes bya ba la sogs pa ni go sla ste/ sngags ni 'dir rtsa ba'i sngags nyid do/ /gtsug phud dpung par de bzhin te/ /zhes bya ba
<p>311a.3</p>la sogs pa la/ gtsug phud dang / mgo bo dang / mtshog ma dang / dpung pa g.yas pa dang / snying ga dang / lkog ma dang / kha dang / dpral ba dang / mdzod spu dang / rna ba g.yas pa dang / sna dang / sna rtse dang / rked pa dang / pus mo g.yas pa dang / bol g.yas
<p>311a.4</p>pa dang / mig g.yas pa dang / gsang ba'i gnas te/ gnas bcu bdun po de dag tu ni/ dang po sarba bid bcu bris la/ de'i rjes su rigs lnga'i sngags bri zhing / de'i rjes su rtsa ba'i sngags bris pa'i shog bu bcu bdun gdags so/ /de ltar gzhan du yi ge sngags mchog tu dge
<p>311a.5</p>ba rnams gzhag go zhes bya ba ni/ lte bar shog bu cig la/ oM b+h+ri ta zhes bya ba la sogs pa gsum dang / oM ha na zhes bya ba la sogs pa gsum yi ge go bzlog pa sprad pa bris la gdags shing / mig g.yon pa dang / rna ba g.yon pa dang / dpung pa g.yon pa dang / pus mo
<p>311a.6</p>g.yon pa dang / bol g.yon pa dang / long bu g.yon pa rnams su/ oM kaM ka ni zhes bya ba la sogs pa'i sngags bris pa'i shog bu gdags so/ /de nas shog bu gcig la/ rdo rje gtsug tor dang / tshe dpag tu med pa dang / dang po'i dkyil 'khor las gsungs pa'i
<p>311a.7</p>sngags ma lus pa bris la mgul du btags te/ de dag ni dkyil 'khor 'di'i yan lag yin pas so/ /de nas rdo rje lcags kyu'i sngags dang phyag rgyas ro'i rnam par shes pa bkug la bstims te/ de nas slob dpon la gsol ba gdab pa dang / me tog dor ba sbyin pa dang / 
<p>311b</p>
<p>311b.1</p>dbang ma lus pa bskur ba ste/ 'dir me tog kyang slob dpon la dor la/ sngar sta gon la gnas pa'i dus su byin gyis brlabs pa'i bum pas dbang bskur te/ de nas ro sbyang ba'i dkyil 'khor 'di ni mchod pa gtso bor gyur pa'i dkyil 'khor yin gyi dbang bskur ba gtso bor gyur pa ma
<p>311b.2</p>yin no/ /de nas ngan song sbyong pa'i phyir/ /zhes bya ba la sogs pa ni go sla'o/ /ga pur gur gum la sogs pas/ /zhes bya ba la sogs pas ni bsreg bya dgod pa ste/ 'dir til ni las grub pa'i rdzas te gtsor bya'o/ /yungs kar ni thugs dam bskul ba'i rdzas so/ / 
<p>311b.3</p>lhag ma rnams ni tshim par bya ba'i rdzas so/ /tshig gi don ni go sla'o/ /de nas byin za dge ba rab spar la/ /zhes bya ba ni dge 'dun gyi yog pa'am/ shing dkar po gtsubs pa las byung ba'i me rlung yab kyis sbar ba/ oM badzra dz+wa la hUM zhes zlos shing / rtswa skam po'i phye ma dang lci
<p>311b.4</p>skam gyi phye mas cher spar la yam shing til mar gyis byugs pa la spar te/ bud shing brtsigs pa'i dbus su gzhag go/ /lha yi sbyor ba rab gnas la/ /zhes bya ba ni/ me sbar ma thag tu lhag pa'i lha'i lus su gnas par bya'o/ /blo mchog ldan pa'i mdun du gzugs sogs
<p>311b.5</p>gzhag /ces bya ba ni/ dkyil 'khor chen po'i lha rnams bris pa'am/ lugs ma la sogs pa ste/ 'di yang bsrung ba dang / ting nge 'dzin gsal bar bya ba'i phyir ro/ /me lce stong gis dkrigs shing 'bar ba'i lus/ /zla dkar kun+da'i bzhin la zhi ba'i lus/ / 
<p>311b.6</p>mtha' yas gzugs kyis me bkug la/ /zhes bya ba la sogs pa ni me lha spyan drang pa dang mchod pa ste/ de la mtha' yas pa'i gzugs zhes bya ba ni/ re zhig rnam par snang mdzad mngon par byang chub pa las/ me lha 'di snyed cig gsungs te/ lag na rdo rje gzhan
<p>311b.7</p>yang dus gcig gi tshe na yang / nga byang chub sems dpar gyur te/ byang chub sems dpa'i spyad pa spyod cing tshangs pa'i 'jig rten na 'dug pa dang / tshangs pas nga la/ kye tshangs pa chen po me lha rnam pa du yod par shes par bya zhes dris pa dang / ngas de la 'di skad
<p>312a</p>
<p>312a.1</p>ces smras so/ /me nga rgyal can gang yin pa de ni rang byung ba'o/ /de'i 'og tu tshangs pa'i bu ste/ de la sras skyes pa yin no/ /'jig rten pa'i me pa ba ka /tshangs pa'i bu ni dang po yin/ /de'i bu tshangs pa'i zas de'i yang / /pa ra dwa zhes bya bar bshad/ / 
<p>312a.2</p>de'i bu bi shwa na ra dang / /ha ba na dang bsreg bya len/ /ngos srungs a thar ba ni yi/ /bu yin par ni rgya mtshor grags/ /rlung zhes bya ba'i me de ni/ /mngal du 'jug pa'i cho gar bshad/ /de nas me khrus bya ba la/ /de bzhin ba ba ma nar shes/ /bkra shis zhes bya
<p>312a.3</p>mtshams kyi mtshams/ /bcas pa'i las la phra gal b+ha'o/ /ming 'dogs me ni barbi ba/ /de bzhin dkan dbab pa la gtsang / /shad pa'i zhes bya gtsug phud la/ /brtul zhugs sbyin la kun 'byung ngo / /nyi ma zhes bya phyug byi ba la/ /bag ma len pa sbyor byed bshad/ / 
<p>312a.4</p>a ni yas ni 'khyil ka bsri/ /nye bar 'bral la me nyid do/ /ba ba ka zhes bya ba'i me/ /sna tshogs lha la sbyar bar bshad/ /khyim bdag la ni tshangs pa'i me/ /de bzhin yon dbul ba la shing / /de bzhin phyugs ni bcing ba la/ /a ba ni ka zhes pa'i me/ /lhung
<p>312a.5</p>ba la ni bi bi rtsi/ /btsas byin la ni sa ha sa/ /dus kyi mtshams la ha bir shes/ /de bzhin zla ba gnas la gter/ /mr-i da zhes bya dgang blugs la/ /zhi la da ru nar 'dod do/ /byas mtha' me ni gshin rje'o/ /de bzhin rgyal po stobs sbyin pa'o/ /drag shul spyad
<p>312a.6</p>pa thams cad la/ /khro bo'i me ni rab tu bsgrags/ /'dod las skyed ces bya ba'i me/ /de ni dbang po'i don du bshad/ /nags tshal bsregs la pho nya'i me/ /khong pa'i me ni dza ta ra/ /bzang bar bya ba sha thar bshad/ /rgod pa'i kha ni rgya mtsho na'o/ /zad tshe 'jigs
<p>312a.7</p>pa zhes bya ste/ /dus mtha'i me ni yang dag bsgrags/ /'di ni me rnams 'od bsdus na/ /nges pa khyod la bshad pa ste/ /rig byed thos pa spyod rnams kyis/ /tshangs pa'i bu dag brjod pa yin/ /bzhi bcu rtsa bzhi 'di dag ni/ /de yi tshe na ngas bstan to/ /gsang
<p>312b</p>
<p>312b.1</p>ba'i bdag po de la ni/ /me rnams mtshan nyid mi shes par/ /gang dag sbyin sreg byed pa ni/ /sbyin sreg ma yin legs byas min/ /las kyi 'bras bu'ang yod mi 'gyur/ /ngas byang chub mngon par rdzogs par sangs rgyas nas/ me bcu gnyis bstan te/ de dag kyang gang
<p>312b.2</p>zhe na/ ye shes me ni dang po ste/ /de ni dbang chen zhes su bsgrags/ /kha dog ser po'i mdog can la/ /mdog dang rgyas dang stobs rab ster/ /'bar ba'i phreng can ting 'dzin gnas/ /ye shes rdzogs byed yin zhes bya/ /gnyis pa 'dzin byed ces bya ste/ /ston ka'i
<p>312b.3</p>zla ba'i 'od dang 'dra/ /dpal ldan gos ni dmar po gos/ /bgrang phreng ril ba spyi blugs thogs/ /gsum pa rlung zhes bya ba ste/ /mdog ni gnag la rtsub pa'o/ /bzhi pa dmar po zhes bya ste/ /nub ka'i mtshams kyi dmar thag 'dra/ /lnga pa mi ta zhes bya ba/ /spun
<p>312b.4</p>la kha dog kham pa ste/ /mgrin pa ring zhing gzi brjid che/ /kun la phan ni 'dogs par byed/ /drug pa khro bo zhes bya ste/ /mig yon dud pa'i kha dog 'dra/ /gyen du skra brdzes sgra cher 'byin/ /mche ba bzhi po stobs po che/ /bdun pa lto ba zhes bya ste/ /rnal 'byor kha dog
<p>312b.5</p>kun dang ldan/ /brgyad pa zad pa zhes bya ba/ /glog gi 'od zer 'gyur ba 'dra/ /dgu pa yid las skyes zhes bya/ /sna tshogs gzugs can stobs po che/ /bcu pa 'jig rten 'dzin pa yin/ /sha za me ni de las gzhan/ /rmugs byed ces bya bcu gnyis te/ /sems can
<p>312b.6</p>thams cad rmugs byed pa'o/ /gsang ba'i bdag po las ni de ltar/ mi yi gzugs ni byin rlabs te/ /bdag gi sa yi gzugs dang ni/ /rdzas kyang de yi ngo bor bya/ /'di ni phyi yi sbyin sreg ste/ /dngos grub 'dod pas sbyin sreg bya/ /zhes gsungs te/ de dag re re yang sna tshogs par
<p>312b.7</p>snang bskyed nus pas na/ /mtha' yas pa yi gzugs kyi ma/ /zhes bya ste/ 'dir ni ye shes kyi me'am mr-i ta'i me de bkug la/ mchod pa la sogs pa bya'o/ /til dang yungs kar zhes bya ba la sogs pa ni/ me la sreg rdzas ci rigs dbul ba dang / phyi nas dkyil 'khor la
<p>313a</p>
<p>313a.1</p>yang dbul bya'o/ /me lha la mchod pa sreg rdzas cung zad cig phul nas/ lha rnams spyan drang zhing mchod pa dang / sreg rdzas gsol bar bya ba'i phyir/ /lha rnams mang po zhes bya ba la sogs pa smos te/ lha rnams mang po spyan drangs la/ /zhes bya ba la
<p>313a.2</p>sogs pa'i bshad pa ni/ ji ltar gsungs pa bzhin zhes bya ba la sogs pa'o/ /de ltar yon chab dang / phyi dang gsang ba'i mchod pa byas nas/ sbyin sreg bya ba'i tshad ni ji tsam zhe na/ ji srid mtshan ma shin tu ni/ /'bar ba'i gnas nas skyes 'gyur ba/ /zhes smos te/ shin tu
<p>313a.3</p>'bar ba'i gnas ni me'i dbus so/ /mtshan ma zhe na/ de nas 'di ni nges par yang / /zhes bya ba nas/ skyes pa yin par shes par bya/ /zhes bya ba'i bar du gsungs so/ /me'i mtshan ma de dag ni mdor bstan pa ste/ rgyas pa ni 'phags pa dpung bzangs kyis zhus pa las/ 
<p>313a.4</p>me yi mtshan ma nye bar brtag pa ni/ /me stag du ba me lce sgra rnams las/ /grub pa dang ni ma grub thams cad kyang / /sngags kyis byin rlabs me ni ston par byed/ /du ba med cing gser gyi mdog ltar dwangs/ /rab tu che la me lce g.yas su 'khyil/ /kha dog 'ja' 'dra yang na dkar yang
<p>313a.5</p>rung / /yang na byi ru bcag pa'i kha dog 'dra/ /shin tu zlum pa me lce bkab nas 'phro/ /rab tu 'bar ba'i nyi ma'i 'od zer 'dra/ /dbyibs ni bum pa rgyal mtshan gdugs kyang 'dra/ /dpal be'u dung dang pad+ma blugs gzar 'dra/ /yang na shing rta mchog dang rnga yab 'dra/ /me ri dang 'dra rdza
<p>313a.6</p>rnga gling bu'i sgra/ /du ba me lce dri zhim me stag bzang / /yang na me sbar bar yang 'bar 'gyur na/ /de tshe dngos grub rgya chen thob par 'gyur/ /du ba mang zhing me stag rgod pa dang / /'bar bar dka' zhing cung zad cung zad 'bar/ /me lce rnam par chad cing gzi mdangs med/ /rtsub nag sprin dang
<p>313a.7</p>pA la sha'i mdog /gsal shing 'dra zhing zhib ma'i gzugs kyang 'dra/ /phyugs kyi mgo 'dra sgra yang rab tu rtsub/ /me lce 'phro bas sbyin sreg byed pa tshig /mi ro'i dri nga dngos grub med par ston/ /me yi mtshan ma 'di dag mthong nas ni/ /stobs po che yi mar gyi sbyin sreg bya/ /zhes gsungs par
<p>313b</p>
<p>313b.1</p>sbyar ro/ /sbyin sreg dbul ba'i rim pa bstan pa'i phyir/ /de nas byin za la ni brtag bya ba/ /zhes bya ba la sogs pa smos te/ dang por me'i lha la ci bsreg pa'i rdzas rnams las ci rigs cig go/ /de nas dbus kyi gtso bo nas bzung ste/ rdo rje dril bu'i bar la'o/ /de nas lhag
<p>313b.2</p>pa'i lha la'o/ /de nas byams pa la sogs pa la'o/ /de nas dbang phyug chen po la sogs pa shin tu phyi rol gyi lha rnams la'o/ /de nas yang mchod pa dang bstod pa byas la/ lha rnams gshegs su gsol bar bya'o/ /de nas me'i lha la mchod pa dang bstod pa byas te/ bsreg
<p>313b.3</p>bya lhag ma phul la bzod par gsol ba dang / gsol ba gdab par byas la/ de yang gshegs su gsol te/ 'di ni tshim par bya ba'i sbyin sreg go/ /de lta bu'i sbyin sreg gis ni/ srid pa dang zhi ba la mi gnas pa'i mya ngan las 'das pa brnyes pa thams cad tshim par byas par
<p>313b.4</p>'gyur te/ ji skad du dpal mkha' 'gro ma rdo rje dra ba las gsungs pa/ 'di yis rdo rje can mnyes shing / /ye shes me yang rab mnyes so/ /rgyal ba rtag pa mnyes pa dang / /gser gyi 'od kyang mnyes 'gyur te/ /pad+ma gar dbang mnyes 'gyur zhing / /rta mchog bdag po mnyes par
<p>313b.5</p>'gyur/ /tshangs pa brgya byin dbang phyug che/ /khyab 'jug rlung dang chu chen dang / /'dod pa dang ni chu 'dzin dang / /zla ba nyi ma gza' gzhan dang / /sa dang zhags pa 'dzin pa dang / /lus ngan dang ni ro zan dang / /chos rgyal dang ni klu nyid dang / /dri za lha min mi min dang / /sum cu rtsa
<p>313b.6</p>gsum gnas lha dang / /'og min na ni gnas rnams dang / /rgyal chen ris na gnas rnams dang / /gzhan 'phrul dbang byed pa rnams dang / /'phrul dga' yi ni lha rnams dang / /gtsang ma'i gnas na gnas rnams dang / /'od zer can gyi 'jig rten gyi/ /khams na gnas pa rnams
<p>313b.7</p>nyid de/ /khams can po na gnas nyid dang / /sems can gling bzhir gnas rnams dang / /khams gsum na ni gnas rnams dang / /snod dang sems can 'jig rten dang / /lcug ma sdong po sbur ma sogs/ /sa ga ba la gnas rnams dang / /dri med pha rol son pa dang / /'od 'phro ba la
<p>314a</p>
<p>314a.1</p>gnas pa rnams/ /mi g.yo ba la gnas byas dang / /chos kyi sprin du rjes zhugs dang / /sbyang dka' bar ni song ba dang / /ring du song ba thob pa rnams/ /'od byed pa la nges gnas dang / /mgon po sa bcu'i dbang phyug dang / /rdzogs pa'i sangs
<p>314a.2</p>rgyas nyan thos kyi/ /'phags pa'i gang zag chen po brgyad/ /bse ru lta bu rnams dang ni/ /dmyal ba yi dwags byol song dang / /lha dang lha min mi min rnams/ /sbyin sreg cho gas mgu 'gyur te/ /zhes so/ /de bas na ji ltar bris pa'i dkyil 'khor chen po srid pa dang
<p>314a.3</p>zhi ba'i ngo bo de/ slob dpon gyis me lha'i snying gar bkod de sbyin sreg bya'o/ /de ltar lha rnams tshim par byas nas/ de nas sdig pa gzhom pa'i sbyin sreg bya ba'i phyir/ de nas spyan drangs zhes bya ba la sogs pa smos te/ snga ma'i me lha ni ye shes kyi me lha yin la/ 'dir
<p>314a.4</p>ni rlung gi me yin pas/ /mngon spyod kyi bsreg bya rnams bsdus te/ me'i dbus su rlung gi me spyan drangs te/ sngar bshad pa'i drag po'i yon chab phul la/ drag po'i bsreg bya rgyud 'di nyid kyi mngon spyod kyi sbyin sreg las gsungs pa rnams la/ ci rigs re re bsreg par bya'o/ / 
<p>314a.5</p>'dir pad+ma dkar zhal zhes bya ba ni/ rlung gi me nyid la ma rungs pa grub par 'dod pa dag gi yid du 'ong bas na pad+ma dkar zhal zhes bya'o/ /de nas/ phyag na rdo rje pad+ma zhags pa bsnams/ /zhes bya ba la sogs pa rnams smos te/ me lha'i snying gar spyan drangs pa la snga ma ltar mchod
<p>314a.6</p>pa dang sbyin sreg bya ste/ 'dir sdig mnan cing zhes bya ba ni/ shi ba'i ro sdig pa'i gzugs can bsreg par bya ba ste/ zhabs kyis mnan te sreg par mdzad la/ de bsreg pa nyid kyis shi ba'i sdig pa bsregs pa'o/ /'dir man ngag ni til nag po btags pa las/ sha za lta
<p>314a.7</p>bu'i sdig pa byas la de gtub cing sbyin sreg bya'o/ /de'i snying pos zhes bya ba ni khro bo me'i sngags bskul ba smos pa nyid kyis so/ /ci ste mtshan ma la sogs 'byung / /de bzhin sdig can rgyud ces bya/ /zhes bya ba ni/ mtshan ma mchog byung na/ sdig pa zad par shes par byas la/ 
<p>314b</p>
<p>314b.1</p>mtshan ma ngan pa byung na ni/ sdig can du shes par bya'o/ /ci ste sdig can gcig yin na ni/ /de nas thal bar gyur pa dang zhes bya ba nas/ las rnams thams cad byed par 'gyur/ /zhes bya ba'i bar du sbyar ro/ /sdig pa med par gyur na rus pa rnams sa
<p>314b.2</p>stegs la sogs pa byas pa tsam gyis chog go/ /de ltar na bdag gis sbyin sreg gi skabs 'dir go rims nges par gtsor byas te brjod pa tsam mo/ /da ni sbyin sreg gi cho ga nges pa cung zad brjod de/ thab khung dang bud shing brjod pa dang / dkyil 'khor chen po bri ba dang / 
<p>314b.3</p>khrus kyi bya ba dang / rdzas dgod pa dang / ro byin gyis brlab pa dang / khrus kyi bya ba dang / mig gi rten gzhag pa dang / bsrung ba dang / me sbar ba dang / lha'i rnal 'byor dang / me lha dgug cing rdzas dbul ba dang / lhag pa'i lha bskyed cing spyan drang ba dang / 
<p>314b.4</p>mchod cing sreg rdzas dbul ba dang / bsreg bya'i rim pa dang / lha rnams gshegs par bskul ba dang / ji lta ba bzhin sprul pa'i dkyil 'khor bsdu ba dang / me lha gshegs su gsol ba dang / sdig pa 'joms pa'i sbyin sreg bya ba rnams ni/ 'dir cho ga'i rim pa
<p>314b.5</p>mdor bstan pa ste/ de la thab khung rnams kyang mdor bsdus na gnyis te/ las thams cad pa dang / las so so pa'o/ /de la 'phags pa dpung bzangs la sogs pa'i rjes su 'brangs te las thams cad pa'i thab khung nyid sna tshogs pa yin la/ rgyud phal cher ni zhi ba'i
<p>314b.6</p>thab khung nyid las thams cad pa'i thab khung du gsungs so/ /re zhig rgyud 'dir ni las thams cad pa'i thab khung zhes gsungs pa med kyi/ las bzhi pa'i thab khung so sor gsungs so/ /de la ro yongs su sbyang ba'i thab khung ni zhi ba'i thab khung gsum la sngar bstan pa ltar
<p>314b.7</p>chen po'i tshad du bya'o/ /de nas bstan pa ltar bud shing brtsigs te/ dkyil 'khor chen po sngon bzhin bris la/ khrus sngon bzhin byas te/ de nas g.yas su dgang blugs kyi mar khu dang / til dkar po dang / nas thug dang / 'bras chan dang / 'bras yos dang / 
<p>315a</p>
<p>315a.1</p>ma du ba dang / ba dang ra'i 'o ma dang / 'bras thug po che dang / nas dang / gro dang / mon sran dang / me tog dri zhim po dang / dUr wa dang / ku sha dang / a shwat+tha la sogs pa'i yam shing dam pa zung re dang bcas pa dag thab khung las dpags te/ 
<p>315a.2</p>sor nyi shu rtsa bzhi man chad sor bcu drug man chad dam/ sor brgyad yan chad pa'i lcug ma ma gas shing mi 'khyog pa/ kha brag ma yin pa/ rtse mo'i cha las byung ba/ gzhan las bzang ba/ bca' ba dang / btung ba rab tu bkang ba/ yungs kar dkar po rnams g.yas su
<p>315a.3</p>gzhag ste/ ji skad sgyu 'phrul dra ba las/ /sbyin sreg la dgos g.yas su gzhag /ces gsungs pas so/ /yon chab dang / me tog dang / bdug pa dang / mar me dang / dri dang bshos dang / bzed phor rnams ni g.yon du ste/ de nyid las g.yon du chu'i snod gzhag go zhes
<p>315a.4</p>gsungs so/ /chu'i snod ni yon chab yin pas/ mchod pa'i tshogs gzhan gyis nye bar mtshon pa'o/ /dgang gzar khru re ba dngul lam mchod sbyin gyi shing kha dog dkar po las byas pa yu ba'i rtse mo na rdo rje dang rin po che sor drug pa can rtse mo na rdo rje sor bzhi pa/ de'i rtse mo na sor bzhi gru bzhi pa
<p>315a.5</p>sor gnyis gting du brkos pa/ dbus na rtse mo lnga pa'i rdo rje sor gcig pa'i srid la zheng dang rngams ci rigs su byas pas mtshon pa/ gdong nyid na bcud 'bab pa'i lam mthe'u chung gi zabs kyi srid pa/ mtheb tshigs nub pa'i kha wa can no/ /blugs gzar yu ba sngon bzhin las/ / 
<p>315a.6</p>rtse mo'i dkyus sor gnyis pa'i rgya la/ sor gcig pa'i zabs yod pa pad+ma'i 'dab ma'i dbyibs can/ rtse mo lnga pa'i rdo rje rtse gcig gis dbus nas mtshan pa'o/ /de dag dang rdo rje dril bu dang / dbu rgyan ni mdun du'o/ /de nas sngon bzhin phyogs kyi rgyan dang / steng du bri ba
<p>315a.7</p>dang / 'og tu yang me tog dang 'bru kha dog dkar pos gtor ma dag kyang byas la/ stan bzang po dgod pas ci nas kyang yid nyams dga' ba de ltar byas te/ de nas sngar bshad pa ltar ro byin gyis brlabs te/ ras dkar po la pad+ma 'dab ma brgyad pa dkar po gur kum gyis bris
<p>315b</p>
<p>315b.1</p>la/ de bting ba'i lte bar ro legs par kha shar ram nub bam lhag pa'i lha'i gnas su bltas par gzhag /steng nas kyang ras dkar po la/ pad+ma 'dab ma brgyad pa bris pa'i 'dab ma la/ dpal be'u la sogs pa'i bkra shis kyi mtshan ma bris pas g.yogs la
<p>315b.2</p>gzhag go/ /de nas yang khrus byas la/ rje btsun thams cad rig pa'i bris sku'am/ lugs ma'i dkyil 'khor 'jig rten gsum las rnam par rgyal ba'i gzugs dang bcas par/ me dang du bas mi gnod par sgrub pa po'i mig gis ltar rung ba'i phyogs su gzhag
<p>315b.3</p>go/ /de nas sngar bshad pa'i bsrung ba'i sbyor ba byas la/ gtsub shing las ni byung ba'i me/ /dge ba'i las la rab tu shis/ /zhes bya ba'am/ yang na sngar smos pa lta bu'i snga ma ltar sbyar te/ oM AHhUM zhes brjod nas/ me snod gzhan zhig spros te/ sngar bstan
<p>315b.4</p>pa'i bya ba la sbyar ro/ /de nas hUM bdun zlos shing / mar khu gzar bu chen po gang ba bdun blugs te/ sngar gsungs pa'i mtshan ma brtag pa la sogs pa bya'o/ /de la slob dpon yid rab tu bsdams pas rang gi dam tshig sems dpa'i rnal 'byor gsang ba'i mchod pa
<p>315b.5</p>brjod pa'i bar du byas la/ oM badzra satwa hUM zhes zlos shing / ku sha ma nyams pas me'i steng ngam thab khung nyid g.yogs par bya ste/ ji ltar ku sha'i tshogs tshig pa las/ sdig pa'i tshogs tshig pa'o zhes bram ze rnams rtog pa'i lugs nyid dang mthun par byas pa'o/ / 
<p>315b.6</p>kha cig na re ro yongs su sbyang ba'i sbyin sreg la ni/ ku sha dgram mi dgos so zhes zer ro/ /kha cig na re/ thab khung gi ni g.yas phyogs nas/ /ku sha'i rtswa ni rlon pa dgram/ /rtse mo dag kyang rtsa bas dkri/ /rtsa ba dag kyang rtse mos dkri/ /zhes bye brag med par
<p>315b.7</p>gsungs pas/ dgram pa 'dir yang bya'o zhes zer ro/ /de'i rjes la sgyu 'phrul dra ba las/ me yi phyogs nas bod pa ni/ /gsus po che la mig gsum pa/ /gdong bzhi lag pa bzhi dang ldan/ /'od dmar ral pa'i thor tshugs can/ /me yi dkyil 'khor
<p>316a</p>
<p>316a.1</p>la gnas shing / /las kyi 'od zer rnams kyis brgyan/ /lag pa dang po mchog sbyin la/ /gnyis pa la ni sngags nor phreng / /g.yon pa ril ba spyi blugs te/ /gnyis pa na ni be con nyid/ /mdog dmar rgyan ni med pa la/ /drang srong rnams kyis
<p>316a.2</p>yongs bskor ba/ /'di lta'i gzugs ni bsams nas kyang / /thab kyi dbus su bzhugs su gsol/ /zhes bya ba'am/ yang na rgyud 'di las/ pad+ma dkar po'i zhal 'dra dge /pad+ma nor bu'i ril ba thogs/ /lag na ldan dkar mchog thogs pa/ /pad+ma dkar po'i stan stengs
<p>316a.3</p>'dug /ces pa'i me lha'i lha thams cad kyi dbus su/ yi ge raM dkar po las byung bar bsams pa la/ zhi ba'i mchod yon snying gar bzung ste/ de yang sgyu 'phrul dra ba'i rgyud las/ g.yas pa mi 'jigs mthe bskyod cing / /gsang sngags 'dis ni cho ga bzhin/ /me yi lha
<p>316a.4</p>ni spyan drang ngo / /tshur gshegs tshur gshegs 'byung po che/ /lha yi drang srong bram ze mchog /sreg blugs zhal zas bzhes slad du/ /'di nyid du ni bzhugs su gsol/ /oM ag+na ye A di pyA di bya a bi Sha ma hA shri ye ha bya ka bya ba ha nA ya swA hA/ zhes gsungs
<p>316a.5</p>pa sbyar ro/ /de nas dzaHhUM baM hoHzhes brjod pas ji ltar bskyed pa dang / gnyis su med par byas la/ sgyu 'phrul dra ba las/ lag g.yon rdo rje bzang gtor te/ /mchod yon mchod pa rnam lnga dbul/ /zhes gsungs pa dang / yang de nyid las/ de la sbyin sreg la dgos pa/ / 
<p>316a.6</p>kun la lan gsum sreg blugs dbul/ /de nas 'thor 'thung byas nas su/ /'bar ba'i rnam par 'phrul pa byas/ /zhes gsungs pa dang sbyar te/ de nas me 'bar ba'i rnam par gnas pa'am/ de'i dbyibs ma bor ba'i de'i snying gar dkyil 'khor chen po bskyed la/ mchod pa'i
<p>316a.7</p>cho ga las bstan pa ltar spyan drang zhing bstims te/ phyag rgya bzhis rgyas btab la/ yon chab dang bsang gtor bya ste/ mchod pa brgyad yan lag dang bcas pas mchod la/ sreg rdzas rnams las cung zad cig ma lus par bsregs shing / de nas bstod pa brjod la/ yang
<p>316b</p>
<p>316b.1</p>yon chab la sogs pa phul te/ oM kr-i to ba zhes bya ba la sogs pas gshegs su gsol la bskyed pa'i dkyil 'khor bdag nyid la bsdu'o/ /'dis dbus kyi bdag po ni ro de nyid yin par 'dod do/ /de la mchod pa'i sngags rnams ni bstan zin la/ bsreg bya rnams kyi sngags ni/ 
<p>316b.2</p>oM ag+na ye swA hA/ mar gyi'o/ /oM sarba pA paM da ha na badzrA ya swA hA/ til gyi'o/ /oM badzra puSh+Ta ye swA hA/ 'bras thug po che'i 'o/ /oM badzra bi dza ya swA hA/ 'bras kyi'o/ /oM ma hA be+e gA ya swA hA/ nas kyi'o/ /oM badzra g+hasma ri ye swA hA/ gro'i'o/ /oM ma hA ba la ya swA hA/ 
<p>316b.3</p>mon sran gyi'o/ /oM badzra A yu She swA hA/ rtswa dUr wa'i 'o/ /oM a pra ti ha ta badzrA ya swA hA/ rtswa ku sha'i 'o/ /oM badzra ya dz+nyA ya swA hA/ shing u dum+WA ra'i 'o/ /oM bod+hi br-ik+ShA ya swA hA/ byang chub kyi shing gi'o/ /oM badzra la dA ya swA hA/ shing p+lag sha'i'o/ /oM badzra ku be+e rA ya swA hA/ 
<p>316b.4</p>shing a mra'i'o/ /yungs kar la ni rtsa ba'i sngags dang / ngan 'gro gsum bcas pa'i sngags dang / til gyi sngags rnams bzlas te/ mjug rnams su gsol ba gdab cing bsreg go/ /rdzas gang la rang gi sngags med pa der ni/ til gyi sngags sam bdag po'i sngags
<p>316b.5</p>kyis bsreg go/ /rdzas rnams kyi rim pa yang / sngar rdzas nyid ji ltar smos pa nas rim pas so/ /de la yon chab ni mdun du'o/ /me tog ni dbu la'o/ /bshos dang / mar khu dang / zho la sogs pa ni zhal cung zad gdangs par te/ drag shul spyad pa la ni/ shin tu
<p>316b.6</p>gdangs par ro/ /mar me dang bdug pa mdun du'o/ /dri ni thugs kar ro/ /yam shing ni 'od kyi dkyil 'khor la'o/ /'bras la sogs pa ni phyag tu dbul lo/ /de dag kyang dang po ni me'i lha la'o/ /de nas khro bo'i rdo rje la ste/ gang gis me la sogs pa srung ba'i las
<p>316b.7</p>byed pa dkyil 'khor chen po'i byang na gnas pa'o/ /de gnyis la ni gsum gsum mo/ /de nas dkon mchog gsum la'o/ /de nas sngon bzhin no/ /de nas rje btsun ngan song sbyong ba la brgya rtsa brgyad do/ /de nas ni sngon bzhin no/ /sngags rnams ni sngar bstan pa rnams
<p>317a</p>
<p>317a.1</p>bskul ba smos par bya'o/ /kha cig na re sngags rnams ni rang rang gi rtsa ba'i sngags kyis bya'o zhes zer ro/ /'dir me'i lhas blangs pa thams cad tshim par 'gyur te/ me ni lha thams cad kyi zhal nas/ 'byung po thams cad kyi kha'i sgo'o zhes grags la/ sgyu
<p>317a.2</p>'phrul dra ba las kyang / sbyin sreg de nyid la gnas pa'i/ /me ni lha rnams zhal yin pas/ /sna tshogs las ni grub byed pa'i/ /sbyin sreg las ni rab tu bshad/ /sbyin sreg gis ni lha rnams tshim/ /tshim par 'gyur na dngos grub ster/ /gsang sngags lhag chad gang yin
<p>317a.3</p>dang / /thams cad sbyin sreg dag gis bskangs/ /de phyir sku gsum mkhas mchog gis/ /sbyin sreg rab tu bsngags par mdzad/ /ces gsungs so/ /sbyin sreg thams cad la yang pus mo gnyis cung zad bgrad pa'i bar las ma 'das par rdzas bsreg cing / dgang
<p>317a.4</p>gzar dang blugs gzar med na/ dgang blugs ni khyor bas byas la/ rdzas lhag ma rnams ni pho tshums kyis dbul zhing / mjug tu me'i las kyi rjes su mthun pa'i chus zhi bar bya'o/ /de nas mjug tu me lha slar lha'i dbyibs thob pa la mchod pa dang / bsreg bya cung zad lhag pa
<p>317a.5</p>rnams phul te/ mnyam med mi g.yo zhes bya ba la sogs pa'am/ yang na/ me lha'i rgyal po bram ze rdo rje che/ /'bar ba'i 'phreng 'khrug drang srong tshogs kyis bskor/ /sna tshogs gzugs mnga' las kun sbyong bar mdzad/ /thub mchog mthu chen drang srong mchog khyod 'dud/ / 
<p>317a.6</p>gsus che spyan gsum tshad med bzhi yi zhal/ /'od dmar 'bar ba'i me tshogs dbus na bzhugs/ /ral pa'i thor tshugs che bsgyings bka' thub drag /lus kyi rgyan yang dga' byed srad bu thogs/ /bum pa bgrang phreng dam pa sbyin pa dang / /dbyi gu gsum thogs me yi dngos grub
<p>317a.7</p>sbyin/ /'jig rten skyong ba'i nang na lha khyod 'phags/ /khyod ni 'phags dang 'byung po mang tshim byed/ /phyi rol lus kyi gtsug lag don ldan pa/ /drang srong mchog khyed der ni mngon sum ste/ de'i phyir de dag rnams la'ang 'bras bu stsol/ /dngos grub kun sbyin khyod 'dir bdag
<p>317b</p>
<p>317b.1</p>gis bstod/ /ces bya bas bstod la/ snga ma ltar gshegs su gsol te/ ji ltar bskyed pa ni rang gi byang chub sems su bsdu'o/ /de nas de ma thag tu g.yas su dgod par bya ba rnams ni g.yon du yin la/ g.yon du dgod par bya ba rnams ni g.yas su dgod pa'i tshul gyis so/ / 
<p>317b.2</p>drag po spyad pa'i yon chab dang / mchod pa lnga dang / bsreg bya rnams rgyud 'di las grags pa sngags snga ma rnams nyid las thams cad pa la che ge mo'i pA pa gra ha na sha ya phaT ces bskul bas bsregs te/ 'dir ni dngos por rlung gi me la bsreg bya phul la/ de'i snying gar phyag na
<p>317b.3</p>rdo rje khams gsum las rnam par rgyal ba drag po sngon bshad pa las/ phyag bzhi pa g.yas g.yon dang po ni hUM gi phyag rgyas rdo rje dang dril bu 'dzin pa/ tha ma gnyis na pad+ma dmar po dang / zhags pa dang bcas pa'i sdigs mdzub can/ ro'i sdig pa brdzis pa/ khro bo'i rgyan ma
<p>317b.4</p>lus pas brgyan pa'i yi ge hUM dang / rdo rje rtse lnga pa las bskyed pa sngon bzhin du de dang 'dra ba spyan drang ba la sogs pa byas la mchod pa dang / sbyin sreg drag por spyad pa bya ste/ bdag nyid kyang de dang 'dra bar yud tsam gyis bskyed pas so/ /kha cig na re 'dir mchod yon la sogs
<p>317b.5</p>pas pad+ma dkar zhal mchod ces gsungs pas/ 'dir yang zhi ba'i sbyin sreg nyid bya'o zhes zer ro/ /de nas mtho ris thob par shes nas 'chad par byed pa ltar las rnam pa bzhi'i sbyin sreg bya ste/ rgyud las rab tu gsal bar ma phye'o/ /phyi rol gyi sbyin sreg la mi mos pa'am/ mi
<p>317b.6</p>nus pa dag la nang gi sbyin sreg kyang gsungs te/ gzhan yang nang gi sbyin sreg ni/ /las dang tshe dag dgag pa ste/ /de ni yid kyis shes par bya/ /gzugs dang sgra la sogs pa spangs/ /mig dang rna ba sna dang lce dang lus rnams ni/ /yid las skyes pa sems kyi rgyal po la
<p>317b.7</p>gnas te/ /kun du rtog pas skyes pa 'di dag kyang / /byang chub sems dang yul dang mig la sogs pa dang / /rlung gi me yang 'phro ba med pa yi/ /shes rab kyis ni de bkag ste/ /yid kyis me la sbyin sreg bya'o/ /de ni nang gi sbyin sreg ces/ /nges pas khyod la bstan pa yin/ / 
<p>318a</p>
<p>318a.1</p>zhes so/ /yang na med par gyur kyang rung / /zlos shing bsgom pa'i tshul gyis ni/ /ming tsam legs par bris nas kyang / /mchod rten phreng bar bya ba dang / /zhes bya ba ni ro med par gyur kyang / bzlas pa dang mchod rten gyi bya ba sngon bzhin du bya'o zhes bya ba'o/ /yang
<p>318a.2</p>na gzugs su bris nas kyang / /sbyin sreg mngon par dbang bskur na/ /zhes bya ba ni/ ro med par gyur kyang / dbang bskur ba dang / sbyin sreg rnam pa drug ni bya zhing / de yang ming tsam bri ba ma yin gyi/ gzugs brnyan bris la bya'o/ /de dag 'bras bu chen por bstan pa'i phyir/ 
<p>318a.3</p>gdon mi za bar bde 'gror skye/ /zhes bya ba smos te/ cho ga bzhi char gyi yon tan du sbyar ro/ /thal ba yungs kar phye ma sogs/ /zhes bya ba la sogs pa ni bzlas pa'i rdzas chur dor ba'i cho ga ston te/ rgya mtshor 'bab pa'i chu klung ni/ 'dzam bu'i gling 'di na chu klung stong phrag phyed dang
<p>318a.4</p>gsum yod de zhes 'phags pa sdong po bkod pa las gsungs la/ de dag ni klu'i rgyal po ma dros pa'i smon lam gyis byin gyis brlabs pa'i phyir/ klung gang dag rgyu mtshor mi 'bab cing / dug can dang / char pa'i chu las byung ba rnams las khyad par du 'phags pa dang / 'gro ba
<p>318a.5</p>mang po'i don du gyur pa'i phyir de kho na bsngags so/ /lhag ma ni go sla'o/ /de ltar na ni sdig can yang / /zhes bya ba la sogs pa ni/ de'i 'bras bu bstan te go sla'o/ /dge ba'i rtsa ba ma bskyed la/ /zhes bya ba ni/ cung zad kyang dge ba'i las la mos pa ma byas pa'o/ /med
<p>318a.6</p>par lta ba gang yin dang / /zhes bya ba ni 'jig rten rgyang 'phen par khas len pa rnams te/ las med thar pa med kyang rung / /gzhung ngan rgyang 'phen pa yi gzhung / /zhes ji skad bshad pa'o/ /byang chub lam las rnam log dang / /zhes bya ba ni/ gang gis byang chub sems bskyed
<p>318a.7</p>nas/ /yang der slar yang btang ba ste/ /mi gang byang chub sems gtang yang / /de dag thar bar mdzad pa ni/ /las tshul bsam gyis mi khyab phyir/ /thams cad mkhyen pa kho nas mkhyen/ /zhes bya ba dang / sems bskyed de ni phas pham pas kyang shin tu lci/ /zhes ji skad
<p>318b</p>
<p>318b.1</p>gsungs pa lta bu'o/ /bstan la zhe sdang gnod byed dang / /zhes bya ba ni/ dam pa'i chos kyi stegs 'jig pa ste/ glegs bam chud gson pa dang / chos smra ba la gnod par byed cing 'gal ba dang / chos kyi bar chad byed pa ste/ ji skad du/ mi gang chos kyi stegs 'jig
<p>318b.2</p>cing / /yang dag ma yin lam smra ba/ /mi de dag ni spu gri'i so/ /gtams pa'i lam du 'gro ba yin/ /zhes bshad pa lta bu'o/ /sdig pa'i rang bzhin ma mthong ba/ /zhes bya ba ni/ mi dge ba bcu'i las kyi lam dang / mtshams med pa lnga la sogs pa la yang 'jigs par
<p>318b.3</p>mi lta ba'i rjes su dpyad pa'o/ /pha dang ma la snying ring zhing / /zhes bya ba ni/ pha ma la sems byams pas brlan par ma gyur cing / brlang ba'i sems yod pa ste/ 'di dag ni phan 'dogs pas zhing dam pa mthong ba'i chos la myong bar 'gyur ba'i las kyi 'bras bu 'byin pa ste/ 
<p>318b.4</p>khye'u bu mo mdza' bo'i gtam las shes par bya'o/ /gzhan yang 'phags pa bad sa'i rgyal po 'char byed kyis zhus pa zhes bya ba'i theg pa chen po'i mdo las kyang / gang dag pha ma rgas pa gso bar byed pa ni/ /de dag rtag tu bde zhing yid kyang bde 'gyur la/ /'di la lha dang bcas
<p>318b.5</p>pa dang ni dbang po dang / /de bzhin tshangs par bcas pa'i rigs su 'gyur/ /gang dag pha ma rgas pa gso bar byed pa ni/ /de dag song nas phyir 'ong ba yang 'grub 'gyur zhing / /rgya mtsho chen po nas kyang bde zhing legs 'ongs te/ /de ltar byed pa dag ni rab mchog rnyed pa yin/ / 
<p>318b.6</p>gang dag pha ma rgan rgon gso bar byed pa ni/ /tshong pa de dag yon tan kun gyi gtsor 'gyur zhing / /de bzhin zhing las 'bras mchog rnams 'byung ste/ /bsod nams bgrang don brjod par mi nus so/ /gang dag pha ma rgas pa gso bar byed pa ni/ /de dag khur rnams khyer bar byed
<p>318b.7</p>pa'i rnga mo rnams dang yang / /yang na glang dang bong bu dag tu'ang mi 'gyur te/ /mi rnams de dag spu gris so la brdzi mi 'gyur/ /gang dag pha ma rgas pa gso bar byed pa ni/ /de dag chu bo rab med dang ni me mur dang / /spu gri'i so dang ldan pa las kyang mi rgal te/ /de dag zangs khu bskol
<p>319a</p>
<p>319a.1</p>ba 'thung bar yang mi 'gyur/ /gang dag pha ma rgas pa gso bar byed pa ni/ /de dag nor dang 'bru ni mi nyung ba dag dang / /chung ma bu dang bu mo dam pa dag dang yang / /bai DUr+ya dang rin chen sa le sbram yang rnyed/ /gang dag pha ma rgas pa gso bar byed pa ni/ /de dag rab 'phrul
<p>319a.2</p>lha yi pho brang dag dang ni/ /rtsub 'gyur dang ni 'dras pa'i tshal yang mthong 'gyur te/ /lha rnams du mas rtag tu mdun du bdar bar 'gyur/ /mi yi gtso bor gyur cing lha yi lhar gyur pa/ /thub pa chen po 'di 'dra'i gsung ni thos 'gyur na/ /rgas shing dbang po shin tu nyam chung 'gyur ba
<p>319a.3</p>yi/ /pha ma sbyin gnas dam pa su zhig gso mi byed/ /ces gsungs pas/ 'di dag ni 'bras bu 'di lta bu 'byin pa la snying ring bar gyur na rab tu 'jigs su rung bas so/ /byang chub sems la brten pa dang / /'dod chags bral ba bsad pa rnams/ /zhes bya ba ni/ mtshams med
<p>319a.4</p>pa dang nye bar mchod rten 'jig pa dang / dgra bcom pa sun par byed pa dang / dge 'dun 'du ba'i sgo 'phrog par byed pa rnams mtshon pa'o/ /de lta bu dag thabs 'di rnams med na mi thar ro zhes ston par bzhed nas/ ci ste lha rnams med 'gyur tam/ /zhes bya ba la sogs pa gsungs te/ 
<p>319a.5</p>lha rnams 'jig rten pa dbang po la sogs pa ste/ de dag kyang yongs su 'dren pa yin pa'i phyir/ sangs rgyas dge 'dun chos de bzhin/ /zhes bya ba ni skyabs dam pa'o/ /sngags dang phyag rgya'i tshogs la sogs/ /zhes bya ba la sogs pa smos pa ni/ gtor ma dang sbyin sreg dang / 
<p>319a.6</p>dbang dang dam tshig dang / ting nge 'dzin la sogs pa bsdu'o/ /shes rab thabs rnams med na ni/ /zhes bya ba ni/ stong pa nyid snying rje'i snying po can gyis bsdus pa/ byang chub kyi sems spros pa dang bcas pa dang / spros pa med pa ste/ ji skad du/ dpal gsang ba 'dus pa las/ 
<p>319a.7</p>thabs ni dngos po'i mtshan nyid de/ /shes rab ces bya dngos po med/ /zhes gsungs pa lta bu'o/ /de dag la tshig rkang dang po gnyis kyis ni/ rten gyi stobs kyis sdig pa 'byang bar bstan to/ /tshig rkang tha ma gnyis kyis ni/ gnyen po kun du spyod pas sdig pa 'byang bar bstan to/ / 
<p>319b</p>
<p>319b.1</p>rnam par sun 'byin pa kun du spyod pa dang / sdom pa'i stobs dag kyang 'dir sogs/ zhes bya ba'i sgras bsdus pa'am/ thabs dang shes rab gnyis kyis bsdus pa'o/ /yang na 'dir gsang sngags kyis bdag nyid che ba bstan pa'i phyir/ rdo rje slob dpon gyi thabs mkhas pa'i che ba'i
<p>319b.2</p>stobs nyid kyis thar pa thob par ston pas na yan lag gnyis smos te/ lha'i bu nor bu dri ma med pa nyid lta bu'o/ /de ltar dge slong dag las byas pa ni chud mi za la/ ma byas pa ni phrad pa med do zhes gsungs pa dang / 'gro ba rnams ni rang gi las kyi 'bras bu'i bgo skal la spyod pa'o zhes
<p>319b.3</p>gsungs pa 'di ji ltar drang zhe na/ 'di la gnod pa med de/ ji ltar pad+ma kha bye ba ni/ nyi ma'i 'od kyis phye ba na rang bye ba ma yin pa ltar kha cig gzhan gyi rkyen gyis bde ba dang sdug bsngal bar 'gyur ba yang yod la/ gal te rang gis byas pa kho na la rag las na/ sangs rgyas kyis
<p>319b.4</p>kyang ji ltar phan pa mdzad par 'gyur/ de'i phyir/ chos kun tha dad rjes su 'jug /chos kun phan tshun rjes su 'jug /chos kun rjes su zhugs pa ste/ /mtha' bral rjes su 'gro ba'o/ /zhes gsungs te/ ji ltar lcags g.yo ba rang gi byed pa ma yin gyis/ /khab len
<p>319b.5</p>gyis byed pa dang / shing tshig pa me yis byed pa lta bu chos rnams kyi chos nyid de/ chos nyid ces bya ba yang / dngos po rnams kyi mthu dang / rang bzhin rang dang po nas grub pa med/ rgyu dang rkyen gzhan gyis byas pa ma yin te/ dngos po rnams ni 'di ltar nges la/ de la yang dpyad na
<p>319b.6</p>snying po'i bag phra rab tsam yang med pas/ kun rdzob dang don dam pa gnyi gar/ ji ltar yang dngos po rnams kyi chos nyid la dpyad du med na/ byis pa rnams log par dpyod pa tsam sel ba dpyod pa mkhas pa dag byed par zad do/ /'on kyang byis pa dag rang gis ri mo bris pas rang skrag pa
<p>319b.7</p>ltar rang gis byas pa la rang spyod par 'dod pas de ltar grub pa phal che bas/ las bdag gis bya ba gtsor gsungs so/ /rigs par na rkyen nyid mthu can yin gyi/ las ma yin te de na brten par gnas pa'i las 'ga' yang med de mun pa la snang ba dang / mar me la chu'i thigs pa
<p>320a</p>
<p>320a.1</p>bzhin no/ /thub pa'i dbang po rnams kyang chos nyid thob pa la byin gyi rlabs 'jug cing gzhan du ma yin te/ khab len gyi mthu'i chos nyid lcags kyis thob kyi nor bu dang / zangs la sogs pas mi thob pa bzhin no/ /de'i phyir 'di chos nyid kyis snod du 'gyur ba
<p>320a.2</p>kha cig la gzhan gyis byas pa gzhan la 'byor pa 'di ni chos nyid kho na yin pas gzhan du drang bar mi bya'o/ /de nas brgya byin zhes bya ba la sogs pa ni go sla'o/ /bder gshegs 'dra bar skyes zhes bya ba ni/ byang chub sems dpa'i sa'i rim par gnas pas byang chub chen po las phyir mi
<p>320a.3</p>ldog par 'dra ba ste/ nges par drod la sogs pa thob par ston pa mthong ba las rjes su dpag par nus pa'i phyir ro/ /ci skal ba du ma la sogs pas sam zhe na ma yin te/ tshe 'di nyid la zhes gsungs te/ lha dang mi'i tshe gcig po de nyid ma zad par zhes bya ba'am ngan 'gro dang de dang 'dra
<p>320a.4</p>ba'i tshe mang zhig myong bar byas pa las tshe 'di nyid la grol ba ste/ gsang sngags rnams kyi 'bras bu ni mthong ba'i chos kho na la 'bras bu 'byin par 'dod kyi/ lan grangs gzhan la sogs pa ni rab tu dman pa'i sgrub pa por zad do/ /ji skad du 'phags pa kun nas sgor 'jug pa'i
<p>320a.5</p>'od zer gtsug tor dri ma med par snang ba/ de bzhin gshegs pa thams cad kyi snying po dam tshig la rnam par lta ba zhes bya ba'i mdo las/ kye ma sangs rgyas/ kye ma chos/ kye ma dge 'dun/ kye ma rigs sngags/ 'bras bu 'phral du ston pa/ bcom ldan 'das de bzhin
<p>320a.6</p>gshegs pa shAkya thub pa/ thugs rje mchog tu che ba yid bzhin gyi nor bu lta bu de la phyag 'tshal lo zhes gsungs la/ 'di nyid las kyang 'og nyid nas/ /gsang sngags lta bu'i 'dren pa med/ /ces gsungs so/ /de nas dbang por bcas pa yis/ /grags chen lha
<p>320a.7</p>rnams gang byed cing / /zhes bya ba ni/ brgya byin ni mngon par shes pa lnga dang bcas pas/ lha'i bu de thar bar shes nas/ sangs rgyas la mchod pa bya ba'i phyir 'ongs par bstan pa'o/ /tshe 'di nyid la zhes pa la sogs pa ni/ nor bu dri ma med pa mchod pa ste/ go sla bas rnam par ma
<p>320b</p>
<p>320b.1</p>phye'o/ /gang dag bsdus pa'i don dang mi 'dra bar bshad pa'am 'chad par byed pa ni gang yang rung ba'i nye bar bstan par shes par gyis shig /rtsa ba'i rgyud kyi snying po rgya cher bshad pa rdzogs so// //de ltar rtsa ba'i rgyud bstan nas/ da ni de nas bcom ldan 'das zhes bya ba la
<p>320b.2</p>sogs pas rgyud phyi ma ston te/ 'dir 'chad pa po ni phyag na rdo rje yin la/ ston pa dang rgyud kyi bdag po ni sngon bzhin no/ /kha cig na re rgyud phyi ma dang de'i phyi ma'i bdag po ni phyag na rdo rje'o zhes zer zhing / de nyid kyis na rgyud yongs su rdzogs par nye ba na/ phyag na rdo rje rgyud kyi bdag po
<p>320b.3</p>la bstod pa'o zhes kyang zer ro/ /dkyil 'khor gyi bdag po rnams ni gsal bar zad do/ /de la de nas zhes bya ba ni/ rtsa ba'i rgyud bshad ma thag tu'o/ /bcom ldan 'das zhes bya ba ni sngar bshad pa bzhin no/ /byang chub sems dpa' zhes bya ba ni/ bdud rtsi thob phyir lam ni
<p>320b.4</p>'di ma yin/ /lam ngan 'ongs la lam la mnos shig ces/ /lta ngan sems can mthong nas go 'byed de/ /rgyu des byang chub sems dpa' zhes bshad do/ /zhes bya ba'i tshul gyis so/ /de dag nyid nyan thos la sogs pas dmigs pa la sogs pa che bas na/ sems
<p>320b.5</p>dpa' chen po zhes bya'o/ /'di'i phyag na rdo rje mnga' bas phyag na rdo rje ste/ des rtsa ba'i rgyud las ltos pa'i brtag pa'i phyi ma 'di bstan te bshad pa'o/ /de yang rang gi mthus ma yin pas na/ bcom ldan 'das kyi mthu zhes smos te/ byin gyi rlabs kyis so/ /de ltar yang tshul
<p>320b.6</p>gcig tu bstan pa'i mdo las/ bcom ldan 'das byang chub sems dpa' rnams ni/ gang ci smra ci sems rjes su ci 'dra yang / de thams cad ni de bzhin gshegs pa'i mthu'o zhes gsungs so/ /de 'dir brtag pa phyi ma zhes bya ba ni mdor bsdus pa dang / yongs su rdzogs par byed
<p>320b.7</p>pa'i rtog pa yin la/ de gnyi ga'i lha rnams kyi dbyibs dang / kha dog dang / gnas nges pa dang / dbang bskur ba dang / dkyil 'khor dang / dngos grub dang / sbyin sreg la sogs pa rnams ni bdag gis dus gcig tu bshad zin la/ gzhung rnam par dbye ba yang bdag gis bsdu
<p>321a</p>
<p>321a.1</p>ba'i don gyi skabs nyid du dpyad zin te/ da ni tshig gi don tsam las ma lus la/ tshig gi don yang go sla bas mi brjod de/ de bas man ngag gi gnas 'ga' zhig las brjod du med do/ /de phyir blo'i nor can rnams kyis sngar bstan pa'i don nyid drangs te cho ga zhib
<p>321a.2</p>mo phyi ma gnyis su sbyar la/ blo dang mi ldan pa dag la ni ji tsam du ngag la sogs pa sbyar kyang de dag gi blo'i pad+ma rgyas par mi 'gyur te/ ji skad du/ 'phags pa nA gA rdzu na'i zhal snga nas/ /gang la rang gi shes rab med/ /de la bstan bcos kyis ci bya/ /mig gnyis med par gyur
<p>321a.3</p>pa las/ /me long dgos pa ci zhig yod/ /ces gsungs pa bzhin no/ /oM sarba pA paM da ha na hUM phaT/ ces bya ba la sogs pa la/ sngags dang po dgu ni rje btsun shAkya tog la sogs pa dgu'i rim bzhin no/ /de nas gsum ni sku la sogs pa'i gsum gyi sngags
<p>321a.4</p>so/ /de nas gsum ni ro'i ngan 'gro dgag pa dang / slob ma sdig pa can ma phebs pa'i sdig pa gzhig pa'o/ /de nas ni mchod pa dang sgo skyong gi sngags so/ /de nas dkyil 'khor bshad de zhes bya ba nas/ mchod pa byas nas zhes bya ba'i bar du yang go sla'o/ /de bzhin du
<p>321a.5</p>bcug ste/ dbang bskur na zhes bya ba ni rtsa ba'i rgyud la ltos par bstan to/ /ngan song thams cad rnam grol te/ bde 'gro mtho ris 'jig rten dang / /zhes bya ba ni go sla ste/ skye bar 'gyur ro zhes sbyar ro/ /gong nas gong du sa rnams su yang skye bar 'gyur ro zhes bya ba ni/ dngos
<p>321a.6</p>grub phra mo la brten nas ni/ dngos grub chen po thob cing / de nas ni sa rab tu dga' ba nas bcu gcig pa'i bar du rim gyis 'thob ste/ ji skad du/ gcig pu dpa' bo grub pa las/ /gang tshe dngos grub phra grub pas/ /sngags pa'i lus ni dag pa ni/ /snod du 'gyur ba'i lus la ni/ / 
<p>321a.7</p>dngos grub chen po rab tu skye/ /'di yis sa la sogs 'thob pa/ /rim pa 'di yis skyed byed de/ /sngags pas yid bzhin nor bu ltar/ /rtag tu sems can don byed do/ /zhes gsungs so/ /lhag ma ni go sla'o/ /brtag pa gzhan gyi tshogs kyang thams cad bsgrub par bya'o zhes
<p>321b</p>
<p>321b.1</p>bya ba ni rgyud 'dir ma gsungs pa/ bya ba dang rnal 'byor gyi rgyud gzhan du gsungs pa'i las rab 'byams de dag kyang rang gi lha'i sbyor bas 'grub par 'gyur te/ ji skad du/ gang zhig du ni rang nyid kyis/ /las kyi cho ga rnam med pa/ /der ni spyi rgyud las grags pa'i/ /cho ga mkhas pas shes
<p>321b.2</p>par bya/ /zhes gsungs pas so/ /lha dang zhes bya ba la sogs pa ni go sla'o/ /byin gyis brlabs zhes bya ba ni gdul bya 'byung bar 'gyur ba rnams la gdams pa'i phyir ro/ /mnyam par bzhag pas zhes bya ba la sogs pa la/ 'dir phyag rgya dang po gsum ni/ sngar sku la sogs pa'i
<p>321b.3</p>sngags gsungs pa dang sbyar ro/ /de nas ni rtsa ba'i dkyil 'khor gyi bdag po'i'o/ /de nas ni sems ma rdo rje ma'i ste 'jug pa'i'o/ /de nas ni shAkya'i tog gi'o/ /de nas ni shAkya thub pa dang phyag na rdo rje'i'o/ /de nas ni rgyud kyi bdag po'i'o/ /de nas ni rin chen dpal gyi'o/ /de nas
<p>321b.4</p>ni dkyil 'khor gnyis par bzhugs pa'i shAkya thub pa'i ste/ 'di nyid ngan 'gro dgag pa'i sdig pa gzhom pa la sbyar ro/ /de nas ni bsrung ma la sogs pa las thams cad pa'i ste/ kha cig ni 'di nyid me tog rgyas pa'i yin no zhes zer ro/ /de nas bzhi ni rtsa ba'i dkyil 'khor gyi yo byad
<p>321b.5</p>do/ /de nas dgu ni go bar zad do/ /de nas me tog rgyas pa'i ste/ kha cig na re de nyid shAkya thub pa'i zhes zer ro/ /lhag ma rnams ni go sla'o/ /'jig rten gsum las rnam par rgyal ba'i gzugs su bri'o zhes bya ba ni 'ga' zhig de la mos pa la dgongs te/ de bas na bdag nyid gang
<p>321b.6</p>la dad cing me tog lhung ba de nyid bri ba'o/ /dbus kyi bdag po la me tog lhung ba'am/ dkyil 'khor la mos pa'i dbang du byas te/ dkyil 'khor gyi tshul du bris la zhes gsungs so/ /lhag ma ni go bar sla'o/ /dkyil 'khor dang po'i 'grel pa'o// //da ni de nas brgya byin dang / / 
<p>321b.7</p>zhes bya ba la sogs pa tshe dpag du med pa'i dkyil 'khor ston te/ de nas zhes bya ba la sogs pa ni go sla'o/ /ko Ta k+Sha/ ko ta pa/ kot+ta/ ko tash+tsa/ ko Ta ka ra/ ko la k+Sha/ ko la pa/ ko la/ ko la bash+tsa/ ko la swA hA/ i ti zhes bya ba la/ tshig 'di dag gi don ci zhe na/ ngag 'di ni gnod sbyin
<p>322a</p>
<p>322a.1</p>rnams kyi yin pas/ mi rnams kyis rab tu rig pa dka' ste/ ji skad du rgyal ba skyed ma las/ kye ma gnod sbyin rnams kyis brjod pa dang / skad dang sgra ni shes par rung gi /'phags pa rab 'byor 'di shes rab kyi pha rol tu phyin pa ston pa ni shes par mi rung ngo zhes
<p>322a.2</p>gsungs so/ /ci'i phyir lha de dag rang skad legs par sbyar ba bzhag ste/ gnod sbyin gyi ngag gis stod par byed ce na/ bcom ldan 'das 'di ni lcang lo can du gnod sbyin gyi nang du 'khrungs pas de dag gi de nyid las de nyid gyi gsung du bstod pa ste/ ji skad du/ gnod sbyin bdag po nyi ma
<p>322a.3</p>stong gi gzi/ /zhes gsungs pa lta bu'o/ /de la tshig 'di dag gis ni/ bcom ldan 'das de sa bcu la shin tu sbyangs pas/ sa yongs su rdzogs te/ sangs rgyas kyi sa kun du bzang po brnyes par ston la/ de nyid kyis sbyin pa la sogs pa pha rol tu phyin pa bcu yongs su
<p>322a.4</p>sbyang zhing / rdzogs pa'i rkyen yang re re la sbyar ro/ /de bas na ko zhes bya ba ni twa ma zhes bya ba yin la/ TA la sogs pa ni rang rang gi pha rol tu phyin pa dang / sa'i rim pa ston cing / i ti zhes bya ba ni sad dz+wa ta zhes ston pa'o/ /kha cig na re tshig 'di dag ni dpal bde mchog las gsungs
<p>322a.5</p>pa dang 'dra bas/ bcom ldan 'das 'dis gru la sogs pa'i rlung la mnga' thob par ston pa'o zhes zer te/ bde mchog gi rgyud 'di nyid du yang tshul 'di ltar drang ba la gnod pa ci zhig yod la/ 'dir ni rlung gi gnas skabs ci yang ma yin te/ mtshar du ma 'brel pa smra bar zad do/ / 
<p>322a.6</p>mdo dang bsres pa las ni/ bla ma'i man ngag las rag lus par cher ston pa dang / der yang rlung gi tshul 'byung du rung bas/ de ltar dgongs par zad do zhes bya ba nas zhes bya ba la sogs pa ni go sla'o/ /legs par sgrubs shig ces bya ba ni/ legs par nyon la gus nyon te/ / 
<p>322a.7</p>zhes bya ba mtshon pa'o/ /thams cad kyi tshe dpag tu med pa khyab pa zhes bya ba ni/ gsang sngags gtsor gyur pa'i thabs rnams so/ /de ltar 'byung ba'i rgyu ni rnam par mi rtog pa'i ting nge 'dzin rdo rje ltar mi phyed pa nyid yin te/ de la snyoms par zhugs nas ni/ mngon sum du mdzad pa
<p>322b</p>
<p>322b.1</p>las rang gi thugs ka nas yi ge'i phreng ba/ de bzhin gshegs pa thams cad kyi snying po ming gi khyad par tshe dang bsod nams dang ye shes dpag tu med pa 'phel bar byed pa zhes bya ba 'di phyung zhing / de phyung bas ngan song thams cad rab tu zhi ste zhes bya ba la sogs par sbyar ro/ /de nas
<p>322b.2</p>oM puN+ye zhes bya ba la sogs pa'i gsang sngags rnams ni/ bdag po dang / tshe mtha' yas dang / mi g.yo ba dang / rin chen tog dang / don yod grub pa rnams dang / rim bzhin du sbyar ro/ /sangs rgyas kyi mdzad pa bcu gnyis zhes bya ba ni/ sangs rgyas bcom ldan 'das
<p>322b.3</p>rnams kyis mdzad pa ni dpag tu med pa yin mod kyi/ 'on kyang 'dzam bu'i gling 'dir rnam par smin pa'i sprul pa'i skus byang chub tu gyur pa'i mdzad pa chen po ni bcu gnyis te/ de ni ji skad du 'phags pa dad pa'i stobs bskyed pa la 'jug pa'i phyag rgya'i mdo las/ dus gcig tu phyogs
<p>322b.4</p>bcu'i 'jig rten gyi khams rab 'byams thams cad du/ dga' ldan gyi gnas mchog na bzhugs pa dang / 'chi 'pho ba dang / skye ba dang / mngon par 'byung ba dang / dka' ba spyod pa'i sbyor ba dang / byang chub kyi snying por gshegs pa dang / bdud bcom pa dang / mngon par
<p>322b.5</p>rdzogs par byang chub pa dang / chos kyi 'khor lo rab tu bskor ba dang / yongs su mya ngan las 'da' ba dang / chos gnas pa dang / chos nub par ston pa la mkhas pa dang zhes gsungs te/ 'di rnams kyang stobs bcu rnam par gzhag pa las/ de lta bur mchog rnams bstan par
<p>322b.6</p>shes par bya ste/ de'i phyir na 'dir tshig gi don ni bcu gnyis kyis grangs su byas pa'i mdzad pa rnams ni/ mdzad pa bcu gnyis zhes bya ba la gnyis pa'i bsdus pa yin no/ /lhag ma rnams ni go bar sla'o/ /rmad kyi ya mtshan 'jig rten du snang bar gyur to zhes bya ba ni ltas chen po bco
<p>322b.7</p>brgyad tshang bar 'byung bar ston pa'o/ /de nas zhes bya ba la sogs pas dkyil 'khor ston te go sla'o/ /khros pa las zhes bya ba ni nang ngo / /khros pa'i dbang du gyur par bri/ /zhes bya ba ni/ phyi rol rab tu mi sdug cing gtum pa bri bar bya'o/ /yang na khros pa'i dbang du ma rungs pa
<p>323a</p>
<p>323a.1</p>rnams gyur pa ste/ skrag nas thal mo sbyor bar bri ste/ sum cu pa'i lha rnams lhung pa dang / bgegs rnams bred nas thal mo sbyor/ /zhes ji skad gsungs pa lta bu'o/ /de nas zhes bya ba la sogs pa ni/ dkyil 'khor sgrub pa la sogs pa ston pa'o/ /'chi bdag
<p>323a.2</p>nyid ma rungs pas na sbrul lta bu ste/ des 'jigs pa dang ldan pa rnams ni shi bas 'jigs pa'o/ /'chi bdag ste gshin rje de dag gzhom pas te/ re zhig dus ma yin par 'chi ba dang rnam par smin pa las byung ba yang / rig pa 'dzin pa'i mthu'i khyad par gyis gzhom par bya ba'i phyir
<p>323a.3</p>gzhug par bya ste/ de bas na dkyil 'khor 'dir ni tshe ring po don du gnyer ba'i slob ma gzhug go/ /ji ltar gzhug ce na/ de'i phyir oM badzra sa ma ya hUM zhes bya ba'i sngags 'dis khro bo rdo rje ti rIn+ti ri zhes bya ba'i phyag rgya rdo rje bsdams pa mthe bo dag ni gshibs pas mnan pa 'di nyid/ 
<p>323a.4</p>phyag rgya gang yin pa de nyid lha zhes bya ba'i tshul gyis rdo rje ti rIn+ti ri ste de bcing bar byas pa'o/ /lhag ma ni go sla'o/ /dkyil 'khor gnyis pa'i 'grel pa'o// //da ni de nas zhes bya ba la sogs pas rgyal po chen po bzhi'i dkyil 'khor ston te/ 'phags pa dpung bzangs kyis zhus
<p>323a.5</p>pa las/ 'jig skyong tshangs pa brgya byin khyab 'jug dang / /drag po'am rlung sogs lha la phyag mi bya/ /de yis bshad pa'i chos la mi brten zhing / /de dag dka' thub mi spyad rtags mi mchod/ /de rnams chos la ngan sems mi bya zhing / /de spyod rnams la rnams kyang dga' mi bya/ / 
<p>323a.6</p>de dag bstod pa mi gdon sngags mi bzlas/ /sngags kyang mi bzlas de dag mdo mi bklag /ces gsungs la/ 'jig rten gsum las rnam par rgyal ba'i cho ga zhib mo las kyang / sdug bsngal sdig pa 'jigs 'gyur ba'i/ /'jig rten lha ni yongs mi bsten/ /zhes gsungs pa
<p>323a.7</p>ma yin nam/ 'dir de dag ji ltar sgrub par rigs she na/ 'di la lan ni bdag gis sngon du mang du brjod zin na/ gzhan yang der ni lha mo tri pu ra dang tsa muN+Da la sogs pa nyi tshe ba bkag la/ 'dir ni bcom ldan 'das nyid kyis byin gyis brlabs pas cung zad dman par brjod pa'am/ 
<p>323b</p>
<p>323b.1</p>yang na 'di dag ni gdul bya'i dbang las 'jig rten par snang yang / 'jig rten las 'das pa nyid de/ ji skad du 'phags pa de kho na nyid 'dus pa las/ e ma'o sangs rgyas thams cad kyis/ /thabs ni snying rje'i bdag nyid de/ /gang du thabs kyis 'dul mdzad na/ /lha rnams su yang 'gyur ba
<p>323b.2</p>yin/ /zhes gsungs la gzhan las kyang / gang dang gang gi gzugs kyis ni/ /lus can rnam par 'dul 'gyur ba/ /thugs rjes non pa de dang der/ /brtse ba'i bdag nyid ston par mdzad/ /ces gsungs so/ /rgya cher ni sngar brjod zin to/ /de bas na 'di la nyes pa med do/ / 
<p>323b.3</p>de la 'dir thun mong du bdag po la mchod pa dgu'am lngas mchod cing / 'jig rten pa rnams la ni mchod pa lnga kho nas mchod do/ /dbang bskur ba yang ji ltar smos pa bdag po bcas pa 'ba' zhig tu zad do/ /dam tshig sems dpa' yang bdag po kho nas bya'i/ 'jig rten pas ma
<p>323b.4</p>yin la/ gang la me tog bab pa de la yang khyad par du bdag po kho na bsgrub par bya'o/ /rgyal po chen po bzhis zhes bya ba la sogs pa ni/ gzhung nye bar gzhag pa ste go sla'o/ /bcom ldan 'das ni spyan drangs te zhes bya ba ni/ oM e h+ye hi zhes bya ba la sogs pas so/ /de nyid kyi
<p>323b.5</p>mthar ming gi zhi ba gsal te/ d+h+r-i ta rASh+TA ya swA hA zhes bya ba la sogs pas rim pa bzhin du de nas rgyal po rnams des spyan drang ngo / /lhag ma ni go sla'o/ /de nas grwa na gzhag pa'i zhes bya ba ni/ pad+ma 'dab ma brgyad pa'i phyogs bzhir ni rgyal po bzhi'o/ /mtshams bzhir bkod pa'i
<p>323b.6</p>bum pa legs par byin gyis brlabs pa bzhis ni slob ma de gnas bsrung ba'i bum pa nas brtsams te chu'i dbang bskur ro/ /de nas de dag rab tu brtan zhing nges par bya ba'i phyir/ dbang lnga pa bcom ldan 'das phyag na rdo rje'i rdo rje rtse mo lnga pa'i phyag rgya ras sngon pos g.yogs pa slob mas
<p>323b.7</p>mchod la/ de nas de yis slob ma'i spyi bo dang / mdzod spu dang / mgrin pa dang / snying gar bzhag pas slob ma de dbang ni legs par bskur bar bya ste/ rab tu grub par byed pa ni phyag rgya'i dbang 'di nyid yin no/ /bdag po'i phyag rgya'i dbang de nyid dang por byas te/ de nas ngal sos pa'am/ 
<p>324a</p>
<p>324a.1</p>gnas bsrungs nas brtsams te/ phyag rgya gnas bzhir gzhag pa'i go rims kyis dbang bskur ba'i dkyil 'khor nyid du de ltar dbang bskur na/ mthong ba'i chos 'di nyid la rgyal po ma yin pa rgyal por 'gyur ba la sogs pa'i yon tan 'thob ste/ 'dir rin po che bdun
<p>324a.2</p>dang / nye ba'i rin po che bdun dang / bkra shis kyi rdzas bcu drug nges par sbyin no/ /lhag ma ni go sla'o/ /lan bzhir zhes gnyis smos pa ni dkyil 'khor lan bzhir bris la/ der lan bzhir 'jug cing dbang bskur gyi dkyil 'khor gcig tu ma yin te/ 'bad pa'i mthu las 'bras
<p>324a.3</p>bu khyad par can 'byung bas so/ /re dang bsam pa zhes bya ba la re ba ni 'grub par re ba yin la/ bsam pa ni dogs pa dang bcas pa'am/ nges pa gang yang ma byas par bsams pa'o/ /dkyil 'khor gsum pa'i 'grel pa bshad pa'o// //da ni de nas zhes bya ba la sogs
<p>324a.4</p>pas/ phyogs kyi bdag po rnams kyi dkyil 'khor te/ phyogs skyong ba zhes bya ba la sogs pa ni go sla'o/ /oM aM zhes bya ba ni dbang ldan te/ lhag ma ni rang gi ming dang 'brel pa yin pas go sla'o/ /de nas zhes bya ba la sogs pas ni dkyil 'khor ston te/ 'dir 'khor lo
<p>324a.5</p>rtsibs brgyad pa la shar gyi rtsibs la lha gsum bkod pa'am/ pad+ma 'dab ma brgyad pa'am/ yang na lha'i snam bu dang ldan par bya'o/ /tshig rnams ni go sla'o/ /bum pa rnams kyis dbang bskur ro zhes bya ba ni bum pa bcu ste/ phyag rgya yang thams cad du snga ma bzhin no/ /de nas
<p>324a.6</p>phan par 'dod pa yis/ /bsgrub phyir snying po sbyin par bya/ /zhes bya ba ni/ sngon bzhin du lha yongs su bzung ba ste/ 'dir ni bdag po dang gang la me tog bab pa de sbyin la/ bdag po la me tog bab na ni 'jig rten pa'i lha gang 'dod pa zhig bzung ngo / /lhag ma ni go sla'o/ /dus ma yin par
<p>324a.7</p>'chi ba brgyad po zhes bya ba ni/ nad par rim gro pa dang mi ldan pa'am/ sman pas log par brtsal ba dang / rgyal po'i chad pa dang / mi ma yin pas mdangs 'phrog pa dang mes tshig pa dang / chus khyer ba dang / dud 'gro ma rungs pas brtsal ba dang / g.yang du lhung ba dang / dug dang
<p>324b</p>
<p>324b.1</p>byad dang / ro langs kyis brtsal ba dang / bkres pa dang skom pas 'chi ba dag ni/ dus ma yin par 'chi ba chen po dgu yin la/ dus ma yin par 'chi ba phra mo dpag tu med do zhes 'phags pa de bzhin gshegs pa bdun gyi sngon gyi smon lam gyi khyad par rgyas pa'i mdo las gsungs te/ 
<p>324b.2</p>de las 'dir ni drug pa dang brgyad pa gcig tu byas te brgyad du bzhag ste/ gdug pa can nyid du 'di dag rab tu 'dra bas so/ /lhag ma ni go sla'o/ /yi dwags dang 'dres ma 'jigs par bgyi zhes bya ba la/ yi dwags ni yi dwags kyi rigs sum cu rtsa drug la bsams la 'dre ni gang sha
<p>324b.3</p>za rnams te/ lhag ma ni go sla'o/ /de nas 'byung po thams cad kyi bdag po dbang byed ces bya ba la sogs pa ni/ sngags bsgrub pa dag la ni lha'i bu'i bdud dang / log 'dren dag phal cher bar du gcod la/ 'di ni de gnyi ga'i bdag por gyur pas na/ 'dir bsrung ba las bya bar dam
<p>324b.4</p>bcas pa'o/ /tshig gi don ni go sla'o/ /dkyil 'khor bzhi pa'i 'grel ba'o// //da ni de nas zhes bya ba la sogs pas gza' chen po'i dkyil 'khor ston te/ gza' chen po zhes bya ba la sogs pa ni go sla'o/ /srin po byang stod sgra gcan bri/ /zhes bya ba ni/ srin po'i mtshams
<p>324b.5</p>sam/ yang na byang gi stod de nub byang gi mtshams su gza' lha min dbang po sgra gcan zhes bya ba 'di bri ste/ de ni phyogs de gnyis la brten/ /zhes grag go/ /dkyil 'khor gyi phyi rim lha'i snam bu nyid khor yug tu dgongs la/ der smin drug la sogs pa'i rgyu skar thams cad sngon bzhin du
<p>324b.6</p>bri bar bya'o/ /lhag ma ni go sla'o/ /e badzra zhes bya ba la sogs pa la/ sngags dang po ni slob ma la gsang ba bsgo ba'o/ /gnyis pa ni yol ba'i nang du drang ba'o/ /gsum pa ni me tog dor ba'o/ /rgyu skar dang zhes bya ba ni smin drug la sogs pa'o/ /skad cig dang zhes bya ba ni/ de la brten pa'i
<p>324b.7</p>lha ste/ yud tsam dang thang cig kyang de bzhin no/ /kar na zhes bya ba ni zhag gdags pa'o/ /zla tshigs zhes bya ba ni zla ba ril po'o/ /sbyor ba zhes bya ba ni dus mtshams sbyor ba bzhi po gang du khams rab tu 'khrug pa skye ba'o/ /khyim zhes bya ba ni srang la sogs pa'o/ /nyi tshod ces bya ba ni nyi ma ldog
<p>325a</p>
<p>325a.1</p>pa'i nyin mtshan ring po gnyis so/ /'jug phod pa zhes bya ba ni/ bzang po'am/ sgra gcan nyid do/ /'jig rten pa rnams ni bde ba dang sdug bsngal phal cher 'di dag gis byas par 'dod de/ 'di dag kyang rang gi ming smos pa'i dngos po la srog gi dbang po gzhan ltar brten pas na/ 
<p>325a.2</p>rten gyi ming brten pa la spyod pa ste/ de'i phyir 'gro ba rnams kyi gnas dang rang bzhin ni bsam gyis mi khyab ste/ bcom ldan 'das kyis kyang / dge slong dag stong gsum gyi stong chen po'i 'jig rten gyi khams na gnas pa'i sems can ni ches nyung gi /ngas shing rta'i 'phang lo tsam la lha'i spyan
<p>325a.3</p>gyis gzigs pa'i sems can ni rab tu mang ngo zhes gsungs so/ /'di dag ni byed pa yang ma yin te/ ji skad du/ gang la yang byed pa po gzhan med de/ lus dang ngag dang yid kyi las/ /dge dang mi dge rang byas gang / /de yi 'bras bu 'jig rten spyod/ /ces bstan pa'o/ /'on kyang
<p>325a.4</p>byis pa dag la de dag byed pa por khas blangs te/ ngan 'gro'i dkyil 'khor las bzlog pa'i phyir grong dang zhes bya ba ni/ gang na 'khrig pa ma spangs pa gnas pa'i khyim mo/ /grong khyer dang zhes bya ba ni/ gang la rig pa'i gnas mchog bco brgyad spyod pa'i grong gi tshogs so/ /grong rdal dang zhes bya ba
<p>325a.5</p>ni/ grong khyer rab tu mang po can sgyu rtsal drug cu rtsa bzhi tshang bar spyod pa'o/ /ljongs dang zhes bya ba ni/ chos lugs gcig gis bsdus pa'i dkyil 'khor chen po'o/ /rgyal po'i pho brang zhes bya ba ni/ gang na rtag tu rgyal po bzhugs pa'o/ /pho brang 'khor zhes bya ba ni/ gang na btsun mo
<p>325a.6</p>gnas pa'i khang pa'o/ /rgyal po'i pho brang gi gnas glang po che'i ra ba dang / rta'i lhas dang / srang dang / dbang po phur pa la sogs pa'o/ /'jigs pa chen po 'byung ba'i tshe/ /zhes bya ba ni/ 'jigs pa chen po brgyad dang / than pa mu ge la sogs pa'i tshe/ des bdag cag mchod na zhes
<p>325a.7</p>bya ba ni/ dkyil 'khor 'di nyid bris nas de la mchod pa'o/ /dkyil 'khor lnga pa'i 'grel pa'o// //da ni de nas klu chen po brgyad kyi zhes bya ba la sogs pas/ klu chen po brgyad kyi dkyil 'khor ston te/ phuHzhes bya ba'i sgra 'di ni klu rnams kyi rang gi rig pa srog ltar gces pa ste/ 
<p>325b</p>
<p>325b.1</p>de bcom ldan 'das la ser sna med par phul ba nyid kyis/ bcom ldan 'das rdo rje 'chang de mnyes pa nyid du byas pa'o/ /oM phuHzhes bya ba la sogs pa ni/ mtha' yas la sogs pa smos pa dang rim par sbyar ro/ /ltos 'gro chen po sdig par bri/ /zhes bya ba ni mtha' yas la sogs pa
<p>325b.2</p>nyid do/ /de bas na bdun pa mang po tshig can bsdus pa'o/ /kha cig na re 'dir mtha' yas la sogs pa las gzhan pa klu ma rungs pa gang yang rung ba cig brdzis par bya'o zhes zer ro/ /chung ma yis zhes bya ba ni sbrul mgo gsum gsum pa rang re dang 'dra ba yis so/ /gtor ma dang zhes
<p>325b.3</p>bya ba la sogs pa ni/ klu rnams yid dga' ba'i kha zas sna tshogs pa gzhag pa'o/ /'byung po mar dang zhes bya ba ni/ til mar dang / sta rga'i mar la sogs pa dgag pa'o/ /sbrul mgos zhes bya ba ni sbrul mgo'i phyag rgyas so/ /sbrul mgo can rnams dgug ces bya ba ni/ lhag ma
<p>325b.4</p>dgu po rnams te/ de yang oM e h+ya hi b+ha ga wAn shrI badzra hUM ka ra ma hA ka ru Ni ka dr-i sh+ya dzaHhUM baM hoHzhes bya ba de nyid las mtshan gsol to/ /yamAn+ta zhes bya ba la sogs pa dang / phu ta dzaHhUM baM hoHzhes bya bas so/ /de nas bu ni zhes bya ba ni slob ma bzang po dang / rang gi bu'o/ /kha cig na re bu
<p>325b.5</p>zhes bya ba rang gi bu tha mal pa ni ma yin te/ pha la ngan du smra ba srid pa'i phyir ro/ /de bas na dpal bde mchog las kyang / spun dang bu gcig lhan cig tu/ /bde dang sdug bsngal kun 'byung bya/ /ye shes der bstan mi bya ste/ /sngags dang phyag rgya de bzhin no/ /zhes gsungs so zhes zer te/ 
<p>325b.6</p>de ni nges pa ma yin te/ gsang ba zla ba'i thig le las/ /gsang sngags rnams dang phyag rgya dang / /de bzhin thabs dang shes rab rnams/ /thabs dang shes rab thams cad kyang / /sngags pas gsang ba'i rnal 'byor gyis/ /dmyal ba ngan song bzlog pa'i phyir/ /bu dang slob ma la sbyin bya/ / 
<p>325b.7</p>zhes gsungs la/ 'phags pa de kho na nyid 'dus pa las kyang / slob dpon ma yin gzhan dang ni/ /slob ma ma yin bu min pa'i/ /mdun du phyag rgya mi brjod de/ /de dag gsang bas phyag rgya 'grub/ /ces gsungs te/ de bas na rang bzhin bzang po 'ba' zhig gtsor bya'i/ rigs nye
<p>326a</p>
<p>326a.1</p>ba dang / ring ba dang / pho mo la sogs pa ni 'dir mi gzung ngo / /de bzhin du rgyal po dang zhes bya ba la sogs pa gzhan du 'dren pa rnams kyang bsal te mi dgag par byas pa'o/ /lhag ma ni go sla'o/ /de nas bslab pa bshad de zhes bya ba la sogs pas ni/ dug bsal
<p>326a.2</p>ba'i sgrub pa'i thabs ston te/ 'di mi rnams la 'tshe ba'i klu ni/ glang po che dang / rta dang / sbrul dang / sbal pa dang / nya dag gi rigs su gnas par gsungs la/ de dag las kyang sbrul gyi rigs ni mi rnams la rab tu 'tshe ba mang ba yin zhing / de yang rigs brgyad cu yod de/ 'phags
<p>326a.3</p>pa dpung bzangs kyis zhus pa las/ sa yi steng ni sbrul ni brgyad cu dag/ /gzhan la gnod pa byed cing rnam par 'khyam/ /zhes gsungs so/ /de la dug med pa'i rigs ni/ bcu gnyis su zad de/ lhag ma rnams ni dug dang bcas pa'o/ /de la dug can de dag kyang rigs rnam
<p>326a.4</p>pa gsum ste/ khro bo dang lus 'khyil pa dang / gdengs ka can rnams so/ /de la gang gi tshe sbrul khro bos zin pa de'i tshe ni/ rma'i sgo skya la skrang pa dang / 'byil zhing snum la khrag 'dzag pa dang / cung zad skam zhing bad kan rgyas par 'gyur ro/ /gal te sbrul lus 'khyil pas zin na/ 
<p>326a.5</p>rma'i srol chen po la/ ser zhing rab tu skrang ste/ mkhris pa rgyas par byed do/ /gal te sbrul gdengs ka can gyis zin na/ rma'i sgo gnag ste rlung 'phel bar byed do/ /klu'i rigs ma lus pa'i dug dbye ba ni lta ba dang / dbugs dang / reg pa dang / so'i dug dang bzhi nyid do/ /de la reg
<p>326a.6</p>pa ni lus dang / kha chu dang bshang gcis reg pas dug tu gyur te/ lta ba ni mig gdug pa ste/ mthong ba tsam gyis dug tu 'gyur ba'o/ /dbugs ni kha rlangs me lta bur tsha ba'am chu ltar bsil bas reg na dug tu 'gyur ba'o/ /so'i dug ni mche bas btab pa las gyur pa'o/ /de yang
<p>326a.7</p>dang po gsum ni mdze nad dang / lkugs pa dang / zha ba dang / 'theng ba la sogs pa dang / lto sbo ba la sogs par 'gyur ro/ /so'i dug ni dbyibs lta bur lta ba ste/ sngar bstan pa gsum nyid do/ /de yang rnam pa bzhi ste/ ji skad du/ 'phags pa dpung bzangs kyis zhus pa las gsungs
<p>326b</p>
<p>326b.1</p>pa/ zos pa de yang rnam pa bzhir 'gyur te/ /mche bas zin dang sos bcad gtad pa'o/ /gang gis mche ba gcig gis khrag byung rjes/ /de ni dug byung bas ni zin par bshad/ /gang du mche ba gnyis kyis btab nas su/ /khrag phyung bar ni 'gyur bar zos pa'o/ /gal te mche ba gsum
<p>326b.2</p>gyis sha bcad na/ /de ni bcad par gyur pa yin zhes bstan/ /gang du mche ba bzhi yis btab nas so/ /sbrul gyi lus ni bzlog par 'gyur ba de/ /gtad nas zos pa yin zhes bshad pa ste/ /de ni sman rnams kyis kyang bzlog par dka'/ /me yi rang bzhin gnad du 'phen pa'i
<p>326b.3</p>dug /mtshon dang 'dra zhing mtshungs pa dag /ji ltar sngags kyis rab tu zhi 'gyur ba/ /de bzhin sman gyis zhi bar mi nus so/ /ji ltar me dpung chen po bud shing la/ /nges par bsregs la char 'bab skad cig gis/ /zhi bar 'gyur ba de bzhin dug dag ni/ /me dpung lta bu'ang
<p>326b.4</p>sngags kyis zhi bar byed/ /dug gi mthu rtogs shes nas rab bsgrims te/ /gsang sngags cho ga bzhin brlabs bsgrubs na ni/ /ba lang khyu na seng ge ji lta bar/ /dug dang sbrul dang dogs med lhan cig rtse/ /zhes so/ /de dag gi dug dbyung ba'i rgyu yang de nyid las gsungs
<p>326b.5</p>pa/ dug 'phrog khro bo'i dbang gyur skrag pa dang / /de bzhin sngags pa'am bkres pa'i zas phyir ram/ /sha khon yod pa'am gshin rjes bstan pa'am/ /lus la brdzis na de dag za bar byed/ /ces gsungs so/ /byis pa gang dag yul gyi rang bzhin ma shes pa de dag la
<p>326b.6</p>dug de dag gis gnod par 'gyur te/ 'di skad du dpal sangs rgyas thod pa las gsungs pa/ tha mal yul rnams sbrul yin te/ /yul rnams kyi ni nyes pa dug /lha rnams yul rnams ma shes phyir/ /thams cad dus su zin pa yin/ /zhes te/ byis pa de lta bu rnams la
<p>326b.7</p>thugs brtse bas/ rgyud kyi rgyal po rnams las dug bsal ba'i cho ga rgyas par gsungs la/ rgyud 'dir yang / mig dang / dbugs dang / reg pa dang / mche ba'i dug rnams bsal ba'i phyir/ bsam gtan dang / sngags dang / phyag rgya'i bya ba bla na med pa gsungs so/ / 
<p>327a</p>
<p>327a.1</p>de la re zhig rnal 'byor pas yid dmigs pa la gnas pa thob par byas la/ /klu'i dkyil 'khor ji skad du gsungs pa las/ cung zad du rdo rje 'chang dbu la sbrul mgo ji snyed pa de snyed kyi 'od zer dkar po kha ba ltar bsil bas bskor ba bskyed la mchod pa'i bar du bya ste/ phud
<p>327a.2</p>ces bya ba 'bum phrag gcig bzlas te/ 'di ni sngon du bsnyen pa'o/ /de nas bong la sogs pa'i dbyig dug blangs te/ srang tshad la legs par bcal la/ dkyil 'khor snga ma bzhin bsams la/ bdag gi lag pa g.yas pa'i mthil du yang / phud ces bya ba'i yi ge kha dog dkar po
<p>327a.3</p>las/ pad+ma dkar po 'dab ma brgyad pa'i 'dab ma la/ lha rnams gnas par bskyed la/ dkyil 'khor gnyis las 'od zer dkar po byung bas dug de dag la phog pas/ bdud rtsi'i bdag nyid du bsam zhing / dug de'i steng du yi ge phuHdkar po gnas pa las/ 'od zer dkar po
<p>327a.4</p>byung bas kyang de ltar bsam mo/ /yang na dug gi 'og tu yi ge phuHnag po las byung ba'i rlung gi tshogs drag pos gtor bar bya'o/ /yang na lag pa sbrul mgo'i zhags pa'i phyag rgya bcings te/ phuHzhes brjod pa dang phyag rgya'i stobs kyis dug drangs te/ sa dang chu dang me dang ka
<p>327a.5</p>ba la sogs par spo ste/ rnal 'byor 'di gsum gang yang rung bas dug bsal bar gyur pa ni/ dug de srang la bcal ba nyung bar gyur pa na'o/ /de nas de mda' dug gam sbrul gyi dug rnams rnal 'byor gang la goms pa de nyid kyis bsal te/ 'di ni nang gi rnal 'byor kho nas dug
<p>327a.6</p>bsal ba yin la/ phyi rol gyi bya bas dug bsal ba ma gsungs so/ /de la 'dir phyag rgya ni/ lag pa g.yas pa'i mthe bong dang mdzub mo rtse sprad pas zhags mig ltar byas te/ sor mo gzhan brkyang la/ cung zad dgu por byas la/ sbrul mgo'i gdengs ka ltar bya'o/ /pags pa sha
<p>327a.7</p>dang zhes bya ba la sogs pa ni/ rab tu zhe na pa'i dug la sogs pa rnams sel bar ston to/ /phud ces bya ba'i lag pas drang zhes bya ba ni rnal 'byor gsum gyi nye bar mtshon pa'o/ /khu tshur gyis kyang zhes bya ba ni/ phyag rgya dang bral ba'i lag pas kyang zhes bya ba'i don to/ /dkyil 'khor drug
<p>327b</p>
<p>327b.1</p>pa'i 'grel pa'o// //de ni de nas lha chen po zhes bya ba la sogs pas/ lha chen po rnams kyi dkyil 'khor ston te/ 'di ni lha chen po rnams kyi bdag po yang yin la/ 'jigs par byed pa chen po yang yin la/ de ni lha'i lha chen po zhes zer te/ rang gi gzugs dang lag ca dang / ro phyed tshig
<p>327b.2</p>pa za bas dur khrod du lhag ma rnams 'jigs par byed pa'am/ bcom ldan 'das phyag na rdo rje khams gsum gyi bdag po rnams btul ba na/ 'di 'jigs pa'i gzugs bstan te/ bcom ldan 'das la kwa'i gnod sbyin khyod kyang nga'i bka' nyon cig smras pa'i phyir ro/ /yang na 'di snying rje
<p>327b.3</p>nyid kyis 'jigs su rung bar sprul te/ 'gro ba rnams gdul ba'o/ /bud med chen po brgyad kyis bskor/ /zhes bya ba ni/ 'di ni rtag tu dus mtshan dang / tshangs ma dang / khyab 'jug dang / gzhon nu ma dang / phag mo dang / gshin rje ma dang / dbang mo dang / lus ngan ma la sogs pa'i
<p>327b.4</p>ma mo rang gi chung ma drag mo dang bcas pa'i ma mo rnams kyis bskor ba'o/ /bcom ldan 'das la zhes bya ba la sogs pa ni go sla'o/ /'jigs par byed pa'i sgra phyung nas/ /zhes bya ba ni/ ha ha zhes drag tu smras nas so/ /'di dag gi gsang sngags rnams ni sngar lha rnams bstan pa dang sbyar
<p>327b.5</p>ro/ /bum pa'am mgo bo'i thod pa ni/ /de ltar brgyad kyis dbang bskur ro/ /zhes bya ba ni rang rang gi sngags kyi mthar a b+hi Shiny+tsa maM zhes brjod de dbang bskur la/ yang phyag rgya'i dbang bskur ro/ /de nas las rnams zhes bya ba la sogs pa ni dngos grub ston te/ dkyil 'khor du bsgrub par
<p>327b.6</p>bya'o/ /lhag ma ni go sla'o/ /sa rnams sbyin pa ma gtogs par/ /zhes bya ba ni/ 'di dag rab tu mthu dang ldan par ston pa ste/ sa sbyin pa ni rang gi sems rab tu sbyang ba 'ba' zhig la rag las pas de ni mi nus te gzhan sbyin pa ste/ ji skad du/ 'phags pa de kho na nyid 'dus pa las/ de
<p>327b.7</p>nas bcom ldan 'das kyis lha'i bdag po de dag la/ 'di skad ces bka' stsal to/ /grogs rnams kho bo la bla na med pa yang dag par rdzogs pa'i byang chub sbyin par sgrubs shig /de nas de dag gis 'di skad ces gsol to/ /bcom ldan 'das bdag cag gis byang chub rtsol bar mi
<p>328a</p>
<p>328a.1</p>nus so/ /ci ste bdag cag gis nus par gyur na/ bdag cag nyid yang dag par 'tshang rgya bar bgyid do zhes gsungs pa bzhin no/ /bde chen zhes bya ba ni sgrub pa po la'ang drag po ste nges so/ /hUM gi tshul gyis rtsol zhes bya bas nga rgyal byas la/ blang ba'am/ hUM
<p>328a.2</p>zhes brjod cing dngos grub ster ba'o/ /lhag ma ni go sla'o/ /skrag na de ma thag tu gsod/ /ces bya ba ni 'jigs par mi bya ste/ 'phags pa de kho na nyid 'dus pa las kyang / 'jigs pas lhag pa'i bgegs gzhan med/ /ces gsungs la/ rdo rje 'jigs par byed pa las kyang / 
<p>328a.3</p>de la 'jigs pa chen po 'byung bar 'gyur te/ sngags pas de la 'jigs par mi bya'o/ /ji ltar 'jigs pa de ltar bgegs kyi bar chad du 'gyur ro/ /bar chad du gyur na dngos grub med de/ de'i phyir sngags pas 'jigs par mi bya'o zhes gsungs so/ /gal te 'jigs pa na/ 
<p>328a.4</p>hUM hUM zhes 'brug ltar sgrogs shing / rang gi lha'i rnal 'byor dran pas zhi bar 'gyur ro zhes kyang dpal rdo rje 'chang gis gsung ste/ de bas na hUM gi tshul gyis gsol zhes sngar gsungs so/ /ci'i phyir rab tu zhi ba'i lha rnams sgrub pa po la skrag par byed/ thog ma nas rab tu zhi ba'i lus
<p>328a.5</p>kyis dngos grub mi sbyin zhe na/ lha rnams ni rab tu zhi bar gnas te/ sgrub pa po'i bsam pa'i dbang gis las kyi bag chags dang mthun par drag po la sogs par mthong ste/ sngon chad ser sna bstan pa'i phyir/ /bgegs ni rang gi sems las byung / /zhes tshigs su bcad pa
<p>328a.6</p>gsungs pas so/ /dkyil 'khor bdun pa'i 'grel pa'o// //da ni de nas zhes bya ba la sogs pa 'jigs byed de dag nyid zhi bar snang ba'i dkyil 'khor ston te/ rang gi dkyil 'khor chung ma rnams/ /zhes bya ba ni sngar bstan pa nyid zhi bar snang bar mgul nas 'khyud pa ste/ 'dir
<p>328a.7</p>de dag gi don ni sngar smras zin to/ /mtho ris kyi lam zhes bya ba ni dge ba bcu'o/ /bder 'gro lam zhes bya ba ni bsam gtan bzhi'o/ /ngan song ma lags pa'i lam zhes bya ba ni 'jig rten pa'i yang dag pa'i lta ba'o/ /sgrib pa ma mchis pa'i lam zhes bya ba ni/ tshogs kyi lam phal
<p>328b</p>
<p>328b.1</p>pa'o/ /dben pa'i lam zhes bya ba ni thar pa'i cha dang mthun pa'i dge ba'i rtsa ba'o/ /rnam par dben pa'i lam zhes bya ba ni/ sbyor ba'i lam dang po drod ces bya'o/ /'byung ba'i lam zhes bya ba ni rtse mo'i bdag nyid do/ /mya ngan las 'das pa'i lam zhes bya ba ni bzod par 'gyur ba'o/ /dam
<p>328b.2</p>pa'i chos kyi lam zhes bya ba ni 'jig rten pa'i chos mchog go/ /bde 'gro'i lam zhes bya ba ni mthong ba'i lam dang / gzugs med pa'i snyoms par 'jug pa bzhi'o/ /spang ba'i lam zhes pa ni/ bsgom pa'i lam nyid do/ /nyon mongs pa med pa'i lam zhes bya ba ni/ bar chad med
<p>328b.3</p>pa'i lam rdo rje lta bu'i ting nge 'dzin to/ /bstan par bgyi'o zhes bya ba ni/ dngos dang brgyud pas zhes so/ /tshig de dag kyang rang rang gi lam dang ji ltar 'tsham par dgrol te/ bdag gis ni gzhung mangs pas 'jigs pas ma bkrol lo/ /sangs rgyas nyid kyi 'grub pa'i lam
<p>328b.4</p>bstan par bgyi'o zhes bya ba ni/ mdor na lam dpag tu med pa de dag kyang sangs rgyas la sbyar ro zhes bya'o/ /byang chub sems dpa' nyid ni 'dir bden pa mthong ba yin la/ de'i lam nyid de 'grub par byed de/ pha rol tu phyin pa rnams so/ /bstan par bgyi'o zhes bya ba ni snga ma bzhin no/ / 
<p>328b.5</p>rdo rje 'dzin pa nyid 'grub pa'i las ni dbang bskur ba dang bsnyen pa la sogs pa'i lam ste/ de snga ma ltar bstan par bgyi'o/ /de la byang chub sems dpa' dang / rdo rje 'chang ba 'di gnyis khyad par ci yin zhe na/ pha rol tu phyin pa dang gsang sngags kyi sgo nas sa brgyad pa'i bar du mi
<p>328b.6</p>'dra bar bzhugs pa gnyis la de skad ces bya ste/ ji skad du/ rgyal ba'i zhing rnams sa 'thob kyang / /yid bstod par ni 'gyur min te/ /ji srid sa brgyad la gnas par/ /theg dman 'jigs pa de la yod/ /gsang ba'i dkyil 'khor chen po 'dir/ /rgyal ba'i sras po rang
<p>328b.7</p>nges na/ /yid ches par ni gyur pa na/ /theg chen po la gzhol ba yin/ /zhes gsungs pa ste/ sa dgu pa la ni lam dbyer med pa'o/ /dus thams cad du zhes bya ba nyin mtshan phyed par sngar bstan pa'i 'jigs pa thams cad las tshe 'di la bsrung ba dang skyes nas bskyab pa dang / 
<p>329a</p>
<p>329a.1</p>lan grangs gzhan la yang sba bar bgyi'o/ /lhag ma rnams ni go sla'o/ /dkyil 'khor brgyad pa'i 'grel pa ste/ 'jig rten gyi lha'i dkyil 'khor drug rdzogs so// //da ni 'di nas mar tshe dpag tu med pa'i dkyil 'khor gnyis pa bstan pa'i phyir/ de
<p>329a.2</p>nas bcom ldan 'das phyag na rdo rjes nyid kyi dkyil 'khor la kun du gzigs pa dang / yang 'dzum pa mdzad pa'i chos gsungs pa'i rtags gnyis bstan to/ /de'i byin rlabs des/ 'khor gyi dkyil 'khor de der rang dbang med par sa gzhi dang bcas par g.yos shing / de'i dbang las
<p>329a.3</p>lus kyang rab tu g.yos la de nyid kyis de dag gi sems kyang sngon las gyur pas yang dag par rab tu g.yos so/ /dga' ba'i tshal de yang rim pa de bzhin du chung ngu dang chen po dang chen po'i chen por 'gul/ rab tu 'gul/ yang dag par rab tu 'gul lo/ /der gnas pa'i 'od dang zer
<p>329a.4</p>de dag kyang rim pa gsum snga ma ltar 'bar/ rab tu 'bar/ yang dag par rab tu 'bar ro/ /ngo mtshar de'i dbang gis 'khor de rim pa gsum du rim gyis dgod pa la sogs pa dang / rtse ba la sogs par byed do/ /gzhan yang ltas chen po bco brgyad 'jig rten du snang bas na/ rmad kyi
<p>329a.5</p>ya mtshan zhes bya ba la sogs pa smos so/ /de nas zhes bya ba la sogs pa ni/ zhus pa dang lan te go sla'o/ /de bzhin gshegs pa thams cad kyi snying po'i rig sngags 'di/ sku dang gsung dang thugs rdo rje rnams las phyung ngo zhes bya ba ni de bzhin nyid do/ /gshegs pa zhes bya ba ni/ 
<p>329a.6</p>yi ge bsgyur ba'i tshul gyis gsungs pa ste/ de bzhin nyid gsungs pa'o/ /ji skad du/ stong nyid smra ba'i khyu mchog ste/ /zab cing rgya che'i sgra sgrogs pa/ /zhes gsungs pa'o/ /yang na de bzhin nyid rtogs pa ni gshegs pa ste/ ji skad du/ 'du shes tsam yang spangs pa'i phyir/ / 
<p>329a.7</p>rang gi ngo bo bstan du med/ /ye shes rang rig ces bya ba/ /de ni de bzhin gshegs zhes bya/ /zhes gsungs pas so/ /thams cad ces bya ba ni/ bcom ldan 'das tshe mtha' yas pa nyid de/ tshogs dang chos kyi sku dag dang / /'gro ba'i don ni spyod pa yis/ /sangs rgyas thams cad mnyam pa ste/ / 
<p>329b</p>
<p>329b.1</p>sku tshe rigs dang tshad kyis yin/ /zhes gsungs pas/ sangs rgyas gcig nyid thams cad do/ /snying po zhes bya ba ni/ yi ge 'chad par 'gyur ba rnams snying gar bsgoms pas/ yid rtogs shing yid la 'dod pa sbyin pas snying po ste/ yid la 'dod pa'i cho ga yis/ /yid la gang 'dod 'grub
<p>329b.2</p>par 'gyur/ /ting 'dzin sgrub pa snying la gnas/ /de bas snying po zhes bya'o/ /zhes gsungs pa'o/ /snying po de nyid bsgoms pas rig pa skye ba la sogs par byed pas na de nyid rig sngags te/ ji skad du/ ma rig pa nyid gzhig pa dang / /ngag gi rigs mchog bsgrub pa'i phyir/ /dngos grub dam pa
<p>329b.3</p>yod pa ste/ /de bas rig sngags zhes bya'o/ /zhes gsungs so/ /'di zhes bya ba ni don nye bar gnas pa 'dren pa'i tshig gi phrad do/ /sku gsung thugs rdo rje las zhes bya ba la/ sku la sogs pa dag dbyer med pa ni rdo rje ste/ sku dang gsung thugs gang dag yin/ /mi phyed stong pa'i dngos phyir na/ / 
<p>329b.4</p>rdo rje zhes ni rab tu bstan/ /de bas dbye ba thams cad 'byung / /zhes bshad do/ /phyung ngo zhes bya ba ni skyes pa ste/ de ltar sngags 'di ni chos kyi dbyings kyi ngo bo nyid las 'byung bar ston te/ gnas de ni gsang sngags rnams kyi thun mong ma yin pa'i phyir ro/ /de ltar yang rnam par snang mdzad mngon
<p>329b.5</p>par byang chub pa'i rgyud las gsungs pa/ 'jig rten 'das pa'i sngags rnams kyi/ /thog ma'i byed pa med pa'o/ /zhes pa dang / yang de nyid las/ gsang ba'i bdag po gzhan yang gsang sngags kyi mtshan nyid ni/ sangs rgyas thams cad kyis ma byas/ byed du ma bcug rjes su yi rang ba ma
<p>329b.6</p>yin no/ /de ci'i phyir zhe na/ 'di ni chos thams cad kyi chos nyid de/ 'di ltar de bzhin gshegs pa rnams byung yang rung ma byung yang rung / chos rnams kyi chos nyid de ni ye nas gnas pa ste/ de yang 'di ltar gsang sngags rnams kyi gsang sngags kyi chos nyid do/ /gsang ba'i bdag po de la gang
<p>329b.7</p>gi tshe yang dag par rdzogs pa'i sangs rgyas thams cad mkhyen pa/ thams cad gzigs pa 'jig rten du byung ba de'i tshe/ chos nyid tshul sna tshogs dang dgongs pa sna tshogs kyis sems can bsam pa sna tshogs pa rnams la tshig sna tshogs dang / yig 'bru sna tshogs dang / yul gyi nges pa'i tshig tu
<p>330a</p>
<p>330a.1</p>brjod pa sna tshogs dang / dbyangs sna tshogs su go ba rnams su byin gyis brlabs te gsang sngags kyi tshul 'chad do zhes pa dang / yang de nyid las/ ji ltar nam mkha' chags med spyod yul can/ /'gro ba kun gyi gnas su gyur ba ltar/ /de bzhin rnam par dag pa'i chos nyid de/ / 
<p>330a.2</p>srid gsum ma lus 'byor ba 'byung bar byed/ /ces so/ /sngags phyung ba de gang zhe na/ oM puN+ye puN+ye zhes bya ba la sogs pa ste/ 'dir kha cig na re/ phyag na rdo rje tshe dpag tu med pa'i dkyil 'khor du ni/ saM pa ro pa tsa ya ka ri ni zhes gsungs pa 'dir ni saM pa ro ba tsi te zhes gsungs pas/ slob pa dang / 
<p>330a.3</p>mi slob pa'i bye brag go zhes rtog pas zer te de ni ma yin te/ 'di nyid las/ sangs rgyas kun pas sngar sangs rgyas/ /zhes bstod pa'i phyir ro/ /snying po'i rig pa'o zhes bya ba ni bshad zin to/ /nye ba'i snying po'i rigs pa'o/ /zhes bya ba ni 'dis lha dang 'dod pa'i dngos grub dang nye bar byed cing snying la
<p>330a.4</p>gnas pas na snying po ste/ rig pa ni snga ma bzhin no/ /snying po nye ba'i snying po'i rig pa'o zhes bya ba la/ snying po snga ma lta bu nyid lha la sogs pa dang nye bar byed pa yin la de nyid snying po ste/ snying dga' bar byed cing ma rig pa la sogs pa sel bar byed pa'i phyir rig pa'o/ /snying po yang dag par
<p>330a.5</p>bskul ba'i zhes bya ba ni/ snying po nyid lha rnams yang dag par mngon du phyogs par bya ba'i phyir skul bar byed pa ste 'di yis bskul bas myur du 'grub cing zhes bya ba la sogs pa gsungs pa lta bu'o/ /de nyid rig pa ste snga ma bzhin no/ /snying po dam pa'o zhes bya ba la/ snying po nyid 'dod pa dam pa'i
<p>330a.6</p>bar du bsgrubs pas na/ dam pa'am 'di 'jig rten pa'i lha'i snying po las dam par gyur pas na snying po dam pa'o/ /gsang ba'i snying po'i zhes bya ba ni/ gsang bar bya ba'i snying po yin pas na gsang ba'i snying po ste/ ji srid du/ kha cig gis gsang sngags rnams 'grub pa'i rgyu ni gsang ba nyid
<p>330a.7</p>yin te zhes bshad pa lta bu'o/ /'dir snying po dang gsang sngags la tha dad pa ci yod ce na/ snying po ni yi ge 'bru'i ngo bor snying ga la sogs par bsgom par bya ba kho na yin la/ gsang sngags ni brjod pa tsam gyis kyang don de kun 'grub par srid de/ gcig tu bsgom pa kho nar ma nges te dbye ba ni de yin no/ /de
<p>330b</p>
<p>330b.1</p>bzhin du gsang sngags rnams la yang rig pa dang gzungs dang / gsang sngags zhes gsum du gsungs te/ lha de 'bod pa dang rig pa bskyed pa la sogs pa dang / ngan 'gro la 'dzin par byed pa'i phyir de dag la de skad ces bya ste/ ji skad du/ sangs rgyas byang chub sems dpa' dang / /mkha' 'gro btsun
<p>330b.2</p>mo bzang mo rnams/ /'bod cing sngon du byed pa'i phyir/ /gsang sngags zhes ni mngon par brjod/ /dper na mi chen 'ga' zhig gis/ /skad ni drag pos bos gyur na/ /thos pa tsam gyis 'ong ba ltar/ /de bzhin sangs rgyas mod la byon/ /zhes gsungs so/ /ma rig pa ni gzhig pa dang / /ngag gi
<p>330b.3</p>rigs mchog bsgrubs pa'i phyir/ /dngos grub dam pa yod pa ste/ /de bas rig sngags zhes bya'o/ /zhes pa dang yang / gzungs ni rnam gsum dag gi phyir/ /tshig dang don dang gnyi ga'i gzungs/ /legs pa las ni nyams pa na/ /'dzin par byed pa de phyir gsungs/ /zhes so/ /'di dag kyang
<p>330b.4</p>gsungs te/ brjod par bya ba yin pa'am/ /thabs dang shes rab 'brel pa dang / /'da' bar bya ba ma yin zhing / /shigs par dka' bas gsang ba nyid/ /gsang ba sgrub phyir bsngags pas na/ /de bas gsang sngags nges par brjod/ /ces bya ba'i mtshan nyid dang ldan pas phal cher gsang
<p>330b.5</p>sngags kyi sgrar bstan gyi rig pa dang gzungs su ma yin no/ /'ga' zhig tu rtags tsam la brten te/ lha pho'i ngo bo dang 'brel pa la ni gsang sngags zhes gsungs la/ lha mo dang 'brel pa la ni rig sngags dang gzungs sngags zhes gsungs so/ /phal cher ni sngags gcig nyid dang lha gcig
<p>330b.6</p>nyid dang 'brel pa las/ ming bzhi char brjod do/ /'di dag ni rang gi ngo bo yang shes rab dang ting nge 'dzin ni snying po'o/ /shes rab dang snying rje'i bdag nyid ni gsang sngags so/ /shes rab dang ye shes ni rig sngags so/ /shes rab dang dran pa ni gzungs sngags te/ de ltar ni gzhung gzhan dag
<p>330b.7</p>las kyang dran pa dang shes rab yang dag par ldan pa'i sems ni gzungs zhes bya ba'i sgrar bshad do zhes bstan to/ /rang rang gi ngo bo de dag kyang rang rang gi ming kho nas khong du chud par 'gyur ro/ /de bzhin du 'di dag ni bsgrubs par bya ba dang / sgrub pa po dang sgrub par byed pa gsum la yang 'jug cing
<p>331a</p>
<p>331a.1</p>sgrub par byed pa la sogs pa yang ci rigs su dbye ste zhar la 'ongs pas chog go/ /de nas de dag gi dkyil 'khor bshad de zhes bya ba la sogs pa ni go sla'o/ /bum pa lnga dang brgyad ces bya ba ni lha lnga dang mchod pa dang sgo skyong dang brgyad la thun mong du bzhi dang / gsang ba'i bum pa dang
<p>331a.2</p>bcu las/ bdag po dang gsang ba'i bum pa ni smos mi dgos pas lhag ma brgyad do/ /de ma rnyed na rigs lnga dang gsang ba'i bum par bcas pa'o/ /kha cig ni dbang bskur pa'i bum pa lnga dang bkang ba'i bum pa brgyad do zhes rtog go/ /'khor los sgyur ba'i sngags kyis zhes bya ba ni bdag po'i sngags
<p>331a.3</p>gtso bor byas te'o/ /lhag ma ni go sla'o/ /oM badzra d+ha ra zhes bya ba la sogs pas ni bdag nyid rigs thams cad kyi sems par mos par byas te/ slob ma gzhug pa ste/ 'di ni lugs gzhan du gnas pa'o/ /de nas phreng ba de nyid kyis zhes bya ba la sogs pas ni dbang bskur ba ston to/ /dang po ni
<p>331a.4</p>lhag ma'i lha'i dbang ngo / /gnyis pa ni bum pa'i dbang ngo / /gsum pa ni dam tshig sbyin pa'i dbang ngo / /bzhi pa ni 'chad par rjes su gnang ba'i dbang ngo / /lnga pa ni bsgrub par gnang ba'i dbang ste/ lugs 'di ni dkyil 'khor gzhan dang cung zad mi 'dra ba nyid yin pas gzhan gyis mi drang ngo / /tshig
<p>331a.5</p>gi don ni go sla'o/ /de nas bla ma la khyod kyis yon gyi mchog ni dbul bar bya zhing / de yang rnyed pas rnyed pa la sogs pa bsgrub par srid pas/ bla ma kho na'i phyir/ nor dang dbyig la sogs pa dbul te go sla'o/ /de nas zhes bya ba la sogs pas de'i 'bras bu ston te go sla'o/ /de nas bu la
<p>331a.6</p>zhes bya ba la sogs pas man ngag bstan par ston te/ chos rnams thams cad dngos med par/ /sems kyis bsgom par byas nas ni/ /zhes bya ba ni ye shes dbab pa'am/ sems so sor rtogs pa'i skabs so/ /de nas ni a zhes bya ba ma skyes pa'i ngo bo nyid las thabs kyis zla ba'i
<p>331a.7</p>dkyil 'khor du bsams te/ kha cig na re yi ge a dkar po nyid las zhes zer ro/ /de nas rang gi lhag pa'i lha'i sa bon gyi yig 'bru zla ba de'i dbus su 'od zer dang bcas pas bsams nas/ de las 'od zer 'phro ba dang 'du ba'i dbang las rdo rje la sogs pa rang gi lha'i dam tshig gi phyag
<p>331b</p>
<p>331b.1</p>rgya dag tu gyur par bsam zhing / de nas kyang 'od zer spro ba dang bsdu bas stong pa las zla ba la sogs par gyur pa de bzhin du 'dir yang rang gi lha'i de nyid du phyag rgya de dang de las sgrub pa po bdag nyid kha ni bsgyur bar bya ste/ ni zhes bya ba ni nges par zhes bya ba'i don to/ /gzhan du na don med pa'i phyir ro/ / 
<p>331b.2</p>de ltar sngags pa lha'i rnal 'byor gyi tshul du bsgyur nas/ da ni ci zhig bya zhe na/ de nas de ma thag tu rang gi sa bon dang 'dra ba'i rdo rje sems dpa' rdo rje ma la sogs pa'i phyag rgyas phyag rgya ste rang gi lus phyag rgya chen po de brtan par byin gyis brlabs te/ ji skad du/ rdo rje sems dpa'i ting 'dzin gyis/ /sems
<p>331b.3</p>dpa' rdo rje dam byas la/ /snying ga mdzod spu mgrin pa dang / /spyi bor bzhag na byin gyis rlob/ /ces gsungs so/ /ci'i de tsam du zad dam snyam pa las/ lhag ces bya ba dam tshig sems dpa' chen por mos pa la sogs pa yang sngon du bya zhing / 'gro zhes bya ba sku gsung thugs gcig pu mos pa la
<p>331b.4</p>sogs pa'i bya ba yang bya'o/ /de dag kyang rtsa ba'i rgyud las ji ltar gsungs pa'i rim pa ji bzhin du ma nor bar bya'o/ /cho ga de dag las gtsor gyur pa ni/ dbang bskur ba yin pas dngos su smos te/ sangs rgyas lnga rnams kyis dbu rgyan du dbang bskur ro zhes bya ba ste/ ji skad du/ rdo rje dbyings dbang la
<p>331b.5</p>sogs pa/ /sangs rgyas phyag rgya mdun nas ni/ /brtsam par byas nas ngos bzhir yang / /phreng ba nyid kyis dbang bskur 'gyur/ /zhes gsungs so/ /de ltar smos pa dang ma smos pa dang cho ga ma lus pa'i sgo nas bdag nyid mthu thob par bsams te/ bsnyen pa la sogs pa byas nas 'grub po
<p>331b.6</p>zhes bstan pa'i phyir/ de nas nga rgyal bskyed nas kyang / /zhes bya ba la sogs pa smos te go sla'o/ /de nas tshangs pa la sogs pa zhes bya ba yang go sla ba nyid do/ /de'i sha dang rus pa dang skra dang zhes bya ba ni/ dkyil 'khor 'dir ro nyid legs par gtubs shing sdig pa sbyang ba'i sngags kyis
<p>331b.7</p>bsregs la/ tha ma shi ba de'i rus pa'i thal ba yang bsregs pas na thal ba la sogs pa zhes smos te/ dman pas mchog bsdu'i dkyil 'khor dgu pa'i 'grel pa ste rgyud phyi ma'i 'grel pa rdzogs so// //da ni de nas zhes bya ba la sogs pas/ rtsa ba dang phyi ma'i rgyud du ma gsungs pa'i
<p>332a</p>
<p>332a.1</p>cho ga ma lus pa bsdus pa'i ngo bo rgyud phyi ma phyi ma ston te/ bcom ldan 'das zhes bya ba ni sngon bzhin no/ /phyag na rdo rjes zhes bya ba ni/ ye shes chen po 'dzin pas so/ /sngags dang zhes bya ba ni rdo rje sems dpa' la sogs pa'i 'o/ /rig pa dang zhes bya ba la sogs pa ni spyan la sogs
<p>332a.2</p>pa'i sngags te/ de dag ni rtsa ba'i dkyil 'khor pa yang yin du zin yang rtsa ba dang phyi mar ma bstan pa'i phyir ro/ /snying po zhes bya ba ni/ nye bar gyur pa nyid do/ /oM badzra bruM duM zhes bya ba la sogs pa'o/ /yang na sngags zhes bya ba ni phyag na rdo rje'o/ /rig pa zhes bya ba ni kun du bzang po dang bde ba chen
<p>332a.3</p>po'i'o/ /snying po zhes bya ba ni rdo rje sems dpa' la sogs pa'i'o/ /thams cad ces bya ba ni ma lus par ro/ /bstan par bya ba'i phyir zhes bya ba ni gsal bar bya ba'i phyir ro/ /nyid kyi snying po 'di bshad do/ /zhes bya ba ni/ oM bruM duM zhes pa ni/ gal te dbus na phyag na rdo rje tshe dpag tu med pa gnas nas
<p>332a.4</p>ni/ oM bruM zhes bya bas bskyed cing / gal te phyag na rdo rje khams gsum rnam par rgyal bar gnas na/ oM badzra duM zhes bya bas bskyed do/ /oM badzra pA Ni dr-i D+ha tiSh+Tha hUM zhes bya ba ni/ dbus su rdo rje sems dpa' 'jog na'o/ /oM hUM zhes bya ba ni/ gal te dbus su kun du bzang po'am/ bde ba chen po gnas
<p>332a.5</p>nas ni/ de dag bskyed pa'i sngags so/ /oM hUM badzra hUM phaT/ ces bya ba ni rdo rje sems dpa' 'am phyag na rdo rje'i sngags so/ /oM tiSh+Tha badzra hUM phaT/ ces bya ba ni rdo rje rin chen gyi sngags so/ /oM badzra hri swa zhes bya ba ni rdo rje chos dam pa'i sngags so/ /oM badzra hUM a zhes bya ba ni rdo rje las kyi sngags so/ /dbus
<p>332a.6</p>su rdo rje bri bar bya/ /zhes bya ba ni sngar bstan pa gnyis kyi'o/ /spyan sngar phyag na rdo rje las/ /zhes bya ba ni/ gal te bdag por kun du bzang po'am/ bde ba chen po zhig bzhag na'o/ /gal te bdag por phyag na rdo rje gnyis las gang yang rung ba zhig bzhag na ni/ de'i tshe ni spyan sngar rdo rje sems dpa' 'o/ / 
<p>332a.7</p>phyag na rdo rje dang rdo rje sems dpa' la 'dir khyad par ci yod ce na/ 'dir phyag na rdo rje gnod sbyin gyi rigs su skyes pa lcang lo can na gnas pa yin la/ rdo rje sems dpa' de ni bcom ldan 'das kyi thugs ka nas byung ba sems dpa'i ngo bo de nyid do/ /dang po ni ma 'ongs pa nas 'tshang rgya bar lung bstan pa
<p>332b</p>
<p>332b.1</p>yin la/ gnyis pa ni sprul pa'i sku ste/ rgyud 'dir ni khyad par 'di tsam du zad cing rgyud gzhan du lugs gzhan yin no/ /'dod chags rnams kyis 'bras bur ni/ /zhes bya ba ni 'dod chags ma spangs pa rnams kyis chags pa'i 'bras bu 'dod pa nye bar gnas pa la sogs pas gsum pa yin pas na
<p>332b.2</p>der yang me long dang pi wang dang / dri'i dung phor dang / bcud kyi gzhong bu dang / ras ka shi la zhes bya ba'i 'dod pa'i yon tan lngas mdzes par khyams la tshon gyis dgang ngo / /yang na 'gro ba'i don du nyan thos ltar/ 'dod chags ma spangs pa ni sangs rgyas dang byang chub sems dpa' rnams yin la/ de
<p>332b.3</p>rnams kyis byin gyis brlabs pa'i 'bras bu'i bdag nyid ni 'bras bu ste/ 'dod pa'i yon tan lngas lag pa 'brel pa'i lha mo'i tshogs kyis khyams la dgang bar bya'o/ /stong pa mtshan ma med pa'i sems/ /smon pa med pa'i yid ldan pa'i/ /zhes bya ba ni/ chos thams cad dngos po med pa dang / de nyid kyi rgyud
<p>332b.4</p>med pa dang / de'i phyir smon pa ni log par shes pa rnam par thar pa'i sgo gsum ste/ ji skad du/ 'phags pa sdong po bkod pa las kyang / sgyu 'dra yang dag ma yin tshor ba byed med cing / /rmi lam 'dra ba de bzhin mig yor 'dra ba dang / /byis pa bslu ba'i smig rgyu'i rang bzhin mtshungs mnyam pa/ /de ltar bsgom
<p>332b.5</p>pa mkhas pa stong pa nyid kyi sgo/ /rkyen rnams med pa de ni mtshan ma med pa ste/ /log par shes pas nam yang smon pa med pa yin/ /zhes gsungs pa la/ slob dpon bud+d+ha shrI dz+nyA na'i zhal snga nas kyang / ngo bo nyid dang bral ba'i phyir log pa ste/ /de bzhin rgyu dang bral phyir mtshan ma med/ /dngos po rtog pa dag dang
<p>332b.6</p>bral ba'i phyir/ /ma lus smon pa las ni nges grol ba/ /zhes gsungs te/ dngos grub rnams ni tshad med pa bzhi dang / sgo gsum po 'di las 'byung bas 'di dag par bya'o/ /oM badzra hUM dza zhes bya ba la sogs pa ni/ sngags dang pos ni rdo rje 'dzin pa'i phyag rgya bcing du gzhug cing / gnyis pas ni dkyil
<p>332b.7</p>'khor yol ba bsal te gzhug pa'o/ /gsum pas ni me tog dor ba'o/ /dbang bskur bar bya'o zhes bya ba la sogs pa la 'dir bum pa dang bkas gnang ba dang las sbyin pas te dbang gsum yin la/ de yang phyag na rdo rje gnyis dkyil 'khor gyi bdag po yin na ni/ sngags dang po rnam par rgyal ba'i bum pa
<p>333a</p>
<p>333a.1</p>yin la/ rdo rje sems dpa' 'am kun du bzang po'am/ bde ba chen po dag dkyil 'khor gyi bdag por gyur na ni/ sngags gnyis pa rnam par rgyal ba'i bum pa'o/ /lhag ma bzhi ni ci rigs su sbyar ro/ /bka'i dbang nod par bya'o zhes bya ba la sogs pa ni 'chad pa'am bsgrub pa rjes su gnang ba ste/ 
<p>333a.2</p>gal te 'chad par rjes su gnang bar 'dod na ni/ 'phags pa de kho na nyid bsdus pa'i rjes su 'brangs te/ tshigs su bcad pa lngas rjes su gnang ba sbyin la/ gal te bsgrub par rjes su gnang ba 'dod na ni/ me tog lag tu byin te 'di grub par gyur cig /bla ma dang slob ma gnyi gas brjod de de yang 'dir gtsor
<p>333a.3</p>gyur pa ni/ bsgrub pa nyid yin pas/ de nas las thams cad byed du gzhug cing dngos grub thams cad kyang sbyin no zhes gsungs te/ man ngag dang gnang ba zhes bya ba'i don to/ /de la las dang dngos grub ni phal cher ting nge 'dzin la brten pa yin pas/ ting nge 'dzin rnams mdor bstan par bya ba'i phyir/ bde bas
<p>333a.4</p>bde ba bskyed nas kyang / /zhes bya ba la sogs pa smos te/ bde bas zhes bya ba ni/ gsang sngags kyi lam 'dir ni dka' thub dang sdug bsngal gtsor ma gyur gyi/ rab tu bde bas grub pa yin te/ de bas na/ lag na rdo rje dbang bskur ba las/ /sngags kyi theg pa skyed chen gyi/ /theg pa la ni ma mos pa/ /de dag
<p>333a.5</p>nam yang gzung mi bya/ /de dag bstan 'dir skal ba med/ /ces gsungs la/ khyad par yang rnal 'byor gyi rgyud 'dir ni bde ba bsgrub pa yin pas ni/ dka' thub sdom pa mi zad pa/ /bsten pas 'grub par mi 'gyur gyi/ /'dod pa'i longs spyod thams cad la/ /ci 'dod pas ni bsten pas 'grub/ /ces
<p>333a.6</p>gsungs shing / phyi rol pa'i lam las lam 'di rtogs pa ma lus pa yang rab tu bde ba yin te/ de bas na/ gang phyir khyod kyi bstan pa ni/ /bde bas bde ba thob bgyid pas/ /de bas smra ba'i seng ge ni/ /khyod kyi bstan la mkhas pa dga'/ /zhes bstod pa brjod do/ /bde ba bskyed nas ni zhes bya ba ni/ bde ba
<p>333a.7</p>chen po'i bdag nyid rdo rje sems dpa' la sogs par byas nas so/ /ji ltar de rnams la yang bde ba gang yin pa mnga' 'am zhe na/ bde ba zhes bya ba ni sdug bsngal thams cad dang mi ldan pa rnam par mi rtog pa'i ye shes te/ ji skad du/ 'phags pa sdom pa gsum bstan pa las/ bde ba gang zhe na/ gang la kun du
<p>333b</p>
<p>333b.1</p>rtog pa med pa de bde ba'o/ /zhes gsungs pa lta bu'o/ /gzhan yang thabs la mkhas pa'i dbang gis lha dang mi'i 'byor pa la lhag par zhen pa kha cig ni de gsal ba'i phyir dmigs pa dang bral bar btsun mo'i 'khor dang / gnas dang gdan la sogs pa'i bde ba gya nom pa 'di dag la mnga' ste/ ji skad du/ rnam
<p>333b.2</p>par snang mdzad sgyu 'phrul dra ba zhes bya ba rnal 'byor gyi rgyud ma lus pa'i cho ga bsdus pa las/ gang du bde chen rang bzhin rjes chags pas/ /na chung dag dang lhan cig bzhad mdzad cing / /g.yas kyi phyag gis rdo rje gsor nas su/ /g.yon gyi phyag gis dril bu sgra snyan 'khrol/ /lha mo mtha' dag btsun mor gyur
<p>333b.3</p>pa yis/ /dam tshig rnams kyis bya ba byas par 'gyur/ /gcig gi lag pas kun nas 'khyud pa ste/ /gnyis pa rjes su chags phyir bde ba'i mthu/ /gsum pa mi bzod me tog phreng ba gtor/ /bzhi pa'i bde ba yi ni mda' yang 'phen/ /zhes gsungs la/ gsang ba zla ba'i thig le las kyang / de nas bcom
<p>333b.4</p>ldan 'das dpal rdo rje sems dpa' kun du bde ba chen po shin tu dgyes pa gdon mi za ba'i dam tshig rdo rje 'dod pa'i dbang mo zhes bya ba'i ting nge 'dzin la snyoms par zhugs te/ rnam pa sna tshogs kyi rol pa chen pos/ rab tu rnam par rol pa dang / spro ba chen po'i gar dang / glu dang sil snyan dang / gzugs dang / sgra dang / 
<p>333b.5</p>dri dang / ro dang / reg pa'i bde ba chen po bde bar 'phags par gyur pa dang / rol pa la sogs pa'i reg pa'i bde ba la spyod pa'i gang nye bar ston cing / rnam pa sna tshogs kyi tshul chen pos 'phags par gyur pa dang / rnam pa sna tshogs kyis gnon pa dang / rnam pa sna tshogs kyis 'khyud pa dang rnam pa sna tshogs
<p>333b.6</p>kyi spro ba dang / rnam pa sna tshogs kyis gar byed pa dang / rnam pa sna tshogs kyis za bar byed pa dang / rnam pa sna tshogs kyis kun du 'jig par byed pa dang / rnam pa sna tshogs kyis kun du mdzes par byed pa dang / rnam pa sna tshogs kyis zlog par byed pa dang / rnam pa sna tshogs kyis zlos par byed pa dang / rnam pa sna
<p>333b.7</p>tshogs kyis myong bar byed pa dang / rnam pa sna tshogs kyis 'gyur bar byed pa dang / rnam pa sna tshogs kyis 'phrod par byed pa dang / rnam pa sna tshogs kyis brtson par byed pa dang / rnam pa sna tshogs kyis kun du rgyas 'debs par byed pa dang / rnam pa sna tshogs kyis sna tshogs chen po shin tu dgyes pa'i bde ba
<p>334a</p>
<p>334a.1</p>nyams par stobs shing reg pa'i ro'i bcud kyis bskal pa brgya stong mang po bye ba phrag brgya stong tshad med par nam mkha'i dbyings kyi rdul phran las 'das pa dang / mnyam par 'jug pas nye bar gnas shing 'tsho skyong ste zhes gsungs la/ yang de nyid las/ de nas bcom ldan 'das de bzhin
<p>334a.2</p>gshegs pa thams cad kyang bzhengs nas/ brjod pa'i rdo rje gar gyis mchod cing glu dang / sil snyan dang / gling bu dang / pi wang dang / rdza rnga dang / brtun pa dang / pa na pa dang / bal la ri dang / zhi ba'i thal mo la sogs pa dang / rnam pa sna tshogs kyi kun du brdung ba dang / sil snyan sna tshogs pa'i rnam par rol pas
<p>334a.3</p>lha'i ro dang bcud kyi zas dang / bza' ba dang / bca' ba dang / btung ba dang / bzhon pa dang / stan dang / gos dang / bldag pa dang / gzhib pa dang / myang ba la sogs pa rnam pa sna tshogs kyis/ bcom ldan 'das bde ba chen po dpal rdo rje 'dzin pa la bstabs nas zhes gsungs te/ 'od kyang 'di lta bu la sogs pa
<p>334a.4</p>ni thugs rje'i dbang gis gsungs pa kho nar zad kyi sgra ji bzhin pa ma yin te/ gang gis nga la sgrar shes shing / /gang gis nga la gzugs su mthong / /log par spong la zhugs pa ste/ /skye bo de yis nga mi mthong / /sangs rgyas rnams ni chos kyi sku/ /'dren pa rnams ni chos nyid blta/ /chos nyid shes par bya
<p>334a.5</p>min pas/ /de ni rnam par shes mi nus/ /zhes gsungs te/ rab tu spro bas chog go/ /dkyil 'khor bzhi yi zhes bya ba ni/ re'u cha dbus ma bzhi'i'o/ /dbus su ni zhes bya ba ni/ re'u cha dbus ma'i pad+ma'i steng du'o/ /snying gar hUM zhes bya ba bsams na zhes bya ba ni/ zla ba'i dbus su hUM dang mtha' mar sngon gyi sngags
<p>334a.6</p>kyis bskor ba lha dang mthun pa'i yig 'bru'i 'od zer spro ba dang bsdu bar bya'o/ /hUM las sangs rgyas gzugs gyur nas/ /zhes bya ba ni/ phyag na rdo rje tshe dpag tu med par ro/ /snying gar 'khor lo rab bsgoms na/ /zhes bya ba ni/ yi ge'i 'khor lo zla ba la gnas pa ci rigs par ro/ /rdo rje khro bor rab bsgoms te/ /zhes
<p>334a.7</p>bya ba ni/ phyag na rdo rje khams gsum rnam par rgyal ba ste/ 'og nas khro bo stobs chen zhes smos pa yang de nyid do/ /snying ga'i dbus su zhes bya ba ni/ nyi ma'i dkyil 'khor dmar po la'o/ /phaT ces bya zhes bya ba ni nag po nyid do/ /hUM zhes bya bas bskor bsams na/ /zhes bya ba ni/ oM badzra duM hUM hUM zhes bya ba rnams kyis so/ /de
<p>334b</p>
<p>334b.1</p>ltar gtso bo bzhi'i tshul bstan nas/ da ni me tog lhung ba'i dbang las/ rdo rje sems dpa' la sogs pa yang dkyil 'khor gyi bdag por gyur pa srid pas de dag gi dbang du byas te/ rdo rje brtan par bdag bskur la/ /zhes bya ba la sogs pa gsungs te/ rdo rje brtan pa zhes bya ba ni rdo rje sems dpa'o/ /bdag ces bya
<p>334b.2</p>ba ni bdag gi de kho na'o/ /bsgyur la zhes bya ba ni/ lha'i de kho nas so/ /snying gar hUM zhes bya ba ni/ /snying ga'i zla ba la'o/ /bskor ba yis zhes bya ba ni/ oM hUM badzra hUM phaT ces pas so/ /oM dang traM ldan par zhes bya ba 'dir traM ni dbus su yin la/ oM dang por bya ste/ Ni Sha badzra hUM phaT ces bya ba ni/ mtha' skor
<p>334b.3</p>du'o/ /de bzhin du dang por tshig rkang dang po drang bar bya'o/ /rdo rje bsgoms la zhes bya ba ni rdo rje chos su bsgoms la'o/ /snying gi dbus su ni zhes bya ba ni/ snying ga'i zla ba dmar po la'o/ /haM sa zhes bya ba ni dbus su'o/ /oM zhes bya bas bskor bsams na/ /zhes bya ba ni/ oM badzra hris zhes mtha' skor du'o/ / 
<p>334b.4</p>rdo rje las su bdag bsgyur la/ /zhes lhag par drang ste/ 'khor lo zhes bya ba ni/ yi ge'i 'khor lo bsgom mo/ /ci zla ba 'ba' zhig la'am zhe na/ de'i phyir rgya gram zhes bya ba smos te/ snying gar zla ba la sna tshogs rdo rje gnas pa'i lte ba la'o/ /der yi ge'i 'khor lo gang dag ce na/ de'i phyir hUM ldan par zhes smos te
<p>334b.5</p>dbus su'o/ /tshig dang po lhag par drangs pa de'i sa bon gang zhe na/ de bstan pa'i phyir/ a zhes bya bas bskyed nas kyang / /zhes bya ba smos te/ a thung ngu mdog sna tshogs las so/ /oM zhes bya bas bskor bar bsam/ /zhes bya ba ni/ oM badzra hUM a zhes bya ba kha dog sna tshogs pas so/ /'dir yi ge rnams
<p>334b.6</p>ni rdo leb kyi ngos 'jom po la chu'i chu bur chags pa ltar dang zhing 'bur du dod par bsgom mo/ /slob dpon kha cig na re/ yi ge rnams ni gser gyi shog bu las be+e DUr+ya la sogs pa brdar bas bris pa ltar bsgoms pa ni lung dang mthun pa'o zhes zer te/ 'di ni ming gi dbye bar zad do/ /de dag ni ting nge 'dzin 'ba' zhig
<p>334b.7</p>gi las so/ /da ni sbyor ba gzhan bshad pa/ rdo rje sems dpa' bdag bsgyur la/ /zhes bya ba nas brtsams te/ sdig can sems ni zhi byed 'gyur/ /zhes bya ba'i bar gyis ni dkyil 'khor gyi gtso bo gsum gyis zhi ba'i las bya bar bstan la/ gser 'od mdzes shing zhes bya ba nas/ 'od kyis lus la rab tu dgang / /zhes
<p>335a</p>
<p>335a.1</p>bya ba'i bar gyis ni rdo rje rin chen gyis rgyas par bya bar ston cing / rnal 'byor ldan pa thab khung ni/ /zhes bya ba nas/ dga' dang nye ba'i nyi ma'i mthar/ /sems can rnams ni dbang du bya/ /zhes bya ba ni/ rdo rje chos kyi dbang du bya ba'i las bstan to/ /da ni rdo rje sems dpa' la sogs pa bcu drug gi las
<p>335a.2</p>gang dag yin par bstan pa'i phyir/ 'dren pa kun du bzang po yis/ /zhi ba'i las ni rab tu bya/ /zhes bya ba nas/ rdo rje bsdams pa bcing bar mdzad/ /ces bya ba'i bar du smos te/ de la rdo rje sems dpa' ni kun du bzang po ste/ de bzhin gshegs pa thams cad kyi byang chub kyi sems rdo rje'i bdag nyid yin pa'i phyir
<p>335a.3</p>ro/ /'dis ni rdo rje rgyal po la sogs pa gsum yang mtshon pa ste/ 'di dag gis ni zhi ba'i las bya'o/ /yang na rdo rje lcags kyus ni dgug pa'i las bya zhing / rdo rje chos dang cha mthun pas des drangs la/ rdo rje mda' ni rdo rje ral gri dang chos mthun par der drang zhing / rdo rje legs pa yang mgu zhing dga' ba
<p>335a.4</p>chags pa'i ngo bo yin pas rdo rje chos kyis drangs pa'o/ /rigs lhag ma'i sems dpa' chen po rnams ni rang rang gi las la go rims bzhin du sbyar te/ sbyin sreg dang bzlas pa'i cho ga la ji ltar 'dod par sbyar ro/ /tshig gi don rnams dang lhag ma rnams ni go bar zad do/ /da ni de nas bcom ldan 'das zhes bya ba la
<p>335a.5</p>sogs pas rtsa ba dang phyi ma'i rgyud du ma gsungs pa'o/ /phyag rgya rnams ston te lag pa gnyis zhes bya ba la sogs pa'i don ni bshad zin to/ /'dir phyag rgya dang po ni bcom ldan 'das tshe dpag tu med pa'o/ /gnyis pa ni 'phags pa nam mkha'i snying po ste/ mdzub mo dang gung mo dang / srin lag rtse sprad pa
<p>335a.6</p>las mthe'u chung dang mthe bong bkug pa ral gri'o/ /gsum pa ni phyag na rdo rje dang rdo rje khro bo'i ste/ gung mo gnyis bsgreng ste/ srin lag gnyis mthil du bkug pa las mthe'u chung dang mthe bong bsgreng ba'o/ /bzhi pa ni phyag na pad+ma'o/ /de nyid gnyis su byas na las kyi'o zhes bya ba ni/ mtshan nyid gnyis
<p>335a.7</p>su brtag pa nyid gnyis su byas pa ste dam tshig dang las so/ /g.yon pa mgo thod thogs 'dra dang / /zhes bya ba ni lha chen po'o/ /g.yas pa mdung rtse zhes bya ba ni smin drug gi bu'i'o/ /rtse gsum pa zhes bya ba ni dbang ldan gyi ste yang na dgra star bya'o/ /g.yon pa pad+ma zhes bya ba la sogs pa ni tshangs pa'o/ / 
<p>335b</p>
<p>335b.1</p>g.yon pa 'khor lo zhes bya ba ni khyab 'jug gi'o/ /dbyug to zhes bya ba ni gshin rje dang lus ngan gyi ste/ cung zad du gshin rje ni thod pas mtshan pa la lus ngan gyi rin chen mtshan pa'o/ /rtse gsum zhes bya ba ni/ stobs bzangs kyi'o/ /a dang oM zhes bya ba la sogs pa ni dbang po'i'o/ /hUM dang oM zhes bya ba la
<p>335b.2</p>sogs pa ni 'dod pa'i lha'i phyag rgya'o/ /'di dag ni lha chen po dang 'jigs byed rnams thun mong du bya ba'i phyag rgya'o/ /lag pa g.yas pa 'khor lor bya ba ni nyi ma'i'o/ /g.yon pa 'khor lor bya ba ni zla ba'i'o/ /thal mo dam sbyar sor mo 'phro/ /zhes bya ba ni mig dmar gyi phyag rgya'o/ /gza' lag gi ni lag
<p>335b.3</p>pa gnyis ka se gol gtogs pa'o/ /de nyid ces bya ba la sogs pa ni phur bu'i'o/ /pa ba sangs dang spen pa ni go sla ste/ ban glang sna ni sgra gcan no/ /rgyu skar rnams kyi ni lag pa g.yas pa steng du phyung ba las/ gnyi ga bkan te bsnol la sor mo bcu bsdu zhing spros pas me stag 'phro ba 'dra ba'o/ /phyag
<p>335b.4</p>rgya de nyid myur du yan man du bskor na lto 'phye chen po rnams kyi phyag rgya ste/ glog gi phreng ba'o/ /de nyid phral te g.yas pa slar gzhag cing g.yon pa 'og tu gzhag pa ni dga' bo dang nye dga' bo'i sprin gyi phyag rgya'o/ /'di dag nyid ces bya ba la sogs pa ni snga ma ltar gcig nyid la mtshan nyid gnyis su brtag
<p>335b.5</p>pa'o/ /de bas na rgyud 'dir ni dam tshig dang las kyi phyag rgya dag tha mi dad do zhes bdag gis sngar smras zin to/ /srin lag rtsa ba zhes bya ba ni phyag na rdo rje tshe dpag tu med pa'i phyag rgya'o/ /nam mkha'i snying po zhes bya ba ni rdo rje rin chen no/ /pad+ma las byung ba zhes bya ba ni rdo rje chos so/ /rdo rje sems dpa' zhes bya ba
<p>335b.6</p>ni bdag por gnas pa dang sems dpa' dang po'i gnyi ga gzung ngo / /bde ba chen po dang kun du bzang po ni go sla'o/ /khro bo sna tshogs kyi phyag rgya gzi can no zhes bya ba ni phyag rgya gcig po de nyid kyis khro bo me nyi ma'i dkyil 'khor gyi khro bo sna tshogs pa'i phyag rgyar bya ba'o/ /bsdams pa'o zhes bya ba la sogs pas
<p>335b.7</p>ni sems dpa' lhag ma rnams ni phyag rgya bstan te go sla'o/ /cung zad pad+ma'i 'o zhes bya ba ni/ tshe dpag tu med pa'i dkyil 'khor du sangs rgyas tshe mtha' yas kyi phyag rgya ni sngar pad+ma las byung zhes bya bas bstan zhing rigs lhag ma gsum gyi ni sngar rtsa ba'i rgyud kyi dang 'dra la 'di ni sems dpa' rdo rje chos kyi phyag
<p>336a</p>
<p>336a.1</p>rgya'o/ /mdor na zhes bya ba la sogs pa ni 'di yang dam tshig gi phyag rgya nyid las kyi phyag rgyar bstan pa'o/ /bsdus btud sbrul mgor 'gyur zhes bya ba ni lag pa g.yon pa'i thal mo'i rgyab tu g.yas pa'i thal mo lto sbyar la/ sor mo rnams reg par bskyed cing rtse mo cung zad dgug par bya ba ste/ klu rnams
<p>336a.2</p>sam gsang ba'i'o/ /mche ba 'dra zhes bya ba ni sor mo bsnol ba'i snyim pa las mdzub mo gnyis mche ba ltar brkyang ba'o/ /khrag 'phrog pa zhes bya ba ni/ sor mo'i rtse mo bsnol ba'i snyim pas mthe bong gnyis bzung ste mthe bong gnyis gshibs pa'o/ /lag pas bskor ba zhes bya ba ni lag pa gnyis kyi thal mo tha
<p>336a.3</p>dad par thad kar brkyang la bskyod pa ste/ rlung gi zhes bya ba ni rlung lha ma lus pa'i'o/ /dbyug tor ldan pa zhes bya ba ni lag pa g.yas pa khu tshur bcangs te phyar ba'am de'i yang mthe bong bsgreng ba ni gnod sbyin no zhes bya ba ni phyogs kyi bdag po lus ngan gyi'o/ /bum pa gzhag pa zhes bya ba ni mthe bong dang mthe'u chung
<p>336a.4</p>bzhi bsnol la sor mo lhag ma drug rtse sprad de bsgreng ba'o/ /nor gyi ste zhes bya ba ni bdag gi ste/ de bas na sngar mche ba'i phyag rgya smos pa'i skabs su gser gyi bum pa sbyar du yang rung ngo / /mthe bong ne'u le'i rna 'drar bya/ /zhes bya ba ni mthe'u chung dang mthe'u chung bsnol te sor mo lhag ma rnams gshibs la
<p>336a.5</p>bsgreng / mthe bo gnyis sor mo phral te bskul ba 'di ni rgyal po chen po rnam thos kyi bu'i phyag rgya ste/ kha cig ni rdo rje bsdams pa las mthe bo gnyis tha dad du brkyang bar rtog go/ /mgo bo thod pa zhes bya ba ni sor mo rtse mo bsnol ba'i snyim pa ste/ nag po zhes bya ba ni dga' byed dbang phyug dang bcas pa'i'o/ / 
<p>336a.6</p>lag pa brkyang ba zhes bya ba ni dam pa sbyin pa'o/ /b+h+r-ing+gi ri ti zhes bya ba ni sngar bstan pa'am yang na 'dis phyag rgyar bya ba ste/ kha cig na re phyi rol du ni stobs bzangs bya ba la sogs pa'i nang du/ b+h+r-ing+gi ri ti bgrang zhing stobs chen ni nang du bzhag ces phyag rgya 'dir bstan pa las dpags te smra'o/ /pi wang g.yon
<p>336a.7</p>na thogs zhes bya ba ni lag pa g.yon pa bstod cing sor mo bzhi cung zad bkug pas pi wang 'dzin pa ltar bya ste/ g.yas pas rgyud sgreng ba ltar byas pa ni/ dri za rnams kyi rgyal po yul 'khor srung gi phyag rgya'o/ /lag pa gnyis 'byar ba'i phyag rgya ste/ thal mo sbyar ba bkan la mthe bo bsgreng ste/ thal mo'i rtse
<p>336b</p>
<p>336b.1</p>mo cung zad g.yabs pa ni/ drang srong chen po me'i 'bar ba'i phyag rgya'o/ /lag pa g.yas pa khu tshur bcangs pa las/ gung mo brkyang ba ni dbyug pa 'dra ba'i phyag rgya ste/ chos kyi rgyal po gshin rje'i'o/ /srin po'i phyag rgya ral gri rno ba la ni khro ba ste gung mo dang dbang mo ste srin lag sbyar ba bsgreng ba'o/ /de yang lag pa
<p>336b.2</p>g.yas pa'i khu tshur gnyis las so/ /lag pa g.yas pa khu tshur bcangs pa'i mthe'u chung bsgreng ste/ phyar ba ni ral gri'i phyag rgya ste/ grul bum gyi bdag po 'phags skyes po'i phyag rgya'o/ /lag pa g.yas pa'i khu tshur bcangs pa las/ mdzub mo brkyang ba bkug la zhags mig ltar byas pa ni/ 
<p>336b.3</p>mdzub mo zhags pa 'dra ba ste/ klu'i bdag po mig mi bzang dang chu lha'i phyag rgya'o/ /rgyal mtshan yin zhes bya ba ni sor mo rnams bsnol ba las/ mthe'u chung gnyis bsgreng ba'am/ lag pa g.yas pa'i khu tshur las mdzub mo dang gung mo gnyis gshibs te bsgreng ba 'di ni phyogs kyi bdag po rlung gi
<p>336b.4</p>phyag rgya'o/ /ci lha 'di dag gi phyag rgya 'di kho na ltar nges sam 'on te gzhan yang yod ce na/ de la sogs pa zhes bya ba la sogs pa smos te/ phyag rgya rab 'byam dpag tu med pa rnam par snang mdzad mngon par byang chub pa la sogs pa'i rgyud las gsungs pa/ 'dir sbyar yang gnod pa med cing dngos
<p>336b.5</p>po'i rang bzhin nges par shes pas/ ji ltar sbyar ba de chos kyi dbyings dang / rang gi bsam pa'i mthus phyag rgyar 'gyur te/ ji skad du dpal sdom pa las/ sems can rnams kyi ji tsam du/ /lus ni rnam par bskyod 'gyur ba/ /phyag rgya'i 'khor lo 'dzin pa la/ /mdor na thams cad phyag rgyar 'gyur/ / 
<p>336b.6</p>zhes gsungs pas so/ /lha rnams kun zhes bya ba la sogs pa ni thun mong pa ste go sla'o/ /bud med rnams zhes bya ba ni ma mo rnams so/ /sems sgrub pa'o zhes bya ba ni/ sems rang dbang med par sgrub pa pos 'grub pa ste/ ji skad du/ ji ltar rgyal po nyid kyis rgyal/ /rgyal po'i khrims ni bstan
<p>336b.7</p>pa ltar/ /bdag chen nyid kyi phyag rgyas kyang / /skye bo rnams la de bzhin btab/ /ces gsungs pas so/ /rdo rje rnal 'byor ma zhes bya ba ni/ sngar grub pa'i bud med rnams so/ /phyag na rdo rje'i phyag rgya yi/ /zhes bya ba 'di ni khams gsum rnam par rgyal ba'i hUM gi phyag rgya'o/ /rdo rje bsdams pa zhes bya ba la
<p>337a</p>
<p>337a.1</p>sogs pas ni bsrung ba la shis pa'i khro bo gnyis kyi phyag rgya ston to/ /spyan gyi mig dang 'dra bar bshad/ /ces bya ba la sogs pa ni/ rtsa ba la sogs pa'i rgyud du gsungs pa'i lha mo bzhi'i phyag rgya rdzogs par byed do/ /tshig gi don ni go sla'o/ /a sa sa sa zhes bya ba la sogs pa ni/ badzra satwa hUM/ 
<p>337a.2</p>badzra satwa dza zhes bya ba la sogs par sbyar te/ sems dpa' bcu drug gi sngags su sbyar ro/ /hUM dza zhes bya ba la sogs pa 'ba' zhig pa ni/ de dag gi chos kyi phyag rgya'o zhes la la zer ro/ /oM bud+d+ha zhes bya ba la sogs pas ni/ rigs kyi lha mo bzhi'i sngags ston to/ /de ltar ni 'dir phyag rgya dang sngags ma
<p>337a.3</p>lus par rdzogs par bya'o/ /shaM pa ta shaM pa ta zhes bya ba la sogs pa ni/ dkyil 'khor bcu gnyis su/ dri mu ka brdung ba'i nga ro'i brda dang / de byin gyis rlob pa'i gsang sngags te/ phyogs bzhir bzhi bzhi brdungs pa las/ /'od zer rjes su mthun pa byung bas/ des bsgrub bya'i lus la phog pas las
<p>337a.4</p>gang 'dod pa de 'grub par byed pa'o/ /dkyil 'khor dang po'i 'grel pa'o// //da ni/ de nas lha rnams kun mgu nas/ /zhes bya ba la sogs pas dkyil 'khor gnyis pa ston te/ rang gi sku bor te zhes bya ba ni gnod sbyin gyi gzugs la 'khor los sgyur ba'i cha lugs can de'o/ /rdo rje sems dpa'i
<p>337a.5</p>skur zhugs nas/ /zhes bya ba ni rdo rje sems dpa'i rang bzhin gyi khro bo'i gzugs su gyur pa'o/ /ci 'di la bor ba dang thob pa'i 'du shes mnga' 'am zhe na/ de'i phyir gnyis su mnyam zhes bya ba'i ting nge 'dzin la snyoms par zhugs te zhes bya ba gsungs te/ sngon gyi smon lam dang mi dmigs pa'i
<p>337a.6</p>thugs rje chen po'i shugs kyis bral ba dang thob pa'i 'du shes mi mnga' zin kyang / ma 'ongs pa'i gdul bya'i dbang las bor ba dang thob pa ston te/ gdul bya gang rab tu drag pos gzhug par bya ba la/ de dag la ni zhi ba'i lus bor nas rdo rje khro bor snyoms par zhugs te bstan pa la 'dzud par ston
<p>337a.7</p>te/ ji skad du/ skyob pa mya ngan 'das gyur kyang / /tshogs dang chos kyi mthu yis ni/ /'khor lo 'khor ba'i tshul du ni/ /sems can don la rab tu 'jug /ces gsungs so/ /rdo rje sems dpa' khro bo zhes bya ba la/ rdo rje sems dpa'i rang bzhin gyi khro bo'am/ yang na rdo rje sems dpa'
<p>337b</p>
<p>337b.1</p>yongs su gyur pa'i khro bo ste/ ji skad du/ e ma'o thabs kyis 'dul ba yi/ /thabs chen ldan pa bdag yin te/ /gang phyir sems can 'dul thabs bzhin/ /dri ma med pa'i khro bor 'gyur/ /zhes bcom ldan 'das nyid kyis gzhan du ched du brjod pas so/ /'dir rdo rje sems dpa' ni chos kyi dbyings mi
<p>337b.2</p>phyed pa la dbyer med par sems dpa' chos kyi sku yin la/ de las ma nyams pa nyid du khro bor snang bar bskyed pa ste/ ji skad du/ nyi ma'i zer gyis gdungs pa'i mtsho chen ltar/ /mnyam pas snying rje chen pos khro byed cing / /nang na kha ba ltar bsil phyi rol du/ /rtsub pa nyid kyis 'gro ba skyong bar byed/ /ces
<p>337b.3</p>gsungs pa lta bu'o/ /rdo rje nyi ma zhes bya ba la/ 'dis sdig pa dang 'jigs pa rnams bsreg pa na/ me'i khyad par yang bskal pa tha ma'i nyi ma bdun 'bar ba dang 'dra bas na rdo rje'o/ /de lta bur rab tu mi zad par gnas pa yang chos kyi dbyings las dbyer med pa'i phyir rdo rje zhes pas bstan to/ /lha rdzas 'bar ba'i phreng
<p>337b.4</p>bas 'khrigs/ /shin tu 'khor zhing 'tsher 'bar ba/ /zhes bya ba ni khang pa brtsegs pa gang las 'od 'bar ba'i phreng bas 'khrigs pa yod pa de nyid lha'i rdzas te yid du 'ong ba'i phyir ro/ /yang na 'di ni rab tu drag po'i dkyil 'khor yin pa'i phyir me tog dang dri dang / bdug pa la logs pa'i lha rdzas de dag kyang 'od
<p>337b.5</p>'bar ba'i phreng ba drag po 'khrigs pa'o/ /shin tu 'bar zhing zhes bya ba la ni/ lha rnams 'od zer drag po sku las shin tu 'bar zhing gdug pa rnams bsreg pa'o/ /cher 'bar ba zhes bya ba ni khang pa brtsegs ma de yang rab tu ma rungs pa'i 'od rgya cher 'bar ba gdug pa rnams bsreg pa'o/ /ma rungs snying gar mnan nas
<p>337b.6</p>zhes bya ba ni/ rang rang gi phyogs skyong ngam sngar bstan pa bzhin no/ /de nas bdud rtsi gang yin zhes bya ba kha cig na re mar dang / 'o ma dang bu ram dang ka ra dang sbrang rtsi ni bdud rtsi lnga'o zhes zer ro/ /kha cig na re bdud rtsi 'khyil pas byin gyis brlabs pa'i 'bru lnga la sogs pa bum pa'i nang du bzhag pa rnams ni bdud rtsi'o zhes
<p>337b.7</p>zer ro/ /kha cig na re shu kra la sogs pa rnal 'byor gyi rgyud gzhan las gsungs pa rnams nyid bdud rtsi zhes zer te/ 'dir rab tu ma zhi ba'i chang ni bdud rtsi zhes dgongs la/ 'og nyid nas/ bza' dang bca' dang bdud rtsi zhes/ /mgo thod gang bar gyur pa rnams/ /zhes gsungs pa yang chang nyid yin te/ sngar 'jigs byed
<p>338a</p>
<p>338a.1</p>chen po'i dkyil 'khor du yang / sha'am yang na chang mchog gis/ /thod pa bkang ste dbul bar bya/ /zhes gsungs pa'i phyir ro/ /'o ma la sogs pa'i bdud rtsi lnga ni gtsang sbra 'dod pa dag gi dus su yin la/ 'dir gtsang sbra'i dgos pa bya ba med pa'i phyir te/ rdo rje khro bo la ni gtsang sbra gtsor ma
<p>338a.2</p>gyur par 'phags pa bdud rtsi 'khyil pa'i rtog pa la sogs pa bya ba'i rgyud du yang gsungs la/ de bzhin gshegs pa'i rigs la ni/ /gtsang sbra'i bya ba la rnal 'byor gyi rgyud dpal sangs rgyas thams cad dang mnyam par sbyor ba'i rgyud la sogs par gsungs so/ /bdud rtsi 'khyil pas byin gyis
<p>338a.3</p>brlabs pa'o zhes bya ba la sogs pa smras pa de yang mi rigs te/ las kyi bum pa ma yin pa rnams bdud rtsi 'khyil bas byin gyis brlab par bya ba ni nam yang ma yin pa'i phyir dang / 'dir bum pa bcu drug ces dbang bskur ba'i bum pa nyi tshe zhig smos kyi/ bkang ba'i bum pa ni gtsor ma smos pa'i
<p>338a.4</p>phyir ro/ /gzhan yang bkang ba'i bum pa'i dbang du byas pa ni ma yin te/ bkang ba'i bum pa ni thos pa kho nar bya bar rigs shing gzhan du ma yin pas so/ /gang yang shu kra la sogs pa zhes smras pa de yang rab tu rigs pa ma yin te/ rnal 'byor gyi rgyud kyi tshul ma lus pa brjod pa/ 'phags pa de kho na nyid
<p>338a.5</p>'dus pa las kyang / 'di lta bu mi snang la/ zla gsang thig le la sogs pa'i rgyud las/ shu kra la sogs pa smos pa yang / sgra ji bzhin pa ni ma yin te/ bdud kyis smras pa dang 'dra ba'i phyir rab tu mi 'thad par 'gyur ro/ /'o na tshe dpag tu med pa'i dkyil 'khor las/ sangs rgyas rnams ni
<p>338a.6</p>mnyes bya dang / /dam tshig rnams ni bsrung ba dang / /sngags mkhan gyis ni bsgrub pa'i phyir/ /gzhan gyi bud med bsten par bya/ /zhes gsungs la/ 'dir yang bdud rtsi chen po la sogs pa bsten par gsungs pas/ 'di yang rnal 'byor chen po'i gzhung nyid yin no zhe na/ rnal 'byor chen po'i
<p>338a.7</p>gzhung zhes pa ci la bya/ gal te shu kra la sogs pa dngos su bsten pa dang / bud med la sogs pa dngos su bsten pas rnal 'byor chen por 'dod na ni/ rab tu yang mtshar te/ gzhon nu ma 'khrig pas gdungs shing / byang chub sems dpa'i yul la rab tu chags la/ de yang bdag pos ma
<p>338b</p>
<p>338b.1</p>bsrungs shing / byang chub sems dpa' yang khyim pa zhig yin na/ des bdag ni sems can dmyal bar song yang sla'o/ /gzhon nu ma 'di'i gdung ba zhi bar byas la/ der yang bdag la dga' bar byas te/ dga' ba la sbyor ro zhes bsams te 'khrig pa spyad na/ de bzhin gshegs pa dgyes
<p>338b.2</p>pa dang / theg pa chen po 'dir ni gtsor gyur pa snying rje yin pas de srung ba dang / rgyu de gnyis nyid kyi phyir/ sngags pa'i dngos grub kyi yan lag tu 'gyur ba zhes bya ba 'di ni rigs pas kyang 'grub la/ rnam par snang mdzad mngon par byang chub pa dang / 'phags pa gsang chen thabs la mkhas pa'i
<p>338b.3</p>mdo la sogs pa las kyang gsungs so/ /rnal 'byor gyi rgyud 'dir yang / dam tshig phyag rgya rab gsang ba/ /'di ni bud med sgrar bsten la/ /mchog phyir bdag gcig ma yin phyir/ /gzhan zhes bya ba yi ges brjod/ /ces gsungs pas/ dam tshig ni phyag rgya bcing ba nyid gzhan gyi bud
<p>338b.4</p>med yin gyi/ gal te bud med tha mal pa'i yul bsten pas/ thar pa thob par smra ba ni nges par bdud kyis smras par zad do/ /gzhan yang / rnam dag chos nyid khu ba ste/ /yul rnams bshang ba'i sgrar gsungs la/ /dbang po rnams ni gci ba ste/ /rnam shes rten phyir khrag tu 'dod/ /de las byung ba'i
<p>338b.5</p>sems byung sogs/ /tshogs chen phyir ni sha yin te/ /'di dag zos pa stod byas pa'o/ /zhes bshad pas tha mal pa'i shu kra la sogs pa ci'i phyir yon tan du byed/ gal te byin gyis brlabs pa'i phyir ro zhes zer na/ de lta na ni go/ rdo dang chu la sogs pa la ci'i phyir byin gyis mi rlob/ 
<p>338b.6</p>da ni de dag la rang bzhin gyis mthu yod do zhe na/ gal te rang bzhin gyis mthu yod na/ byin gyis brlab pa'i bya bas ci zhig bya/ gzhan yang khyi la sogs pa dag kyang de'i byin gyi rlabs kyis/ ci'i phyir go 'phang bzang po mi 'thob/ de'i phyir rab tu btsog pa'i 'dam du bying nas/ bdag ni 'dir gtsang
<p>338b.7</p>sbra byed pa'i phyir zhugs so zhes zer ba'i byis pa ltar smras pa 'di ci zhig bya/ de'i phyir gang du yang zab pas mi zab pa gzhom gyi/ dman pas gya nom pa mi gzhom pas na/ sgra ji bzhin du 'dod pas dgongs pa de gsungs pa ji ltar smad/ de bas na lta ba ngan pa ni/ sgra ji lta bar don 'dzin pa'o zhes
<p>339a</p>
<p>339a.1</p>bshad do/ /rnal 'byor gyi rgyud las gzhan pa'i rnal 'byor chen po'i rgyud ces bya ba ni 'ga' yang med do/ /de ltar na sha dang chang dag kyang 'dir dgag par rigs so zhe na/ gang myos par ma gyur pa dang / rnam pa gsum dag pa'i sha ni/ de ltar su yang smod par mi byed la/ de su la phan 'dogs
<p>339a.2</p>pa 'jig rten dang mthun zhing rang bzhin gyis kha na ma tho ba dang bcas pa yang ma yin no/ /de bas na gcig kho na bdag dang gzhan de dag ltar gnod pa mi byed do/ /phyag rgya de dang de yis ni/ /sha rnams kun gyi dam tshig stsol/ /zhes bya ba ni/ phyag rgya de dang de yis ni/ /zhes zlos bur smos pa ni/ yon chab
<p>339a.3</p>nas bshos kyi bar du rdzas de dang de thod pa'i phyag rgyas dbul ba'i phyir ro/ /kha cig na re de dang de yis ni zhes zlos bur smos pa ni/ gtsug tor gyi dkyil 'khor du mchod pa'i phyag rgya bstan pa de dang de yis zer ro/ /sha rnams kun gyi zhes bya ba ni/ ma he dang phag dang ra la sogs pa gang 'jig
<p>339a.4</p>rten rab tu bsngags pas sdig med pa de dag gis so/ /dam tshig las stsol zhes bya ba ni/ lha bshos kyi dam tshig tu dbul zhing gsol ba'o/ /lha bshos bzang po rtag tu dbul ba de ni dam tshig gi mchog ste/ gang zag bdag gis zas rnams la/ /thog mar de yi phud phul te/ /cho ga shes
<p>339a.5</p>pas bzlas brjod bya/ /mchod pa'i bshos rnams smos pa las/ /zas kyi rnam pa ci 'byor pa/ /mkhas pa dag gis phul nas ni/ /nyin re rtag tu bzlas brjod tsam/ /lha bshos phul ba gsang sngags kyi/ /kha zas yin par bshad pa na/ /de ni rtag par khams bzhin du/ /bzlas brjod byed pa dbul
<p>339a.6</p>bar bya/ /rtsa ba rdo gu 'bras bu yi/ /lha bshos cung zad ci 'byor pa/ /dus gsum du ni gsang sngags la/ /phul nas dngos grub thob par 'gyur/ /gal te zlos pas gsang sngags la/ /mchod pa bshos rnams ma phul na/ /de tshe rtsub cing mdog ngan la/ /bkres pa dag gis gdungs par 'gyur/ / 
<p>339a.7</p>lha rnams grub par mi 'gyur zhing / /bgegs rnams kyis kyang zil gyis gnon/ /lha bshos med na de yi sems/ /rtog pa dag kyang mang du 'gyur/ /de bas nan tan cher bya ste/ /dus mtshams nyin par ci 'byor pas/ /gsang sngags 'khor dang bcas pa la/ /lha bshos legs par dbul bar bya/ / 
<p>339b</p>
<p>339b.1</p>zhes pa dang / yang / byug spos me tog bdug spos dang / /lha bshos sbyin sreg yo byad rnams/ /phongs par gyur kyang mi dbri ste/ /phri na nges par 'chi bar 'gyur/ /zhes gsungs pa'i phyir ro/ /de nas 'dod ldan rnyed nas ni/ /zhes bya ba la/ 'dod ldan ni slob dpon nyid yin te/ dngos grub 'dod pas so/ /rnyed
<p>339b.2</p>nas ni zhes bya ba ni/ rdzas dang gnas la sogs pa 'tshogs shing rnyed nas so/ /yang na 'dod ldan zhes bya ba ni/ slob mas te dbang bskur bar 'dod pas so/ /rnyed nas ni zhes bya ba ni/ des yo byad rnyed na slob dpon gyis bsnyen par bya'o/ /ma rnyed par ni ma yin no/ /de'i phyir dang po dri ba smos pa'o/ /hUM zhes
<p>339b.3</p>bya ba las zhes bya ba ni/ sa bon yi ge hUM sngon pos so/ /bsgrub par bya ba zhes bya ba ni/ phyag mtshan las sam/ de nyid lha'i gzugs su'o/ /de nas sngags mkhan sgor yang zhes bya ba ni shar sgo'am lho sgor ro/ /hUM zhes bya ba las bsgrub par bya zhes bya ba de nyid bstan pa'i phyir/ de nyid dran zhes bya ba
<p>339b.4</p>gsungs te/ bdag dang lha dang sngags kyi de kho na dran par byed cing / dkyil 'khor de'i spyan snga kho nar slob dpon bdag nyid kyis bsnyen par bya ba'o/ /bsnyen par bya ba'i 'bras bu ni nges par zhes bya ba la sogs te go sla'o/ /dkyil 'khor du ni zhes bya ba la sogs pa ni/ slob ma smin par bya ba ston te/ 
<p>339b.5</p>rgyud las byung ba'i dam tshig ni/ spyi'i lha tshogs dang dkyil 'khor la slob ma gzhug pa gnyis rtsa ba'i rgyud las 'byung ba ltar brjod do/ /de nas mchod de/ slob dpon langs nas kyang / sgrub pa'i grogs mchog bzhag la/ slob ma'i tshogs kyis lhag pa'i spyan dang 'dra ba ste/ rdo rje sems dpa'i sku'i
<p>339b.6</p>tshul la gnas nas/ phyir 'byung bar byas nas gtor ma sbyin no/ /oM badzra zhes bya ba la sogs pa las/ sngags dang pos ni/ phyag rgya bcings la/ gnyis pas ni gzhug cing / gsum pas ni me tog dor ro/ /bzhi pas ni gdong g.yogs bkrol la dkyil 'khor bstan to/ /lnga pas ni mna' chu blud do/ / 
<p>339b.7</p>drug pas ni rdo rje sems dpa'i gsang ba bsgom par bya'o/ /bdun pas ni bdag po'i bum pas dbang bskur ro/ /kha cig na re bdun pas ni/ bdag po'i phyag rgyas mjug tu dbang bskur ro zhes zer ro/ /de bzhin du dbang bskur ro zhes bya ba ni/ bum pa bcu drug gis te/ kha cig na re/ sngon gyi
<p>340a</p>
<p>340a.1</p>dbang bcu gsum mo zhes zer ba ni mi rigs so/ /de nas de dag gi zhes bya ba la sogs pa ni spro ba dang bsdu ba gtsor bstan pa ste/ 'di ni rnal 'byor gyi rgyud yin pa'i phyir/ rnal 'byor byas la gzhan du bzlas pa nyi tshes 'grub pa yin no zhes bya ba'i don to/ /de nas hUM gis tshogs bzhag la/ /rdo rje lta bur
<p>340a.2</p>lus bsam zhing / /zhes bya ba ni/ sgrub pa po'i ba spu'i bu ga ma lus pa dang dbang po rnams la yi ge hUM dkar po las 'od zer 'phro ba bkod la/ de'i 'od zer gyi tshogs des de'i lus rdo rje lta bur mi shigs par bsam zhing / yang de'i snying gar yi ge haM dkar po las 'od zer byung ba'i 'od zer des de'i lus skyes bu ya lad
<p>340a.3</p>gyon pa ltar g.yogs pas bsrungs pa'i/ srung ba'i 'khor los bsrungs pa ltar/ /cis kyang mi tshugs pa'i go chas go char bya'o/ /kha cig na re/ haM zhes bya ba ni/ a haM zhes drangs la/ rang gi lha'i 'khrul 'khor bris pas/ gdags pas go cha bya'o zhes zer te/ 'dir dkyil 'khor bya ba bdag gis ni ma rig go/ / 
<p>340a.4</p>kha cig na re/ sbyor ba snga ma nyid rang gi 'khor los go char byas so zhes zer ro/ /lhag ma ni go sla'o/ /dkyil 'khor gnyis pa'i 'grel pa'o// //da ni dkyil 'khor brgyad kyi bdag po la phyag 'tshal ba dang / mchod pa dang bstod pas rgyud bshad pa la/ lan du mchod par bsams pa dang / gdul bya 'byung bar
<p>340a.5</p>'gyur ba rnams la yang bslab pa'i phyir/ de nas brgya byin zhes bya ba la sogs pa smos pa yin te go sla'o/ /sangs rgyas kun pas sngar sangs rgyas/ /zhes bya ba ni/ bcom ldan 'das phyag na rdo rje 'di ni/ byang chub sems kyi bdag nyid yin la/ sangs rgyas thams cad ni de las 'byung ba yin pas 'di ni 'das
<p>340a.6</p>pa'i sangs rgyas thams cad kyi yab yin te/ de ltar yang 'phags pa de kho na nyid 'dus pa las/ rdzogs pa'i byang chub khyod rag lus/ /kun gzigs yab ni khyod lags te/ /'byung ba dang ni 'byung 'gyur ba'i/ /de bzhin gshegs pa khyod kyis bsgrubs/ /zhes bya ba dang / gang phyir thog ma tha ma med/ / 
<p>340a.7</p>byang chub sems ni khyod yin te/ /khyod la brten te rgyal ba dang / /dpa' bo byang chub sems dpa' kun/ /'byung bzhi yang dag 'byung 'gyur bas/ /sangs rgyas byang chub mchog gi rgyu/ /zhes gsungs so/ /de ltar ngo bo nyid kyi sku'i dbang du byas te bstod pa byas nas/ da ni chos kyi sku'i sgo nas bstod pa
<p>340b</p>
<p>340b.1</p>mi shes pa ste/ nyon mongs pa can ma yin pa'i mi shes pa shes bya'i sgrib pa dang dri ma ste/ nyon mongs pa'i sgrib pa gnyis ka rab tu phra ba yang ma lus pa spangs pas na kun bcom pa'o/ /rdo rje ni rnam par mi rtog pa'i ye shes 'dus byas kyi grong khyer ma lus par rab tu 'jig pa ste/ ji skad du/ 
<p>340b.2</p>bskal pa du mar rab tu goms byas pa'i/ /rgyu dang rigs tshul dang ni sa la mkhas/ /gang gi 'dus byas grong khyer rnam 'jig pa'i/ /ye shes rdo rje bstan te 'phags bdag stsol/ /zhes gsungs pa lta bu'o/ /rdo rje zhes gnyis pa smos pa ni chos kyi dbyings te/ chos kyi dbyings rab tu'am
<p>340b.3</p>mi phyed pa rdo rje lta bu 'dis rab tu brjod do zhes bshad pas so/ /de nas rdo rje yis rdo rje 'dzin pa de nyid thob pa'i tshogs kyi rgyal po nyid du bstan to/ /da ni longs spyod rdzogs pa'i sku'i bstod pa/ sku rdo rje dang / gsung rdo rje dang / thugs rdo rje rnam par dbyer med pa'i ngo bor gyur pa'i sku ni de dag 'dzin pa
<p>340b.4</p>ste/ sku snga ma gnyis kyang 'di'i thugs nyid yin la/ sprul pa'i sku yang 'di nyid kyi snang ba skyes pa las gzhan ma yin zhing / de bas na/ sku la sogs pa ji snyed pa/ sku 'di nyid yin pa'i dbang du byas te bstod pa'o/ /da ni rnam par smin pa'i sprul pa'i sku'i dbang du byas te/ rdo rje ltar mi phyed pas na/ 
<p>340b.5</p>zab pa'i sku'i ngo bo ste/ sku de yang chos kyi dbyings las/ gzhan ma yin pa'i phyir te/ chos kyi dbyings las ma gtogs pa/ /gang phyir chos yod ma yin te/ /zhes gsungs pas so/ /sku de yang / la lar me bzhin mya ngan 'da'/ /la lar rdzogs par byang chub ston/ /zhes bya ba
<p>340b.6</p>la sogs pa'i tshul gyis rab tu yang rgya che bas na sku che ba zhes gsungs te/ de ltar sku bzhi'i bdag nyid phyag na rdo rje khyod la phyag 'tshal lo zhes gsungs te/ tshig rkang gnyis po 'di ni tshogs ma lus pa'i mthar sbyar bar shes par bya'o/ /'di ni rnam par smin pa ma yin pa'i sprul pa'i sku'i dbang du
<p>340b.7</p>phal cher byas te/ 'gro ba ngan pa'am/ gya nom pa gang du skyes kyang ngo bo nyid kyi sku las mi 'da' bas na/ rdo rje'i yan lag ces bya ba la sogs pas bstod do/ /bcom ldan 'das 'di thugs rje chen pos bskul bas srid pa dang zhi ba thams cad du snang bas ston te/ 'di skad du gsungs pa yang / 
<p>341a</p>
<p>341a.1</p>rdo rje 'chang gi gsung thos lha rnams dang / /tshangs sogs lha min gnod sbyin grub pa dang / /rig 'dzin klu dang gnod sbyin dri za dang / /gsang ba pa dang mtshung dang 'byung po rnams/ /dad pas zhabs la spyi bos phyag 'tshal lo/ /gus pas thal mo sbyar nas tshig gsol ba/ /kye ma srog chags rnams
<p>341a.2</p>la thugs rjer ldan/ /kye ma khyod kyi spyod pa sna tshogs pas/ /kha cig gis ni rdo rje 'bar bar mthong / /gzhan gyis dbyig to gzhan gyis 'khor lo dang / /de bzhin gzhan gyis rtse gsum 'bar ba can/ /gzhan gyis ral gyi gzhu dang be con can/ /'jigs pa'i gzugs can mtshon cha kun thogs dang / / 
<p>341a.3</p>gzhan dag kun gyi zhi ba nyid du mthong / /du ma'i sku mnga' dmigs med sku mnga' bar/ /lha dang gnod sbyin gyis mthong de la 'dud/ /lha min lha yis zhabs la phyag bgyis pa/ /byang chub sems dpa' mchog rab khyod la 'dud/ /rig sngags gzhu 'gengs khyod la phyag 'tshal 'dud/ /khyod
<p>341a.4</p>la bdag cag deng ni skyabs su mchi/ /zhes pas/ bcom ldan 'das 'di la bstod pa lta bu'o/ /de tsam du snang ba ston par spyod pas na/ rdo rje can khyod ni lha rnams kyi nang na mchog nyid do zhes bya ba la sogs pa bstod pa ste/ tshig gi don ni go sla bas rnam par ma phye'o/ /gang gis zhes bya ba la
<p>341a.5</p>sogs pas ni/ bstod pa bris pa la sogs pa'i yon tan bsdus te bstan pa'o/ /bcom ldan 'das kyis zhes bya ba la sogs pas ni/ rjes su yi rang ba bstan to/ /rab zab rgyud 'di'i snying po ni/ /bdag gis 'dir brjod kho nar zad/ /gang du gzhung don rnam ma phye/ /bla ma mnyes par byas la blang / / 
<p>341a.6</p>'dir ni 'khrul gyur lha rnams la/ /bzod smra dge ba gang yin des/ /'gro ba rgyal 'gyur ngan 'gro spangs/ /bdag kyang sangs rgyas 'gyur bar shog /'phags pa ngan song thams cad yongs su sbyong ba zhes bya ba/ cho ga zhib mo'i rgyal po chen po'i rgya cher 'grel pa/ snying po rnam par bshad pa
<p>341a.7</p>zhes bya ba/ dzA lan+d+ha ra'i rdo rje slob dpon/ kA ma d+he nu pa zhes bya ba'i zhal snga nas kyis mdzad pa rdzogs so// //A tsAr+ya bi na ya tsan+d+ra dang / bod kyi lo tsA ba dge slong chos kyi shes rab kyis/ 'phan yul rgyal gyi lug lhas su bsgyur cing zhus te gtan la phab pa rdzogs so// //